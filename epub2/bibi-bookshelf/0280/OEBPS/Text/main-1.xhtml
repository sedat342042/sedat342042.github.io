<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h2 id="uf9fd9d86-749e-4547-aacd-99ad33d66f69" style="text-align: center;"><a id="bookmark0"></a><span style="font-weight:bold;">11</span></h2>

  <p>Akşam; küçükler yattılar, dışarılarda geziniyor, onu bunu düşünüyorum biraz. Sıcak; güneş var. Bir yeşil çayırda Sirilund’un bütün inekleri yan gelmiş, geviş getiriyorlar. Hayvanlardan yalnız ara sıra, sivrisinekleri kovmak için başlarını geriye attıkça, hafif bir çıngırak sesi işitiyorum; tek ses bu. İneklerden birine gidiyor, yavaş sesle bir şeyler söylüyorum ona; bana bakmıyor, fakat belli ki hoşlanıyor; içini çekiyor, sade ve ölçülü ahenkli geviş getiriyor; gözleri karşıda bir yere dikili. Ah, nasıl da bakıyor sonsuza!</p>

  <p>Aşağıya, ambarlara gidiyorum. Bu güzel akşam vakti, birkaç kişi hâlâ çalışmaktalar: Fıçıcı, Villads Bryggemand ve daha birkaç kişi. Halata asılmışlar, ambar duvarının yukarısına yeni bir levha takıyorlar; levhada “Mack &amp; Hartwich” yazılı. Levhanın nasıl göründüğüne bakmak için bir sandala biniyor, kıyıdan açılıyorum. Yenisinin altında, harfleri tekrar boyanmış eski levha duruyor: Tuz ve boş fıçı deposu. Beyaz duvarda siyaha boyanmış bir el resmi de var ki, pek bir başına kalmış; aşağıyı işaret ediyor. Çok zevksiz bir şey; sanki kopmuş da düşe kalka bu duvara gelmiş gibi, anlamsız bir şey.</p>

  <p>Yine kıyıya dönüyor, iskelede Hartvigsen’e rastlıyorum. “Dedim ya, her şeye, hepsine benim bakmam lazım!” diye başlıyor. “Bir levha asıyorlar; fakat bakalım düz mü, eğri mi; posta vapurundan görülüyor mu; hiç düşündükleri yok.”</p>

  <p>“Duvarda el resmi var ya; hiç olmamalıydı.”</p>

  <p>“Ya, öyle mi? Kopçacı boyadı hepsini; şehirlerde vardır, bir de el resmi ister, dedi. Harfler nasıl?” “Harfler çok güzel.”</p>

  <p>“Sahiden güzel. Eh, ben de ismimi değiştirdim; bu şekliyle okumak başka oluyor. İsmimin hepsi değil bu, çünkü vaftiz ederlerken Benoni demişler bana. Baş tarafa bir Beklersem tamam olur. Adımı Mack’ın isminin yanına ekleyebilmek için az paradan çıkmadım. Fakat, adam sen de!”</p>

  <p>Hartvigsen, levhayı bir de kendi görmek için, koya açılmamızı istiyor benden. Kıyıdan uzaktayız; kendi adının yanına ortağmınkini de eklemek için ayrıca para almakla, Mack’ın çok ayıp ettiğini düşünüyorum. Ne diye para işteşindi bu iş? Fakat Hartvigsen aldırmıyordu; anlaşılan öylesine zengindi ki, hiç önemsemiyordu verdiğini. Hem yılbaşından beri belki binleri bulan muazzam bir paradan daha çıkmıştı: Boşanması için Rosa’nın kocasına ödediği o para? Fakat bütün bunlar hiç de ilgilendirmezdi beni.</p>

  <p>Hartvigsen, fıçıcıya, Villads Bryggemand’a sesleniyor:</p>

  <p>“O el resmini yarın boyayın; görünmesin!” “Görünmesin mi?”</p>

  <p>“Evet, onu orda istemiyorum.”</p>

  <p>Sonra yine karaya dönüyoruz ve Hartvigsen, “Gördünüz işte!” diyor. “Gelmeseydim, emir vermeseydim el duvarda kalacaktı. Şey... ne diyecektim: Sirilund’da rahatsınız ya?”</p>

  <p>“Evet. Teşekkür ederim.”</p>

  <p>“Benden niçin ayrıldınız sanki! Martha artık koca kız oldu; onun için bir öğretmen lazım bana!”</p>

  <p>İtiraz ettim; Martha’nın, okuma çağı gelince resmî okula gidebileceğini söyledim; fakat Hartvigsen başını salladı buna karşı.</p>

  <p>“Mesele şu,” dedi. “Çocuk reverans yapmasını öğrendi, yanımızda birçok bilgi edindi; şimdi ona bir öğretmen bulmalıyım.”</p>

  <p>Martha’nın ileride baronesin çocuklarıyla birlikte ders görebileceğini söyledim, fakat bu şekli de beğenmedi Hartvigsen, “Çocuğa sadaka aldırtacak kadar düşmedim,” dedi.</p>

  <p>Yürüyor, evinin önünden geçiyorduk ki, Hartvigsen beni içeri davet etti. Rosa kapı aralığında oturuyordu, biz de yanına çöktük, ufak tertip bir konuşma başladı; hatırını, sağlığını sordum, sorduklarıma yavaş sesle, güzel güzel cevap verdi Rosa. Hartvigsen açıktan açığa, tekrar evine gelmemi, Martha’nın öğretmeni olmamı rica etti benden; ben buna bir türlü yanaşmayınca gücendi çok. “Ama ilkbaharda doğrudan bana gelmiştin!” dedi. Rosa susuyordu.</p>

  <p>“Peki, öyle olsun! Fakat gözünüzü açın, fazla güvenmeyin o Edvarda’ya!” diye uyardı beni; manalı manalı başını salladı: “Çünkü çok tuhaf bir kadındır aslında. Benden bu kadar söylemesi!”</p>

  <p>Benden bir karşılık almayınca sözünü sakınmaz oldu, daha da ileri gitti:</p>

  <p>“Kocası bu kış kendini vurdu!”</p>

  <p>Rosa kızardı, gözlerini yere çevirdi: “Hayır, Benoni!” dedi.</p>

  <p>“Evet, isterseniz anlatayım size!” diye devam etti Hartvigsen; herkesten daha fazlasını biliyor, bununla övünüyordu.</p>

  <p>Bunu Rosa da biliyordu anlaşılan; fakat yine de sordu Rosa:</p>

  <p>“Nerden biliyorsun? Uydurmuşlardır. Böyle konuşman doğru değil.”</p>

  <p>Hartvigsen anlattı: “Kışın haberi gazetede okumuş biri söyledi. Söyleyen de bucak müdürünün mübaşiri. İnanmamak için neden yok herhalde. Bu olay yüzünden Edvarda’yı da sorguya çekmişler.”</p>

  <p>O anda ne kadar temiz ve iyi kalpliydi Rosa! Çok iyi hissediyordum ki, bu tehlikeli haber eskiydi, Rosa da biliyordu bunu; fakat en çetin kıskançlıklarında bile bundan faydalanmamıştı. Rosa’nın ayaklarına kapanasım geldi; yerim orasıydı benim; Hartvigsen’in de yeri orasıydı.</p>

  <p>Ben o dakikaya kadar hiçbir şey söylememiştim; fakat Rosa, Edvarda’nın kocasının bir kriz anında kendini öldürmüş olabileceğini öne sürünce ben de başımı salladım, ona katıldım. Bunun üzerine Hartvigsen, öfkeyle yüklendi bana:</p>

  <p>“Pekâlâ; yolunuz açık olsun! Fakat sizin boş bir insan olduğunuzu da bana o söyledi. Bunu da bilesiniz!” Artık Hartvigsen’i susturmayı göze alamamış olacak ki, Rosa eşikten kalktı, içeri girdi.</p>

  <p>Fena bozulmuştum, sormadan edemedim: “Bunu barones mi söyledi?”</p>

  <p>“Terbiyeli, fakat boş bir insan. İşte söyledikleri!” Hartvigsen bu darbeyi bana iyice duyurmak istiyordu; o da yerinden kalktı, akşamın geç saatleri olduğu halde güvercinlere yem vermeye başladı.</p>

  <p>Evden uzaklaştım, ineklerin olduğu yeşil çayırdan geçtim; değirmenin arkalarına ormana, uzak tepelere kadar gittim. Onurum fena kırılmıştı; demek ki bütün terbiyem hanımımın gözünde boş nitelikti sadece. Aldırmamaya çalışıyordum: Evet, bunu barones söylemişti, fakat söyledi diye her şey sona ermiş, gökler yıkılmamıştı ki! Ah, öyle ama, çok, çok bedbahttım ben. İşte bir terbiyem vardı, başka hiçbir şeyim yoktu şu yeryüzünde. Çapkın bir genç değildim ben; zayıf, çelimsizdim, yüzüm de güzel değildi; ne gezer, ergenlikler doluydu yüzümde!</p>

  <p>Bunun içindir ki, ben anne baba sözünden çıkmamış, çok şeyler öğrenmiş, çizgide resimde ilerlemeye bakmıştım; kendimi mağrur bir avcı diye göstermişsem, itiraf ederim, gerçekten çok, övünme vardı bunda. Ben ne Munken Vendt gibi avcıydım ne de gezginin biri. Ama onunla yollara düşüp ondan, kendisine karşı o büyük umursamazlığı öğrenmeye karar vermiştim.</p>

  <p>Bunları düşünüyor, boyuna yürüyordum; derken müthiş yoruldum. Saklanmak ister gibi, ormanın en sık yerini seçmiştim: Şimdi bir söğüt fidanlığı vardı önümde; yüzükoyun sürünüp ta içerlere dalmak, rahat sakin orada oturmak istiyordum. Sanki hatırlatmışlardı bana, sanki bu aciz halimde kendisine bir yardımda bulunayım diye Tanrı çekmişti beni buraya.</p>

  <p>Süründüğüm yerde, hayvanlar açmış gibi, dar bir yol var. Yolun bitiminde küçücük, yuvarlak bir alan çıkıyor karşıma; ortasında bir su birikintisi. Şaşırmış, doğruluyor, çevreme bakınıyorum; alan da bana bakıyor. Hiç böyle minik ve yuvarlak bir yerde durmamıştım; sanki bu suda bir yaratık yaşıyordu da şimdi havada kaybolup gitmiş, barınağını da beraber götürmüştü.</p>

  <p>İlk şaşkınlığım geçince, oranın o ölüm sessizliği içinde, gönlümde bir ferahlık duymaya başlıyorum. Yukarıdan, sanki bir delikten, ışık vuruyor. Kimse göremez beni; ancak havadan bakarsa görebilir. Ne hoş burası, diye düşünüyorum. Minik göl öyle sığ ki, ona karşı dost ve alçakgönüllü olabilmek için, yere çöküyor, oturuyorum. Sivrisinekler var; bir sineğin biraz uzakta raksa başlayarak, düzenli, hesaplı, öbür sineklerin dansına katılmasını gözlüyorum. Su birikintisinin üstü ince bir zar gibi; sivrisinekler suya değiyor, fakat ıslanmıyorlar. Kınkanatlılar ve başka böcekler hiçbir iz bırakmadan uçuşuyor su yüzünde. Küçük, hamarat bir örümcek dallar arasındaki ağında dinleniyor.</p>

  <p>Üzüntümü, kırılmış onurumu unutuyorum; burası öyle hoş ki! Burada ne sağ var ne sol; yalnız tek çevre; işte söğütler, işte çayır toprağı. Eski ve dar bir yer burası. Bir ömürden öbürüne miras kalmış barınaklar var. Burada da oturuyor, vakti geçiriyorum ama, hiçbir şey arkamdan yetişip geçmiyor beni. Burada saat diye bir şey yok; varsa yoksa sık söğütlerle çevrili, değirmi bir gölcük işte!</p>

  <p>Sırtüstü yatıp uyumak istiyorum; fakat birden kendimi tutuyor, niyetimden vazgeçiyorum: Örümcek kımıldamaya başlıyor, evet evet, yağmur bekliyor besbelli. Aynı anda gölcüğün sivrisineklerden arındığını, su yüzünün menevişlendiğini fark ediyorum. Çevreme bakmıyorum, içimi garip bir tedirginlik kaplıyor; anlıyorum ki, gölcüğün karşı yakasına kısa bir süre önce birileri gelmiş olmalı. Küçük bir yer açılmak istenmiş gibi, kesilmiş birkaç söğüt var orda. Kesitler daha yeni; bugün olmuş bu iş. Gölcüğün üzerinden atlıyorum; toprak sıkı, fakat biraz esniyor. Bakışlarım kesitlere gidiyor, garip bir heyecan içinde ağaçların acemi bir sol el tarafından kesilmiş olduklarını görüyorum. Beni bu kadar dikkatli yapan yakınlarda dinlediğim bir olay, bir hikâye herhalde. Yerden yongalarını aldım, evirip çevirdim, haklı olduğum kanısına vardım. Neden, neden kesilmişti bu söğütler? Sonra kesiliş biçimlerindeki bu esrar neydi? Bakışlarım daha uzun bir süre bu söğüt duvarına dikili kalıyor; derken soğuk ürpermeler geçiyor sırtımdan: Hemen önümde bir taş heykel durmakta; eski bir tanrı.</p>

  <p>Ah, öyle küçük, öyle esrarlı bir şey ki! Omuz başlarından sonrası, kolları yok; yüzünde de göz yerine yalnız kaba oyuklar, burun ve ağız. İki bacak, kabaca kazılmış, ayırıcı bir çizgiyle belirtilmiş sadece, ayaklarıysa hepten yok. Dik durabilmesi için, heykelin taşlarla desteklenmesi gerekiyor.</p>

  <p>Önce, Tanrı’nın bu akşam bana yaptırmak istediği iş bu, diye düşündüm: Bu küçük tapınmalığı devirmem, göle atmam isteniyordu. Fakat elim, bu işi yapmaya davranınca kuvvetten kesiliverdi, şaşılacak bir halsizlik içinde kaldı. Elime baktım; ne olabilirdi? Sanki solmuş, pörsümüştü derisi. Dehşet içinde, bakışlarımı elimden kaldırdım, küçük taş adama çevirdim. Ah, bu zavallıcığın karşısında aciz kalmak, yüce Tanrı’yı küçültmek oluyordu. Tıpkı çok zaman önce büyükmüş de şimdi yine çocukluğuna dönmüş gibiydi heykel; bir hiçti; çevresinde destek taşlar içleri boşalmış, buruşmuş gibiydiler sanki. Heykelciğe öbür elimi uzatmak istiyorum, ama elim aşağı sarkıyor, tekrar aynı şey: sol elimin derisi de soluyor, porsuyor adeta.</p>

  <p>Birden, su birikintisinin üzerinden atlıyor, sürünerek söğütlükten çıkıyorum.</p>

  <p>Gökten iri yağmur damlaları düşüyor.</p>

  <h2 id="u280bfb81-c06b-4bdf-97d7-ebeee94563b8" style="text-align: center;"><a id="bookmark1"></a><span style="font-weight:bold;">12</span></h2>

  <p>Rosa’nın ailesinden, yani komşu köy rahibinin evinden Sirilund’a bir mektup geldi; mektupta bir düğün çağrısı vardı. Rahip Barfod, kızını ikinci defa evlendiriyordu. Eh, bu törenin hazırlıkları tamamdı şu halde. Sirilund’a en yakın iki kilisede, evleneceklerinin duyurulduğu benim de kulağıma çalınmıştı. Fakat Hartvigsen, son günlerde, köylülerde âdettir ya, düğünden yana esrarlı tavırlar takınmış, bu konuda tek söz söylememişti. Eh, Allah ne dilerse o olsun!</p>

  <p>O günlerde sürekli yağmur yağıyor, yolculuğun Mack’ın beyaz sandalıyla yapılması gerekiyordu. Fakat baronesin kızlarından biri, küçük Tonna rahatsız olduğu için iki çocuk evde kalacaktı. Bu durumda ben de gidemezdim. Barones büyük bir nezaket gösterdi; benim gidebilmem için kendisinin kalmasını teklif etti; fakat bu o kadar önemsiz bir şeydi ki, üzerinde durulamazdı bile. Martha da küçük kızla ve benimle kalıyordu.</p>

  <p>Gelinin ilk evliliği üzerinden çok vakit geçmemiş olduğu için, düğün büyük bir sessizlik içinde yapıldı. Ah, düğün öyle sessizdi ki, hiç de damadın gönlüne göre olmamıştı. Damada kalsaydı her iki köy halkını çağırır, sofralar donatır, nam salardı etrafa.</p>

  <p>Evine dönünce Hartvigsen, “Düğünüme gelseydiniz sevinirdim,” dedi bana.</p>

  <p>Teşekkür ettim, çeşitli sebeplerden bunun mümkün olamadığını söyledim. Öncelikle ben bir memurdum, görevliydim; hanımım çağrılmıştı. İkincisi, giyecek frakım yoktu; aldığım mütevazı terbiye, böyle hallerde başka elbise giyilemeyeceğini hatırlatmıştı bana.</p>

  <p>Buydu verdiğim cevap. Hartvigsen ileri sürdüğüm son sebebi yayardı ona buna; varsın yaysmdı. Hem sonradan duydum ki, adalı tüccarlara kendini saydırmak için, Hartvigsen kapakları kurt postu kaplı, konçlu çizmelerle dolaşmış düğünde. Birisi ona bu yaz günü bunun ne kadar acayip kaçtığını hatırlatınca da şu cevabı vermiş: “Mack’ın şöyle veya böyle'yapması umurumda mı? Bacaklarım üşüyorsa kürklü çizme giyerim ben. Her çeşit çizme vardır bende.”</p>

  <p>Eh işte, Rosa, şimdi ikinci defa evli bir kadın olmuştu. Saat tam on ikide ziyaretine gittim, mutluluklar diledim; elimi tuttu, gülümseyerek teşekkür etti. Kadehlerimize şarap koydu ve ben oturmaya devam ettim. Lapon Gilbert’in kilise kapısında durduğunu, bundan korktuğunu söyledi. Oturmuş, bunu anlatıyordu ki, Hartvigsen geldi. Bir sır saklıyor gibiydi, gülümsüyordu; o da bizimle içti.</p>

  <p>Derken Hartvigsen, cebinden, üzerinde birçok damga bulunan bir paket çıkardı; mağrur memnun, kıs kıs gülüyordu.</p>

  <p>“Demin postadan aldım,” dedi Hartvigsen. “Bir gün gecikti, fakat...”</p>

  <p>Sonra paketi açtı, içinden bir yüzük çıkardı, Rosa’nın eline tutuşturdu.</p>

  <p>“İşte yüzük!” dedi. “Çıkarıp atma bir daha!” Rosa’nın yüz hatları değişti biraz. “Hayır!” dedi Rosa, yüzüğü taktı, teşekkür etti. Biraz boldu yüzük. Rosa yüzüğü çıkardı, Hartvigsen’in küçük adını okudu içinde, sonra yine taktı.</p>

  <p>Paketin içinde bir şey daha vardı, bu yüzden telaşlıydı Hartvigsen. “Galiba bir şeycik daha var içinde!” dedi.</p>

  <p>“Aman Tanrım, ne acaba?” diye sordu Rosa.</p>

  <p>Hartvigsen paketi aldı, dışını gösterdi, bize baktı; çok gururluydu:</p>

  <p>“Kendiniz okuyun! Yüzük, isim yazdırmak falan dahil, yalnızca dört talere geldi; ama bu şimdikinin fiyatı yüz on taler.”</p>

  <p>Hartvigsen bize işkence etmek niyetindeydi. Ben daha fazla kalmamak için gitmeye davranır gibi olunca oturmamı istedi.</p>

  <p>“Başınızı arkaya çevirin!” dedi.</p>

  <p>Bir şeyi tıkırdattığını işittim; sonra Rosa’nın yanına gitti, kurularak, “Buyur, Rosa!” dedi. “Altın bilezikli bu altın saati sana takdim ediyorum.”</p>

  <p>Rosa’nın gözleri hayretten büyümüştü; bir şeyler kekeledi, oracığa oturuverdi Rosa. Ah, şaşkınlığı ne kadar hoştu, ne kadar candan! Kızarıp bozarmıştı Rosa. Ayağa kalkıp da bütün bunlar için teşekkür edince, kendinden emin, “İyi günlerde kullan!” cevabını verdi Hartvigsen.</p>

  <p>Sonra saati aldı, kurdu, ayarladı. Bir çocuk gibiydi; yüzünde gözleri çocuk gözleriydi o anda. Yeni evlilerin yanından ayrılırken kendi kendime şöyle dedim: “Çok samimi başladı bu iş; Rosa’nın bu eve gelmesi iyi oldu galiba!” Evet evet, artık söylenecek bir şey kalmamış, Rosa mutluluğu bulmuştu!</p>

  <p>Günler geçiyor; yine parıldayan güneş ve sıcaklar.</p>

  <p>Gecelerin üzerinde kırmızı bir buğu; ve deniz kuşları yavrularıyla kıyıda geziniyorlar. Fakat benim gönlüm yine de ıssız. Rosa ile Hartvigsen’in evlerine her gün gidemem; hem orada beni bekleyen büyük bir sevinç de yok artık. Barones ne müzikle ilgileniyordu ne de benimle. Bu yüzden ben, Mack yazıhanesinde olup da barones de salonda olmadığı zamanlarda, gündüzleri biraz bir şeyler çalıyor, bunun dışında deniz kuşlarının yavrularıyla dolaşmaları gibi, çocuklarla gezmeye çıkıyordum.</p>

  <p>Ama bazen küçüklerle çok neşeli anlar da yaşadığım oluyordu. Beni otlara uzanmış buldular mı bırakmıyorlar, üzerime oturuyor, altlarında sımsıkı tutmak istiyorlardı beni. Sonra ben yavaşça dönüyor, onları yere yuvarlıyordum. Yine üzerime sıçrıyorlar, beni kımıldatmamak için olanca güçlerini topluyorlar ve Tonna o kadar çabalıyordu ki, yüzü kıpkırmızı kesiliyordu. Hele burnumu yakaladılar mı pek seviniyorlar, fakat saçlarımı hiç çekmiyorlardı. Sivilcelerimi koparmak için arada yüzüme saldırıyor, beni tükürük ve deniz suyuyla ovuyorlar ve cildim çok kere, her zamankinden daha da kırmızılaşıyordu. Çok iyi çocuklardı bunlar. Fakat sonra sonra, çocukluk bu ya, dostlarını değiştirmek hevesine kapıldılar; işinin peşinde kapı kapı kemik toplarken Çocuk babası Jens’in arkasına takılmaya başladılar. Bu gezmeler için hep annelerinden izin alıyorlardı. “Canım, bırakın gitsinler!” diyordu barones. “Kışın biraz biraz derse başlayacaklar nasıl olsa!” Çocuklarına karşı çok iyiydi barones; onlar da onu seviyorlardı. Öğrenmişlerdi. “Biraz bekle, anne! Seni sevindirmeye geliyorum, anne!” diyorlardı. Boylu boslu barones işte o zaman onları kollarına alıyor, havaya kaldırıyordu.</p>

  <p>Ah ah, bu garip, rezil Barones Edvarda! Tanıdığım kadınların belki de en yolunu şaşırmışı, en mutsuzuydu o; bilmiyorum, fazla kadın tanımadım ki ben!</p>

  <p>Bir akşam geç vakit, içimde bir sıkıntı. Kısa bir süre Rosaların evindeydim; kocasıyla arasında hafif, hemen hemen dilsiz bir çekişmeye şahit oldum. O kadar tatsızdı ki! Hartvigsen hemen bir şey söylemiyor, Rosa’nın susmaları da ona cevap oluyordu. Ben evden kaçar gibi uzaklaşırken, Rosa kapı aralığında ağır, perişan bir bakışla arkamdan baktı bana.</p>

  <p>Kafafnda bir sürü düşünce, yine ormanda dolaşıyor, sırtlara çıkıyor, su birikintili, küçük taş tanrılı eski yerimi arıyorum. Yine emekliye sürüne, küçük yoldan söğütlüğe içeri dalıyor, ansızın duruyorum: Orada başkaları var. Konuşmuyor, yıkanıyorlar; üstlerinde bir parça kumaş bile yok; ikisi de küçük golün içinde. Bir anda kadının Barones Edvarda olduğunu görüyorum, erkeği hemen tanıyamıyorum: Saçları ortadan ayrılmış, ıslak ve uzun, iki yana sarkıyor. Kıyıya bırakılmış elbiselerinden, onun Lapon Gilbert olduğunu anlıyorum.</p>

  <p>Yıkanıyor, aynı anda suya dalıyorlar; erkek, kolunu kadının beline dolamış. Taş kesilmiş gibi duruyorum yüzükoyun; bakışlarım onlara dikili. Bazen dikelip duruyor, birbirlerine bakıyorlar; fakat gözlerinde bakış yok gibi, hırıltıyla soluyorlar, esrimişler adeta. Sonunda birbirlerini taşır gibi, sudan çıkıyor, ağaçları kesilmiş küçük alana yürüyorlar. Lapon duruyor, soluk alıyor, saçlarından sular damlıyor. Barones oturuyor, ayaklarını altına alıyor, çenesini bir dizinin üstüne dayıyor, öylece oturmuş, çevresine bakınıyor.</p>

  <p>Lapon’un yapacağı şeyi bekliyor. Derken onun yanına oturuyor Lapon ve homurdanıyor, birden boynuna sarılıyor baronesin ve barones teslim ediyor kendini. Ah, şimdi ikisi de kudurmuş gibiler; karşılıklı temas titretiyor onları; bacakları, kolları birbirine dolanıyor, kaynaşıyor. Yaptıkları anlatılır gibi değil; bağrımdan bir çığlık koptu kopacak; fakat dilsiz kalıyor. Küçük put heykel ve ben, görgü şahitleriyiz o anın; ama ben de put gibi dilsizim.</p>

  <p>Söğütlükten çıkarken kendime geliyorum; herhalde içgüdü ihtiyatlı yaptı beni. Gölcüğün kıyısındaki o iki kişiden yalnız zayıf bir tiksinme türküsü duyuluyor; içinde bir çöküntü, hasta bir şeyler var; bir ıslık sesi gibi o taş heykelden geliyor sanki. Buna göre o ikisi de Tanrı'nın önünde böyle uzanıp kaldılar herhalde; sesleri bu ıslıktan daha güçlü bir türkü ortaya çıkaramadı.</p>

  <p>Dönüş yolunda, evet, güneş de vardı, hava ılıktı, ama ben nöbetler içinde kavruluyordum adeta. Şüphesiz ormandan çıkarken dallar yüzüme gözüme çarpmış, oramı buramı sıyırmıştı; fakat hiçbir şey duyduğum yoktu benim. Ama ormandan pek uzakta olmayan değirmene varınca Kopçacı’yı gördüm. Ağzında aleti, ötüş taklitleri yaparak kuşları şaşırtıyor, uyandırıyor, karşılık vermeye mecbur bırakıyordu. Hartvigsen, depoyu işaret eden o el resmini benim yüzümden boyatmış, kapattırmıştı. Kopçacı herhalde kızgındı bana; bu yüzden ben yanından geçerken kuş sesi taklitlerine devam edecek, beni umursamayacaktı besbelli. Dosdoğru yanına gittim, bu gece neden uyumadığını sormak istedim. Fakat ben yaklaşınca ötüşlerini kesti, kasketini çıkarıp selam verdi. Sorumu değiştirdim ben de: “Gecenin bu saatinde sen hâlâ şakıyor musun?” “Evet!” cevabını verdi.</p>

  <p>“Uyumayacak mısın?”</p>

  <p>“Hayır. Bekçilik ediyorum, değirmen çalışıyor.” “Var ya iki değirmenci.”</p>

  <p>“Olsun!”</p>

  <p>Ormandaki yaşantıyla doluyum, düşünüyorum: Baronesin bekçisi bu, galiba!</p>

  <p>Öyle öyle, bazı şeyler vardır ki, bekçisiz olmaz! diye söyleniyorum.</p>

  <p>Kopçacı aklımdan bir şeyler geçirdiğimi, sözlerimin ardında bir şeyler gizli olduğunu anlıyor yüzümden. Birdenbire, çevresine bakınarak, “Anlaşılan, biliyorsunuz!” diyor.</p>

  <p>Bu adamın sır ortağı olmak istemedim, fakat bir şeyden haberim olmadığını öne sürmem para etmedi. Kopçacı, arkasında bir yeri işaret ederek, “Orada!” dedi.</p>

  <p>“Ne var orada? Şu kuş tüyleri mi? Nedir bunlar?” Yaklaştım, Kopçacı kıkırdayarak peşimden geldi ve anlattı: Evet, gözcülüğünü burada yapıyor, haftada üç-dört gece burada dolanıyor, bu branda bezinde tüyleri kurutuyormuş. “Ee, ne yapalım, yüzkarası değil ya! Kolcu Svend yaparmış eskiden; şimdi büyük gemici o! Nasıl olsa biri yapacak bu işi. Yüzsüz, azgın Mack için haftada üç-dört kere yıkanmanın lafı mı olur? Fakat bu yıl daha da azıttı işi; hepten kaçık bu adam; hâlâ da ömrünün yazını yaşıyor. Tanrı bilir, kışı ne zaman başlayacak. Belki hiçbir zaman!”</p>

  <p>Bu açıklamayı dinliyor, zihnimi toparlayabildiğim kadar, soruyorum:</p>

  <p>“Peki ama, yağmurlu havalarda nasıl kurutuyorsun bu tüyleri?”</p>

  <p>“O zaman geceleri bira kulübesine giriveriyorum. Eh, eskiden bu iş uluorta yapılırmış; ben öyle duydum. Kolcu Svend avlunun ortasında güneşe serer, kuruturmuş tüyleri. Sonra bira kulübesi de gece gündüz onun emrindeymiş. Fakat barones geleli, moruğun ihtiyatlı olması lazım; ha ha!”</p>

  <p>Ayrılmamdan önce, yaşlı Kopçacı, gözümde işinin rezilliğini hafifletmek ihtiyacını duymuş olacak ki, alaya başladı:</p>

  <p>“Dedim ya; biri yapacak nasıl olsa! Mack kendisi beni seçti, yazıhanesine çağırdı, bana verdi bu işi. Sözde midesinden hastaymış da, çok yıkanması, keselenmesi lazımmış. Hem ben kuş sesleri taklidinden yana öyle yamanmışım ki, geceleri burada kuşların arasında dolaşabilirmişim. Biri görse, kaçığın teki der, geçermiş bana. Ha ha, böyle şeyleri akıl edebilmek için insanda kafa olmalı, eşsiz bir kafa? Ya o banyo! Şu sıra beyimizi yıkayıp keseleyenler de kim? Şimdi Kolcu Svend’le evli Ellen ve yavru Petrine!”</p>

  <p>Sirilund’a vardığımda, karısı Bramaputra yüzünden, Ole Menneske, Kısabacak’la çekişiyordu. Şu azgın Bramaputra; yine mi? Bramaputra her yana yetişiyor, o duvardan ötekine sokuluyor, ne zaman nerede enselense masum numarası yapıyordu. Geldiğimi görünce, çekişenlere, “Utanma yok mu sizde?” dediğini duydum Bramaputra’nın. Ole Menneske, gözü bir şey görmüyor, kulağına bir şey girmiyor, yere tükürüyor, sağa sola seğirtiyordu. Kısabacak ise, sırtını korumak için mutfağın duvarına yaslanmıştı; bodur bacakları üstünde, iki hayvan pençesi üstünde durur gibi duruyordu. Bir canavar gövdesi gibi güçlü ve muazzamdı belden yukarısı. Çılgınlıklarla doluydu bu gece.</p>

  <p>Sabahleyin barones güler yüzlü, yumuşak başlıydı. Tükenmişliğin, sönmüşlüğün solgunluğu içinde yorgun, dinlenmeye muhtaç, ortalarda geziniyordu. Herhangi birimizi kırmaktan çekinir gibiydi; üzerine sert konuştuğu, bir kabalık ettiği zamanlardaki o çaresizlik, ürkeklik çökmüştü.</p>

  <h2 id="u33fb7e4a-e053-4e69-b859-413f33e81c05" style="text-align: center;"><a id="bookmark2"></a><span style="font-weight:bold;">13</span></h2>

  <p>Barones de, Mack da doğum günümü hatırladılar, bana birçok güzel hediye verdiler; tarihini çocuklardan öğrenmiş olacaklardı: Bir gün çocuklar sormuşlardı, ben de söyleyivermiştim. Doğum günüme bu derece önem verilmesi, pek öyle fazla hoşuma gitmedi benim. Öğle yemeğinde şarap bile vardı; Mack da buralara gelmekle iyi ettiğim konusunda babaca birkaç söz söyledi. Çocuklar kumsalda buldukları güzel deniz kabukları, taşlar verdiler bana; Alina da büyük bir kutu kapağına benim için çok hoş bir şehir resmi çizmişti. Bu resmi duvarıma dayadım, o da çok sevindi buna. Tonna’cık beni kendisine ağabey yapmış, bunu da onun yerine annesi bir kâğıda yazmıştı.</p>

  <p>Yaz sona eriyor, orman yer yer kızarıyor, sararıyor; gökyüzü yukarılarda ve beyazımsı. Balıklar kurudu; tekneler rüzgâr bekliyor.</p>

  <p>“Doğum gününüzü bilseydim unutmazdım,” diyor Hartvigsen bana, o babacan ve şaklaban haliyle. “Şimdi gelin de, bizim evde kalın biraz!”</p>

  <p>Canıma minnet gidiyor, seviniyorum; Hartvigsen’in artık bana karşı kızgınlığı kalmamış, buna da seviniyorum. Evde Rosa’yı buluyoruz ve Hartvigsen şarap, bisküvi getirmesini istiyor ve takılıyor Rosa’ya: “Seve seve getirirsin ya zaten! Öğrenci okumuş adam, bense okumadım.”</p>

  <p>Rosa buna cevap vermedi, canı sıkılmışa benziyordu.</p>

  <p>Şarap ve bisküvi geledursun, Hartvigsen keyifli konuşuyor, soruyor bazen: “Sen ne dersin, Rosa? Bilmem, sen ne düşünüyorsun, Rosa?” Oldukça uyuşuk, isteksiz ya, “Öyle!” diyordu Rosa, ya da “Ne mi derim? Bilmem ki!” diye cevap veriyor, ne düşündüğünün hiç önemi yokmuş gibi aciz, değersiz gösteriyordu kendisini.</p>

  <p>Birdenbire ciddileşiyor, “Evet evet!” diyor Hartvigsen. “Neden bu kadar sıkıntılısın, biliyorum. Fakat hiç de dert edinme bunu!”</p>

  <p>Rosa sustu, sinmişti biraz.</p>

  <p>“Küçük Martha’yı Sirilund’da gördüm,” dedim.</p>

  <p>Cevap yok.</p>

  <p>“Yazdan beri şimdi kaç güvercin oldu burada?” diyorum tekrar ve pencereden dışarı bakıyorum.</p>

  <p>“Üzme kendini bunun için, yahu!” diye gürlüyor Hartvigsen ve kaşlarını kaldırmış, Rosa’ya bakıyor.</p>

  <p>Rosa iskemleden kalktı, sobanın yanına gitti, biraz ayakta durdu, sonra oraya oturup soba kapağında piyano çalmaya başladı; figürleri kapakta uyguluyordu.</p>

  <p>Sokak kapısına vuruluyor, Hartvigsen kalkıp dışarı çıkıyor; dışarıda baronesin günaydın dediğini duyuyorum.</p>

  <p>“Biraz piyano çalayım mı?” diye soruyorum; içimde büyük bir sıkıntı.</p>

  <p>“Evet, teşekkür ederim.”</p>

  <p>Piyanoya giderken, bir başka pencereden, baronesle Hartvigsen’in gittiklerini görüyorum.</p>

  <p>Aklıma ne gelirse çalıyorum, kendimi öyle perişan hissetmekteyim ki, sık sık yanlış çalıyorum. Bitirince, “Balık tutmaya gidelim isterseniz!” diyor Rosa.</p>

  <p>Yüzüne baktım. Benimle balığa çıkabileceğine göre, eskisinden daha cesurdu şimdi; herhalde onda da bir değişme olmuş, belki de dayatmaya başlamıştı. Rosa hazırlandı; sundurmaya gidiyor, derin su oltalarını, takımları alıyor, sonra engine açılıyoruz. Yolda düşündüm: Gözümün önünde neler olmuştu böyle? Ben tek başıma Rosa’nın evine bunun için mi çağrılmıştım; Hartvigsen baronesle gidince, Rosa ile kalayım diye mi?</p>

  <p>Su, ölü gibi serili önümüzde; koy ayna gibi pırıl pırıl. Şaklaban bir adamın, bir palavracının hikâyesini anlatmaya yelteniyorum: Bir denizciymiş bu adam, bir kasırgaya tutulmuş, fakat boğulmamış. Evet, etrafında sürü sürü boğulmuş deniz kuşları; fakat o boğulmamış.</p>

  <p>Gül canım biraz, diye geçirdim içimden; fakat hiç de gülecek hali yoktu Rosa’nın. Neşemle ona biraz yardım etmek için, bu denizciye kendim güldüm.</p>

  <p>Kalaylı olta iğnesinin güneşte parıldayışını gösteriyor, “Bıraktım mı bir ışık gibi tıpkı, suda sönüyor,” diyorum. “Evet!” diyor Rosa, sadece.</p>

  <p>Ne kadar da üzgün! Oturmuş, elbiselerine bakıyorum. Sağlam, basit bir bezden, elbisesi öyle hoş ki! Evlenmeden önce, yılbaşında da bunu giyiyordu. Kürekçi yerinde ceketi duruyor, o da yeni değil hiç, ama gözetilerek, kollanarak giyilmiş; düğmeler sağda, düğme delikleri solda; demek tersyüz edilmiş bu ceket, diye düşünüyorum; fakat o da güzel dikilmiş; belli ki oturmuş uğraşmış üzerinde. Gözlerini açarak bana baktıkça, bakışları büyük ve ağır; kocaman bir dalga gibi duymaktayım bu bakışları.</p>

  <p>“Anneniz babanız sağ mı?” diye sordu Rosa.</p>

  <p>“Evet.”</p>

  <p>“Kız kardeşiniz var mı?”</p>

  <p>“Var.”</p>

  <p>“Benim erkek kardeşim yok.”</p>

  <p>Bir sessizlikten sonra hafifçe gülümsüyor, ekliyor:</p>

  <p>“Fakat babam sağ.”</p>

  <p>“Babanız çok hoş bir adam.”</p>

  <p>“Evet, hoş ve mutlu!” Yine hafif gülümsüyor. “Ömrü boyunca onu üzen bir tek ben oldum,” diyor sonra.</p>

  <p>Su menevişlenmeye başlıyor, güneş artık ısıtmıyor fazla; Rosa ceketini omuzlarına koyuyor, tekrar ipin başına oturuyor; oltayı ben kullanıyorum. Birkaç balık yakaladık, fakat pek küçük bunlar, bir öğüne yetmez bile. Bu yüzden daha bir süre beklememiz lazım. Rosa, çok sabırlı; oturuyor. Evine dönmeyi canı çekmediği için, acaba vakti mi uzatmak istiyor, diye araştırıyorum. “Yüzüğünüz biraz bol; dikkat edin parmağınızdan kayıverir!” diyorum.</p>

  <p>Kayıtsız bir cevap vermesi, “Düşsün!” demesi için, ona işte bir fırsat! Fakat öyle yapmadı, hemen topladı kendini; yüzü buruştu, ipi sol eline aldı.</p>

  <p>Bir saat sonra, bir öğünlük balık yakalamışız, karaya doğru kürek çekiyoruz.</p>

  <p>Hartvigsen eve dönmüştür; babacan, iyi; fakat alayı da bırakmış değil büsbütün.</p>

  <p>“Ee, şimdi de yiyecek aramaya mı başladın? Öyle öyle! Hiçbir şeyimiz kalmadı galiba,” dedi Rosa’ya.</p>

  <p>“İyi çalışmamış mıyız?” dedim ben de.</p>

  <p>“Eh, fena değil. Balığın hazırlanmasında ben de yardım edeyim size. Akşam yemeğine kaim da, beraber yiyelim.”</p>

  <p>Kaldım. Öyle önemli bir şey olmadı, fakat davranışlar içten değildi pek. Ve ben o akşam, boyuna bir huzursuzluk duydum içimde. Hartvigsen kendine birtakım işler buluyor, bizi yalnız bırakıyordu. Uzun zaman dışarıda kalıyor, yolda bir adamla konuşuyor, sonra artık yerlerine çekilmiş güvercinler için avluda bir ölçek bezelye serpiyordu. Bunlardan anladım ki, beni kıskanması tavsamıştı artık. Benim bir diyeceğim yoktu buna; fakat Rosa hiç önemsemez görünüyordu. Salonda dolaşıyor, şunu bunu düzeltiyordu. Bir düşündüğü varmış gibi, piyanonun kapağını kapattı. Tutar da bir şeyler çalmak teklifinde bulunurum; bu akşam istemiyor anlaşılan, diye düşündüm. Öyleydi herhalde.</p>

  <p>Kalbim o kadar yaralıydı ama, havadan sudan konuşarak mertçe dayandım buna. Hartvigsen tekrar içeri girince veda edip ayrıldım.</p>

  <p>Dönüş yolunda elimi çabuk tutmaya, Mack’ın salonunun tablosunu bitirmeye karar verdim. Rosa’nın kırmızı şarap kadehini güzel, temiz tamamlayınca, tabloyu Rosa’ya getirmek istiyordum. Hartvigsen daha önce bana, Bergen’den dönecek teknelerle kendisine bir sürü çerçeve geleceğini söylemişti.</p>

  <p>Bir ikindi üstü oturmuş, tabloyu boyamaktayım, barones girdi içeri; dinden dem vurmaya başladı; şaşırdım. Ne kadar perişan ve bedbaht! Elini göğsüne götürdü, bir anda bir sürü kopça açılıverdi: Sanki kalbini çekip almak istiyordu.</p>

  <p>“Huzur diye bir şey yok burada. Belki siz rahatsınızdır!” dedi.</p>

  <p>“Ben mi? Ne gezer!”</p>

  <p>“Sahi mi? O halde ava gidin biraz. Avlanma yasağı kalkar yakında. Gidin ormanlara, birkaç kurşun boşaltın; açılırsınız!”</p>

  <p>Düşündüm: Ne bendim ne de benim iç rahatlığımdı söz konusu olan. O zaman o da kırlara çıkmayacak, ormanda sıkacağım kurşunların sesini dinlemeyecek, çok zaman önceki Glahn’ın silah seslerini düşünmeyecek miydi?</p>

  <p>“Karsız ormanda avlanmak istiyorum,” dedim.</p>

  <p>Barones ayağa kalkıyor, salonda geziniyor biraz, camlardan bakıyor, yine bir iskemleye bırakıyor kendini ve birkaç sözle tablomu övüyor. Acıyarak ona bakıyorum: Kalbimde hiçbir yeri yok, fakat esenlikler diliyorum ona; öyle üzüntülü ve şaşkın bir hali var ki...</p>

  <p>“Yüksek, yüce şeylerden mi bahsetmek istiyorum; hayır!” dedi. “Fakat hiçbir şey anlamıyorum. Neden boyuna ilerlemem gerekti, adım adım? Çocukken buralarda zıplar, seğirtir, otlara dayardım yanağımı, otlarla dost olmak için. Evet, aslında o kadar çok da olmadı; kaç ömür geçti ki aradan? Fakat o otlara, o yollara, bütün o şeylere ne oldu böyle? Dolaşıyor, otları başka gözlerle görüyorum; yani bana ne oldu böyle? O çocuk yok şimdi; doğru! Ama o insanlar var, buradalar, hep aynı insanlar. Çocuk babası Jens değişmedi ruhça; Lapon Gilbert aynı kaldı. Fakat ben değiştim, geliştim, bambaşka biri oldum. Şimdi kötü bir insanım; bir ot sapına yanağımı değdirecek olsam kahkahayla gülesim geliyor. Fakat Jens ve Lapon Gilbert, hâlâ çocukluk âdetlerini sürdürüyorlar; aynı duygularla bağlılar onlara. Sevdiğim benim olsaydı, burada kalsaydım, ormanlarda yollarda gezinseydim belki kaybetmezdim huzurumu; ne dersiniz? Beni düşmanca bir şeye süren, yaşamanın kendisi herhalde; peki ama neden yaptı hayat bunu? Geride bıraktığım her şey, onların yerine şimdi elde ettiklerimden iyiydi. Görgülü, zengin bir eve geldim, orada ne otlar vardı ne yollar. Bazı şeyler öğrendim, biraz daha iyi konuşmasını öğrendim. Bir zamanlar bizim burada olan topal doktor şimdi görseydi beni, tanıyamazdı! Yetmez mi? Fakat biri de vardı ki, benim gibi hatalı konuşur, ruhunu sevinçten alevlendirirdi bu. Yanlış bir harekette bulunsa, önüne bir engel çıksa, hislerini ifade edemese, bunun ne güzel bir şey olduğunu duyardım. ‘Çok güzel!’ derdim içimden. ‘Ah, daha çok vur başını, daha çok sendele, daha çok!’ Çünkü benden daha becerikli değildi, aynı soydandık. Otları ve bir sürü insanı tanıyorduk; onlar da bizi tanıyorlardı. Yollarda, otlarda karşılıklı ayak izlerimizi görür, üzerlerine kapanır, öperdik o izleri. Uzakta tepede bir silah sesi; ağaç doruklarından bir duman bulutu yükselirdi. Aisopos uzaklarda bir yerde sevinirdi; kesik kesik havladığını duyardım. Ne mi yapardım? Yaprakları çiğner geçer, bir ardıç çalılığını okşar, okşayan elimi öperdim. Sevgilim, diye fısıldardım ve içimde birçok kemanların yankısı duyulurdu. Memelerimi çıkarır, benim için sıktığı kurşuna karşı ona yeni bir iyilikte bulunmak üzere ondan tarafa tutardım, buyur derdim. Hayatım onundu; heyecandan gözlerim görmez olurdu, yol sallanırdı, yere yıkılırdım. Ancak gelmekte olduğunu sezinlediğim, ondan taşıp gelen akımı hissettiğim zaman ayağa kalkar, beklerdim. Bir şey diyemezdi, hem söylenecek ne vardı ki? Ama insanın bir kerem dünyasındaymış gibi dinlenebileceği göğsü bilir, onun azgın soluyuşlarına gömülürdüm.”</p>

  <p>Coşkun konuşmasında bir an duruyor barones. Tabloyu bırakmıştım; güneş Rosa’nın kadehinden çekilmişti.</p>

  <p>“Bugün artık çalışmayın daha. Gelin, dışarı çıkalım,” diyor barones.</p>

  <p>Ortalığı topluyor, onunla gidiyorum. Yardıma, teselliye öylesine muhtaç ki, dikkatimi ufak tefek şeylere çekerek onu avutmaya çalışıyorum. O gezintide barones yatışmıştı biraz; hatırlıyorum. Önce şunları söylemişti:</p>

  <p>“Tanrım, hayat ne kadar kaba! Birbirini yiyen yiyene! Başını kesip tavuğu yiyoruz. İşkence ediyor, öldürüp domuz yavrusunu yiyoruz. Çayırlarda çiçekleri çiğniyoruz. Çocukları ağlatıyoruz, bakıyorlar yüzümüze, ağlıyorlar. Ah, hayattan öyle tiksindim ki, her şey allak bullak oldu ruhumda.”</p>

  <p>“Ama bu, belki de ölmekten daha iyi.”</p>

  <p>“Evet, bu belki de ölmekten daha iyi... bilmiyorum. Öyle bir şey söylediniz ki, belki ölmekten daha iyi.”</p>

  <h2 id="u82b89ad1-afa6-48da-8038-c9fcd9c42ca2" style="text-align: center;"><span style="font-weight:bold;">14</span></h2>

  <p>Tekneler denize açılmadan önce, bir akşam Kolcu Svend’le tanışıyorum; oda hizmetçisi Ellenen kocası Svend’le. Şimdi dostu, gemideki iş arkadaşı Ole Menneske, karısını aşçı olarak <span style="font-style:italic;">Funtus’a</span> alıyordu. İyi bir çözüm yoluydu bu; sevgili Bramaputra’sma göz açtırmayacaktı böylece. Kolcu Svend’in karısı ise bu deniz seferinde kocasına yoldaş olmak istemiyor, henüz çok küçük olan çocuğunu bahane ediyor, “Onu nasıl götüreyim?” diyordu.</p>

  <p>Kolcu Svend’in karısına karşı güvensizliği, şimdikinden çok fazla imiş. Dediklerine göre, bir Noel akşamı, elinde uzun bir bıçak, öldürmek istemiş kadını. Fakat şimdi aylarca denizde kalacağı halde, gönlü rahat, Sirilund’da bırakıyormuş karısını. Hartvigsen, Kolcu Svend için, “O iflah olmaz!” diyor, bununla da şüphesiz, “O umursamaz böyle şeyleri!” demeye getiriyordu. Ellen’in şefkatli bir sadakatle kocasına sokulduğunu kaç kere görmüştüm; bunlar aldatmacaydı sade; Kolcu Svend oralı bile olmamıştı. Ellen gece geç vakit Mack’ın banyo odasından geliyor, bizimle karşılaştığında, uykulu gözlerle yüzümüze bakıyor, geçip gidiyordu. Utanmıyordu; Mack’ın konağında yaptıklarını bilmeyen yoktu; fakat Kolcu Svend bile kayıtsız şöyle bir bakıp geçiyor, çubuğunu tüttürmeye devam ediyordu. Bu sükûna kavuşmak, ona belki de pek çok acılara mal olmuştu. Önceleri o kadını bıçaklamak istemişti; eskiden, başlangıçta, şimdi değil! Fakat ne diye kendini hapislere attıracaktı ki? Tabii, öyle de yapılabilir, aşk yüzünden cinayet de işlenebilirdi; fakat başka bir yol daha vardı: vurdumduymaz olmak! İnsan böylece adalet ve erdemden ayrılmak zorunda kalmazdı. İki yol da sağlam ve iyiydi; her biri kendine göre.</p>

  <p>Durmuş, Kolcu Svend’le yeni yolculuğundan ve başka şeylerden konuşmaktayım ki, Hartvigsen çıkıyor yazıhaneden. Daha uzaktayken omzunun üstünden işaret ediyor, “Şimdi içerde iyi para kazandım!” diyor.</p>

  <p>“Kutlu olsun!” diyor Kolcu Svend. İkisi iyi dosttur birbirleriyle.</p>

  <p>Hartvigsen devam ediyor: “Ortağımın parası ama, bu yüzden daha da iyi. Anlaşma yaptık.”</p>

  <p>Anladık ki, Bergen’e gidecek tekne ve yüklerin sigortasını tek başına Hartvigsen almış üzerine. Akıllı, becerikli Mack geçen yıllarda ihtiyatlı davranmış, sigortalarını tam yaptırmış, ama kaza falan olmamıştı. Hartvigsen bu yıl bu yüzden işe karışıyor; onca boşuna o kadar masraf; itiraz ediyor. Tedbirli bir ticaret adamı olarak Mack ne yapsın? “O halde sigortasını sen kendi üzerine al!” diyor Hartvigsen’e.</p>

  <p>Hartvigsen böbürlendikçe böbürleniyor; kendisine ve Mack’a karşı eşi bulunmaz bir adamdır; kudretlidir; bir kelimeye bakıyor kudretini göstermesi; bu kelimeyi de söyleyivermiştir: Kabul.</p>

  <p>Bu iş yazın olmuş; zamanla da bozulmamış bu sözleşme, bugün de yazılmış imzalanmış; sonbahardaki köy genel toplantısında da resmen ilan edilecekmiş.</p>

  <p>“Yani şimdi senden bekliyorum, Kolcu Svend! Yeni gemiyi sağ salim Bergen’e götürüp getiresin!” diyor Hartvigsen, kurularak.</p>

  <p>Kolcu Svend cevap veriyor: “Çalışacağım, elimden geleni yapacağım.”</p>

  <p>Hartvigsen devam ediyor:</p>

  <p>“Çektiride de aynı şeyi Ole Menneske’den beklerim. Evet o gemiye bir de kadın aldı, ama buna aldırmam ben; o kadar kara cahil, geri kafalı değilim.”</p>

  <p>O anda Mack, yazıhanesinden çıkıyor, başıyla selamlıyor bizi. Kolcu Svend’le ben, şapkalarımızı çıkarıp selam veriyoruz. Hartvigsen, Mack’a karşı bizden başka türlü davranabileceğini göstermek için bize, mahsus kayıtsız bir tavırla, “İyi geceler!” diyor.</p>

  <p>Bir süre sonra Ellen görünüyor avludan. Mack’ın yazıhaneden çıktığını gördü, uygun zamanı kolladı anlaşılan! Hartvigsen’le Kolcu Svend bakışıyorlar. Fakat Hartvigsen yaman adamdır; teknelerini kendi sigorta etti; şimdi daha çok şeye karışmak istiyor, görüşünü belirtiyor:</p>

  <p>“Mack şimdi yine ılık sulara yan gelir. Bu benim ortağın işine şeytan bile akıl erdiremez!”</p>

  <p>“Doğru!” diyor Kolcu Svend ve çubuğunu daha hırslı tüttürüyor.</p>

  <p>“Fakat benden söylemesi, Kolcu Svend! Sen karını bu işe pek uygun görüyorsun ki, gidip gidip Mack’ı keseliyor kadıncağız.”</p>

  <p>“Ben mi? Aman canım, ne isterse yapsın!” cevabını veriyor Kolcu Svend ve çubuğunun külünü silkeliyor.</p>

  <p>“Peki, öyle olsun!” diyor Hartvigsen de; gemicisinin bu haline acıyor. “Fakat çocuğunu ihmal ediyor. Bilmem ya, insan yakınlarını da sevmeli biraz.”</p>

  <p>Fakat sonra, birlikte evine giderken, Hartvigsen bana şunları söyledi:</p>

  <p>“Benim, bu ortakla biraz konuşmam lazım. Bu işi bir ben yapabilirim. Banyoda bir-iki tane oluyor yanında; sanmayın ki keseliyorlar onu. Yok, kaçığın biridir bu Mack; tuttu mu bırakmaz. Neyse, kapatalım bu bahsi!” Rosa’yı yine uzun zaman var ki görmemiştim; onu sıhhatte, neşeli bulduğuma sevindim. Son zamanlarda yaptığı gibi, Hartvigsen o akşamı da bize bıraktı, odadan çıkıp gitti. Rosa daha canlı konuşuyordu, daha sakinleşmişti.</p>

  <p>“Evet, teşekkür ederim, günler geçip gidiyor işte,” dedi. “Sirilund’dakiler nasıllar? Son gidişimden bu yana yine epey oldu. Edvarda nasıl?”</p>

  <p>“Ondan daha iyi bir hanıma düşemezdim. Çocuklar da çok sevimli.”</p>

  <p>“Siz bu yaz ne kadar büyümüşsünüz!” dedi Rosa.</p>

  <p>Büyüdüğümü söylemesine seviniyor, bundan gurur duyuyor, kızardığımı hissediyor, pencereden dışarı bakıyorum.</p>

  <p>“İki erkek güvercin nasıl da kolluyorlar birbirlerini!” diyorum.</p>

  <p>“Güvercinler mi? Dışarıdalar mı hâlâ?”</p>

  <p>“Hartvigsen yem veriyor; iki erkek güvercin çekemiyorlar birbirlerini; topaç gibi dönüyor, dem çekiyorlar.”</p>

  <p>Rosa pencereye geldi, dışarı baktı. Yaklaştı, ta yanıma geldi. Dostça, ince, kadınca bir hava saçıyordu etrafına. Avlunun yan tarafını görebilmek için rahatça öne eğildi biraz; pencereye yaslandı; uzun ve güzeldi eli. İçimde hep pencereden bakmadığı, bakışlarının başıma, enseme, boynuma doğru kaydığı duygusu uyandı; soluğunu hissediyordum. Ona yer açmak için yana çekilebilirdim, fakat öylece oturmak çok zevkliydi.</p>

  <p>Güvercinler için, “Birbirlerini kıskanıyorlar,” dedim.</p>

  <p>Daha ne mi söyledim? Belki başka hiçbir şey. Ama kulaklarımda uzun zaman konuşmuşum gibi bir yankı sürüp gidiyordu.</p>

  <p>Pencereye eğilmiş bu duruşundan, Rosa kendini bir kayığı kıyıdan iter gibi geri çekti, yüzüme baktı; uzun ve çok güzel bir andı bu. Herhalde sesim titreyerek konuşmuş, kendimi ele vermiştim.</p>

  <p>“Evet, kıskançlık belki çok iyidir,” dedi yumuşak bir sesle. “Bilmiyorum ama, aşkta o da var herhalde.”</p>

  <p>“Evet, aşk kıskançlığı sever.”</p>

  <p>“Fakat kıskançlıkla yaşayamaz şüphesiz; uzun zaman yaşayamaz.”</p>

  <p>“Evet.”</p>

  <p>Onun bu sözlerini duyunca gönlümde çılgınca bir sevinç beliriyor: Rosa, kıskançlığını bu evdeki adamla birleştirmişti, fakat o adamı sevmiyordu. Beni bu akşam başka bir açıdan görmüştü; büyümüş, serpilmiştim; enseme boynuma dudak bükmemişti; soluğunu saçlarımda duymuştum.</p>

  <p>Bir şeyler kekeliyorum:</p>

  <p>“Ben yalnız - bu akşam öyle başkasınız ki... Ah, kimseler benzemez size; ben hiç görmedim. Siz benim biricik... hayır, fakat eminim, dünyanın en güzel kadınısınız siz! Evet. Ve size yalnız teşekkür etmek isterim.<sup>,,</sup></p>

  <p>“Ne oluyorsunuz?” diyor Rosa ve göz yummuş, gülümsüyor. “Yüzünüz kızardı. Yoksa âşık mısınız bana? Daha neler! O kadar gençsiniz ki! Peki nedir istediğiniz?”</p>

  <p>Ayağa kalkmış, ellerimi uzatmıştım; gitmeyi gözüm almıyordu. Kısa ve kesin, sonuncu sorusunu işitince yine iskemleme yığıldım.</p>

  <p>“Sakin olun!” dediğini duyuyorum.</p>

  <p>Ara sıra bana bakıyor, beni nasıl yatıştıracağını düşünüyor gibi. Ürktüğü için ben onu yatıştırmak istiyorum.</p>

  <p>Ablamdan bahsetmeye başlıyorum; bu akşam bana bir abla gibi davrandığını, kendisiyle oturmanın güzelliğini anlatıyorum. Bir kısmını uyduruyorum bunların; çünkü ablam yoktu, ama benden küçük bir kız kardeşim vardı. Zaten Rosa da bana inanmış görünüyordu; büyüktü benden; ruhumu okuyordu şüphesiz.</p>

  <p>“Buraya gelmeme izin verdiğiniz için teşekkür etmek istiyorum,” diyorum.</p>

  <p>Artık heyecanı geçtiği için gülümsüyor yine; cevap veriyor: “Ailenizden çok uzaklardasınız!” Birkaç adım yaklaşıyor bana; başını yana eğiyor, yüzüme bakıyor, bir yandan da devam ediyor sözlerine: “Bu haliniz ne böyle? Evet, azizim, gelin, her gün gelin! Biraz piyano çalmak ister misiniz? Hayır mı? Artık gitmek istiyorsunuz o halde.”</p>

  <p>“Hayır, hayır!”</p>

  <p>“Yok ama, gidin de yatın, sakinleşin, öyle değil mi?”</p>

  <p>Elini tutuyor, uzun uzun ve sıkıca öpüyorum.</p>

  <p>“İkimizi de mutsuz etmeyin!” dediğini duyuyorum.</p>

  <p>Kendimi yine iskemlede buluyorum, dışarıda sofada ayak sesleri; Hartvigsen içeri giriyor. “Biraz piyano çalmaz mısınız?” diye soruyor.</p>

  <p>“Çok geç oldu. Hayır, teşekkür ederim, vakit neredeyse gece yarısı.”</p>

  <p>“Başka güne bırakalım,” diyor Rosa.</p>

  <p>Öyle tatlı, öyle hoştu ki Rosa! O ve Hartvigsen beni yolcu ettiler, elimi sıktılar.</p>

  <p>Hartvigsen hiç yapmazdı, karısıyla bir hayli ilgilendi. “Yaz sıcakları yok artık, Rosa, omzuna bir şal al!” dedi.</p>

  <p>“Üşümüyorum,” cevabını verdi Rosa.</p>

  <p>“Belki de şalın yok!” diye devam etti Hartvigsen. “Fakat mağazadan alabilirsin canım; yazdır Hartwich hesabına!” Bunu söylerken de bana gülümsedi Hartvigsen.</p>

  <p>Dönüş yolunda başımı çevirip arkama baktım. Ben gittikten sonra Rosa’nın biraz olsun yalnızlık duymuş olabileceği kuruntusuyla kendime küçük bir avuntu çıkardım.</p>

  <p>Sirilund’a geldim. Mack, üzerinde geceliği, ilk kattaki penceresinden bakıyor, avludaki Ole Menneske ile konuşuyordu. Demek ki yatmamış; banyodan sonra dinç ve ateşli; ve kafası mükemmel işliyor.</p>

  <p>“İstersen bu gece çıkabilirsin yola,” dedi Ole Menneske’ye. “Bir de şunu söyleyecektim: Dönüşte çektiriyi fenerin öbür tarafında, koy dışında bırak. Bu kış Lofot Adaları’na gitmeyecek. Kızağa çekeceğiz onu; bahara kadar bir kalafattan geçsin hele!”</p>

  <h2 id="u97115845-c8da-4229-8e96-2ef6d2bf8713" style="text-align: center;"><span style="font-weight:bold;">15</span></h2>

  <p>Yedi Uyuyanlar Günü geçti. Tekneler, kurutulmuş morinalarla güneye yelken açtılar; kurutma kayaları ıssız kaldı. Ormanda yapraklar dökülmeye başlıyor.</p>

  <p>Sirilund sanki daha sessizleşmiş gibi. Kolcu Svend’ le Ole Menneske yanlarına birkaç adam alarak gittiler. Erkekler arasında bir sürü kargaşalık yaratan Bramaputra da gitti. Ah, ama pek çok kişi de Sirilund’da kaldı. Yükleme boşaltma işçileri, kalfalar, hizmetkârlar, demirci, fırıncı, fıçıcı, iki değirmenci, bütün kadınlar, Kopçacı, Kısabacak, Jens ve Fredrik Mensa; o yemesi içmesi yerinde, hayattan kopup kurtulamayan, köyün yoksulu, yatalak Fredrik Mensa.</p>

  <p>Hayır, Fredrik Mensa kurtulmuyordu. Bir yıl var ki, yatağında yatıyor, gittikçe daha beter çocuklaşıyordu: Çok yiyor, kuvvetten düşmüyor, fakat aklı zekâsı kocamışlıktan körelmiş bulunuyordu. Bir şey sorulsa “Bobo!” diye cevap veriyor, yoksa boyuna yatıyor, elleriyle havada bir şeyler yakalamak istiyor, ellerine bakarak anlamsız sesler çıkarıyordu. Gün gün daha da kocuyor, fakat her sabah ölümün ilişemediği aynı sağlıkla uyanıyordu. Şimdi oda arkadaşı olan Kopçacı için çekilmez dertti Fredrik Mensa.</p>

  <p>Kopçacı ile Kısabacak arasında gülünç bir dostluk belirmişti: İkisi de Bramaputra’nın özlemini çekiyorlardı. Ole Menneske’den korkmasalar, Bergen’e, kadına mektup yazacaklardı. O biçimsiz gövdesiyle, avluda badi badi yürüyor Kısabacak; sundurmadan evin sobalarına odun taşıyor, yükü de çok mu çok. Fakat yürüyüşü yavaş; pat pat yol aldıkça ayak sesleri uzaktan duyuluyor. Bir arkalığa yükleyip sırtladığı tepeleme odunlara bana mısın demez bu dev azmanı. Sırtında bu yük, saatlerce durabilir, rastladığı biriyle çene yarıştırabilir; fakat tekrar yürümeye başladı mı, bir çocuk gibi ürkek, ihtiyatlıdır. Mutfak kapısında yükünü yere yıkar, parça parça taşır eve. Toptan götürse merdivenlerin göçmesinden korkar herhalde.</p>

  <p>Kısabacak’la Kopçacı arasındaki dostluk Kopçacı’ nın muziplikleri, takılmalarıyla dolu olduğu için, oldukça tuhaf bir dostluktur. Kurnaz Kopçacı yalnız şuna dikkat eder: Dev adamdan emin bir uzaklıkta oldu mu tamam; alaylar, takılmalarla haince oyununa başlar. Şimdi de aklına nereden estiyse esmiş, Kısabacak için ayrı bir ötüş bestelemişti. Devin sundurmadan çıkmasını bekliyor, o çıkınca başlıyor ötüşüne; tempoyu onun adımlarına uyduruyor. Kısabacak avluyu geçerken peşinden gidiyor, var gücüyle öttürüyor ıslığını. Bir süre sabırlı yürüyor Kısabacak, sonra mümkün olduğu kadar ayak değiştiriyor, tempodan kurtarıyor adımlarını. Fakat şaşmaz şakımalar hemen yetişiyor ona ve Kısabacak yine ahenge uymuş, yürümeye başlıyor. Ancak mutfak kapısında kurtuluş. Orada Kısabacak, arkasına dönüp öyle bir bakıyor ki, kana susamışlıktır bunun anlamı. Fakat akşama Kısabacak, yine o her zamanki kalender adamdır.</p>

  <p>Hartvigsen’in garip garip düşünceleri vardır; bir gün mağazada bana Kudüs’e giden en kısa yolu sordu.</p>

  <p>Mağazada birkaç müşteri vardı; öteberi alıyorlar, içki tezgâhında da Lapon Gilbert hafif tertip demleniyordu. Kendisi için imkânsız bir şey bulunmadığını, Kudüs’e bile gidebileceğini göstererek, kalfalara, müşterilere fiyaka yapmak istiyor, onun için soruyor, diye düşündüm. Bu yüzden de ciddi bir cevap vermeyip öylesine konuştum: “Ohoo, hem de Kudüs, çok uzun yol”</p>

  <p>“Öyle ama, gidilemeyecek yer değil herhalde.”</p>

  <p>“Şüphesiz!”</p>

  <p>“Siz bilmiyorsunuz galiba?”</p>

  <p>“Hayır.”</p>

  <p>“Benim için fener bekçisine soramaz mısınız? Aramız artık pek iyi değil de.”</p>

  <p>“Sahiden bilmek istiyorsanız sorayım.”</p>

  <p>“Evet, bilmek istiyorum.”</p>

  <p>Kalfalar, Lapon Gilbert ve müşteriler şaşırmışlardı. Hartvigsen de gördü bunu pekâlâ ve kuruldu. “Bu öyle bir şey ki,” dedi. “Çocukluğumdan beri hep isterdim. Bütün dünyanın bildiği bu Musevi diyarına ben de günün birinde gitsem demişimdir.”</p>

  <p>Lapon Gilbert başını sallıyor: Hartvigsen nelere kadir değil mi, her ne dilerse yapabilir. Arada memleketler, ülkeler vardır; acaba oranın denizi, güneşi, insanları da buradaki gibi mi? Aklım Allah’a emanet!</p>

  <p>Ve sağa sola haber taşımakla ün yapmış Lapon Gilbert, içki kadehini boşaltıp hemen yola çıkmaya hazırlandı.</p>

  <p>Tam o anda kapıdan barones girdi içeri.</p>

  <p>Baronesle Lapon’a baktım merakla. Yüzlerinde en ufak bir değişiklik ele vermiyordu onları. Barones, Lapon’a donuk, yabancı gözlerle bakıyordu; hiç tanımadığı biriydi sanki Lapon. Ha ha, isterse her şeyi dizginlemekten yana, babasındaki o garip kudret baroneste de vardı. Bir kraliçe gibi geçip gitti, tezgâhın arkasından yazıhaneye girdi barones.</p>

  <p>Lapon Gilbert selam veriyor, hoşçakalın diyor ve mağazadan çıkıyor.</p>

  <p>Hartvigsen’e o anda aklıma geliveren şeyleri söylüyorum: “Avrupa’dan İstanbul’a gider, oradan gemiyle Anadolu’ya çıkarsınız. Fakat yabancı dil bilmek lazım; hem de çok uzun sürer bu yol.”</p>

  <p>Hartvigsen’in bu kadar uzaklara gitmesine neden bir itirazım olmadığını kesinlikle bilemiyordum; sevinmeye başlamıştım. “Fener bekçisinden öğrenirim doğrusunu,” dedim.</p>

  <p>“En kolay yol hangisiyse onu soruşturun en çok,” diyor Hartvigsen. “Çünkü iki kişi gideceğiz, bir erkek, bir de bayan.”</p>

  <p>Soluğum kesilir gibi oldu; Hartvigsen’in bir yolculuğa çıkacağı haberine neden sevindiğimi birdenbire anlamıştım.</p>

  <p>Şimdi her şey değişiyordu; Rosa da beraber gidecekse nesine sevinecektim bunun!</p>

  <p>“Tehlikeli bir yolculuk!” diyorum. “Düşüneyim ama, gidip bekçiye sormayı gözüm almıyor. Hayır, soramam.”</p>

  <p>Hartvigsen şaşırmış, yüzüme bakıyor. Barones yazıhaneden çıktı; Hartvigsen onu durduruyor, bekçiye Kudüs yolunu sormaktan çekindiğimi söylüyor ona. Barones, Hartvigsen’in bu gevezeliğinden sıkılmış gibi, fakat gülümsüyor:</p>

  <p>“Yaa, ama niçin? Garip şey; yoksa Bay Hartwich’ le ben yolda bir kazaya uğrarız diye mi korkuyorsunuz?”</p>

  <p>Yine soluğum kesilir gibi oldu ve içimde yeniden sevinç yeşerdi. Ah, utanmıyordum; aşk beni yanlış yollara çekiyordu; ah, çok çetindir aşk.</p>

  <p>“Evet,” diye kekeliyorum. “Tehlikeli bir yolculuk bu; fakat tabii, imkânsız bir şey değil hani. Peki, sizler arzu ediyorsunuz madem, bekçiyle konuşurum. Giderim hemen bugün. Elbette.”</p>

  <p>Barones pek oralı olmak istemedi, hafifçe gülerek, “Yok canım, bu kadar üstüne düşmeyin!” dedi.</p>

  <p>Fakat ben bir ödev bildim bunu, utanmıyordum; bekçiye gittim. Rosa’nın kocasını buralardan uzaklaştırmak için var gücümü yatırmak istedim bu işe. Ne kadar fesattım! Hartvigsen başka kadınla giderse Rosa’nın buna şüphesiz üzüleceğini bir an bile düşünmüyor, evet bunu hiç de düşünmüyordum.</p>

  <p>Fenere girmedim. Merdivenleri tırmanıp odaya çıkmayı düşünüyordum ki, bekçi seslendi arkamdan. Küçük sundurmasından odun çıkarıyordu.</p>

  <p>Konuyla ilgisi olmayan bir-iki laftan sonra, ricamı söylemeye geldi sıra. Bekçi dinledi, solgun sırıttı, başını salladı:</p>

  <p>“Ona mı kalmış Kudüs’e gitmek! Böyle şeylere nasıl da kanarsınız, delikanlı! Bu olsa olsa... Fransızca bilir misiniz?”</p>

  <p>“Biraz.”</p>

  <p>“Bu olsa olsa bir blapue’tır. Palavra, kıtır yani. Edvarda’cık da var üstelik, öyle mi!”</p>

  <p>“Niyetleri ciddi.”</p>

  <p>“Yaa! O türedi adam elindeki üç-beş kuruşunu batırmadıkça rahat edemeyecek. O zaman bulgur lapasından ne haber? Kudüs yolu, ha? Binlerce yol gider Kudüs’e. Hacca mı gidiyorlar, sofu mu oldu bu reziller?”</p>

  <p>Birden bağırıyor bekçi: “Vay canına, Rosa! Ya Rosa ne diyor bu işe?”</p>

  <p>Bu, ilk orada aklıma geldi; cevap veremedim. Fener Bekçisi konuşmasına devam ediyor, sakindir, düşünüyor, konuşuyor, derken bu yolculuğa aklı yatmaya başlıyor. “Yapabilecek dürümdalar!” diyor. “Edvarda’cık da aptal değildir. Hem ne diye çıkmasınlar bu küçük geziye? Sirilund’da olan şeylerden biraz daha fazlasını, hayatlarında ne diye görmesinler? Yabancı kıyılara giderler, güneş daha sıcaktır, denizde uçan balıklar vardır. Oralarda ipekli elbiseler giyerler; başlarında kırmızı fesler, tütün içer erkekleri. Düşündükçe aklım kesiyor, gitsinler, kurtulsunlar biraz bu köy havasından. Onlara böyle söyleyin. Ah, siz Yunanistan’ı bilmezsiniz, delikanlı!”</p>

  <p>Fener Bekçisi Schöning kendisinden geçiyor, şüphesiz hoşlanmadığı halde içini döküyor. Gördüğü yabancı diyarların hatırasıyla diriliyor, gözleri parlıyor. “İyi, iyi, gitsinler!” diyor. “Evet, iyidir iyi, mükemmel! Yunanistan’a giderler. Kudüs yolu mu dediniz? Bir yol vardır Kudüs’e giden. Berğen’den binerler bir morina gemisine, Akdeniz’e, Yunanistan’a giderler. Oradan Yafa ne kadar yer! Sonra bindiler mi Arap atlarına, ver elini Kudüs. Onlara böyle söyleyin. İsterlerse bir bir yazarım hepsini. Ne şeytandır şu Edvarda!”</p>

  <p>Ertesi gün Fener Bekçisi Schöning, elinde bir gezi planı, bütün yolları gösteren bir çizelge, bana geliyor. O derece coşkun, benimsemiş bu işi. “Atlasınlar hemen posta vapuruna, doğru Bergen!” diyor. “Morina tekneleri şu sıra Akdeniz'e giderler. Bu ıssız köyü kış gelmeden terk etsinler. Varacakları yerde palmiyeler vardır, kıyılarda ipekler giymiş insanlar. Siz de beraber gidemez misiniz, tercüman olarak? İngilizce bilir misiniz?”</p>

  <p>“Hayır.”</p>

  <p>“Fransızca da olur.”</p>

  <p>Fener bekçisinin planını Hartvigsen'e veriyor, yollarda bir tercümana ihtiyaç olduğundan bahsetmiyorum. Onun yerine diyorum ki: “Bilinmesi gerekli birkaç kelimeyi barones bilir elbette. Hem siz de çok çabuk öğrenirsiniz, yolcular için yabancı dilde rehberler vardır, Bergen'de o kitaplardan alırsınız.”</p>

  <p>Hartvigsen “Peki,” dedi.</p>

  <p>Bir gece Rosa’nın evine gidiyor, kapısının tokmağını okşuyor; eşiğine, onun geçenlerde oturduğu yere oturuyorum. Gönlümde hayaller, düşler beliriyor; karmakarışık duygular içindeyim; huzursuzum çok. Gece gündüz, orada burada şaşkın, perişan dolaşıyorum. Kapı tokmağına dokunup eşikte oturduktan sonra yine sessizce kalkıyorum, dolambaçlı yollardan eve dönüyorum; evet, odama ve uykusuzluğuma dönüyorum.</p>

  <p>Barones, “Neyiniz var?” diye soruyor. “Gözlerinizin altı simsiyah.” “Bilmem, tesadüf!” diyor, koyulukları gidermek için gözlerimi ovuşturuyorum. Sonra soruyor barones: “Kudüs yolculuğuna ne diyorsunuz?” “Neden Kudüs?” diye soruyorum. Sebebini açıklıyor; çok, çok bedbaht ve gözleri bir gece gibi ışıksız:</p>

  <p>“Hartvigsen istiyor Kudüs'ü. İncil'de bu şehir üzerine yazılanları okumuş. Ben de Kudüs'e gitmek istiyorum. Burada huzur diye bir şey yok; orada olursam daha iyi belki. Kutsal topraklar deniyor ya, öyledir belki. Ne gibi etkileri olduğunu bilir miyiz? Ben burada türlüsünü denedim; evet hatta yabancı tanrılara kulluk ettim. Finlandiya’dayken de böyleydim, fakat huzuru bulamadım yine de. Çağırdığım misafirlerimi bırakıp gittiğim vakit kimse anlamıyordu beni. Dönüp geldiğimde hasta mısınız diye soruyorlardı. Bana karşıydı yetişme tarzları. Fakat eğitim bütün bir sınıfın özelliğidir ancak. Bense şahsi bir özellik istiyor, bu nitelikte birisini arıyordum. Bir adama gidiyor, ‘Avcı mısınız?’ diye soruyordum. Beni anlamıyordu. ‘Avcı mı dediniz? Hayır! Fakat bir yeğenim var benim, o avcıdır.’ Teki, onu getirin bana!’ Avcıya gel! Kuş ve tavşan öldüren bir adam, salağın biri yani. Bir demirci veya bir serseri bulun; gözleri fıldır fıldır olsun ama, avcılığı daha iyidir böylesinin.”</p>

  <p>Baronesin sözlerinden pek çoğunu not ediyorum, çünkü her gün beraberim onunla; çok şeyler dinliyorum. Fakat benim asıl aklıma takılı mesele üzerine bir şey işittiğim yok. Baronesin konuşmalarını dinlemek, onun kaderini paylaşmak ara sıra küçük bir değişiklik de oluyor benim için; kendi kaderimi unutuyorum. Bu iyi! Barones yolculuk üzerine sorular da soruyor bana; niyetinin bir hac yolculuğu olduğunu da saklamıyor: “Bağışlatılacak o kadar günahım var ki, Kudüs’e gitmek istiyorum. Bunun bana bir faydası olur mu dersiniz?” “Belki. Yok, olur muhakkak. Çok şeyler görür, oyalanırsınız. Çocuklara hepimiz iyi bakarız.” “Evet, çocuklara hepiniz iyi bakmalısınız!” Gözleri büyüyor, yaşarıyordu. Çocukları bulup bir onu, bir ötekini havaya kaldırmadıkça içi rahat etmiyordu. Fakat barones, ne zaman “Bağışlatılacak o kadar günahım var ki!” dese, benim aklıma hep kocası geliyordu. Adam, kendisini belki onun yüzünden öldürmüştü.</p>

  <h2 id="u2689e656-d762-45f5-b579-77ab03d03b45" style="text-align: center;"><span style="font-weight:bold;">16</span></h2>

  <p>Rosa'ya gidiyor, “Biri Kudüs'e gitmek istiyormuş, bakarsınız gider de. Öyle bir söylenti var,” diyorum. “Evet, biliyorum,” diyor Rosa.</p>

  <p>Şaşırmış, susuyor, yüzüne bakıyorum: Haberi olduğunu ne kadar sakin söyledi.</p>

  <p>“Yalnız şu var ki, bu yolculuk olacağa benziyor,” diyorum yeniden. “Fener bekçisi bütün yolun planını çizdi. Yakındır, iş işten geçer, önlenemez bu yolculuk.” Ah, dün vicdan azabı duymuştum, bugün de duyuyordum. Hartvigsen'i buralardan uzaklarda düşünmek artık beni sevindirmiyor, aksine tasalandırıyordu.</p>

  <p>“Neden önlemeye kalkmalı?” cevabını veriyor Rosa. “Hiç de engel olmamalı bu işe.”</p>

  <p>“Yaa?” diyorum sadece ve susuyorum.</p>

  <p>“Benoni gitmek istiyor, benim de bir itirazım yok. Hem çok şeyler göreceğiz.”</p>

  <p>“Evet evet!” diye cevap verdim, koyu sisler içinden çıkar gibi. Rosa'nın da beraber gideceğini duymuştum. Suçumun küçük bir cezası gibi ekliyorum: “Evet evet, yollarda tercümanlık da yaparsınız.”</p>

  <p>“Tercümanlığa yaramam pek,” diyor Rosa. “Biraz Fransızca ve Almanca öğrendimse de... Herhalde Edvarda da bilir o kadarını, fakat... Neyse, daha yola çıkan da yok ya!”</p>

  <p>Hayır, daha yola çıkmamışlardı.</p>

  <p>Hartvigsen'e rastlıyor, yolculuktan söz açıyorum. Hartvigsen söze başlar başlamaz üç kişiymişler, bu da çok doğal bir şeymiş gibi konuşuyor.</p>

  <p>“O halde Rosa tercümanlık eder size!” diyorum. “Evet!” cevabını verdi Hartvigsen. “Gereken her şeyi bilir Rosa, bu işle ilgili ne varsa. Denizden bir şişe çıksa, içinde yabancı dillerde bir mektup olsa, dinlemelisiniz, nasıl okur o mektubu. Tıpkı On Emir'den birini okur gibi harfi harfine.”</p>

  <p>“Evet. Rosa bu yolculuğa seviniyor şüphesiz.” “Orasını bilmem; ama ona da söyledim ya: Tabii, dedim, sen de gelmelisin. Çünkü sen olmayınca yanımda başka kadınla yabancı bir memlekete gidemem ben. Mack da aynı şeyi söyledi.”</p>

  <p>“Tabii.”</p>

  <p>“Neyse, daha yola çıkan da yok ya!” dedi Hartvigsen de. “Öyle çok şey var ki düşünecek... Kışa teknelerimize yük lazım yine; onları satın almalı. Noel’de mağazada muazzam satış olur. Bütün bunlara göz kulak olmam gerek. Ortağımı yardımcısız bırakamam.”</p>

  <p>Yolculuktan birdenbire niçin cayıldığmı anlayamıyordum; fakat Rosa, kendisine her zaman babalık eden dostu Mack’a gitmiş, bazı itirazlarda bulunmuştur, diye düşündüm.</p>

  <p>Barones de öyle sofu ve kahırlı değildi artık; şimdi daha çok gülüyor, yolculukla alay ediyordu. “Ne yapsın Benoni beni Kudüs’te?” diyor, Hartvigsen’in küçük adını söylüyordu. “Onun yeri burası. Bırakın da kendi çiftliğinde ötsün!” diyor ve gülüyordu barones.</p>

  <p>Fakat Fener Bekçisi Schöning gittikçe daha çok ilgileniyordu bu işle. “Dikkat edin de, fazla sallanmasınlar,” dedi bana. “Bergen’den Akdeniz’e giden gemilere yetişebilirler henüz.”</p>

  <p>Fakat peş peşe posta vapurları güneye gidiyor; Hartvigsen’le maiyeti yola çıkmıyorlardı. Bir şey olacağı yoktu. Beri yanda ben onları yolculuğa zorlamamakla ağır bir günah işlemiş olmama, Tanrı’nın bir iradesi gözüyle bakıyordum. Tanrı’ya şükür! Rosa’ya gelince; bu yolculuğun yapılamayacağını o belki daha ilk anda sezmiş, fakat başkalarının ne diyeceğini düşünerek, gidecekler arasında adı geçsin istemişti.</p>

  <p>Yolculuk planını boş yere hazırladığını fener bekçisi de nihayet anlıyor. Hartvigsen’e rastlıyor mağazada ve sararmışlığından, öfkesinden yüzü un gibi oluyor.</p>

  <p>“Yaa, siz daha gitmediniz mi Kudüs’e?” diyor fener bekçisi. “Ben de zaten planımda yanılmışım. Sizin önce Baltık Denizi’ne, oradan da Hebrid Adaları’na gitmeniz lazım. Dovre’ye varınca sorun Pekin şehrini; hemencecik bulursunuz!”</p>

  <p>Fakat bu işte bir terslik olduğunu seziyor Hartvigsen; ben ona ilkbahardaki derslerimde biraz da coğrafya öğretmiştim; o vakit öğrendikleri akimdaydı iyice.</p>

  <p>“Pekin mi? Pekin Çin’dedir yahu!” diyor Hartvigsen. “Çin’e mi gidiyoruz? Sonra Dovre’ye gelince; yolumuzun üstünde mi ki Dovre? Dovre, Norveç’te!”</p>

  <p>“Lafa bak! Ben Dover diyorum,” cevabını veriyor fener bekçisi; vücudu da titriyor adeta. “Dover’da salaklar çoktur; bir süre orada kalın siz, orada. Ha ha, yüzsüzler, aşağılık herifler, siz de!”</p>

  <p>Küplere binmiş, kapıdan çıkıp gidiyor bekçi. Belli ki adam başkaları hesabına sevinmişti; dünya hiç değilse başkalarına açık; hiç değilse onlar bütün haşmetiyle bu dünyayı görebilecekler, diye düşünmüş, ama işte bunda da hayal kırıklığına uğratılmıştı.</p>

  <p>Kendimi birazcık durulmaya, yatışmaya zorluyor, Rosa’yı ziyarete bir vesile olsun diye tabloma son fırçaları vuruyorum. Tablo az çok kuruyunca bir gün Hartvigsen’in Sirilund’dan geçerek değirmene gitmesini bekliyor, yola çıkıyorum. Mack da, barones de benim bu tabloyu Rosa’ya yaptığımı biliyorlardı; bu yüzden benim şimdi onu Rosa’ya götürmemde göze batan bir şey yoktu. Ancak, Hartvigsen’in olmadığı bir saati seçmem benim kötü niyetimi gösterir, bunun acısını daha sonra çekerim, diye düşünüyordum. Ziyaretimden öyle büyük bir sevinç duyduğum da yoktu çünkü.</p>

  <p>Rosa, hiç yapmazdı, kapıyı içeriden kilitlemişti. Vurdum, gelip açan olmadı. Evde kimse yok, diye düşündüm; küçük Martha’yı baronesin çocuklarıyla görmüştüm. Bu yüzden geri dönüyordum ki, Rosa camı tıklattı, kapıyı açtı.</p>

  <p>“Lapon Gilbert buralarda dolaşıyor, sağı solu gözetliyor,” dedi Rosa. “Siz gördünüz mü onu?”</p>

  <p>“Hayır.”</p>

  <p>“İçeri buyurun. Aa, ne güzel bir tablo yapmışsınız! Ne fena, Benoni evde değil, göremeyecek.”</p>

  <p>“Tablo sizin!” dedim. “Lütfen kabul edin. Sahiden, biraz olsun hoşunuza gitti mi?”</p>

  <p>Hiç de beceremiyordum bu işleri; çekingendim, şiddetli bir heyecan duyuyordum. Sanki bir hediye getirmemiş, bir sadaka almaya gelmiştim.</p>

  <p>“Benim mi? Ah, teşekkür ederim, olmaz ama,” dedi Rosa, yavaşça başını salladı. “Benoni’nin evde olmayışı ne fena. Tablo için biraz bir şeyler öderdi size.”</p>

  <p>“Para ile satılmıyor ki!”</p>

  <p>Nazik olmak için, tabloyu yukarı kaldırıyor, seyrediyor, her zaman hayran olduğum elleri şimdi çok, çok güzel. Buğulu bir sesle konuşuyor; Mack’ın salonunu, gümüş meleği tanıyor tabloda. “Masadaki şarap kadehinden bir yudum içesim geliyor, şarabıyla öyle ferahlatıcı ki!” diyor.</p>

  <p>“Sizin kadehiniz!” diyorum. “O vakit masaya bırakmıştınız.”</p>

  <p>Kendini unutur, biraz yumuşar gibi oldu Rosa ve cevap verdi:</p>

  <p>“Evet, hatırlıyorum.”</p>

  <p>Fakat bir an sonra değişiyor, tabloyu bırakıyor. “Benoni nerdeyse gelir,” diyor. “Değirmene kadar gitti. Görmediniz mi?”</p>

  <p>Bir sessizlik oldu.</p>

  <p>“Evet, gördüm,” diye cevap verdim.</p>

  <p>Açığa vurmuştum işte. Rosa her şeyi anladı, dost gözlerle yüzüme baktı, ama yine başını salladı.</p>

  <p>“Çok mu fena yaptım?” diye sordum.</p>

  <p>“Evet, beni sevmeniz doğru değil, biliyorsunuz,” diye karşılık verdi.</p>

  <p>Şaşkın perişan, “Neden?” dedim. “Evvelce de halimden şikâyetçi değildim ben.”</p>

  <p>Rosa yapmacıksız ve doğaldı, hemen konuya girmişti. Hayır, ona âşık olmam doğru değildi şüphesiz, fakat âşıktım. Nasıl mı karşılamıştı? Aşırı bir hoşnutsuzluk göstermemiş, hayır, hatta fazlaca hoşgörüyle karşılamıştı. Bu göz yumuş, hiç de güzel bir şey değildi benim için; beni çocuk yerine koyuyordu. Fakat onun da tedirgin olduğunu görmüş, buna sevinmiştim. “Demek Rosa için sadece bir çocuk değilim,” diye düşündüm.</p>

  <p>“Oturunuz bile demiyorum. Ayakta durmamız belki daha iyi!” dedi Rosa, fakat kendisi oturdu.</p>

  <p>Az sonra yaptığının farkına vardı, gülümseyerek ayağa kalktı. “Daha neler!” dedi, kendini sakin olmaya zorladı, bana bir iskemle gösterdi, oturmamı istedi. “Neden oturmayalım? Buyurun! Size bir şey anlatacağım.”</p>

  <p>İkimiz de oturduk.</p>

  <p>Çok ciddi idi. Bir çağlayan, bir kasırga gibi değil, sakin ve anlayışlı konuştu. Dudakları kırmızı ve iri; gür kaşları altında gözleri çekik, uzunca; oturuyordu.</p>

  <p>“Benim eskiden de evli olduğumu işittiniz, değil mi?”</p>

  <p>“Evet.”</p>

  <p>“Evet. Şimdi yeniden evlendim. İlk kocam öldü. Sizin gibi genç değilim ben; olsam bile evliyim. Sizde hercai bir insan etkisi mi bıraktım?”</p>

  <p>“Hayır, hayır.”</p>

  <p>“Gerçekte de vefasızlıktan o kadar uzağım ki, kendimi hâlâ Nikolai ile evli hissediyorum biraz; oysa öldü Nikolai. Değişim yaşayan herkes için bu böyle galiba: Ayrıldığımız kimselerden büsbütün kopamayız. Günün her saatinde onlar hatırlatılır bize. Kiminde kuvvetlidir bu duygu, kiminde zayıf, fakat büsbütün kurtulan yoktur bu duygudan. En iyisi eskide kalmak, yenisine geçmemek herhalde. Size gelince; fena, çok fena! Ah, çok da güzeldir, fakat feci bir hata bu, sizin için. Sonu neye varır? Sizden yedi yaş büyüğüm ve evliyim. Şıpsevdi değilim ben, olsam bile bu sevgimi göstermektense, için için yanarım daha iyi. Bana, beni aşktan perişan gördüğünüzü mü hatırlatacaksınız? Ah, o aşk bir kalbi değil, bir evin kadın yöneticisi olmayı hedef tutuyordu. Kadındım, para sıkıntısı çekiyordum. Bu yokluk, bir bolluk olsaydı, beni aciz, perişan göremezdiniz. Biliyorum, benim bu utanmazlığımı işitmek üzmez sizi.”</p>

  <p>“Ne bir şey ekler ne de bir şey çıkarır.”</p>

  <p>“Çok şeyi çözer, göreceksiniz! Ben hatta sizin yaşınızda ve evlenmemiş bile olsaydım, yine aldırmazdım size.”</p>

  <p>“Parasızım diye mi? Ama ilk kocanız da aynı durumda değil miydi? Yıllarca beklemediniz mi onu?” dedim haykırır gibi. “Beni şu güç durumumdan kurtarmak için kendinize iftira ediyorsunuz!”</p>

  <p>“Acaba?” diye sordu, gülümsedi Rosa.</p>

  <p>İşte şimdi gerçek kalbini açmış oluyordu. Onu bu şekilde anlamama razı gibiydi, sevgisine bir fedakârlık gözüyle bakmama ses çıkarmıyordu! Bunları sonradan düşündüm, orada şöyle devam etmiştim:</p>

  <p>“Hartvigsen yüzünden çektiğiniz üzüntüler, gerçekti, katıksızdı; sanırım, bir rakibeyi kıskanmaktı bütün onlar.”</p>

  <p>Ürkmüş, gülümsedi Rosa. “Belki biraz,” dedi. Fakat gitgide bu iddiama kızmaya başladı, karşı çıktı bana: “Hayır, değil! Öyle olsa bile ne çıkar? Karşınızda oturup da hesap mı vereceğim size?”</p>

  <p>Küçülmüş, “Hayır, hayır!” diye cevap verdim; fakat haklıydım elbette; Öyle görünmek istiyordu, ama âşıklıktan da uzak değildi büsbütün.</p>

  <p>“Demek kıskanmışım ben öyle mi?” dedi. “Fakat sevdalılar vardır, ben hiç de onlardan değilim, işitiyor musunuz: Basit, sıradan biriyim ben, burada gördüğünüz gibi. Kocam -ilk kocam demek istiyorum- beni çok sıkıcı bulurdu. Sanırım, haklıydı da. Hem canım, çok saçma bir konuşma bu!” diyerek konuşmayı kesmek istedi Rosa. “Duygularınız sizi yanlış yollara götürüyor. Onları önlemekten başka bir şey yapamam.” “Önleyemezsiniz!” dedim.</p>

  <p>“Yok, önlerim. Siz de bilirsiniz ki, burada başkaları olsaydı beni düşünmezdiniz, fakat öyle çok kimse yok buralarda. Siz de bir yere gitmiyor, başkalarını görmüyorsunuz. Şunu da söyleyeyim ki, bu duruma çok yabancıyım ben. Eskiden beni sevenler, bu halden şikâyetçi değildiler, yer içer uyurlardı rahatça. Nikolai rahattı, Benoni daha rahat. Şimdi hiç bilmiyorum, size karşı nasıl davranmalıyım?”</p>

  <p>“Ben söyleyebilir miyim?”</p>

  <p>“Evet.”</p>

  <p>“Böyle anne gibi davranmayın bana. Acır gibi davranmayın.”</p>

  <p>Hafifçe güldü, cevap verdi Rosa:</p>

  <p>“Yani bunlar yapılmayacak! Evet ama, tek yol bu. Yoksa buraya gelmeniz bile doğru olmaz.”</p>

  <p>“Gelmem ben de!” dedim saf ve toy.</p>

  <p>“Bakın, dinleyin beni! Anlayışlı olun! Siz de bilirsiniz ya; çocukluk bu yaptığınız!”</p>

  <p>“Siz de pek iyi bilirsiniz ki, çocuk değilim ben!” diye sözümü kestim, gücenmiş.</p>

  <p>Rosa, yüzüme baka baka, apaçık cevap verdi:</p>

  <p>“Yoo, yoo, çocuksunuz!”</p>

  <p>Şaşırdım, bakakaldım. Ben ki, onu kibar, nazik bellemiştim hep. Kabalıktı bu; aptallık, kadın boşboğazlığı! Yirmi üçüme giriyordum.</p>

  <p>“Büsbütün de haksız değilsiniz,” dedim. “Bence de öyle; sanırım başkaları olsaydı burada...”</p>

  <p>“Muhakkak!” diye doğruladı Rosa, yüksek sesle. “Kendimi yenmeye çalışacağım. Yakında av mevsimi başlar, daha çok giderim sağa sola; dolaşırım...” “Ya, çok iyi edersiniz!” dedi Rosa, ayağa kalktı, elini elimin üstüne koydu, bir an durdu ayakta, sonra yine oturdu. “Evet, bakın, başka çare yok. Ben sizin teyzenizim, büyük teyzeniz!” dedi ve güldü Rosa.</p>

  <p>Yeni bir hakaret. O büyük teyzem olacak kadar küçük değildim ben. Boy atıyor, serpiliyordum, doğruydu bu; fakat bu rezil, bu gecikmiş büyüme, sona ererdi yakında. Konuşmanın havasını bozdum mahsus ve sordum:</p>

  <p>“Şey... Kudüs seyahati ne oldu; çıkmaza girdi galiba?”</p>

  <p>Sessizlik.</p>

  <p>“Evet.”</p>

  <p>“Katılacaklar arasında anlaşmazlık mı çıktı?”</p>

  <p>Sessizlik.</p>

  <p>“Hep çekinirdiniz, hiçbir şey sormazdınız, size ne oldu böyle? Daha bazı şeyler anlatayım ister misiniz? Bugün beni belki sıkıntılı buluyor, kendi bildiğiniz gibi yorumluyorsunuz bunu. Fakat doğrusu şu: Lapon Gilbert bugün buradaydı. Ondan her vakit çekinmişimdir, öyle çok şey biliyor ki!”</p>

  <p>Lapon’dan söz ederken ürküyor, artık sakin olmaya çalışmıyor, duyduğu olanca kaygıyı açığa vuruyordu. Bütün kırgınlıklarım uçup gitmişti.</p>

  <p>“Benoni gider gitmez, Lapon Gilbert evin köşesini dönüp çıktı ortaya, selam verdi. ‘Ah ah, ihtiyar Malene!’ dedi hemen. Malene, kaynanamdı, eski kocamın annesi yani. ‘Ne olmuş Malene’ye?’ diye sordum. Benoni kadıncağıza bir oğul gibi davranır, ona öte beri yollardı hep. ‘Şimdi çok zengin oldu!’ dedi Gilbert. ‘Yüz taler göndermişler.’ 'Kim göndermiş?’ diye sordum. ‘Belli değil,’ dedi Gilbert. ‘Malene de bilmiyor, postayla gelmiş.’ O anda öyle fena oldum ki, kalbim parçalanıyordu sanki. ‘Mektup da gelmiş mi? diye sorabildim güçlükle.’ ‘Hayır!’ dedi Gilbert.”</p>

  <p>Bir sessizlik oldu.</p>

  <p>“Fakat iyi işte; kadıncağıza para gelmiş!” dedim.</p>

  <p>“Evet ama... bunu ancak bir kişi göndermiş olabilir.”</p>

  <p>“Daha neler!” dedim cesaret vermek isteyerek.</p>

  <p>“Terekeden de gelmiş olabilir. Ancak şimdi bir düzene konmuştur.”</p>

  <p>“Acaba öyle mi?” diye sordu Rosa, ferahlamış. “Fakat bir şey, bir mektup falan olmalıydı yanında.”</p>

  <p>“Doğrusu anlamam bu işten ya; ilk kocanızdan boşanmış olduğunuz muhakkak.”</p>

  <p>Rosa başını sallıyor, söyleniyor:</p>

  <p>“İnsan hiçbir zaman tam boşanamaz.”</p>

  <p>“O ister sağ olsun, ister ölü; artık alıp vereceğiniz kalmamış ki!”</p>

  <p>“Yanlış bu. Hem sonra onlar dediler, onlar söylediler öldüğünü. Yoksa tekrar evlenmezdim.”</p>

  <p>“Hartvigsen ile Mack, sizin için izin almışlar ya; kralın bir iradesinden bahsetmişlerdi.”</p>

  <p>“Evet, fakat onunla yetinmedim ben. Onun üzerine öldüğünü söylediler.”</p>

  <p>“Öyleyse ölmüştür,” dedim.</p>

  <p>Birdenbire, Rosa’yı bu kadar uğraştıran bu ölüye karşı içimde bir nefret belirdi. Sağ veya ölmüş, Rosa’ya neydi; ne diye bağlıydı ona hâlâ, bu kadar? Ben artık Hartvigsen’i değil, ölmüş bir adamı kıskanıyor; ah, dostum Hartvigsen’e mutluluklar diliyordum. Öteki de adam mıydı yani? Karısını bir miktar paraya satmış, parayı içkiye yatırmış ve ölmüştü işte!</p>

  <p>“Bana çocuk dediniz,” dedim Rosa’ya utandırmak için. “Peki, ya siz nesiniz? Böyle tatlı tatlı oyalanmak bir hatırayla... Hem de kimin hatırasıyla...”</p>

  <p>Ben durunca yüzüme baktı, bekledi Rosa. Belki önüme düşüp verilen paradan, ani ölümden konuşayım istiyordu. Ama her şeye rağmen kayyum çiftliğinin oğlu Nikolai’dan vazgeçemeyeceğini görünce ben de ona baktım, devam etmedim.</p>

  <p>“Evet?” diye sordu. “Hem de kimin hatırasıyla?” “Çocuk olmayanın yapacağı şey değil bu!” dedim. Bir sessizlik oldu. Çok perişandı Rosa. “Bağışlayın!” diye rica ettim.</p>

  <p>Silkinir gibi oldu, birden ayağa kalktı, kadife gibi yumuşacık elini yanağıma koydu.</p>

  <p>“Tanrı takdis etsin sizi!” dedi. “Şüphesiz anlıyorsunuz, âşıklık değil bu, başka bir şey. Bakın, artık yatıştım,” dedi, yine oturdu. “Öyle korkmuştum ki, Gilbert’ten korkulur.”</p>

  <p>“Bu Gilbert’i tehlikesiz hale getirmeyi ben üzerime alıyorum,” dedim heyecanla. “Öyle bir şeyini biliyorum ki, Mack bir duysa derhal hapsettirir onu.”</p>

  <p>“Ya?” diye sordu Rosa. “Ama bu hiçbir şeyi değiştirmez ki! Gilbert ne zaman neyi hatırlatmışsa doğru çıkmıştır.”</p>

  <p>“Buna inanmak, affedersiniz ama... çocukluk!”</p>

  <p>“Hayır, hatırlatmaları hiç boşa gitmemiştir. Bugün de bir bildiği vardı ki hatırlattı. Bunu yalnız Tanrı bilir. Tanrım, her şey nasıl da karışık! Ya benim halim!”</p>

  <p>Yine ayağa kalktı Rosa, ellerini açtı, çarparak kapadı. Perişandı, ümitsizdi; görüyordum. Son sözleri karşısında birden şunu düşündüm: Birkaç aydır evliydi; şiddetli heyecanlar onun için artık tehlikeliydi belki de.</p>

  <p>“Üzülmeyin!” dedim. “Bir kötülük yapmadınız ki siz!”</p>

  <p>Hartvigsen’in yoldan doğru gelmekte olduğunu gördüm, uyardım Rosa’yı. Yine önümde duruyordu.</p>

  <p>“Susmamı istemenize hacet yok!” dedim.</p>

  <p>“Ah!” diye cevap verdi. “Fark etmez; kendim söylerim. Fakat teşekkür ederim size; çünkü benim bu hatıralar üzerinde durmam gerektiğini siz anlıyorsunuz.”</p>

  <p>Anladığım falan yoktu, yine kadın gevezelikleriydi bunlar. Henüz sağ bile olsa ilk kocası artık ölüydü Rosa için.</p>

  <p>“Güzel güzel ava gidin, görünün ortalarda,” dedi.</p>

  <p>“Evet!” diye cevap verdim kısaca.</p>

  <p>Hartvigsen içeri girdi.</p>

  <p>“Haberler çok iyi,” dedi. “Tekneler Bergen’de. Dönüp de mağazanın mallarını limana boşalttılar mı sigorta paraları benim oluyor.”</p>

  <p>“Candan tebrikler!” dedim, hayırlı işler diledim. Sözlerimden şevke gelen Hartvigsen ekledi: “Aklını çalıştırıp para kazanacak tek kişi, ortağım Mack değil sadece.”</p>

  <h2 id="u845d86e1-2682-4ae7-acc8-1f073dea979d" style="text-align: center;"><a id="bookmark3"></a><span style="font-weight:bold;">17</span></h2>

  <p>Şimdi neye inanayım, ne düşüneyim bilemez oldum. Rosa değişik bir ışıkta karşıma çıkmış, gerçekten değersiz o ölü kocasından yana yapmacık duyguları onu tanıyamadığım bir biçime sokmuştu. Hem eskiden o kadar ihtiyatlı ve az konuşurken, şimdi iyice açılmış, her şeyi enine boyuna anlatmıştı; Rosa için ben bir yabancıydım oysa. Bu derece açılması, benim kendisini sonsuz sevmemden kaynaklanmıyor muydu biraz da? Sonra da benim çocuk olduğumu söylemişti.</p>

  <p>Bir-iki hafta geçti; sonbaharı bekliyordum. “Yedi yıldır kalbimin varlığından haberdar değilim,” dedi bir gün barones. “Kalbim artık yok gibi geliyor bana.” Sonra da kalbinin öldüğünden, geçen pazar kiliseye gittiğinden ve bundan böyle hep gideceğinden bahsetti. Çocukları da götüreceğini söyledi. Anlaşılan yine sofuluğu tuttu, diye düşündüm.</p>

  <p>Rosa’ya biraz bir şeyler yazdım, mektubu cebime sakladım, gece karanlık basınca alıp çıktım dışarı.</p>

  <p>Mektubu vermenin zorluğunu asıl şimdi düşünüyordum. Rosa’nın kapısının önüne gelince, kapıdaki bir yarığa sokuvermekte hiçbir sakınca yokmuş gibi davrandım. Ama bu işi yaptıktan sonra başımı salladım, ayıpladım kendimi ve mektubu geri aldım. Aynı aptallığı ertesi akşam da yaptım. Yeni bir mektup yazmış, eskisini yakmıştım. Ne mi yazmıştım? Abuk sabuk şeyler: Şimdi alıp başımı ava gidiyorum, sizi seviyorum! Ah, bir çocuktum ben. Mektupları kısalttım, daha kısalttım, üçüncü akşam “Rosa!” dedim, bıraktım. Yeterdi bu, bol bol yeterdi bence. Mektubu mühürledim, göğsüme koydum, gece onunla uyudum.</p>

  <p>Sabah erkenden, daha ben kalkmamıştım, kapı vuruldu. Baronesti gelen. Görmüyor, duymuyor; şapkalı mantolu kapıda duruyordu. Dışarılarda bir gezintiden geliyordu herhalde.</p>

  <p>“Bir arkadaşınız olduğunu söylemiştiniz, değil mi?” diye sordu.</p>

  <p>“Evet, özür dilerim, ben hâlâ... hemen kalkıyorum, şimdi.”</p>

  <p>“Zararı yok. Kaç yaşında?”</p>

  <p>“Arkadaşım mı? Benden iki-üç yaş büyük.”</p>

  <p>“Yazın ona, gelsin! Adı ne?”</p>

  <p>“Munken Vendt.”</p>

  <p>“Yazın!”</p>

  <p>Rosa’ya yazdığım mektubun yerde olduğunu gördüm, irkildim. Ne yapmalı da baronesi dışarıya çıkarmalı? Munken Vendt’e yazacağımı söyledim:</p>

  <p>“Hemen şimdi, kalkar kalkmaz.”</p>

  <p>“Sırtlayın tüfeğinizi, karşılamaya gidin onu. Gider misiniz?” diye sordu barones.</p>

  <p>“Evet, güzel bir fikir!”</p>

  <p>Ah, hiç bile güzel değildi bu. Hele şimdi sımsıkı bağlandığım bu yerden uzaklaşmayı, her zamankinden daha az istiyordum. Şu bir ay içinde bunu daha önce yapabilirdim belki.</p>

  <p>Barones soruyor:</p>

  <p>“Öğrenci midir?”</p>

  <p>“Munken Vendt öğrencidir.”</p>

  <p>“Öyleyse Martha’ya öğretmenlik edebilir. Benoni de bir öğretmen arıyordu,” dedi ve dudaklarını hafifçe büzdü Barones.</p>

  <p>Ürperdim: Munken Vendt, Rosa’nın evinde! Elinden gelirdi, çılgının biriydi, bir yangın, bir kasırga... Şeytanın ta kendisiydi Munken Vendt!</p>

  <p>Baronese nasıl itiraz edebilirdim? Mektup orada, üzerinde Rosa’nın ismi, yerde duruyordu. Fakat barones duymuyor, görmüyor gibiydi. Bu, içime su serpiyordu biraz.</p>

  <p>“Munken Vendt öğretmenlik yapamaz pek,” dedim. “Kalkayım da o zaman...”</p>

  <p>“O zaman ben yokum burda. Durmayacağım, gidiyorum. Siz şimdi yazın mektubu; Jens aşağıda, götürür. O çıksın yola, siz de peşinden gidersiniz!”</p>

  <p>“Peki!” dedim.</p>

  <p>“Arkadaşınızı bulunca alıp gelin onu. Görelim bakalım, bir süre misafiriniz olsun!”</p>

  <p>“Peki, teşekkür ederim!” dedim.</p>

  <p>Gözleri uzaklardan geri çağrılmış gibi aydınlanıyor, bilinçleniyordu adeta. Odada etrafına bakındı barones.</p>

  <p>“Alina’nın resmi bu!” dedi, gülümseyerek duvara baktı. Bütün bu süre içinde hiç yüzüme bakmamıştı. Sordu sonunda: “Yani bugün gidiyorsunuz, değil mi?” “Evet, hemen!” cevabım verdim.</p>

  <p>“Şimdilik hoşçakalın! Kusura bakmayın!”</p>

  <p>Barones gitti.</p>

  <p>Yataktan fırladım, mektubu yaktım, giyindim, dışarı çıktım. Sekizdi saat; Barones çiftlikten çoktan ayrılmıştı. Biraz açılmak, bir yerlerde durup uzaklara, ormanlara, kuzeye gideceğimi söylemek istiyordum. Jens yetişti arkamdan; götüreceği mektubu sordu. Ah bu sırık bacaklı, kambur herif; yakanızı kurtaramazdınız ondan; hanımı öyle emretmişti. Jens’le beraber geri döndüm, mektubu yazdım, kısa ve resmî olmasına dikkat ettim. Fakat ne diye asacaktım suratımı; kaderden kaçılır mıydı? Baronesin kulu kölesi Jens, Munken Vendt’i ölü veya diri bulup getirecekti. Kapı kapı dolaşıp kemik dilendiği zaman eli boş geri çevirebiliyorlar mıydı onu?</p>

  <p>Rosa’ya gittim, “Yalnız şunu söylemek istiyordum,” dedim. “Gidiyorum. Sırf bunun için uğradım ve söylüyorum işte.”</p>

  <p>“Ne zaman?” diye sordu Rosa. “Ava mı çıkıyorsunuz?”</p>

  <p>“Evet. Martha’ya bir öğretmen getireceğim. Burada sizinle kalacak, aynı çatı altında.”</p>

  <p>“Anlamadım; nasıl? Buraya mı gelecek?”</p>

  <p>“Gidip yarı yolda karşılayayım ki, gelsin muhakkak. Bu habere sevinmediniz mi?”</p>

  <p>Rosa bu sırlı sözlerime gülümsedi; yüzümün buruştuğunu, bozulduğunu hissediyordum.</p>

  <p>“Anlamıyorum,” diye tekrarladı Rosa. “Benoni mi söyledi bunu?”</p>

  <p>“Barones söyledi. Martha’ya hususi bir öğretmen yani. Yanınızda kalacak, bütün gün sizinle yani.”</p>

  <p>“Evet, şimdi hatırladım, Benoni bir öğretmen lafı ermişti bana,” dedi Rosa, önceden biliyormuş görünmek için. “Peki, sizin telaşınız nedir; bu haliniz ne böyle?”</p>

  <p>“Eh, göreceksiniz, bu öğretmene âşık da olursunuz. Benden daha büyüktür ve başkadır o. Âşık olursunuz.”</p>

  <p>Rosa güldü yüksek sesle ve bu delişmenliği gücüme gitti çok.</p>

  <p>“Neye gülüyorsunuz?” diye sordum.</p>

  <p>Ciddi, cevap verdi:</p>

  <p>“Asla! Ne ona ne de bir başkasına!”</p>

  <p>Kapıyı açmıştım, geri döndüm, apar topar ve sertçe, elini tuttum.</p>

  <p>“Güle güle, güle güle! Avda iyi şanslar!” dedi Rosa. “Fakat size teşekkür etmek istemiştim,” diye cevap verdim.</p>

  <p>Sonra çıktım dışarı.</p>

  <p>Rosa bir süre geçirdi beni; bana ümit vermiş, bende yanlış yorumlar uyandırmış olmaktan çekiniyordu muhakkak.</p>

  <p>“Neden teşekkür ettiniz bana?” diye sordu.</p>

  <p>“Adı ne, kaç yaşında ve nasıl, diye sormadınız da ondan.”</p>

  <p>Başını salladı Rosa.</p>

  <p>“Öğreneceğim de ne olacak? Hiç kimse ilgilendirmiyor beni.”</p>

  <p>İşte bu ikidir; bunu açıkça belirtmek istemişti bana!</p>

  <p>Sonra ormanlardan kuzeye doğru yol aldım. Sirilund’a geldiğimde baharda giydiğim elbiseler vardı üstümde; yine o yaşlı adamdım adeta. Tüfeğim de yanımdaydı.</p>

  <p>Akçakavaklar güz yanığı yapraklarını döküyor. Ağaçlardan yere yavaş yavaş düşüyor yapraklar ve hışırdıyorlar ormanda. Yol, dalgalı tümsekler üzerinden alçak sırtların arkasına uzanıyor. İleride sağ taraftan bir uğultu geliyor; denizdir bu. Kimseler yok, hiçbir şey yok, havada uzayıp giden uğuldamalardan başka. Geçtiğim orman, bakir bir orman. Kendi kendini doğuruyor, ömrünü yaşıyor, sonra yeniden doğuyor: Çam ağaçları, akçakavaklar, hatmi ağaççıkları ve ardıçlar var çepeçevre. Koca çamlar salkım saçak; koca kayalar, taşlar yosunlu ve emin, yerli yerinde. Birkaç saat hiçbir canlıya rastlamadan gittikten sonra, küçükçe kayaları yerlerinden oynatmaya başlıyor, altlarında solucan, böcek var mı görmek istiyorum. Gittikçe sakinleşiyor, birçok şey düşünebiliyorum.</p>

  <p>Neden buralardayım, diye düşünüyorum. Hanımım, yani barones, arkadaşımı görmek istiyor, Glahn gibi mi değil mi bilmek istiyor, Hartvigsen’le işbirliği etmiştir; her şey öylesine birbirine bağlı ki! Bu barones, işleri karıştırmaktan öyle de hoşlanır ki! Başka kadınlarla hiç görüşmez, babasıyla çok mecbur olmadıkça konuşmaz. Sofrada Mack, ara sıra ona teşekkür eder: Kızı farkına varmış, kendisine ekmek uzatmıştır. Biraz da kızları çocukları sorar, bunun dışında sessiz ve kibardır Mack. Kızını yanına çekip de “Neden böyle üzüntülüsün, yavrum?” diye sorduğu olmamıştır. Sirilund’daki konakta bir şeyler dönüyor herhalde. Rosa ile Barones dosttular, neden bozuştular? Evet, düşman değiller, fakat konuşmuyorlar artık; birbirlerine ihtiyaçları yok. Öyle görünüyor.</p>

  <p>Akşama kadar boyuna yürüdükten sonra bir kerpiç kulübeye geldim. Jens’le sözleşmiştik, oraya benim için yiyecek bırakmıştı. Ocakta ateş yaktım, haşlanmış eti alevde kızarttım, üstüne su içtim dereden. Sonra bol bol çam dalı attım ateşe; dallardan kendime bir de yatak yaptım, birkaç saat için uzandım üzerine.</p>

  <p>Karanlıkta uyandım; üşüyor, ateşe daha çok çalı çırpı atıyor, tekrar uyuyorum. Yine karanlıkta uyandım; fakat uykumu almış ve dinç hissediyorum kendimi. Bir öğünlük et kızarttım tekrar; dışarı çıktım, bekledim bir süre. Derken arkamda, doğuda gün ışımaya başladı, karanlık çözüldü; kuzeyden tarafa yürümeye başladım yeniden.</p>

  <p>İki gün yürüdüm; Munken Vendt görünmüyor; sahipsiz kerpiç kulübelerde uyuyorum. Bir gün daha yürüdüm tekrar; katettiğim millerin sayısı çoğalıyordu. Tepelerden zaman zaman denizi görüyor, kuşlara da rastlıyorum.</p>

  <p>Bilmediğim yerlere yaklaşıyorum. Derken Munken Vendt görünüyor, yanında Jens.</p>

  <p>Artık her şey unutulmuştur. İki arkadaş bu mutlu buluşmadan ötürü birbirimizi kutluyoruz. Bir saat mola verdik, neler neler konuşmadık ki! Saat çabucak geçiverdi; yola koyulduğumuzda sohbeti sürdürüyorduk hâlâ. Munken Vendt yine o delikanlı; eskisi gibi ellerinde eldivenler; fakat çıkarmaktan, onu bunu çıplak elleriyle tutmaktan da sakındığı yok pek. Güzel bir top sakalı var ve gözbebekleri iri iri. Yürüyüşü hem sert hem uçar gibi; yoruyor bizi. Fakat attığı her adımda pantolonunun arkası açılıyor, lime lime. Yoksulluğu yürekler acısı; bir yeleği bile yok. Munken Vendt de tıpkı bana benziyor; dünyada tir teber yaşayanlardan biri!</p>

  <p>Fakat elleri güzel mi güzel; Rosa’nınkilerle birleşecek bu eller!</p>

  <p>Yürüdükçe seyrekleşiyor konuşmalarımız: Dar geçitlerde birerli kol ilerlemek zorunda kaldığımızdan, öndekinin, bir şey söylemek istedikçe, arkasına dönmesi gerekiyor. Derken Munken Vendt’in avcılığı depreşiyor, sezgileri kuvvetlidir onun: Benim canlıdan eser görmediğim bu ormanda o, çeyrek ya da yarım saat kadar ayrıldı yoldan ve bir öğünlük karatavuğu vurdu, getirdi. Daha sonra yolda, bir kızdan bahsetti; sılada bıraktığı, unutamadığı, Blis adında bir kızdan. Evlerin birinde, benim gibi, öğretmen olmak isteyip istemediğini sordum; hayır dedi, güldü, çın çın öttü kahkahası. “Deli misin sen?” dedi. “Yollar, yolculuklar bekliyordu bizi hani?!” Ormanlardaki büyük uysallığını, içtenliğini gördükçe; her ağacın, her ardıç sürgününün, kayaların, taşların onun gözünde sadece ağaç veya kaya olmaktan daha üstün bir anlam taşıdığını gördükçe, daha iyi kavrıyordum: Evlerin, odaların adamı değildi Munken Vendt. Sırf oturmak için değil, yakınlarında olmak için birini ötekine tercih ettiği pek çok kayalar vardı; muhabbetle bağlıydı hepsine. Ben kayalara hiç bu gözle bakmamıştım, yabancıydım onlara; ya da bir ev kedisiydim ben; avcı falan da değildim sonra.</p>

  <p>Bir kaya göstereyim, ne diyecek bakalım, diye düşündüm.</p>

  <p>İki gün gece geç vakitlere kadar yürüdük ve Sirilund’a yaklaştık. Jens’in bizi bırakıp önden gitmesini sağladım. Munken Vendt benimle kaldı; değirmencinin karısına uğradı, elbisesini yamattı. Sonra aldım onu, hemen ormana, söğütlükteki küçük put heykelin oraya götürdüm.</p>

  <p>Sürünerek ilerledik, su birikintisine geldik, sessiz sakindi etraf. Munken Vendt oturdu. İkimizden başkalarının da kokusunu alıyormuş gibi, açılmıştı burun delikleri.</p>

  <p>“Yalnız mıyız?” diye sordu.</p>

  <p>“Herhalde. Başka kim olacak burada? Eskiden bir örümcek vardı, ağını örmüştü, bakıyorum şimdi o da yok.”</p>

  <p>“Çok sessiz burası!” dedi Munken Vendt. “Biliyor musun, iyi ki örümcek de gitmiş. Sesi duyulurdu olsaydı.”</p>

  <p>Bilekleri ne kadar hoş ve beyazdı. “Çıkarsana eldivenlerini!” diye rica ettim.</p>

  <p>İkisini de çıkardı ve güldü Munken Vendt.</p>

  <p>Küçük gölü geçtim onunla, küçük taş heykeli gösterdim:</p>

  <p>“Bu da bir kaya; ne dersin buna?”</p>

  <p>Munken Vendt, sessiz, çıplak elleriyle heykeli desteklerinden kaldırdı, inceledi dört bir yandan. Ben başka taraflara bakıyordum.</p>

  <p>“Küçük bir put!” dedi Munken Vendt. “Benzerlerini daha önce de görmüştüm, küçük Lapon putları. Alıp götürelim mi?”</p>

  <p>“Hayır!” dedim.</p>

  <p>Putu yerine koydu, acayipliğine güldü, başını salladı.</p>

  <p>“Ne duydun?” diye sordum. “Ellerini acıtmadı mı?”</p>

  <p>“Yoo, niçin acıtsın?” dedi, eldivenlerini giydi tekrar. “Eh, kaygan ve yağlı biraz.”</p>

  <p>Ayrıldık. Jens gideli birkaç saat olmuş, köye varmıştı çoktan. Büyük binalarıyla Sirilund, seriliydi önümüzde. Biraz ilerde Hartvigsen’in evi ve ambarlar görülüyordu.</p>

  <p>“Büyük bir yermiş!” diyor Munken Vendt.</p>

  <p>Paçavralar içinde değil de, pahalı elbiseler giymiş gibi, umursamaz, atak yürüyor; keyfine diyecek yoktur, çünkü bugün daha şimdiden iki öğün yemek yedi. “Alışık değilim bu kadarına,” diyor, hafiften gülüyor. Yavaş adımlarla bir kadın bize doğru geliyor, ince uzun bir kadın. Munken Vendt iki kere art arda “Vay vay!” diye laf atıyor kadına; bilmiyor barones olduğunu. “Barones o!” diyorum. “Karşılamaya geliyor bizi!”</p>

  <p>Munken Vendt’in seslenişi üzerine duruyor barones, bize bakıyor, bekliyor.</p>

  <p>Varıp karşısında durduğumuz vakit, “Geldiniz mi?” diyor. Fakat bunu şaşkınlığını önlemek için söyledi şüphesiz; gülüşü öyle çekingendi ki, düşünemezdim bu kadarını.</p>

  <p>Munken Vendt benim yaptığımı yaptı, kasketini elinde tuttu.</p>

  <p>“Vay vay,” diye seslendim. “Ne çare!” dedi açıkça ve gülümseyerek. “Kim olduğunu bilmiyordum. Baktım, uzun boylu, ince, zarif...”</p>

  <p>Ah, Munken Vendt, kasketini giymeden önce öyle hoş söyledi ki bunu! Ve barones, sindi hafifçe ve Munken Vendt, baronesin yüzüne bakınca, baronesin boynu kısaldı biraz.</p>

  <p>“Gidecek bir yerim vardı,” dedi barones, başıyla selamladı bizi. Ama bunu sırf, bizi karşılamaya geldiğini sanmayalım diye böyle söylemişti şüphesiz.</p>

  <p>Böylece o kendi yoluna gitti, biz kendi yolumuza. Ve Munken Vendt de hiç umursamadı bunu. Baronesi yaşlı ve acayip bulmuştu zaten.</p>
</body>
</html>
