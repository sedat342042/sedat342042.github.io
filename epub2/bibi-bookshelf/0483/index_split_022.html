<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>02 - Kralın Korsanı  - Gediksavaşları Dünyasından</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_">PUSU</p>
	<p class="block_1"> </p>
	<p class="block_2">Harry işaret etti.</p>
	<p class="block_1"> </p>
	<p class="block_2">"Ne var?" dedi Brisa.</p>
	<p class="block_1"> </p>
	<p class="block_2">"Yangın," yanıtını verdi Praji. "Büyük bir yangın, gökyüzünü aydınlattığına bakılırsa."</p>
	<p class="block_1"> </p>
	<p class="block_2">Öndeki teknede yakılmış çiftlik evine doğru gidiyorlardı, orada, tanrılar nazikse, mahkûmları alınmaya hazır durumda bulacaklardı. Harry soğuk soğuk terlediğini hissetti. "Burası çok geçmeden hareketlenecek."</p>
	<p class="block_1"> </p>
	<p class="block_2">Praji, "Ona ne şüphe. Orada ne olduğunu görmek için askerler gelecek. Buralara bakmaya başlayacak olurlarsa, mücadele çıkar," dedi.</p>
	<p class="block_1"> </p>
	<p class="block_2">Bir kayıkçı Tuka'ya bir şey deyince o da Harry'ye, "Sab, şimdi yaklaşıyoruz," dedi.</p>
	<p class="block_1"> </p>
	<p class="block_2">Harry başını salladı ve arkadaki tekneye işaret verdi. Karanlıkta görmesi zor olduğundan, her teknenin başıyla kıçında özellikle emirleri iletmek için bir ışık vardı. İlk tekne kıyıya alçak bir öğütme sesiyle yanaştı ve on teknenin onu da bağlanana kadar diğerleri de onu izlediler.</p>
	<p class="block_1"> </p>
	<p class="block_2">Harry pruvadan atlayıp çiftlik evine koştu. Kuyunun kapağı kenara itilmişti ve bir adam zorluk çekerek dışarı çıkmaya çalışıyordu. Harry adamı kolundan kavradı ve tırmanmasına yardım etti. Çiftlik evinin yıkıntılarından, "Harry!" diye alçak sesli bir sesleniş duydu ve Calis, ona el sallayarak belirdi. Harry zayıf adama yardım etti ve eve girdiğinde yere oturmasına izin verdi. "Şimdi mi geldin?" diye sordu Harry.</p>
	<p class="block_1"> </p>
	<p class="block_2">"Düşündüğümüzden uzun sürüyor," dedi Calis. "Marcus'la diğerleri aşağıda, mahkûmların tırmanmasına yardım ediyorlar, ama ağır ilerliyor. Halsizler ve bazılarının yukarı çekilmesi gerekecek."</p>
	<p class="block_1"> </p>
	<p class="block_2">Praji geldi ve Harry, "İp bul ve bir izbiro hazırla, sonra zayıf mahkûmları kuyudan yukarı çekmek için dört kuvvetli adam getir," dedi.</p>
	<p class="block_1"> </p>
	<p class="block_2">Praji aceleyle uzaklaştı ve Harry, "ya burada ya da koyda bekleriz," dedi.</p>
	<p class="block_1"> </p>
	<p class="block_2">Calis başını salladı. "Nicholas'la Amos şu sıralarda o gemiye çıkıyor olmalılar."</p>
	<p class="block_1"> </p>
	<p class="block_2">"Onlara bol şans." Harry göğe baktı, Midkemia'nın üç ayından ikisi beliriyordu. Üçüncüsü bir saat içinde çıkacaktı. "Burası çok geçmeden fazla aydınlık olacak." Üç dolunay nadir görülen bir olaydı ve 'üç dolunaylık parlaklık' deyimi neredeyse gündüz gibi bir şey anlamına gelirdi. "Bu gece etrafta görülmeden dolanmak konusunda fazla şansımız olmayacak. O yangın da nesi?" diye sordu Harry.</p>
	<p class="block_1"> </p>
	<p class="block_2">"Korkunç bir haber, korkarım," diyerek cevap verdi yarı-elf. "Anthony orada karanlık bir hastalığın doğduğunu ve onu sadece yangının yok edeceğini söyledi. Dahakon'un malikânesini yakmamış olsaydık, bu şehirdeki herkesin bir, en geç iki ay içinde öleceğini, şehirden ayrılanların da hastalığı beraberinde götüreceklerini söylüyor. Bu salgının bilmeden bu kıtadaki insanların yarısını öldürebileceğini düşünüyor."</p>
	<p class="block_6"> </p>
	<p class="block_2">"Tanrılar! Bu iğrenç." Harry kafasını tiksintiyle iki yana salladı. Uzaktaki yangına bakarak, "Pekâlâ, çok geçmeden meraklı askerler burada olur," dedi. Yirmi kadar hasta görünüşlü mahkûmu inceledi, birini tanıdı, birlikte futbol oynadıkları bir uşaktı. Diz çökerek, "Edward nasılsın?" diye sordu.</p>
	<p class="block_1"> </p>
	<p class="block_2">"İyi değil, silahtar," dedi cesur bir şekilde gülümsemeye çalışarak, "ama artık özgür olduğumuza göre havalara uçabilirim." Yüzü kurumuştu ve Harry bedenen olduğu gibi ruhen de hasta olduğunu görebiliyordu. Tutsak edilmişti ve akından önceki genç yaşında hayal bile edemeyeceği dehşetlere tanık olmuştu. Zincirlerinden kurtulmak onu o hatıralardan kurtarmamıştı.</p>
	<p class="block_1"> </p>
	<p class="block_2">Harry, "Yardımına ihtiyacım olabilir. Hazır mısın?" dedi. Uşak başıyla onayladı ve Harry, "Diğerlerinin tekneye binmelerine yardım et. En uzaktakiyle başla, iyi bir delikanlıdır," dedi.</p>
	<p class="block_1"> </p>
	<p class="block_2">Çocuk ayağa kalktı ve bir başka mahkûma, boş gözlerle boşluğa bakmakta olan genç bir kıza yardıma gitti. Uşak, "Ayaklanın, hepiniz; silahtarı duydunuz. Teknelere gitmemiz gerek. Eve gidiyoruz," dedi. Son cümleyi yarı hıçkırarak söylemişti, ama işe yaramıştı.</p>
	<p class="block_1"> </p>
	<p class="block_2">Diğer mahkûmlar ayağa kalktılar ve bekleyen teknelere doğru sendeleyerek yürümeye başladılar.</p>
	<p class="block_1"> </p>
	<p class="block_2">Kuyudan bir başka şekil çıktı ve Harry onu da tekneye yönlendirmek için koştu.</p>
	<p class="block_1"> </p>
	<p class="block_2">Harry kuyudan aşağı seslenerek bağırdı, "Teknelerle geldik! Acele etmelerini sağlayabilir misin?"</p>
	<p class="block_1"> </p>
	<p class="block_2">Aşağıdaki karanlıktan Marcus'un sesi yankılandı. "Deneriz, ama çok zayıflar."</p>
	<p class="block_1"> </p>
	<p class="block_2">"Bir izbiro kuruyoruz ve tırmanamayanları yukarı çekeceğiz."</p>
	<p class="block_1"> </p>
	<p class="block_2">"Güzel."</p>
	<p class="block_1"> </p>
	<p class="block_2">Zayıflamış mahkûmlar merdivenden yukarı yavaşça çıkarlarken zaman geçti. Praji, Vaja ve iki kişi daha ip izbiroyla geldiklerinde, ip kuyudan aşağı sarkıtıldı ve tırmanmaktan aciz mahkûmlar yukarı çekildi.</p>
	<p class="block_1"> </p>
	<p class="block_2">Harry teknelere gitti ve Tuka'ya, "İşaret verdiğimde, çoktan dolmuş olan tekneleri yola çıkar ve limana gidin. Koyun ağzına doğru ilerleyin ve Nicholas'ı bekleyin," dedi.</p>
	<p class="block_1"> </p>
	<p class="block_2">Ufak adam, "Ya nehirden yukarı gidiş?" diye sordu.</p>
	<p class="block_1"> </p>
	<p class="block_2">"Sonra, dostum, sonra." Neredeyse dalgınlıkla, "Yapacak bir işimiz daha var," dedi.</p>
	<p class="block_1"> </p>
	<p class="block_2">İkisi de bir süre, büyücü Dahakon'un, Derebeyi'nin Büyü Danışmanı'nın uzaktaki malikânesinin yanışını seyrederek, sessizce orada durdular.</p>
	<p class="block_1"> </p>
	<p class="block_2">* * *</p>
	<p class="block_1"> </p>
	<p class="block_2">"O da ne?" diye sordu Amos.</p>
	<p class="block_1"> </p>
	<p class="block_2">Nicholas, "Koyun öteki tarafında bir yangın çıkmışa benziyor," dedi.</p>
	<p class="block_1"> </p>
	<p class="block_2">Amos, "Umarım bu dostlarımız için kötü haber değildir," dedi.</p>
	<p class="block_1"> </p>
	<p class="block_2">Nicholas, "İyisi mi bu konuda endişelenmeyelim. Bak!" dedi.</p>
	<p class="block_1"> </p>
	<p class="block_2">Amos Nicholas’ın işaret ettiği yeri gördü ve yüksek sesle, "Bütün tayfalar! Harekete hazır olun!"</p>
	<p class="block_1"> </p>
	<p class="block_2">Begala onu iş ve eğlence için kullanan bir tüccara ait bir keyif teknesiydi. Üç küçük kabininde yedi ya da sekiz yolcuyu rahat bir şekilde taşıyabilirdi ve aşağıda makul ölçüde bir yük için yer vardı. Karşıdan esen rüzgâra karşı yavaştı, ama arkadan esen rüzgârla yarışıyordu. Ve Amos tekneyi, limandan ayrılan ikinci geminin yanına yeterince hızlı ilerletebilmek için döndürüyordu.</p>
	<p class="block_1"> </p>
	<p class="block_2">Gemilerin ilki, Kraliyet Martısının kopyası, bir dakika önce görüş alanlarına girmişti. Şimdi Kraliyet Kartalı’nın tıpkısı görüşe girmişti ve Amos teknesini hizaya sokmak için çevirdi. Bilgili bir kaptanın bir gemiyi o limandan nasıl getireceğini hesaplamıştı, korunaklı limanın doğu sınırını oluşturan uzun bir yarımada haline gelen, burnun potansiyel olarak ölümcül kayalarından rüzgârı arkasına alarak uzaklaşacaktı. Parlak aylar Harry'nin gizlilik arzusu için bir dezavantaj oluştursa da, Amos için bir nimetti.</p>
	<p class="block_1"> </p>
	<p class="block_2">Mürettebat işlerine koşturdu. Bu gemiye yabancıydılar, ancak hepsi de deneyimli denizcilerdi ve güverteye çıktıkları andan itibaren her dakikalarını donanım ve palangalara alışmaya çalışmakla geçirmişlerdi. Nicholas'la grubu güverteye çıktıklarında ele geçirilen iki muhafız aşağıda bağlanmıştı, zarar görmemiş ancak korkmuşlardı.</p>
	<p class="block_1"> </p>
	<p class="block_2">Begala bir yırtıcı hayvan gibi ileri atıldı. Ghuda baş tarafta elinde bir ip ve kancayla hazır bekliyor, bu arada üç başka adam da yakınında duruyorlardı. Toplamda, Nicholas’ın otuz adamı diğerleri güverteye üşüşürken iki gemiyi bir araya çekmeye hazırdılar. Nicholas şaşırmalarının, hedef gemideki mürettebat kendilerine gelmeden karşı koymaların üstesinden gelmelerine yardımcı olması için dua ediyordu. Tamamlayıcı şeyin ne olacağı konusunda bir fikirleri yoktu, ama Amos denizcilerin otuzdan fazla olmadıklarına hükmetmişti.</p>
	<p class="block_1"> </p>
	<p class="block_2">Gözcülerden biri yanda ilerleyen geminin beklenmedik bir anda ortaya çıkışını bağırarak haber verince yukarıdan bir uyarı bağırışı geldi. Ghuda ipini savurup bırakırken baş taraftaki bir okçu onu susturdu. Anında ellerinde ip olan diğerleri onun yaptığının aynısını yaptılar ve Begala’nın donanımındaki yarım düzine adam yukarıdaki güverteye sıçradılar, düşmanlarını ararken kılıçları ve bıçakları çekiliydi. Nicholas bir iskalaryaya tırmandı, sonra diğer geminin tırabzanını kavramak için suyun üzerinde bir buçuk metre kadar atladı.</p>
	<p class="block_1"> </p>
	<p class="block_2">Güverteye çıkmış hazırken, elinde palayla bir denizci üzerine geldi. Nicholas siyah giysili denizciyi, daha o darbe indiremeden öldürdü. Etrafındaki savaşın sesi karanlıkta çınlıyordu ve belli belirsiz bir şekilde ilk gemiden gelen, ne olduğunu öğrenmeye hevesli bağırışı duyabildi.</p>
	<p class="block_1"> </p>
	<p class="block_2">Nicholas herkese görevlerini yapacaklarına dair güveniyordu ve arkadaki kamaranın girişine koşturdu. Eğer güvertede herhangi bir Pantathian ya da onların daha güçlü yardakçılarından biri vardıysa, ancak burada olabilirdi. Kaptanın kamarasının kapısını tekmeleyerek açtı ve kapı çerçevesinin ahşabına gömülen bir arbalet okunun sesini duydu. Kaptan yayı sakin bir şekilde bıraktı ve bir kılıç çekti. "Gemini teslim et!" emrini verdi Nicholas, ama kaptan masasının arkasından kalkıp gelirken hiçbir şey söylemedi.</p>
	<p class="block_1"> </p>
	<p class="block_2">Adam şiddetli bir saldırıya girişirken Nicholas kendini birden savunma pozisyonunda buldu. Geri çekilip karşı saldırıya girişti ve düello ciddiye bindi. Nicholas daha genç ve hızlıydı, ama kendisinden yaşlı olan kaptan açıkça usta ve deneyimliydi. Nicholas rakibine odaklanmaya çalıştı, ama kendini savaşın geri kalanının nasıl gittiğini merak etmekten alıkoyamıyordu. Plan aşağıdaki iki muhafızı etkisiz hale getirip, Amos ve diğer herkes bu geminin güvertesine çıkarken en azından gemiyi kayalardan uzak tutabilmeyi başarmaktı. Ya hep ya hiçti, çünkü Nicholas'ın akıncıları geri sürülecek olurlarsa gidecek yerleri yoktu.</p>
	<p class="block_1"> </p>
	<p class="block_2">Nicholas kılıcını savurdu ve kaptanın koluna darbe indirerek, adamı kılıcını bırakmaya zorladı. Kılıcının ucunu kaplana doğrultarak "Teslim ol!" dedi. Adam kemerinden bir bıçak çekip üzerine atıldı, Nicholas içgüdüsel olarak kılıcını İleri savurdu. Kılıç göğüs kafesinin altına girerek, kalbine saplandı ve adam yere yıkıldı.</p>
	<p class="block_1"> </p>
	<p class="block_2">Nicholas’ın kolundan yukarı ilerleyen his, Render'ı öldürdüğünde tecrübe ettiğinden farklı değildi. Kılıcın kemiğe ve sinirlere sürtünmesi de öyle. Nicholas kılıcını çekip çıkardı ve döndü. Bu katta iki kamara daha vardı, kaptanınınkinin karşısındaki kapılardan sağ taraftakini seçti. Sağ ayağıyla sert bir şekilde tekmeledi kapıyı, sonra dersini aldığından, sola eğildi. Kapıya doğru uçan bir ok olmadığını görünce içeri baktı.</p>
	<p class="block_1"> </p>
	<p class="block_2">Kamara boştu. Aynı şeyi diğer kapıda da yaptı ve o kapıdan bir ok fırlayarak Nicholas'ı sıyırdı geçti. Yana kaçmamış olsaydı, ok kesinlikle hedefini bulacaktı.</p>
	<p class="block_1"> </p>
	<p class="block_2">Nicholas kapıya sıçrayınca, biri midesine omuz attı. Bir kumaş yırtılması duydu ve bir şeyin kaburgalarına sürtündüğünü hissetti, kılıç kabzasının ucuyla sert bir şekilde adamın kafatasına vurdu. Aniden yardımcı kaptan gevşedi ve Nicholas adamı itti.</p>
	<p class="block_1"> </p>
	<p class="block_2">Ayağa kalkan Nicholas, sol tarafında bir yanma hissetti. Elini uzattı ve ıslak olarak çekti. Yere bakınca yardımcı kaptanının kendisini öldürmeye çalıştığı bıçağın üzerinde kanla yerde durmakta olduğunu gördü. Nicholas gömleğini inceledi ve bıçağın derisini keserek ama derine girmeden sıyırıp geçmiş olduğunu gördü. Ciğerlerini havayla doldurdu ve sol tarafı yanmaya ve zonklamaya başlarken bastıran sersemlikle savaştı.</p>
	<p class="block_1"> </p>
	<p class="block_2">Nicholas, Ghuda'yla askerlerin ele geçirmiş gibi göründükleri ana güverteye döndü. Siyah giysili savunmacılar saldırının aniliği karşısında yenilmişlerdi, çoğu güvertede yatıyordu.</p>
	<p class="block_1"> </p>
	<p class="block_2">Sağ tarafına bakınca, Amos'un üzerine gelmekte olan iki adam tarafından köşeye kıstırıldığını gördü. Nicholas onun yardımına koştu, ama Amos adamlardan birinin darbesini bloke ederken, o adam Amos'un kılıcını yukarıda tutarak meşgul etmek suretiyle diğer adamın kılıcını Amos'un karnına sokmasına yardımcı oldu.</p>
	<p class="block_1"> </p>
	<p class="block_2">"Amos!" diye bağırdı Nicholas kılıcını savurup Amos'un kılıcını tutan adamı öldürdü. Sonra ikinci adamdan bir saldırı aldı ve hızla karşılık vererek kendi kılıcının ucunu adama sürdü.</p>
	<p class="block_1"> </p>
	<p class="block_2">Yaralı adamı kenara savurdu ve Amos'un yanında diz çöktü. Amos bilincini kaybetmişti, sık ve zahmetle soluk alıyordu. Nicholas etrafa bakındı ve Ghuda'nın karşı karşıya olduğu adamı öldürdüğünü gördü. Savaşta ara yoktu.</p>
	<p class="block_1"> </p>
	<p class="block_2">Nicholas Amos'un yanından aceleyle uzaklaştı ve bir elin ayak bileğini kavramasıyla yere düştü. Yerde yuvarlandı ve çizmesiyle yaralı denizcinin suratına darbe indirdi. Topuğunun altında bir kemik çıtırtısı duyuldu ve adam çığlık attı.</p>
	<p class="block_1"> </p>
	<p class="block_2">Nicholas ayağa fırladı ve kılıcının ucunu adamın ensesine doğrulttu. Ghuda bağırınca olduğu yerde döndü. "İnanılmazlar! Teslim olmayacaklar!"</p>
	<p class="block_1"> </p>
	<p class="block_2">Nicholas ciddi bir ses tonuyla bağırdı, "Yolu yok!" bunun gemideki her adamı öldürmek anlamına geldiğini biliyordu. Ağzını acı bir asit tadı kapadı ve tükürdü, sonra, yaralarına rağmen Nicholas’ın adamlarından birinin arkasında, ona tekrar saldırmak için ayaklanmakta olan siyah giysili bir denizciye saldırmak için koştu.</p>
	<p class="block_1"> </p>
	<p class="block_2">Kavga belirsiz bir şekilde sürüyor gibiydi ve Nicholas iki kez daha önce karşı karşıya geldiği adamı öldürdüğüne yemin edebilirdi. Derken her şey sessizliğe büründü.</p>
	<p class="block_1"> </p>
	<p class="block_2">Ghuda, "Hepsi bu kadar," dedi.</p>
	<p class="block_1"> </p>
	<p class="block_2">Nicholas kafasını duygusuz bir şekilde salladı. Ter ve kandan sırılsıklam olmuştu, dizleri yorgunluktan titriyordu, Sol ayağı hafif bir şekilde zonkluyor, beli yanıyordu.</p>
	<p class="block_1"> </p>
	<p class="block_2">Derken hatırladı: "Amos!"</p>
	<p class="block_1"> </p>
	<p class="block_2">Yaralanmış Amiral'in yatmakta olduğu yere koştu ve rahatlayarak hâlâ nefes almakta olduğunu gördü. Ghuda Nicholas’ın yanında diz çöktü ve "Kötü durumda. Anthony'ye ve onun becerilerine ihtiyacımız var," dedi.</p>
	<p class="block_1"> </p>
	<p class="block_2">Nicholas, "Onu kaptanın kamarasına götürün," dedi.</p>
	<p class="block_1"> </p>
	<p class="block_2">İki denizci Amos'u nazikçe kaldırıp içeri taşıdılar. Nicholas etrafına bakındı ve adamların hepsinin dikkatle kendisine bakmakta olduğunu gördü. Birdenbire farkına vardı ki, Amos yara aldığı için, bu gemiye o yelken açtırmak zorundaydı. Ghuda'nın ilerisindeki denizcilerden birine bakarak, "Buradaki en yaşlı adam kim?" diye sordu.</p>
	<p class="block_1"> </p>
	<p class="block_2">Adam, "Pickens sanırım, Ekselansları," dedi.</p>
	<p class="block_1"> </p>
	<p class="block_2">"Pickens!" diye seslendi Nicholas ve güvertenin ön tarafından bir ses yanıt verdi.</p>
	<p class="block_1"> </p>
	<p class="block_2">"Buradayım!" Otuzlu yaşların sonunda bir adam güvertenin ön tarafından aceleyle geldi ve "Evet Kaptan," dedi.</p>
	<p class="block_1"> </p>
	<p class="block_2">"Sen yardımcı kaptansın Pickens. Bu cesetleri güverteden boşalt."</p>
	<p class="block_1"> </p>
	<p class="block_2">"Peki Kaptan," dedi yeni göreve atanan denizci. Yorgun ve kan revan içindeki mürettebata dönerek, "Kaptanı duydunuz! Daha ne bekliyorsunuz? O cesetleri yoldan çekin!" dedi. Ghuda, "Sen iyi misin?" dedi.</p>
	<p class="block_1"> </p>
	<p class="block_2">Nicholas üzerindeki kanlı gömleğe baktı ve "Önemli bir şey değil. Ben Amos için endişeleniyorum," dedi.</p>
	<p class="block_1"> </p>
	<p class="block_2">"Sıkı adamdır," dedi Ghuda, ancak onun da endişeli olduğu açıktı.</p>
	<p class="block_1"> </p>
	<p class="block_2">Nicholas, "Bu yolculukta Amos'tan çok şey öğrendim ve önceden de yelken açmışlığım var; sadece umarım her şeyi birbirine karıştırmam," dedi.</p>
	<p class="block_3"> </p>
	<p class="block_2">Ghuda sesini alçaltarak, "Sen sadece Bay Pickens'a ne yapılmasını istediğini söyle ve bırak nasıl yapılacağından o endişelensin," dedi.</p>
	<p class="block_1"> </p>
	<p class="block_2">Nicholas yarı gülümsedi yarı yüzünü buruşturdu. "Kulağa düşünceli geliyor."</p>
	<p class="block_1"> </p>
	<p class="block_2">Bir denizci güvertede aceleyle ilerledi ve "Ekse -a, Kaptan, aşağıda mahkûmlar var," dedi. Nicholas, "Bay Pickens!" diye bağırarak adamı izledi.</p>
	<p class="block_1"> </p>
	<p class="block_2">"Evet Kaptan?"</p>
	<p class="block_1"> </p>
	<p class="block_2">Nicholas ciddi bir şekilde gülümsedi ve Ghuda'ya, "Bu işe yarayabilir," dedi.</p>
	<p class="block_1"> </p>
	<p class="block_2">Ana lombar ağzına doğru aceleyle gittiler, Nicholas oradan aşağı baktı. Üç kat aşağıdan bir düzine yüz onlara baktı. Hiçbiri konuşmadı.</p>
	<p class="block_1"> </p>
	<p class="block_2">Ghuda, "Bunlar bizim insanlarımız mı yoksa o kopyalar mı?" dedi.</p>
	<p class="block_1"> </p>
	<p class="block_2">Nicholas, "Bilmiyorum," dedi. Kendini yenilgiye uğramış hissederek, "Onları kilitleyin. Diğerlerini bulduğumuzda meseleyi çözeriz," dedi.</p>
	<p class="block_1"> </p>
	<p class="block_5">Ayağa kalktı ve mürettebat cesetleri kenara itme işini bitirip gemiyi yönetme işine döndüğünden geminin altında yuvarlandığını hissetti. Ghuda onu dirseğiyle dürttü ve işaret etti, Nicholas anladı. Gönülsüzce kıç güverteye açılan koridora ilerledi, artık kaptan o olduğundan gemiye nezaret etmesi gereken yer orasıydı.</p>
	<p class="block_3"> </p>
	<p class="block_2">Merdiveni çıkınca Pickens'ı dümenin karşısında buldu, bir denizci dümeni idare ediyordu.</p>
	<p class="block_1"> </p>
	<p class="block_2">Yardımcı kaplan bağırdı, "Yelkenleri düzeltin!" Dümenciye dönerek, sancak tarafına gel," dedi. Sonra bağırdı, "Geliyor!"</p>
	<p class="block_1"> </p>
	<p class="block_2">Yukarıda denizciler kararlaştırılan yerlerine gittiler aceleyle. Pickens, "Bu gemi ilkinin kötü ruhlu bir kopyası Kaptan. Onları birbirinden ayıramazdım ve Kartal'ı on yıl kullandım," dedi.</p>
	<p class="block_1"> </p>
	<p class="block_2">"Ne durumdayız?" diye sordu Nicholas.</p>
	<p class="block_1"> </p>
	<p class="block_2">"Altı yaralı, üç ölü. Bir on dakika daha harcasaydık karaya oturacaktık. Ama yeterince iyi durumdayız."</p>
	<p class="block_1"> </p>
	<p class="block_2">Nicholas yumuşak bir şekilde, "Umarım haklısındır," dedi.</p>
	<p class="block_1"> </p>
	<p class="block_2">Nicholas, güvertenin hareketiyle birlikte sallanarak kıpırdamadan dururken yukardan bir ikaz bağırışı yakınlarda bir başka gemi olduğunu bildirdi. Nicholas kalp atışlarının hızlandığını hissetti, ama bir ses, "Endişelenecek bir şey değil Kaptan. Geri dönerken begalayı batırmam," dedi. Sesini yükselterek, "Gözünüzü açık tutun!" dedi.</p>
	<p class="block_1"> </p>
	<p class="block_2">Nicholas gülümsedi ve göreve yeni atanmış yardımcı kaptanı, "Siz neden aşağı inip yaranıza baktırmıyorsunuz?" dedi.</p>
	<p class="block_1"> </p>
	<p class="block_2">Nicholas başını salladı. "Dümen sizde Bay Pickens," dedi.</p>
	<p class="block_1"> </p>
	<p class="block_2">"Peki efendim!" dedi adam bir selam çakarak.</p>
	<p class="block_1"> </p>
	<p class="block_2">Nicholas kıç güverteden ayrıldı ve askerlerinin yaralılarla ilgilenmekte oldukları yere gitti. Biri onu gördü ve sormadan gömleğini çıkarmasına yardım etti. Adam yarayı incelerken Nicholas başka yana baktı, sonra adam kaburgalarına temiz bandaj sararken kollarını yukarıda tuttu.</p>
	<p class="block_1"> </p>
	<p class="block_2">Harry'yle diğerlerinin planlarının sonuna sorun yaşamadan varmış olmaları için sessizce dua etti.</p>
	<p class="block_1"> </p>
	<p class="block_2">Oklar uçuşurken, Harry nehir teknesinin kamarasının alçak korumasının altına saklandı. Calis sakince ayağa kalktı ve karşılık atışı yaptı, sonra sahilden gelen bir çığlık hedefe ulaştığını belli ederken kamaranın altına kaçtı.</p>
	<p class="block_1"> </p>
	<p class="block_2">Güvertede uzanmakta olan Praji, "Dört etti. İmayı anlayacak ve geri çekilecekler sanırım," dedi.</p>
	<p class="block_1"> </p>
	<p class="block_2">Harry, Praji'nin yüzükoyun yatmış şeklinin üzerinden Tuka'ya seslendi. "Ne kadar kaldı?"</p>
	<p class="block_1"> </p>
	<p class="block_2">"Bir yüz metre kadar sanırım."</p>
	<p class="block_1"> </p>
	<p class="block_2">Nehirden aşağı sürüklenirlerken, yangını araştırmaya gelmiş atlı okçuların saldırısına uğruyorlardı. Okların ilk yaylım ateşinde bir mavnacı ölmüştü ve ondan sonra herkes güverteye sımsıkı tutunmuştu. Harry seslendi, "Marcus!" "Ne var?" yanıtı geldi ikinci tekneden.</p>
	<p class="block_1"> </p>
	<p class="block_2">"Sendekiler nasıl?"</p>
	<p class="block_1"> </p>
	<p class="block_2">Bir anlık bir sessizlik oldu, derken Marcus seslendi, "Burada yaralımız var, ama çok kötü değil."</p>
	<p class="block_1"> </p>
	<p class="block_2">Calis seslendi, "Marcus -yükselen aya karşı iki tane özellikle iyi hedef var." "Ben sağdakini alırım," dedi Marcus.</p>
	<p class="block_1"> </p>
	<p class="block_2">"Üç deyince," diye seslendi Calis. "Bir, iki," ve "üç" dediğinde ayağa kalkıp ok attı. Harry, Marcus da ok attığında karşılık veren bir kirişin vınladığını duydu. Bir çift bağırış geceyi böldü ve sahilden gelen oklar kesildi.</p>
	<p class="block_1"> </p>
	<p class="block_2">Harry ona kadar saydı, sonra bağırdı, "Küreklere! Hemen!"</p>
	<p class="block_1"> </p>
	<p class="block_2">Kayıkçılar, okçular kendilerine saldırmaya başladıklarında çekilen kürekleri kavramak için zıpladılar. Kürekleri yerlerine yerleştirip kuvvetle çekmeye başladılar, bu arada yekeciler tekneleri tekrar nehrin ortasına doğru yönelttiler. Kısa süre içinde hat yeniden oluşturulmuştu ve Harry bağırdı, "Herkes iyi mi?"</p>
	<p class="block_1"> </p>
	<p class="block_2">Soru tekneden tekneye bağırılarak iletildi ve cevap hızla geldi: Bir ölü, vurulan ilk adam; iki yaralı, ikisi de kötü değil. Harry ilk teknenin baş tarafına giderek hâlâ kamaranın altına sığınmış vaziyette olan Brisa'ya baktı. "Sen iyi misin?"</p>
	<p class="block_3"> </p>
	<p class="block_2">"Ölesiye korktum," diye yanıt verdi kız. "Ama onun dışında iyiyim."</p>
	<p class="block_1"> </p>
	<p class="block_2">Harry onun yanında diz çöktü. "Yakında iyi olacağız."</p>
	<p class="block_1"> </p>
	<p class="block_2">"Eğer dostunla onun neşeli grubu bir gemiyi pusuya düşürmeyi başardılarsa... ben gemilerin yakınında büyüdüm hatırlarsan." Kafasını iki yana salladı. "Nefesimi tutmuyorum."</p>
	<p class="block_1"> </p>
	<p class="block_2">Harry elini onunkinin üzerine koydu. "İyi olacağız."</p>
	<p class="block_1"> </p>
	<p class="block_2">Brisa gülümsemeye çalıştı. "Umarım."</p>
	<p class="block_1"> </p>
	<p class="block_2">Koya girdiler ve geniş nehir tekneleri suda yuvarlanarak, hızla ilerlediler. Harry, "O şeyleri denize götürmek zorunda olmadığımız için mutluyum," dedi.</p>
	<p class="block_1"> </p>
	<p class="block_2">Praji'yle Vaja alçak kamaranın etrafını dönen tırabzana tutunarak ayağa kalktılar. Praji, "Benim kulağıma eğlenceli geldi," dedi.</p>
	<p class="block_1"> </p>
	<p class="block_2">Vaja, "Daha önce gözlemlemediysem, dostum bir mizah anlayışı geliştirdi," dedi.</p>
	<p class="block_1"> </p>
	<p class="block_2">"Kaptım," dedi Harry.</p>
	<p class="block_1"> </p>
	<p class="block_2">En arkadaki tekneden gelen bir bağırış Harry'nin dönmesine neden oldu. Bağırış tekrar duyuldu ve sonra Marcus'un "Arkamızdan gelen tekneler var," diye seslendiğini işitti.</p>
	<p class="block_1"> </p>
	<p class="block_2">"Ah, kahretsin," dedi Harry Praji'yi itip yekeye geçerek. Marcus'a seslendi, "Kaç tane ve ne uzaklıkta?"</p>
	<p class="block_1"> </p>
	<p class="block_2">Marcus soruyu iletti ve bir dakika içinde bağırdı, "Üç tane, birkaç metre geride. Uzun kayıklar ve silahlı adamlarla dolular."</p>
	<p class="block_1"> </p>
	<p class="block_2">Harry seçeneklerini hızla değerlendirdi, sonra, "Savaşçıların çoğu ilk iki teknede," dedi. Marcus'a seslendi, "Tekneni sağa çektir ve bırak diğerleri geçsin. Sen ve Calis takip edenlerin cesaretlerini kırmak zorunda kalacaksınız."</p>
	<p class="block_1"> </p>
	<p class="block_2">Praji etrafa göz gezdirdi. "Savaşacak fazla yer yok. Başka bir tekne geçerken kız ona atlasın."</p>
	<p class="block_1"> </p>
	<p class="block_2">Harry, "İyi fikir," dedi. Brisa itiraz edemeden Marcus'a seslendi, "Margaret'la Abigail'i geçen teknelerden birine aktar ve savaşamayacak herkesi."</p>
	<p class="block_1"> </p>
	<p class="block_2">Harry, Margaret'tan gelen savaşma becerisiyle ilgili kaba yorumu duymazdan geldi. Sadece, "Çok zayıfsın, kapa çeneni!" diye bağırdı.</p>
	<p class="block_1"> </p>
	<p class="block_2">Sonra döndüğünde Brisa'nın üzerine gelmekte olduğunu gördü. Kız hiçbir şey söyleyemeden Harry parmağını doğrulttu. "Ve sen de gidiyorsun. Tartışacak vaktim yok!" Kız durdu, bir dakika gözlerini kırpıştırdı, sonra kollarını Harry'nin boynuna dolayarak ona sıkıca sarıldı. Uzun uzun öptükten sonra kamaranın tepesine zıpladı ve yana çekilen tekneye atladı. "Seni seviyorum aptal. Kendini öldürtme!" aradaki birkaç metrelik suyun üzerinden kolaylıkla atlayarak teknenin güvertesine indi.</p>
	<p class="block_1"> </p>
	<p class="block_2">"Ben de seni seviyorum," dedi Harry.</p>
	<p class="block_1"> </p>
	<p class="block_2">Kılıcını çekti ve teknenin arkasına geçti. Abigail'le Margaret'ı geçmekte olan diğer teknede gördü ve sonra sıradaki onuncu tekneden gelen bağırışları duydu.</p>
	<p class="block_1"> </p>
	<p class="block_2">Calis kamaranın çatısına tırmandı ve "Uzun kayık değil," dedi.</p>
	<p class="block_1"> </p>
	<p class="block_2">Diğer tekneler kürekçileri küreklere kuvvetle asılmış, yanlarından geçerken, Marcus kendi teknesinin kamarasının üstüne tırmandı. İki okçu aynı anda yaylarını gerip oklarını bıraktılar ve kendilerini izleyen tekneden iki adam öldü. Uzun kayıktaki kürekçiler anında geri kürek çekmeye başladılar ve Harry kahkaha attı. Calis, "Bu onların cesaretini bir süreliğine kırar," dedi. Sadağına yumuşakça vurdu. "Tabi oklarımızın tükenmek üzere olduğunu anlamazlarsa," diye ekledi.</p>
	<p class="block_6"> </p>
	<p class="block_2">Önlerden biri bağırdı, "Gemi!" Harry döndü ve gemi görüş alanlarına girerken içinden bir rahatlamanın aktığını hissetti. Yelkenlerini açmıştı ve rüzgârda döndürüyordu, yani teknedekilerin güverteye çıkabilecekleri kadar yavaşlayacaktı. Harry, "Yükümüzü boşaltırken ensemizdeki adamları geride bırakmalıyız," dedi.</p>
	<p class="block_1"> </p>
	<p class="block_2">Tuka, "Ya biz Sab?" dedi.</p>
	<p class="block_1"> </p>
	<p class="block_2">Harry , "Kendi hayatlarımızı kurtarmak için endişeleneceğiz, sonra sizi sahile çıkarmanın bir yolunu bulacağız," dedi.</p>
	<p class="block_1"> </p>
	<p class="block_2">Tuka başını salladı, ama kendisine söz verilen on teknenin ve elde edeceğin kârın kaybının küçük adamın zihnine ağır bir şekilde çökmekte olduğu açıktı. Harry bunun farkına vardı ve</p>
	<p class="block_1"> </p>
	<p class="block_2">"Endişelenecek bir şey yok. Zahmetinize değmesini sağlayacağız. Ranjana'yı nehrin yukarısına babasına götürmeniz için ödeme alacaksınız," dedi.</p>
	<p class="block_1"> </p>
	<p class="block_2">Tuka bu haberle neşelenmeye çalıştı, ama ikna olmadığı açıktı.</p>
	<p class="block_1"> </p>
	<p class="block_2">İlk tekne geminin yan tarafına ulaştı ve bir yük aşağı indirildi. Paralı askerler ve kayıkçılar ambarı kapayan küçük kamaraların örtülerini açtılar ve suya attılar. Eve uzun dönüş yolculuğunda ihtiyaç duyacakları malzemeleri çılgınca yüklediler ve tekne boşladığında gemiye tırmandılar.</p>
	<p class="block_1"> </p>
	<p class="block_2">Harry seslendi, "Birkaçınız ikinci tekneyi beklesin ve onlara yardım etsin!"</p>
	<p class="block_1"> </p>
	<p class="block_2">Tırmanmak üzere olan iki kayıkçı, gemideki birinci tekne ikinci tarafından itilirken iplerde asılı kaldılar, sonra teknedeki yükü boşaltmaya yardım etmek için kendilerini aşağı sarkıttılar.</p>
	<p class="block_1"> </p>
	<p class="block_2">Peşlerindeki tekneler bir süre tereddüt etti, sonra biri döndü ve geri çekildi. "Geri mi çekiliyorlar?" diye sordu Harry.</p>
	<p class="block_1"> </p>
	<p class="block_2">"Hayır," cevabını verdi Calis. "Sanmam. Bence destek kuvvet için gidiyorlar." Tekneler gemiye ulaştı ve güverteden gelen fazladan destekle yük indirme hızla halledildi. Nicholas güvertede, güverteye çıkanlar ona neler olup bittiğini aktarırken ilgiyle izliyordu. Pickens ona emir verildikten sonraki birkaç dakika içinde yola koyulabileceklerini söylemişti, ama limanın ağzına varmaları biraz vakitlerini alacaktı.</p>
	<p class="block_1"> </p>
	<p class="block_2">Derken Nicholas Margaret'la Abigail'in güverteye tırmandıklarını, kendilerinden daha halsiz iki mahkûmun tırabzanı aşmalarına yardım ettiklerini gördü. Onlara yardım etmek için acele edip kızların tırabzanın üzerinden geçmelerini sağladı. İkisi de onu sıcak bir şekilde karşıladılar, ama Abigail diğer tarafa dönüp aşağıdaki teknelere bakarak, "Ya Marcus? O iyi olacak mı?" dedi.</p>
	<p class="block_1"> </p>
	<p class="block_2">Nicholas kıskançlıkla rahatlama karışımı bir duygu hissetti; sonra aşağıdan bir ses bağırınca her iki duygu da bir kenara kayboldu, "Kaptan! Gemi demir alıyor!" "Nerede?" diye seslendi.</p>
	<p class="block_1"> </p>
	<p class="block_2">"Kıç tarafından iskele yanından!"</p>
	<p class="block_1"> </p>
	<p class="block_2">Nicholas güverteye tırmanarak kıç tarafa doğru ilerledi. Oradan ay ışığında yelken açan bir gemi gördü. Pickens'a "Ne kadar sürer?" dedi.</p>
	<p class="block_1"> </p>
	<p class="block_5">"En fazla on dakika içinde yola koyulur. Yirmi dakikaya da burada olur." Nicholas bağırdı, "Kaç tekne kaldı?" "İki," yanıtı geldi.</p>
	<p class="block_3"> </p>
	<p class="block_2">Geminin, denizcilerle paralı askerlerin, sondan bir önceki tekneye indirilebilsin diye, yük ağını boşaltmak için çılgınlar gibi çabaladıkları tarafına gitti aceleyle. Tırabzana gidip, Harry'ye seslendi. "Ne?" yanıtı geldi.</p>
	<p class="block_1"> </p>
	<p class="block_2">"Altın kimde?"</p>
	<p class="block_3"> </p>
	<p class="block_2">"Burada, bende!"</p>
	<p class="block_1"> </p>
	<p class="block_2">"O halde yukarı getir. Yükün kalanını bırakın. Herkesi güverteye çıkar. Gidiyoruz."</p>
	<p class="block_1"> </p>
	<p class="block_2">İtiraz eden bir ses Nicholas'a, Ranjana’nın güvertede olduğunu bildirdi ve kız, "Kaptan! Eşyalarım o teknede," dedi.</p>
	<p class="block_1"> </p>
	<p class="block_2">Nicholas, "O kadar uzun yaşarsak size yeni eşyalar alırız," dedi. Margaret'la Brisa'ya bakarak, "Siz ikinize güvenebileceğimi biliyorum. Margaret, bu Brisa; Brisa, Margaret. Siz ikiniz Ranjana'yı güverteden Amos'un iskele tarafındaki kamarasına götürebilir misiniz?" dedi.</p>
	<p class="block_1"> </p>
	<p class="block_2">Kızlar Ranjana'yla dört hizmetkârını yedeklerine aldılar ve çok geçmeden Harry, Calis ve Marcus güverteye çıkıyorlardı ve Shingazi'nin en ağır altın sandığı yukarı alınıyordu. Nakor'la Anthony güverteye son çıkanlar arasındaydılar ve Nicholas bağırdı, "Bay Pickens! Bizi buradan çıkarın!"</p>
	<p class="block_1"> </p>
	<p class="block_2">Emirler iletildi ve Nicholas etrafta göz gezdirdi. Deniz işine alışık olan Crydeeli denizci ve askerler Pickens'ın emirlerini yerine getirmek için koşturuyorlardı. Praji'nin kiraladığı paralı askerler bir yanda dururken, Tuka’nın işe aldığı kayıkçılar ana ambar ağzının orada toplaşmışlardı. Nicholas, "Sadece ayakaltından uzak durun," dedi kayıkçılara, sonra Praji'ye, "Adamların şimdi gerçek bir dövüşe girebilirler," dedi.</p>
	<p class="block_1"> </p>
	<p class="block_2">Bazıları söylendiler, ancak Nicholas, "Bunun için para alıyorsunuz!" diyerek döndü ve aceleyle kıç güverteye yöneldi. Kıç güverteye tırmanarak bağırdı, "Bay Pickens başarabilecek miyiz?"</p>
	<p class="block_1"> </p>
	<p class="block_2">"Yakın olacak," dedi denizci. Arkasına baktı, sonra sırıtarak döndü. "Ama onları dümen suyumuzda bırakacağız."</p>
	<p class="block_1"> </p>
	<p class="block_2">Nicholas ana güverteye geri tırmandı, diğerlerine bir şey söylemek için döndü, derken yıkılıverdi.</p>
	<p class="block_3"> </p>
	<p class="block_2">Nicholas gözlerini yardımcı kaptanın kamarasında açtı. Lombozdan içeri güneş giriyordu, böylece bütün bir gece uyuduğunu anladı. Hareket etmeye kalkıştı ve yan tarafının sıcak ve sert olduğunu gördü. Kendini inceleyen Nicholas birinin yan tarafına merhemle yeni bir bandaj sarmış ve onu yatırmış olduğunu gördü.</p>
	<p class="block_1"> </p>
	<p class="block_2">Pantolonunu giydi ve kaptanın kamarasının kapısını açıp Amos'un yatmakta olduğu tek ranzaya gitti. Daha derin nefes alıyordu ama rengi hâlâ kötüydü. Nicholas bir an onu seyrederek durdu, sonra döndü ve onu yalnız bıraktı.</p>
	<p class="block_1"> </p>
	<p class="block_2">Ana güverteye ulaşan Nicholas, diğerleri güvertenin üzerinde olabildiğince iyi uyumaya çalışırken, birkaç adamın etrafta dikildiğini gördü. Marcus, Anthony, Harry ve Ghuda kıç güverteye çıkan merdivenin yanında duruyorlar, Praji'yle Vaja ise ana güvertenin diğer tarafında diğer paralı askerlerle konuşuyorlardı.</p>
	<p class="block_1"> </p>
	<p class="block_2">Marcus'un yanına giderek, "Neler oluyor?" diye sordu.</p>
	<p class="block_1"> </p>
	<p class="block_2">Harry, "Birkaç sorunumuz var," dedi.</p>
	<p class="block_1"> </p>
	<p class="block_2">"Ne gibi?" dedi Nicholas.</p>
	<p class="block_1"> </p>
	<p class="block_2">Ghuda etrafa göz gezdirdi. "Şey, Calis arkamızda kıç güvertede, Praji ve arkadaşları sahile bırakılmak konusunda daha ısrarlı olurlarsa diye."</p>
	<p class="block_1"> </p>
	<p class="block_2">Nicholas etrafa bakındı, sonra kerteriz aldı. "Yarımadayı ne zaman geride bıraktık?"</p>
	<p class="block_1"> </p>
	<p class="block_2">"Dün, günbatımından az önce."</p>
	<p class="block_1"> </p>
	<p class="block_2">"Ne zamandır uyuyorum?" diye sordu Nicholas.</p>
	<p class="block_1"> </p>
	<p class="block_2">"Yılan Nehri Kenti'ni bir gece önce geride bıraktık. Öğleyi az geçe," yanıtını verdi Marcus. Harry, "Yaran düşündüğünden de kötüydü, Anthony ilgilendi ve seni yatırdı. Beş dakika sonra sorun çıktı," dedi.</p>
	<p class="block_1"> </p>
	<p class="block_2">"Bana özet anlat," dedi Nicholas paralı askerleri izleyerek.</p>
	<p class="block_1"> </p>
	<p class="block_2">"Kayıkçılar başlattı," dedi Ghuda. "Evlerinden ayrılmak ve denizi geçmek için para almadıkları konusunda denizci karıları gibi sızlandılar."</p>
	<p class="block_1"> </p>
	<p class="block_2">"Neden limandan çıktıktan sonra onları kıyıya bırakmadınız?"</p>
	<p class="block_1"> </p>
	<p class="block_2">Marcus kızgın bir el hareketi yaptı. "İstedim, ama Anthony'yle Calis, Pickens'ın diğer gemiyi takip etmesinde ısrar ettiler."</p>
	<p class="block_1"> </p>
	<p class="block_2">"Sonra paralı askerler şikâyet etmeye başladılar," diye ekledi Ghuda, "onları kaçırdığını iddia ettiler. İşler dün gece biraz şarap içtikten sonra hırçın bir hal aldı. Olayları gevşetmesi gerekirken herkesi kışkırttı."</p>
	<p class="block_1"> </p>
	<p class="block_2">Nicholas, "Bakalım ne yapabilirim," dedi.</p>
	<p class="block_1"> </p>
	<p class="block_2">Kıç güverteye tırmandı ve Calis'i yayının üzerine yaslanmış halde buldu. "Kayıkçılarla paralı askerlerin kıyıya bırakılmasına neden izin vermedin?"</p>
	<p class="block_1"> </p>
	<p class="block_2">Calis, "Praji'nin arkadaşlarının daha da sinirlenmesi ihtimaline karşılık burada kalmam en iyisi. Anthony aşağıda mürettebatın yatakhanesinde. Benden daha iyi açıklayabilir," dedi.</p>
	<p class="block_1"> </p>
	<p class="block_2">Nicholas, "Praji?" diye sordu.</p>
	<p class="block_1"> </p>
	<p class="block_2">"O iyi. Onları sabırlı olmaları konusunda uyarmasaydı sanırım arkadaşları daha çok sorun çıkarabilirdi." Calis gülümsedi. "Sanırım senin epey temiz bir kaptan olduğunu düşünüyor ve ne diyeceğini görmek için bekliyor."</p>
	<p class="block_1"> </p>
	<p class="block_2">Nicholas merdivenden aşağı indi ve Praji'nin durduğu yere gitti. "Kaptan," dedi paralı asker selam olarak.</p>
	<p class="block_1"> </p>
	<p class="block_2">"Neler olup bittiğini bilmiyorum, ama size söz veriyorum; kıyıya çıkmak isteyenleriniz günbatımından önce bir tekneye bindirilecekler -yaşadığınız sorunlar için bir ikramiyeyle birlikte."</p>
	<p class="block_1"> </p>
	<p class="block_2">Halka halinde durmakta olan adamlar anında rahatladılar ve Nicholas dönüp Calis'e kendilerine katılmasını işaret etti. Elfin arkasından bakınca, güvertede bezgin bir yardımcı kaptan gördü. "Bay Pickens!" diye seslendi.</p>
	<p class="block_1"> </p>
	<p class="block_2">"Tamam, efendim!"</p>
	<p class="block_1"> </p>
	<p class="block_2">"Bir buçuk gündür nöbette misin?" "Evet efendim!" yanıtı geldi.</p>
	<p class="block_1"> </p>
	<p class="block_2">"Aşağı in ve biraz uyu. Rotamızı izlemesi için bir adam seç. Ben bir süre aşağıda olacağım." "Evet efendim," dedi adam biraz rahatlayarak.</p>
	<p class="block_1"> </p>
	<p class="block_2">"Harry!" diye bağırdı Nicholas.</p>
	<p class="block_1"> </p>
	<p class="block_2">"Evet Nicholas?"</p>
	<p class="block_1"> </p>
	<p class="block_2">"Kıç güverteye çık ve karaya oturmadığımızdan emin ol. Artık sen ikinci kaptansın."</p>
	<p class="block_1"> </p>
	<p class="block_2">Harry yalandan hüzünlü bir gülümsemeyle, "Tamam kaptan," dedi.</p>
	<p class="block_1"> </p>
	<p class="block_2">Nicholas Marcus'la Ghuda'ya kendilerine katılmalarını işaret etti ve güverteden açılan kapı ağzından mürettebatın yatakhanesine gittiler. Anthony orada ranzalarda yatmakta ya da kendi aralarında alçak sesle konuşmakta olan mahkûmlara yardım ediyordu; Abigail ve Margaret da ona yardım ediyorlardı.</p>
	<p class="block_1"> </p>
	<p class="block_2">"Nasılsınız millet?" diye sordu Nicholas.</p>
	<p class="block_1"> </p>
	<p class="block_2">Anthony, "Uyanmışsın!"</p>
	<p class="block_1"> </p>
	<p class="block_2">Nicholas bu belirgin söz üzerine bir şaka yapacaktı ki Anthony'nin gözlerini gördü. Siyah halkaların içine gömülmüşlerdi ve yanakları çökmüştü. "En son ne zaman uyudun?"</p>
	<p class="block_1"> </p>
	<p class="block_2">Anthony omuzlarını silkti. "Yola çıktıktan bir gün sonra falan. Hatırlamıyorum. Yapacak çok şey var."</p>
	<p class="block_1"> </p>
	<p class="block_2">Margaret, "Ona biraz dinlenmesini söyledim, ama bana aldırmıyor," dedi. Yüz ifadesinde hem sinir hem de takdir vardı.</p>
	<p class="block_1"> </p>
	<p class="block_2">"Mahkûmlar nasıl?"</p>
	<p class="block_1"> </p>
	<p class="block_2">"Hepsi iyi," dedi Anthony. "Dinlendikleri ve yemek yedikleri sürece en kötüsünü atlattılar. Erzakların çoğunu gemiye çıkardık, ama porsiyonlarımıza dikkat etmemiz gerekecek."</p>
	<p class="block_1"> </p>
	<p class="block_2">"Amos nasıl?" diye sordu Nicholas sesini alçaltarak.</p>
	<p class="block_1"> </p>
	<p class="block_2">"Kötü," dedi Anthony. "Elimden geleni yaptım; kanaması çok ağırdı ve yarası derindi. Ama onun yaşındaki bir adam için güçlü ve vücudundaki yaralar ölümden ilk kez dönmediğini gösteriyor. Önümüzdeki bir ya da iki gün içinde uyanırsa toparlar."</p>
	<p class="block_1"> </p>
	<p class="block_2">"Ama uyanırsa, bu gemiyi eve götürecek durumda olmayacak; en az bir ay daha bu senin görevin Nicholas."</p>
	<p class="block_1"> </p>
	<p class="block_2">Nicholas başıyla onayladı. "Paralı askerlerle kayıkçıları kıyıya çıkarmama nedeniniz ne?"</p>
	<p class="block_1"> </p>
	<p class="block_2">Anthony'yle Calis bakıştılar, derken Anthony, "Nerden başlamalı bilmiyorum," dedi. Kafasını toplayamıyormuşa benziyordu, bu yüzden Nicholas ona cevabını toparlaması için zaman verdi. "Öbür geminin çok fazla öne geçmesine izin veremeyiz. Bir tekne indirmek için yavaşlama riskini göze alamam."</p>
	<p class="block_1"> </p>
	<p class="block_2">Ses tonundaki bir şey ciddi endişeleri olduğunu gösteriyordu. Nicholas, "Devam et," dedi.</p>
	<p class="block_1"> </p>
	<p class="block_2">"Düşündüğümüz her şeyden kötü, Nicholas," dedi genç büyücü. "Nakor bana bildiğimi sanmadığımı düşündüğün şeyler anlattı." Marcus'a baktı, Marcus başını salladı. "Her şeyi bilmiyorum -kraliyet ailesine özel bir şey var- ama bildiğim şey beni hayal edebileceğim her şeyden daha fazla korkutuyor.</p>
	<p class="block_1"> </p>
	<p class="block_2">"Pantathianlar bir salgın yarattılar. Gördüğüm bütün hastalıklardan kötü."</p>
	<p class="block_1"> </p>
	<p class="block_2">"Neden?"</p>
	<p class="block_3"> </p>
	<p class="block_2">"Tedavisi yok," dedi. "Bu şeyi yaratmak için en karanlık büyüleri kullanmışlar. O yaratıklar hastalığı Krallığa taşımak için yaratılmış."</p>
	<p class="block_1"> </p>
	<p class="block_2">Nicholas gözlerini kapadı. "Bu... epey kötücül şekilde mantıklı geliyor. Onlar bir ölüm mezhebi ve amaçlarına ulaşmak için... memnuniyetle ölürler."</p>
	<p class="block_1"> </p>
	<p class="block_2">Anthony konuşmaya devam etti. "Hastalığın nasıl ilerlediğini bilmiyorum. Bazı başarısızlıklarını gördüm. Korkunç."</p>
	<p class="block_1"> </p>
	<p class="block_2">"Ve tedavi edilemeyeceğini biliyorsun?"</p>
	<p class="block_1"> </p>
	<p class="block_2">"Nakor öyle düşünüyor ve o büyü" -zayıf bir şekilde gülümsedi- "ya da numaralar hakkında benden daha fazla şey biliyor. Belki Pug ya da Dala veya Kilian'ın daha deneyimli rahiplerinden bazıları ya da Ishaplar... bilmiyorum. Ama vaktimiz olacağını sanmıyorum."</p>
	<p class="block_1"> </p>
	<p class="block_2">"Neden?"</p>
	<p class="block_1"> </p>
	<p class="block_2">"Bir... kambur. Bence hastalık süratle ilerliyor. Görebildiğim kadarıyla, ölenler süratle yenik düştüler. Dış derilerinin hali -kendi gerçek derileri üzerinde bir insan derisi gibi görünüyor- ve hastalığın verdiği diğer hasar, hastalık bulaştıktan sonra kimsenin birkaç günden fazla yaşayamayacağını düşünmeye şevketti. Nasıl yayıldığı konusunda fikrim yok; Nakor yaratıklarla beraber, onlardan ne öğrenebileceğine bakıyor."</p>
	<p class="block_1"> </p>
	<p class="block_2">"O güvende mi?" diye sordu Nicholas endişeyle.</p>
	<p class="block_1"> </p>
	<p class="block_2">"Herhangi birinin olabileceği kadar," yanıtını verdi Anthony.</p>
	<p class="block_1"> </p>
	<p class="block_2">"Neredeler?"</p>
	<p class="block_1"> </p>
	<p class="block_2">"Yük ambarında. Oraya şu geçitten ulaşabiliyoruz," dedi Anthony, ilerdeki bölmedeki küçük bir kapıyı işaret ederek.</p>
	<p class="block_1"> </p>
	<p class="block_2">Nicholas kapıya gitti ve açtığında bir başka kapıya giden kısa bir geçit buldu. Geçitte ilerledi ve ikinci kapıyı açtı. Arkadan Anthony'nin diğerlerini uzak durmaları konusunda uyardığını duydu.</p>
	<p class="block_1"> </p>
	<p class="block_2">Nicholas kendini ikinci yük güvertesinde buldu. Buradaki en alçak güverte malzeme kışlasına dönüştürülmüştü. Tepesinde büyük açık bir ambar ağzı vardı. Nicholas nehir teknelerinden getirilen malzemelerin çoğunun bu güvertede tasniflenmiş olduğunu fark etti. "Yükümüzün geri kalanı nerde?" diye sordu.</p>
	<p class="block_1"> </p>
	<p class="block_2">Anthony, "Güvertede bağlı. Nakor'la ben buraya indirilmesine izin veremezdik. Çok tehlikeli," dedi.</p>
	<p class="block_1"> </p>
	<p class="block_2">"Ah Nicholas," dedi tanıdık bir ses aşağıdan. Nicholas aşağı baktı ve Nakor’un boş bir yatakta oturmuş, görünen yatakların yarısında dinlenmekte olan insanlara bakmakta olduğunu gördü. Hiçbirinde sıradışı hiçbir şey yoktu ve Nicholas bazılarını kasabada ve Crydee'deki kalede görmüş olduğunu hatırlayınca irkildi.</p>
	<p class="block_1"> </p>
	<p class="block_2">"Bu... şaşırtıcı," dedi yumuşak bir şekilde.</p>
	<p class="block_1"> </p>
	<p class="block_2">"Görmeye başlıyor musun?" diye sordu Anthony. "Bu yaratıklar Krallığa dönebilir ve Batı aleminin yarısına bulaşana kadar hastalığı yayarak aramızda dolaşabilirlerdi. Babanın gücü Yıldızlimanı'yla tapınakları meseleyle ilgilenmeye ikna edebilse bile, bu yaratıklar kıyıya ayak bastıktan sonra Krallıkta yıllarca kaosa neden olacaklardı."</p>
	<p class="block_1"> </p>
	<p class="block_2">"Nakor," diye seslendi Nicholas, "Faydalı bir şey öğrendin mi?"</p>
	<p class="block_1"> </p>
	<p class="block_2">"Evet," dedi küçük adam. "İpi sarkıtın."</p>
	<p class="block_1"> </p>
	<p class="block_2">Nicholas etrafa bakındı ve duvardaki demir çembere bir ipin bağlanmış olduğunu gördü. İpi sarkıttı ve ufak adam kendini yukarı çekerek tırmandı.</p>
	<p class="block_1"> </p>
	<p class="block_2">Nicholas’ın yanına geldiğinde ipi geri çekti ve "Hastalık başlayana kadar zararsızlar," dedi.</p>
	<p class="block_1"> </p>
	<p class="block_2">Nicholas yukarı çevrilmiş yüzlere baktı. Bazıları utangaç bir ifadeyle gülümsüyorlardı. Birkaçı selam verdi. Prens döndü ve "Onlara bakmak sinirlerimi bozuyor," dedi. Ghuda'yla Marcus’un bekledikleri, mürettebat yatakhanesine döndü. Giydikleri ateşten gömlek yüzünden bitkin ve hasta olan gerçek mahkûmların görünüşü olaylara Nicholas’ın gözünden bir perspektif vermiş gibiydi. Anthony, "Sorun bu," dedi.</p>
	<p class="block_1"> </p>
	<p class="block_2">"Ne?"</p>
	<p class="block_1"> </p>
	<p class="block_2">"Bu şeyleri öldürmek zorundayız." "Ne?" dedi Nicholas.</p>
	<p class="block_1"> </p>
	<p class="block_2">Nakor onaylayarak başını salladı. "Hastalanacaklar. Daha haftalar var, çünkü Krallığa varmadan önce hastalanmaları işe yaramaz, değil mi? Ama şu an hastalık geçirebiliyor olabilirler. Nasıl bilmiyorum; sadece yayılacağını biliyoruz. Bazı tapınaklar şeytani ruhlar olduğunu düşünüyor, diğerleri bozuk hava. Benim teorim..."</p>
	<p class="block_1"> </p>
	<p class="block_2">Nicholas sözünü kesti. "Onları neden öldürmek zorundayız? Neden bir yerde bir adada bırakmıyoruz?"</p>
	<p class="block_1"> </p>
	<p class="block_2">"Takip edilip edilmediğimizi bilmiyoruz," dedi Marcus. "Onları bir adaya bırakmak ve peşimizdekilerin onları ertesi gün almalarına izin vermek bir işe yaramaz. Babanın sarayında sahte bir Abby ya da Margaret'ı yutturamayabilirler, ancak Krondor'a otuz hastalık taşıyıcıyı kolayca getirebilirler."</p>
	<p class="block_1"> </p>
	<p class="block_2">Nicholas, "Ne yapıyoruz?" dedi.</p>
	<p class="block_1"> </p>
	<p class="block_2">Nakor, "Zor. Beni öldürmesi zordur -bu hastalığa yenik düşmek için bu gemideki diğer herkesten daha uzun maruz kalmam gerek- bu yüzden aşağı inen ben olacağım. Uyumalarını, çok derin uyumalarını sağlamak için sularına bir şey karıştırabilirim. Bir yük ağı indirirseniz aşağıya, hepsini içine istifleyebilirim ve siz de onları yandan aşağı indirebilirsiniz," dedi.</p>
	<p class="block_1"> </p>
	<p class="block_2">"Sularına onları acısız bir şekilde öldürecek bir şey karıştıramaz mısın?" diye sordu Nicholas.</p>
	<p class="block_1"> </p>
	<p class="block_2">Nakor, "Hayır. Çok tehlikeli. Bu yaratıkların ölümü hastalığın diğerlerine geçmesine neden olabilir. Bilmenin yolu yok. Çok dikkatli olmalıyız. Vücutları yakmayı tercih ederdim, ama denizde bu imkânsız," dedi.</p>
	<p class="block_1"> </p>
	<p class="block_2">"Kulağa acımasızca geliyor," dedi Nicholas. "Onları uykularından boğmak."</p>
	<p class="block_1"> </p>
	<p class="block_2">Ghuda, "Acımasızca evlat. Ama hayat çoğu zaman acımasızdır. Kararlılığını sağlamlaştırmak istiyorsan, sadece Crydee'de ölen ve yaralanan zavallıları düşün," dedi.</p>
	<p class="block_1"> </p>
	<p class="block_2">Nicholas iç geçirdi. "Bu zavallı yaratıkların bunu bildiklerinden şüpheliyim. Yine de, demek istediğini anladım." Nakor'a bakarak, "Yap," dedi.</p>
	<p class="block_1"> </p>
	<p class="block_2">Nakor gitti. Sonra Nicholas, "Kayıkçılarla paralı askerleri kıyıya bırakmak için durmak zorundayız," dedi.</p>
	<p class="block_1"> </p>
	<p class="block_2">"Bu sorun yaratacak bir şey," dedi Ghuda.</p>
	<p class="block_1"> </p>
	<p class="block_2">"Neden?"</p>
	<p class="block_1"> </p>
	<p class="block_2">Marcus cevap verdi, "Çünkü onlarsız, bu gemiyi yüzdürmek ve diğerine çıkıp ele geçirmek için yeterince adamımız olmayacak. Bu gemiyi aldık çünkü onu kullananlar limandan çıkarken saldırıya uğramayı beklemiyorlardı. Sahte Martı gemiyi aldığımızı gördü. Bizi arıyor olacaklar ve peşlerinde olduğumuzu bilecekler. İt dalaşına hazır ol."</p>
	<p class="block_1"> </p>
	<p class="block_2">Nicholas, "Hadi gidip konuşalım onlarla," dedi.</p>
	<p class="block_1"> </p>
	<p class="block_2">Güverteye çıkan Nicholas Ranjana'yla hizmetçilerinin geminin ön tarafında Brisa'yla beraber hava almakta olduklarını gördü. Kız Nicholas'a geniş geniş gülümsedi ve seslenerek sağlığını sordu. Nicholas belirsiz bir hareket yaptı ve ana güverteye hızla yürürken anlamsız bir karşılık verdi. Tuka'ya kayıkçıları toplaması için işaret verdi ve paralı askerlerle yüz yüze gelmek için hareket etti. Hepsi toplandıklarında, "Adım Nicholas. Krondor Prensi Arutha conDoin'in oğluyum," dedi. Kayıkçılarla paralı askerlerin hepsi ona boş boş baktılar, çünkü isimlerin onlar için bir anlamı yoktu. Praji, "İkramiyeler ve kıyıya çıkma hakkında konuşuyoruz Prens."</p>
	<p class="block_1"> </p>
	<p class="block_2">Nicholas, "Bunun ikizi bir gemiyi takip ediyoruz biliyorsunuz. Durmakla vakit kaybedemem, ama bir tekne indirecek kadar yavaşlayabilir ve gitmek isteyenlerin gitmesini sağlayabilirim," dedi. Mırıldanmalar oldu. "Buradaki her adama bahsettiğim ikramiyeyi vereceğim." Omzunun üzerinden, "Marcus, git de güverteye çıkardığım altın sandığını getir," dedi.</p>
	<p class="block_1"> </p>
	<p class="block_2">Marcus'la Ghuda koşturdular. Nicholas, "Kalanlara çok daha fazlasını teklif ediyorum," dedi. "Ne kadar fazlasını?" diye sordu Praji. "Seyret," dedi Nicholas. Bir dakika içinde Ghuda ve Marcus sandığı taşıyarak geri döndüler. Ağır bir şekilde güverteye koydular ve Nicholas sandığı açtı. Kayıkçılar şaşkın şaşkın baktılar ve paralı askerler mücevherlerle altınlar karşısında gırtlaklarından alçak sesler çıkardılar. Nicholas, "Tuka, sandıktan adamlarına söz verdiğim kadarını al," dedi.</p>
	<p class="block_1"> </p>
	<p class="block_2">Ufak araba sürücüsü tereddüt etti, sonra sandığa uzandı. Birkaç küçük gümüş parayla en küçük altın paralardan birkaç tane arayıp çıkardı. Sonunda ayağa kalktı ve incelemesi için bir avuç dolusu madeni parayı Nicholas'a uzattı. "Kayıkçıları alacağı bu Encosi," dedi.</p>
	<p class="block_1"> </p>
	<p class="block_2">Nicholas başını salladı. "Praji, adamlarının payını al." Praji daha az tereddütlü davrandı, ama yine de sadece bir avuç dolusu para çıkardı. Nicholas, "Dağıtın," dedi.</p>
	<p class="block_1"> </p>
	<p class="block_2">İkisi de denileni yaptılar. Sonra Nicholas bir avuç dolusu altın aldı eline ve "Bunları da dağıtın", dedi. Praji paraları aldı ve hepsi de şaşkın ve hoşnut görünen bütün adamlara dağıttı.</p>
	<p class="block_1"> </p>
	<p class="block_2">Sonra Nicholas, "Praji ellerini uzat," dedi.</p>
	<p class="block_1"> </p>
	<p class="block_2">Praji ellerini uzattı ve Nicholas onları parayla doldurdu. Praji'nin gözleri kocaman oldu ve kayıkçılar sessiz bir şaşkınlık içinde dikilip durdular. "Size verdiğim ikramiyenizdi. Şu an gemiden ayrılan her adam onu beraberinde götürecek." Sonra Praji'nin ellerindeki altınları işaret etti. "Ama benimle, benim yurduma gelenlere bunu ve daha fazlasını vereceğim!"</p>
	<p class="block_1"> </p>
	<p class="block_2">Kayıkçılar ve paralı askerler kendi aralarında konuştular ve Praji, "Prens senin şu memleketin nerede?" dedi.</p>
	<p class="block_1"> </p>
	<p class="block_2">"Mavi Deniz'in öte yanında Praji. Gemiyle üç aylık mesafede, ya da biraz daha fazla. Dünyanın öbür tarafı."</p>
	<p class="block_1"> </p>
	<p class="block_2">Hızla küçük bir grup ayrıldı ve Tuka, "Encosi, bu adamların, cömertliğinizden şaşkına dönmüş olsalar da, eşleri ve çocukları var, onlardan ayrılırlarsa ölürler. Kendilerini kıyıya bırakmanızı istiyorlar," dedi.</p>
	<p class="block_1"> </p>
	<p class="block_2">"Tamamdır." Diğerlerine bakarak, "Siz kalacak mısınız?" dedi.</p>
	<p class="block_1"> </p>
	<p class="block_2">"Dünyanın öbür tarafına kadar Prens," dedi Praji.</p>
	<p class="block_1"> </p>
	<p class="block_2">Emirler iletildi ve bir tekne hazırlandı. Ranjana'ya bakmaya giderken Nicholas Praji'ye döndü ve "Yanımızda bu kadar çok bekar adam olduğunu fark etmemiştim," dedi.</p>
	<p class="block_1"> </p>
	<p class="block_2">"Yok zaten," dedi paralı asker. "Sadece bazıları eşleriyle karılarından ayrılmakla ölmezler."</p>
	<p class="block_1"> </p>
	<p class="block_2">Nicholas kafasını iki yana salladı. Ranjana ve hizmetçilerini Margaret ve Abigail'le konuşurken buldu. Nicholas, "Leydim, sahile bir tekne gönderiyorum. Kayıkçıların beşi ve paralı askerlerin üçü Yılan Nehri Kenti'ne gidiyorlar. Eşlikçiniz olacaklar. Sizi babanıza göndermek için gereken imkânları sağlayacağım," dedi.</p>
	<p class="block_1"> </p>
	<p class="block_2">"Hayır," dedi kız.</p>
	<p class="block_1"> </p>
	<p class="block_2">Nicholas yarı dönmüşken durdu. "Hayır mı?" diye sordu.</p>
	<p class="block_1"> </p>
	<p class="block_2">"Uygarlıktan bu kadar uzakta karaya çıkmayacağım. Üstelik, eve dönecek olursam, babam beni döver ve bir deve sürücüsüne satar."</p>
	<p class="block_1"> </p>
	<p class="block_2">Nicholas, "Bakın, ne işler çevirdiğinizi bilmiyorum, ama Andres Rusolavi'nin casusu Anward Nogosh Pata, beni babanızın sizi seven nazik bir adam olduğu konusunda temin etti ve eve döndüğünüzde cezalandırılmayacaksınız."</p>
	<p class="block_1"> </p>
	<p class="block_2">Kızın tavrı değişti. "Haklısınız. Yalan söyledim. Başka bir nedenle kalmak istiyorum." "Nedir?" dedi Nicholas, sabrının sonu gelmişti.</p>
	<p class="block_1"> </p>
	<p class="block_2">Aniden kız kendini ona bastırmış, kollarını boynuna dolamıştı. "Kalbimi kazandınız benim cesur kaptanım." Nicholas'ı dudaklarından tutkuyla öptü. Şaşıran Prens kendini kurtarmaya çalışırken kız, "Karınız olacağım," dedi.</p>
	<p class="block_1"> </p>
	<p class="block_2">Nicholas artık kendisine sıkı bir şekilde bağlanmış olan Ranjana’nın omuzlarının üzerinden Margaret'la Abigail'i görmek için baktı, Marcus'la Ghuda'nın kahkahayı patlatmamak için kendilerini zor tuttuklarını gördü.</p>
	<p class="block_4" id="calibre_pb_22"> </p>
</body></html>
