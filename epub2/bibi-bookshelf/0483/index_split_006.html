<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>02 - Kralın Korsanı  - Gediksavaşları Dünyasından</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_">BASKIN</p>
	<p class="block_1"> </p>
	<p class="block_2">Martin işaret verdi.</p>
	<p class="block_1"> </p>
	<p class="block_2">Dönüp, "Hepiniz burada biraz bekleyin. Önümüzde bir şey var," deyince, grup durakladı.</p>
	<p class="block_1"> </p>
	<p class="block_2">İki oğlan da bu duraklamadan memnundu. Ayakları ağrımış ve yorulmuşlardı. Crydee kasabasının sınırından şafakta ayrılmışlardı. Martin bu iki şehir çocuğuna orman hakkında bir şeyler öğretiyor olduğu için, tüm yolu yürüyerek kat etmişlerdi. Varış noktaları olan Crydee Nehri'nin kıyısına daha bir günlük yol vardı. Martin ve Marcus ağaçların arasına girip sessizce ortadan kaybolurken, onlar Nakor ve Ghuda'yla birlikte beklediler. "Bunu nasıl yapıyorlar?" diye sordu Nicholas.</p>
	<p class="block_1"> </p>
	<p class="block_2">Avcıbaşı Garret, "Amcanız, kendisini bulan Silban Manastırı keşişleri tarafından olduğu kadar elfler tarafından da yetiştirildi ve Marcus'la bana bildiğimiz her şeyi o öğretti," dedi. Nicholas, Avcıbaşı Garret'la ilk defa önceki gece tanışmıştı.</p>
	<p class="block_1"> </p>
	<p class="block_2">Nakor elini dalgın bir şekilde ağaçlığa doğru sallayarak, "İzleniyoruz," dedi.</p>
	<p class="block_1"> </p>
	<p class="block_2">Ghuda eli kayıtsız bir şekilde kılıcının üzerinde, "Yaklaşık yarım saattir," dedi.</p>
	<p class="block_1"> </p>
	<p class="block_2">İkisi de endişeli görünmüyordu. Harry, "Ben bir şey görmüyorum," derken, Nicholas etrafına bakındı.</p>
	<p class="block_3"> </p>
	<p class="block_2">"Nereye bakacağınızı bilmeniz gerek," diye bir ses geldi sol taraflarından.</p>
	<p class="block_1"> </p>
	<p class="block_2">Ağaçlıktan genç bir adam çıktı; hareketleri Martinle Marcus'unkiler kadar sessizdi. "Ve yarım saat değil neredeyse bir saattir," diye ekledi. Üzerinde koyu yeşil deri bir tunik ve pantolon vardı.</p>
	<p class="block_1"> </p>
	<p class="block_2">Saçları sarıydı ama Anthony'ninkiler gibi solgun saman sarısı değil, neredeyse güneş sarısıydı.</p>
	<p class="block_1"> </p>
	<p class="block_2">Omuzlarına kadar inen saçları yanlardan kesilmiş ve kulak memelerinin yokluğu dışında normal olan kulaklarım açığa çıkarmıştı. Gözleri neredeyse donuk bir maviydi ve zayıf vücut yapısına rağmen, hareketleri muazzam bir gücün ipuçlarını veriyordu.</p>
	<p class="block_1"> </p>
	<p class="block_2">Derken onu daha genç gösteren bir sırıtışla, "Bu, Martinle bizim aramızda bir oyun," dedi.</p>
	<p class="block_1"> </p>
	<p class="block_2">"Bizim mi?" diye sordu Nicholas.</p>
	<p class="block_1"> </p>
	<p class="block_2">Genç adam işaret verdi ve ağaçlıkların arasında üç şekil daha belirdi. "Elfler!" dedi Nicholas.</p>
	<p class="block_1"> </p>
	<p class="block_2">Genç adam, "Ben Calis," dedi.</p>
	<p class="block_1"> </p>
	<p class="block_2">Üç elf az ötede sessizce duruyordu, sonra biri, Martin ve diğerleri ortaya çıkınca aniden döndü. Yarım bir gülümsemeyle, "Aptal gibi bu yanlış izin peşinden gittiğimizi sanmadınız, değil mi?" dedi Marcus.</p>
	<p class="block_1"> </p>
	<p class="block_2">Martin küçük mimiklere benzer hareketler yaptı, elfler de yavaşça başlarını eğdiler ya da bir kaşlarını kaldırdılar. Garret, Nicholas ve diğerlerine, "İstedikleri zaman birkaç kelimelik anlaşılması zor bir konuşma yaparlar," diye fısıldadı.</p>
	<p class="block_1"> </p>
	<p class="block_2">Sonra Martin yüksek sesle konuştu. "Kardeşim Arutha'nın oğlu Nicholas ve arkadaşları,</p>
	<p class="block_1"> </p>
	<p class="block_2">Ludlandlı Harry, Isalan Nakor ve Kesh'ten Ghuda Bule."</p>
	<p class="block_1"> </p>
	<p class="block_2">Calis onları başıyla selamladı ve "Selamlar. Elvandar yönüne mi gidiyorsunuz?" dedi.</p>
	<p class="block_3"> </p>
	<p class="block_2">Martin başını iki yana salladı. "Hayır. Garret dün kaleye, senin nehrin güneyinde olduğun haberiyle döndü, bu nedenle ben de avlanmamızın seni yeğenimle tanıştırmak için iyi bilvesile olacağını düşündüm. Belki ilerde Nicholas'ı sarayına da getiririm." "Ve beni," dedi Nakor.</p>
	<p class="block_1"> </p>
	<p class="block_2">Calis gülümseyip şakaklarını ovuşturdu, eliyle uzun saçlarını arkaya attı. Nicholas, Calis'in tam anlamıyla insan gibi görünmesine şaşırmıştı.</p>
	<p class="block_1"> </p>
	<p class="block_2">Martin kaşlarını hafifçe çattı ama Nakor, "Daha önce hiçbir Büyüdokumacısıyla konuşmadım ve bunu yapmayı isterim," dedi.</p>
	<p class="block_1"> </p>
	<p class="block_2">Calis ve Martin bakıştılar, ama konuşmayı sürdüren yine Nakor oldu. "Evet, büyüdokumacılarınızı biliyorum, ama hayır, ben büyücü değilim."</p>
	<p class="block_1"> </p>
	<p class="block_2">Üçü kısa bir süre neredeyse hareketsiz durdular, sonra Calis sırıttı. "Bu kadar çok şeyi nereden biliyorsun?"</p>
	<p class="block_1"> </p>
	<p class="block_2">Nakor omuzlarını silkerek, "Diğer insanlar gevezelik ederken dikkatle dinliyorum. İnsan sustuğu zaman çok şey öğrenebilir," dedi. Her zaman yanında taşıdığı çantasına uzanarak, "Portakal ister misiniz?" diye sordu.</p>
	<p class="block_1"> </p>
	<p class="block_2">Dört parça meyve çıkararak Calis'le elflere attı. Calis meyveyi dişledi ve küçük bir kabuk parçası kopardıktan sonra meyvenin suyunu emdi. "Crydee'yi son ziyaretimden bu yana portakal yememiştim."</p>
	<p class="block_1"> </p>
	<p class="block_2">Diğer elfler de meyveyi tattılar ve minnettarlıklarını Nakor'a başlarıyla selam vererek gösterdiler.</p>
	<p class="block_1"> </p>
	<p class="block_2">"Bu çantaya bu kadar çok portakalı nasıl sığdırdığını bilmek isterdim," dedi Harry.</p>
	<p class="block_1"> </p>
	<p class="block_2">Nakor konuşmaya başladı ama Nicholas araya girdi: "Ben biliyorum. Bu bir numara."</p>
	<p class="block_3"> </p>
	<p class="block_2">Nakor güldü. "Belki bir gün sana gösteririm."</p>
	<p class="block_1"> </p>
	<p class="block_2">"Kraliçeniz sizi neden Crydee Nehri'nin güneyine gönderdi?" dedi Martin.</p>
	<p class="block_1"> </p>
	<p class="block_2">"Devriye gezilerimiz azalmaya başladı, Lord Martin. Sınırlarımızda uzun zamandır her şey barış içindeydi."</p>
	<p class="block_1"> </p>
	<p class="block_2">"Sorun mu var?" diye sordu Martin aniden.</p>
	<p class="block_1"> </p>
	<p class="block_2">Calis omuzlarını silkti. "Önemli değil. Birkaç ay önce bir moredhel grubu sınırlarımızın doğusundan nehri geçti, büyük bir hızla güneye yönelmişlerdi, ama topraklarımıza izinsiz girmediler, bu nedenle biz de onları kendi hallerine bıraktık." Nicholas, insanların Kara Yol Kardeşliği olarak adlandırdığı, elflerin karanlık kuzenlerini biliyordu. Son yükselişleri Sethanon Savaşı ile kırılmıştı. "Tathar ve diğer Büyüdokumacıları karanlık güçlerin belirsiz yankılarından bahsediyor, ama bizi doğrudan tehdit eden bir şey hissedemiyorlar. Bu nedenle, daha aktif devriyeler yerleştirdik ve evimizden yıllardır olmadığı kadar uzaklaşmaya cesaret ettik." "Başka bir şey var mı?"</p>
	<p class="block_1"> </p>
	<p class="block_2">"Biri, Barran'daki yeni kalenizin üst kesiminde, Sodina Nehri'nin yakınında tuhaf şeyler gördüğünü rapor etti. Biri birkaç hafta önce geceleyin nehrin ağzındaki düzlüğe büyük bir filika çekmiş. Çamurun üzerinde işaretler ve gidip gelen adamların izlerini bulduk," dedi Calis.</p>
	<p class="block_1"> </p>
	<p class="block_2">Martin bir süre sessiz kalırken yüzünde düşünceli bir ifade belirdi. "Hiçbir kaçakçı garnizonun bu kadar yakınına gelmeyi istemeyecektir; üstelik bu kadar kuzeyde ticaret yapılacak kimse de yok." "Öncüler mi?" dedi Marcus.</p>
	<p class="block_1"> </p>
	<p class="block_2">"Kim için?" diye sordu Nicholas.</p>
	<p class="block_1"> </p>
	<p class="block_2">"Goblinler ve moredheller dışında kuzey komşumuz yok.</p>
	<p class="block_3"> </p>
	<p class="block_2">Ve onlar da Sethanon'dan beri sakinler," dedi Martin.</p>
	<p class="block_1"> </p>
	<p class="block_2">"Çok da sakin değil ama," dedi Calis. "Elvandar’ın kuzey sınırları boyunca birkaç çarpışma yaşandı."</p>
	<p class="block_1"> </p>
	<p class="block_2">"Yeniden bir istilaya mı hazırlanıyorlar?" diye sordu Marcus.</p>
	<p class="block_1"> </p>
	<p class="block_2">Calis, "Bunu gösteren bir şey yok. Babam dışarıya at sürdü ve başarısız bir hasadın ve klan savaşlarının neden olduğu göçten başka bir şey olmadığını düşünüyor. Taş Dağı'ndaki cücelere, yakında davetsiz komşuları olabileceğine dair haber yolladı."</p>
	<p class="block_1"> </p>
	<p class="block_2">Birdenbire Nicholas bağlantıyı kurdu: Bu Megar ve Magya'nın torunuydu! Babasıysa Gediksavaşları'nın efsanevi savaşçısı Thomas'tı.</p>
	<p class="block_1"> </p>
	<p class="block_2">Martin başıyla onayladı. "Biz de, Dolgan'a Gri Kulelere de dönüyor olabileceklerine dair haber yollayacağız. Büyük göçün üzerinden neredeyse otuz yıl geçti; moredheller belki de terk ettikleri vatanlarına dönüyorlardır."</p>
	<p class="block_1"> </p>
	<p class="block_2">"Otuz yıl elflerin zamanına göre çok uzun bir süre değil," diye görüş bildirdi Garret.</p>
	<p class="block_1"> </p>
	<p class="block_2">Marcus ise, "Gri Kulelerde ve Yeşil Yürek'te yeniden Karanlık Kardeşlerin olması ciddi sorun anlamına gelir," dedi.</p>
	<p class="block_1"> </p>
	<p class="block_2">"Jonril'deki kumandana da haber gönderelim," dedi Martin. "Eğer Karanlık Kardeşler, Yeşil Yürek'te köyler kuruyorsa, Carse'den Crydee'ye gelen her kafile ve katır sürüsü tehlikede demektir."</p>
	<p class="block_1"> </p>
	<p class="block_2">Marcus etrafına bakındı. "Kamp kurmalıyız, baba. Hava kararıyor." "Calis, siz de bize katılır mısınız?" dedi Martin.</p>
	<p class="block_1"> </p>
	<p class="block_2">Calis kararan havanın farkına vararak gökyüzüne, sonra da Nicholas'a hareketsiz kalmış gibi görünen arkadaşlarına baktı, ama kısa bir süre sonra, "Ateşi sizinle paylaşmaktan memnuniyet duyarız," dedi.</p>
	<p class="block_1"> </p>
	<p class="block_2">Martin, Nicholas'la Harry'ye dönerek, "Ateş yakmak için odun toplamaya başlasanız iyi olur, silahtarlar. Kamp kuruyoruz," dedi.</p>
	<p class="block_1"> </p>
	<p class="block_2">Harry ve Nicholas birbirine baktılar, ama her ikisi de ateş yakacak odunu nereden bulacaklarını bilmiyorlardı. Açıklıktan ayrılıp, çevreye bakmaya başladılar. Görünürde birçok düşmüş dal ve bazı ölü ağaçlar vardı. Nicholas, ölü bir ağacı almaya davranırken bir el omzuna dokundu. Neredeyse yerinden zıplayarak arkasına döndü ve elinde ufak bir balta tutmakta olan Marcus'u gördü. "Bu dalların arasında dolanmaktan daha kolay olabilir," dedi Marcus. Bir diğer baltayı da Harry'ye uzattı.</p>
	<p class="block_1"> </p>
	<p class="block_2">Nicholas diğerlerinin yanına dönen kuzenini kendini aptal gibi hissederek izledi. "Bazen ondan gerçekten nefret ediyorum."</p>
	<p class="block_1"> </p>
	<p class="block_2">Harry ağacı baltalamaya başladı. "O da senden çok hoşlanıyora benzemiyor."</p>
	<p class="block_1"> </p>
	<p class="block_2">"Abigail'i alıp, Amos'la Krondor'a dönmekle burada kalmak arasında gidip geliyorum."</p>
	<p class="block_1"> </p>
	<p class="block_2">Harry güldü. "Sen bunu babana açıklarken duvarda bir sinek olmak için nelerimi vermezdim."</p>
	<p class="block_1"> </p>
	<p class="block_2">Nicholas odun kesmeye devam ederken sustu. Bir kucak dolusu odun hazır olduğunda, odunları bir araya toplayıp açıklığa döndüler. Martin çoktan ince dallar ve yosunlarla bir ateş yakmaya başlamıştı ve dallarla ateşi besledi. "Güzel, bu iyi bir başlangıç. Bunun üç katı kadar daha getirin, gece için de oduna ihtiyacımız olacak."</p>
	<p class="block_1"> </p>
	<p class="block_2">Kir pas içinde kalmış, terli silahtarlar, neredeyse gizli bir inlemeyle ölü ağacın oraya geri dönüp odun kesmeye devam ettiler.</p>
	<p class="block_3"> </p>
	<p class="block_2">Nöbetçi, kuleden dışarı eğildi. Suda rıhtımın ağzına doğru hareket eden bir şey vardı. Uzunnokta fenerinin tepesindeki yeri, dukalıktaki en hayati öneme sahip nöbet noktasıydı. Çünkü Crydee herhangi bir bölgesinden ziyade deniz tarafında daha korumasızdı ki, bu Gediksavaşları’nda çok zor şartlarda öğrenilen bir dersti. Tsurani, otuzdan az adamla köylerin yarısını yakmıştı.</p>
	<p class="block_1"> </p>
	<p class="block_2">Sonra nöbetçi, altı alçak şeklin suda süzülerek ilerlediğini gördü. Her sığ kayıkta bir düzine adam kürek çekiyor, bir o kadarı da silahlı ve hazır vaziyette kayığın ortasında duruyordu.</p>
	<p class="block_1"> </p>
	<p class="block_2">Asker, ateşin kıvılcımlarını kırmızıya çevirecek bir kap özel tozu ateşe atma ve sonra da gongu çalma emri almıştı. Yağmacılar rıhtıma giriyordu! Asker tam dönerken ucuna ağırlık bağlanmış bir ip sakladı ve bir adım daha atamadan boynu kırıldı.</p>
	<p class="block_1"> </p>
	<p class="block_2">Suikastçı, dört beş santimlik bir çıkıntı yapan destek kirişinin üzerinde çömelerek kulenin penceresinin altına saklanmıştı. Hızla kendini pencereden içeri çekti ve uçlarını taşların arasındaki harçlara yerleştirerek duvara tırmandığı demir kancaları çıkardı. Kıvrılarak dönen merdivenlerden aşağı aceleyle indi ve yolunun üzerindeki iki muhafızı daha öldürdü. Her gece kulede üç adam hizmet görüyordu, üç kişi de zemindeki küçük muhafız kulübesinde vardı. Kulübeye ulaştığında, suikastçı masanın üzerine düşmüş üç ceset gördü; bu sırada siyahlar içindeki bir çift şekil dışarıya seğirtti. Suikastçı hızla onlara yetişti ve üç katil, Uzunnokta olarak anılan bölgenin, fenerden kasabaya uzanan şosesi boyunca hızla ilerlediler. Siyah giysili katillerden biri rıhtıma doğru baktı.</p>
	<p class="block_1"> </p>
	<p class="block_2">İlk altısının peşinden bir düzine kadar filika daha gelmişti ve baskın, kısa süre içinde başlayacaktı. Hâlâ hiçbir ikaz işareti duyulmuyordu; her şey planlandığı gibi gidiyordu.</p>
	<p class="block_1"> </p>
	<p class="block_2">Uzunnokta, bir tarafında alçak tersane, diğer tarafında mağazalar ve depo binalarıyla genişletilmişti. Sessiz gemiler, kıç güvertelerinde uyuklayan yarı tetikte nöbetçileriyle rıhtımda duruyorlardı. Üç suikastçı geçerken bir kapı açıldı ve tersane hanının son müşterisi sendeleyerek dışarı çıktı. Onu kapıya kadar geçiren hancıyla beraber, daha iki basamak inemeden ölmüştü bile. Üç katilden biri kapıdan içeri göz attı ve hancının karısı, kapı girişindekinin kocası değil bir yabancı olduğunu fark edemeden ustaca atılan bir bıçakla öldürüldü.</p>
	<p class="block_1"> </p>
	<p class="block_2">Tersaneyi yakacak ve demir atmış gemileri yok edeceklerdi, ama henüz değil. Bu kaleyi alarma geçirirdi ve baskının başarıya ulaşması için, garnizonun, kalenin kapıları açılana kadar uyanmaması gerekiyordu.</p>
	<p class="block_1"> </p>
	<p class="block_2">Üç katil ana tersanelere ulaştı. Palamar yerindeki son gemiyi de geçerken geminin pruvasında bir hareket gördüler. Suikastçılardan biri, erken alarm verebilecek birini öldürmeye hazır bir halde, bıçağını çekti ama tanıdık siyah giysili bir adam elini bir kez salladı ve üç arkadaşına katılmak için parmaklığın üzerinden aşıp ayaklarını ve ellerini borina halatına dolayarak aşağı kaydı. O gemideki tüm muhafızlar artık ölüydü.</p>
	<p class="block_1"> </p>
	<p class="block_2">Tersaneler boyunca güneye devam ettiler ve orada küçük kayıkları kıyıya yanaşmış halde buldular. Siyah giysiler içinde iki adam daha orada bekliyordu. Aşağı bağlanan sığ kayıklardan yukarı tırmanmakta olan silahlı adamlarla aralarındaki mesafeyi korudular. Bunlar ölümcül tayfalardı, sadakatsiz ve sadece tek bir amacı olan adamlar: Öldürmek ve ganimet elde etmek. Siyahlar içindeki altı adam, bu haydutlara karşı hiçbir yakınlık hissetmiyorlardı.</p>
	<p class="block_1"> </p>
	<p class="block_2">Ama bu sert adamlar bile, dehşetle kenara çekilerek son kayıktan karaya çıkan başlıklı ve cüppeli şekle yol açtılar. Adam kaleye doğru hareket etti ve altı karanlık katil burca giden yolda hızlandı. Görevleri duvarı tırmanıp kapıları açmaktı. Tüm diğer konular, Crydee'nin son savunmasının kırılmasını bekleyecekti.</p>
	<p class="block_1"> </p>
	<p class="block_2">Cüppeli adam işaret edince küçük bir grup ana kuvvetten ayrıldı. Adamın seçmiş olduğu bu gruptakiler kapıdan ilk geçenler olacaktı. Cüppeli adam, bu grubu, ortaya çıkabilecek durumlarda uygun davranacaklarına ve mücadelenin ilk çılgın dakikalarında emirlere uyacaklarına hükmettiği adamlarından oluşturmuştu. Yine de onlara verdiği talimatları ikna edici bir hale getirmek için, "Size verilen emirleri hatırlayın. Eğer herhangi biriniz verdiğim emirlerin dışına çıkarsa, şahsen ben, onun ciğerini söker ve gözlerindeki hayat ışığı sönmeden yerim," dedi.</p>
	<p class="block_1"> </p>
	<p class="block_2">Gülümsedi ve bu adamların en sertleri bile bir titreme hissettiler; çünkü adamın dişleri Skashakan yamyamlarının işareti olan noktalarla doluydu. Liderleri olan bu adam başlığını arkaya itince saçsız başı ortaya çıktı. Geniş alnı, çıkık çenesi gibi neredeyse sakatlık derecesinde biçimsizdi. İki kulak memesi de delikti ve altın fetişler taktığı uzun et halkaları omuzlarına dek sarkmıştı. Burnunu altın bir halka süslüyordu ve açık renk teni, mavi gözlerini daha irkiltici ve korkunç bir hale getiren mor dövmelerle kaplıydı.</p>
	<p class="block_1"> </p>
	<p class="block_2">Kaptan rıhtıma yeniden göz attı; üç yüz adamı daha getiren üçüncü filika grubu yaklaşıyor olmalıydı. Bu üçüncü grup için sessizlik o kadar da sorun değildi, çünkü onlar daha akıncılar tersanelere varmadan, alarmların duyulmasını bekliyorlardı. Başka bir adam yaklaştı ve "Kaptan, herkes yerini aldı," dedi.</p>
	<p class="block_3"> </p>
	<p class="block_2">Kendine en yakın olan gruba hitaben, "Gidin, kapılar siz oraya ulaştığınızda açılmış olacak. Kaleyi zaptedin ya da ölün!" diye konuştu.</p>
	<p class="block_1"> </p>
	<p class="block_2">Yanına gelmiş olan adama dönerek, "Herkes emirleri anladı mı?" dedi.</p>
	<p class="block_1"> </p>
	<p class="block_2">Adam başıyla onayladı. "Evet. Yaşlı adamları ve yaşlı kadınları, yolculuktan sağ çıkamayacak kadar küçük çocukları öldürebilirler, ancak genç ve sağlıklı olan herkes esir alınacak, öldürülmeyecek." "Ya kızlar?"</p>
	<p class="block_1"> </p>
	<p class="block_2">"Adamlar bundan hoşlanmıyor, Kaptan. Biraz tecavüz bu oyunun bir parçasıdır. Bazıları işin en iyi yanı olduğunu söylüyor," dedi adam yılışık bir sırıtışla.</p>
	<p class="block_1"> </p>
	<p class="block_2">Kaptanın eli hızla adamın gömleğine yapıştı. Onu, iğrenç nefesi adamın burun derinliklerini dolduracak kadar kendine çekti, tehditkâr bir sesle, "Vasarius, emirlerini aldın," dedi. Adamı kaba bir şekilde itti ve yarım düzine adamın sessiz bir şekilde onları izlediği yeri işaret etti. Ayaklarını bu soğuk iklimler için çok hafif olan çapraz bağlanmış çarıklar koruyordu sadece ve sırtlarıyla göğüslerini H şeklinde saran siyah deri kayışlar ve yüzlerini örten deri maskeler, siyah deri etekler dışında üzerlerinde hiçbir şey yoktu. Gece serinliğinde hareketsiz duruyor, diğerlerinin hissedebileceği rahatsızlıklara önem vermiyorlardı. Bunlar, Durbin'deki köle taciri loncasının adamlarıydı ve Kaptan Render'in cani takımı gibi sert bilinen tayfalara bile korku salmaya yetecek bir üne sahiptiler.</p>
	<p class="block_1"> </p>
	<p class="block_2">"Adamların kafasına bu şikâyeti kim soktu çok iyi biliyorum. Genç kızların etini hissetmeye iyi bir köle ticareti yapamayacak kadar açsınız, Quegli, şunu kafana iyice sok: Eğer genç kızlardan biri bile zarar görürse, zarar veren adamı öldürür ve senin kafanı da koparırım. Payınıza düşen altınla Kesh'e döndüğünüzde bir düzine kız alabilirsiniz. Şimdi adamlarına göz kulak ol!" Quegli korsanı itti ve saldırmak için hazır bekleyen yağmacılara döndü.</p>
	<p class="block_1"> </p>
	<p class="block_2">Tersanelerdeki adamlarına sessiz olmalarını işaret etmek için elini yukarı kaldırdı. Savaşın sesinin kendilerine ulaşmasını beklediler. Uzun dakikalar geçti, sonra birdenbire burcun alarmı duyuldu. Korsan kaptan işaret verdi ve cani kalabalık topyekûn vaziyette kükreyerek kasabaya hücum etti. Birkaç dakika içinde, sanki önemli binalara meşaleler yerleştirilmiş gibi alevler geceyi aydınlatıyordu.</p>
	<p class="block_1"> </p>
	<p class="block_2">Kaptan Render, bir zamanlar huzurlu bir kasaba olan Crydee'nin kaosla yok olduğunu bilmekten hoşnut, ulur gibi bir kahkaha attı. Her zaman yaptığı şeyi yapıyordu ve büyük bir saray töreninin efendisi gibi, olayın planlandığı gibi gelişen her aşamasından zevk alıyordu. Kılıcını kınından çekerek döndü ve bu katliamdan kendi payına düşeni elde etme isteğiyle hareket halindeki adamlarının peşinden gitti.</p>
	<p class="block_1"> </p>
	<p class="block_2">Briana gözlerini açtı. Yanlış giden bir şeyler vardı. Sürekli savaş halinde bir şehir olan Armengar'da büyüdüğünden zırh kuşanmış halde ve elinde bir kılıçla uyumayı kadınlığa erişmeden önce öğrenmişti. Altmışı geçen yaşına rağmen yataktan yarı yaşındaki bir kadının atikliğiyle fırladı. Düşünmeden, tuvalet masasının yakınındaki duvar çivisine asılı kınından kılıcını çekti. Üzerinde sadece geceliği vardı ve aklaşmış saçları omuzlarına düşüyordu. Odasının kapısına doğru hareket etti.</p>
	<p class="block_1"> </p>
	<p class="block_2">Koridorda bir çığlık yankılanırken Briana hızla kapıya doğru atıldı. O kapıya ulaşmadan kapı açılınca Briana kılıcını çekerek arkaya sıçradı. Önünde bir yabancı kılıcını ona doğrultmuş duruyordu. Koridorun aşağısından kaba bir sesin bağırdığı duyuldu ve burcun uzak, başka yerlerinden de çarpışma sesleri geldi. Kapıda duran şeklin hatları belli olmuyor; arkasında duran başka biri elinde bir meşale tuttuğu için silueti seçiliyordu. Briana duruşunu değiştirerek kılıcını yukarı kaldırdı ve bekledi.</p>
	<p class="block_1"> </p>
	<p class="block_2">Gölgemsi şekil öne adım attı: Briana'ya sırıtırken kalın kaşlarının altındaki mavi gözleri yarı deli bakan kırpık sarı saçlı kısa boylu bir adamdı. Neredeyse sızlanan bir sesle, "Sadece kılıç kuşanmış bir nine," diye yakındı. "Satmak için çok yaşlı. Onu öldüreceğim." Kılıcıyla öne atıldı. Düşes kılıcını adamın kılıcına vurarak bu saldırıyı kolayca bertaraf etti ve kılıcını hızlı bir şekilde adamın savunmasına çekerek, onu hızlı, öldürücü bir hamleyle kolunun altından yakaladı.</p>
	<p class="block_1"> </p>
	<p class="block_2">"Kadın Küçük Harold'ı öldürdü!" diye çığlık attı meşaleyi tutan adam. Üç adam, meşaleli adamı geçip öne atılarak odaya daldı. Briana gözlerini ortadaki adama dikip, diğerlerini de kollayarak geriledi. Ortadaki rakibinin daha çok yem olarak konulduğunu, asıl saldırının yanlardaki adamlardan birinden ya da her ikisinden birden geleceğini biliyordu. Tek umudu, bu adamların düzenli bir şekilde savaşma tecrübelerinin olmaması ve ayrı ayrı saldırmalarıydı.</p>
	<p class="block_1"> </p>
	<p class="block_2">Beklediği gibi, ortadaki kılıç kullanıcısı önce öne ve sonra arkaya sıçradı. En zayıf tarafı olan soldaki adam, ona doğru hareket etti ve büyük kılıcını eğerek hızla indirmek için yukarı kaldırdı. Briana, kılıcın altında eğildi ve kılıcını adama sapladı. Adamın bacakları bükülürken, onun boştaki elini kendi eliyle kavradı. Adamı sağma savurarak sağdaki saldırganın önünü kesti. Ölme sırası şimdi ortadaki saldırgandaydı. Adam, arkadaşlarının kadını öldüreceğinden emin olduğundan herhangi bir saldırı beklemiyordu. Briana'nın kılıcı öne savruldu, adamın boğazını kesti ve adam, çenesinin altındaki kesikten oluk oluk akan kanla ses çıkaramadan arkaya sendeledi. Son adam, kendini arkadaşının cesedinden kurtarmaya çalışırken boynunun arkasına inen kılıçla hemen orada öldü.</p>
	<p class="block_1"> </p>
	<p class="block_2">Briana eğildi ve son ölen adamın kemerinden uzun bir bıçak aldı, çünkü silahlanacak ya da bir kalkan bulacak zamanı olmayacağını biliyordu. Kapının önünde meşale tutan adam, diğer üçünün yalnız kadının işini bitirmesini umarak olanları koridordan izliyordu. Dönüp katliamın bitip bitmediğini görecek fırsatı bulamadan o da öldü.</p>
	<p class="block_1"> </p>
	<p class="block_2">Ölen adam meşalesinin üzerine düşünce meşaleyi söndürdü. Briana, koridorun hâlâ aydınlık olduğunu görerek şaşırdı. Kızgın bir kırmızı ve yeşil ışık koridoru aydınlatıyordu. Briana, koridorun sonunun alevler içinde olduğunu fark etti. Bir çığlık Briana'nın dikkatini alevlerden çevirmesine neden oldu ve olabildiği kadar hızlı bir şekilde kızının odasına koşturdu.</p>
	<p class="block_1"> </p>
	<p class="block_2">Crydee Düşesi döşeme taşlarının üzerinde yalınayak koridorun ucuna koştu. Geceliği omuzlarından biraz yırtılmış Abigail kapı ağzında çömelmişti. Gözleri korkudan kocaman açılmış bir halde yeniden çığlık attı. Ayaklarının dibinde ölü bir akıncı yatıyordu ve yanına da elinde uzun bir bıçakla kendini savunmaya hazır bekleyen Margaret çömelmişti. Yaralı adam ona ihtiyatla bakıyordu ve Margaret adamı uyarmamak için annesinin yaklaştığını fark etmemiş gibi yaptı.</p>
	<p class="block_1"> </p>
	<p class="block_2">Briana adama arkadan vurdu ve adam bir saniye sonra öldü.</p>
	<p class="block_1"> </p>
	<p class="block_2">Margaret ölen adamın kılıcını kavradı ve ağırlığını hissetti. Abigail kalkınca Margaret bıçağı kabzasından tutabileceği şekilde ona attı.</p>
	<p class="block_3"> </p>
	<p class="block_2">Abigail kanlı silaha baktı ve almak için uzandı, sonra omuzlarından kayan geceliğini tuttu.</p>
	<p class="block_1"> </p>
	<p class="block_2">"Kahretsin, Abigail, namusunu sonra düşünürsün! Eğer yeteri kadar uzun yaşarsan."</p>
	<p class="block_1"> </p>
	<p class="block_2">Abigail bıçağı alırken yırtık geceliği beline kadar düştü. Sol koluyla göğüslerini kapattı ve beceriksiz bir şekilde kanlı kabzayı kavradı. Sonra geceliğinin kumaşını tutup vücudunu kapatmaya çalıştı.</p>
	<p class="block_1"> </p>
	<p class="block_2">Briana koridorun aşağı kısmını işaret ederek, "Onların burada olması, alt katlardaki askerlerimizi öldürdükleri anlamına gelir. Eğer garnizonun kalanı kendilerine kışlalarından burca kadar yol açana dek kuleyi tutarsak, sağ kalabiliriz.</p>
	<p class="block_1"> </p>
	<p class="block_2">Üç kadın uçtaki kapıya, burcun güney kulesine doğru yöneldi. Ama kapıya giden yolu yarılamadan, karşılarına yarım düzine adam çıktı. Briana duraksadı ve kızıyla Abigail'e odalarına geri dönmelerini işaret etti; kendisi onları savunmak için hazır bekledi.</p>
	<p class="block_1"> </p>
	<p class="block_2">Margaret bir adım attı ama arkalarından daha çok adamın geldiğini görerek durdu. Dönerek sırtını annesinin sırtına yasladı ve "Yapamayız," dedi.</p>
	<p class="block_1"> </p>
	<p class="block_2">Briana arkasına baktı, sonra "Dayanabildiğiniz kadar dayanmaya çalışın," dedi.</p>
	<p class="block_1"> </p>
	<p class="block_2">Margaret, "Zayıf tarafımdan saldırmaya çalışacaklar," diyerek Abigail'i soluna çekti. Kafası karışmış gibi görünen Abigail'e, "Benim soluma! Sağ tarafını dert etme. Soluna yaklaşan her şeyi bıçakla," dedi.</p>
	<p class="block_1"> </p>
	<p class="block_2">Korkmuş kız beceriksizce bıçağını çekti, bıçağı o kadar sıkı tutuyordu ki parmaklarının eklemleri beyazlamıştı. Yırtılan geceliğinin üstünü toparlamak için sol kolunu sıkıca göğsüne bastırıyordu. Koridorun iki ucundaki adamlar ihtiyatlı bir şekilde yaklaştılar. Kılıç menzilinin dışında durup beklediler.</p>
	<p class="block_1"> </p>
	<p class="block_2">Yüzleri Margaret'la Abigail'e dönük adamlar, siyah maskeli üç iri adamın öne çıkması için yana çekildiler. Üçlünün lideri kadınlara uzun bir süre baktı ve "Yaşlı olanı öldürün, ama genç olanlara zarar vermeyin," dedi.</p>
	<p class="block_1"> </p>
	<p class="block_2">Beklenmeyen bir hızla, üç adamdan biri gizlice ağır siyah bir kırbaç savurdu. Köle tacirinin kamçısı Margaret'ın kılıç tutan koluna yılan gibi vurdu. Margaret, bu hamleden kaçmak için içgüdüsel olarak bileğini aşağı büktü ama engellemeye çalıştığı şey bir bıçak değildi. Kırbaç dönerek yön değiştirdi ve aniden kolunda sakladı, Margaret'ın acıdan soluğu kesildi. İri köle taciri kırbacı sert bir şekilde çekerken, kaba deri dirseğiyle bileği arasını dolanmıştı. Margaret, güçlü bir genç kadındı ama dengesini yitirmişti, düşerken çığlık attı.</p>
	<p class="block_1"> </p>
	<p class="block_2">Briana kızına ne olduğunu görmek için döndü ve Margaret, iri köle taciri tarafından koridor boyunca sürüklenirken, Abigail'i gözlerini dehşetle kocaman açmış bakarken buldu. Briana öne sıçradı, kamçıyı kesmeye çalışarak bıçağını aşağı vurdu.</p>
	<p class="block_1"> </p>
	<p class="block_2">Margaret yuvarlanarak arkasına döndü ve Abigail'e "Kes şunu!" diye bağırdı.</p>
	<p class="block_1"> </p>
	<p class="block_2">Sonra Briana'nın gözlerinin büyüdüğünü gördü. Arkasında bir akıncı duruyordu ve Margaret, adamın arkadan saldırmış olduğunu anladı. "Abby! Kes şu kırbacı!" diye çığlık attı Margaret, ama arkadaşı sadece korkudan büzülüp, sırtını duvara yasladı.</p>
	<p class="block_1"> </p>
	<p class="block_2">"Anne!" diye bağırdı Margaret, Briana dizlerinin üzerine düşerken. İlk adamın arkasından başka bir adam çıktı ve düşesi saçından yakalayıp öldürücü hamle için başını arkaya çekti. Briana kılıcını çevirdi ve arka tarafına kuvvetle sapladı. Saçını tutan adam acıyla çığlık attı, kasıklarını tutan ellerinden oluk oluk kan akarken eğildi.</p>
	<p class="block_3"> </p>
	<p class="block_2">Briana'ya ilk saldıran adam tereddüt etmedi. Yeniden kılıcını çekerek, sert bir şekilde bir kez daha sırtına sapladı. Kaba eller Margaret'ın kolunu tuttu ve onu kılıcı bırakmaya zorlayarak, acımasız bir şekilde büktü. Briana'nın gözleri donuklaşıp taş zemine düşerken, Margaret yine "Anne!" diye çığlık attı.</p>
	<p class="block_1"> </p>
	<p class="block_2">Üçüncü köle taciri hızla ilerledi ve Abigail'i saçından kavrayıp onu kaba bir şekilde yukarı çekerek, parmak uçlarında durmak zorunda bıraktı. Kız dehşet içinde çığlık attı ve saç örgülerinden çekilmenin acısını hafifletmek için yukarı uzanırken elindeki bıçak yere düştü ve geceliği göğüslerine kadar açıldı.</p>
	<p class="block_1"> </p>
	<p class="block_2">Onun çıplak göğüslerini gören adamlar uluyarak, zevk kahkahaları attılar. Biri düşesin kıpırtısız bedeninin üzerinden geçerek, ona doğru hareket etmeye başlamıştı ki ilk köle taciri "Ona dokunursan ölürsün!" diye bağırdı.</p>
	<p class="block_1"> </p>
	<p class="block_2">İki adam, onları tekmeleyip tırmalayan Margaret'ı yerden kaldırdı ve hızlı bir şekilde bileklerini bağladıktan sonra tekmelememesi için ayaklarını da bağladı. Onu kırbaçlamış olan adam,</p>
	<p class="block_1"> </p>
	<p class="block_2">Margaret'ın bileklerinin çevresindeki iplerin içinden tahta bir çubuk geçirdi ve diğer iki adama onu yukarı kaldırmalarını emretti. Margaret da Abigail gibi parmak uçlarında durmak zorundaydı, bu ona birazcık da olsa direnme olanağı veriyordu. Köle tacirlerinin lideri uzandı ve Margaret'ın geceliğinin üst kısmını yırttı. Margaret ona tükürdü ama adam siyah maskesinin üzerindeki tükürüğe aldırmadı. Bel kısmından sıkıca tutarak elbisenin geri kalanını da yırttı. Margaret onun karşısında çırılçıplak kalmıştı. Adam onu deneyimli bir gözle inceledi. Küçük göğüslerine dokundu ve sonra elini düz karnına doğru kaydırdı. "Çevirin onu!" diye emretti. İki adam Margaret'ı, köle tacirinin yüzünü görmeyecek şekilde çevirdi.</p>
	<p class="block_3"> </p>
	<p class="block_2">Köle taciri eliyle Margaret’ın sırtını yokladı; adamın dokunuşlarında kişisel bir şey yoktu. Onu, bir at tüccarının alacağı malı incelediği gibi inceliyordu. Poposunu okşadı ve elini, ata binmekten ve koşmaktan kaslanmış uzun bacaklarına kaydırdı. Tatminkâr bir homurtuyla, "Bu pek güzel değil ama bu kadife tenin altında çelik gibi. Savaşabilen güçlü kızlar için bir pazar var. Bazı alıcılar, bunları böyle huysuz ve kaba seviyor. Ya da hayatını arenada dövüşerek kazanabilir," dedi.</p>
	<p class="block_1"> </p>
	<p class="block_2">Sonra Abigail'e baktı. Ona doğru hareket ederken diğer bir köle taciri Abigail'in geceliğini tamamen yırttı. Adamlar Abigail'in vücudunun geri kalanını görünce takdir ederek kahkahalar attı ve bazıları açıkça onu hemen orada elde edememekten yakındı.</p>
	<p class="block_1"> </p>
	<p class="block_2">Köle tacirinin gözleri Abigail'in olgun genç vücudunun üzerinde gezindi ve "Bunun sıradışı bir güzelliği var. Yirmi beş bin altın ekü eder; bakireyse fiyatı elli bine kadar da yükselebilir," dedi. Adamların bazıları gülerken, diğerleri söylenen fiyatlara ıslık çaldılar; bu onların hayal edebileceğinden daha büyük bir servetti. "İkisini de giydirin ki tenlerine bir şey olmasın. Eğer vücutlarında şu anda burada görmediğim bir sıyrık olursa, onlara iyi bakılmadığını anlarım ve bu sıyrığı yapanı öldürürüm."</p>
	<p class="block_1"> </p>
	<p class="block_2">Diğer iki köle taciri, yumuşak şekilsiz elbiseler çıkardılar. Bu elbiseler elle dikildikleri için omuzlardan ve boyundan bağlanabiliyordu ve esirlerin vücutları, elleri ve bacakları çözülmeden giydirilebiliyordu. Giydirilirlerken, Abigail açık açık ağlıyor, Margaret'sa kaba eller onu giydirmek için üzerinde dolaşırken mücadele etmeyi sürdürüyordu. Adamlardan biri giysisi tamamen giydirildiği halde hâlâ Abigail'i okşuyordu.</p>
	<p class="block_1"> </p>
	<p class="block_2">"Yeter!" diye bağırdı köle taciri. "Çok geçmeden yanlış düşüncelere dalacaksınız, sonra ben de sizi öldürmek zorunda kalacağım!" Kuleye çıkan yolu kesen adama işaret ederek, "Aramanı bitir," dedi.</p>
	<p class="block_1"> </p>
	<p class="block_2">Yerde yatan adam acıyla inledi ve Abigail'in elleri başının üzerindeki sırığa bağlanırken, köle taciri adama baktı. "Yapılacak bir şey yok. Öldürün onu."</p>
	<p class="block_1"> </p>
	<p class="block_2">Arkadaşlarından biri, "Afedersin, Uzun John. Senin payına düşen altınla şerefine kadeh kaldıracağız," dedi ve adamın boğazını ustalıkla kesti. Ölen adamın gözlerindeki yaşam ışığı sönerken, onu öldüren adam, bıçağını adamın tuniğine sildi ve dostça, "Cehennemde görüşürüz," dedi.</p>
	<p class="block_1"> </p>
	<p class="block_2">Bir adam, koridorun dibinden onlara doğru koşarak, "Yangın büyüyor!" diye bağırdı.</p>
	<p class="block_1"> </p>
	<p class="block_2">"Ayrılıyoruz!" emrini verdi köle taciri. Grubuna ve iki esire yol gösterdi. Uçları biri önünde biri arkasında duran iki adamın omuzlarının üzerinde taşınan bir sırığa bağlı ve ayakları da bağlanmış durumdaki Margaret onlarla gitmeye hâlâ direniyordu. Sırığı kavradı ve arkasındaki adamı iki ayağıyla tekmeleyip yere yıktı. Dayanağını kaybettiğinden, kendini döşeme taşlarının üzerine oturmuş, geriye bakarken buldu. Köle tacirlerinin başı, "Gerekirse onu taşı," diye bağırdı. Hızla ayaklarından sırığa bağlandı ve bir av hayvanı gibi asılı kaldı. Yukarı kaldırıldığından koridorun gerisini görebiliyordu. Öfke ve acıdan yaşaran gözleriyle, annesinin yüzü soğuk taşlara bakar bir halde, etrafında bir kan golüyle yattığını gördü.</p>
	<p class="block_1"> </p>
	<p class="block_2">Bir öfke homurtusu Nicholas'ı uyandırdı ve sonra, sorgulayan bir ses fark etti. "Ne?"</p>
	<p class="block_1"> </p>
	<p class="block_2">Kalktı ve donuk ay ışığında Nakor'un Martin'in başına dikilmiş omuzlarını sarsmakta olduğunu gördü. "Gitmek zorundayız. Şimdi!"</p>
	<p class="block_1"> </p>
	<p class="block_2">Marcus ve diğerleri de kalkmıştı ve Nicholas uzanıp Harry'yi sarstı. Harry'nin gözleri hemen açıldı ve "Ha?" dedi öfkeli bir sesle.</p>
	<p class="block_1"> </p>
	<p class="block_2">"Ne oluyor?" dedi Martin.</p>
	<p class="block_1"> </p>
	<p class="block_2">Nakor güneydoğuya bakarak arkasına döndü. "Kötü bir şeyler var. Orada," diye işaret etti. Gökyüzünde donuk bir parlaklık görülüyordu.</p>
	<p class="block_1"> </p>
	<p class="block_2">"Bu ne?" diye sordu Harry.</p>
	<p class="block_1"> </p>
	<p class="block_2">Martin çabucak eşyalarını toparlayarak ayağa fırladı. Tek söylediği, "Yangın" oldu.</p>
	<p class="block_1"> </p>
	<p class="block_2">Calis üç elfle hızlı bir şekilde konuştu. Biri başını salladı ve üçü birden hızla sabahın erken saatlerinin karanlığına karıştılar. Calis, Martin'e döndü. "Sizinle geleceğim. Bunun raporlanan o tuhaf şeylerle ilgisi olabilir."</p>
	<p class="block_1"> </p>
	<p class="block_2">Martin sadece onaylayarak başını salladı ve Nicholas, aniden Marcus gibi yolculuğa çıkmaya neredeyse hazır olduğunu fark etti. Harry'yi dürterek, "Acele etmezsek, arkalarında kalacağız!" dedi.</p>
	<p class="block_1"> </p>
	<p class="block_2">İki silahtar hızla eşyalarını toparladılar. Onlar hareket etmeye hazır olana kadar, Martin ve Marcus, yanlarında Calis'le çoktan ormandaki açıklıktan çıkmışlardı. "Güvenli bir şekilde geri dönmenizi sağlayacağım, ama Lord Martin bekleyemezdi," dedi Garret.</p>
	<p class="block_1"> </p>
	<p class="block_2">Nicholas anladı; Martin'in gökyüzündeki ışığa tepkisinde korkutucu bir kararlılık vardı. Yarım gün uzaktaki göğü aydınlatacak kadar büyük bir yangın, ya kasabanın yakınındaki koruda ya da kasabanın kendisinde korkunç bir yıkım demekti.</p>
	<p class="block_1"> </p>
	<p class="block_2">Nakor'la Ghuda çocukları beklediler, sonra av grubunun geride kalan beş üyesi de yola düştü. Garret, "Arkamda tek sıra olun, hepiniz. Patikadan gideceğim ama yine de, dikkatli olmazsanız, karanlıkta canınızı acıtacak birçok yer var. Eğer aranızdan birinin izleyemeyeceği kadar hızlı gidersem, seslenin," dedi. "Işık ister misiniz?" diye sordu Nakor.</p>
	<p class="block_1"> </p>
	<p class="block_2">"Hayır," diye yanıtladı Garret. "Bir meşale ya da fener, yardımı dokunacak kadar ilerisini aydınlatamaz ve ağaçların arasında önümüzü görmemizi daha da zorlaştırır."</p>
	<p class="block_1"> </p>
	<p class="block_2">"Hayır. Ben iyi bir ışığı kastetmiştim!" dedi ufak tefek adam. Çantasını açtı ve bir top çıkarıp havaya attı. Yere düşeceği yerde, top fırıl fırıl döndü ve önce donuk bir şekilde, sonra parlaklığı artarak ışımaya başladı. Parlaklaşırken, başlarının üzerinde asılı kalana kadar dört buçuk metre yükselip korunun patikasını önden ve arkadan yüz metre aydınlattı.</p>
	<p class="block_1"> </p>
	<p class="block_2">Garret bu mavi beyaz nesneye baktı, kafasını salladı ve "Gidelim," dedi.</p>
	<p class="block_1"> </p>
	<p class="block_2">Tam olarak koşmak denmese de koşar adım yürüyerek yola koyulurken diğerleri adımlarını ona uydurdu. Açık bir zıtlıkla ve tuhaf parlaklığın mutlak siyah gölgeleriyle aydınlanan ağaçlık boyunca hızla ilerlediler. Nicholas, Martin ve diğerlerine çabucak yetişeceklerini ummuştu ancak yetişemediler.</p>
	<p class="block_1"> </p>
	<p class="block_2">Yolculuk, parlak bir şekilde aydınlanmış ve karanlığa uzanan patikanın, üzerine tırmanılacak ölü bir ağaç, üzerinden atlanacak küçük bir dere ya da kenarından geçilecek çıkıntı yapan bir kaya gibi ara sıra yollarına çıkan engellerle, görünüşte birbiriyle bağlantısız bir dizi imgeden oluşmuştu. Evvelki günkü yürüyüş ve uykusunun bölünmesi yüzünden hâlâ yorgun olan Nicholas, birazcık durup duramayacaklarını sorma isteğine karşı mücadele veriyordu. Yorgunluk ve gerilimden sinirleri altüst olmuştu; Martin ve Marcus'un yüzleri, Nicholas’ın daha önce hiç görmediği korkutucu maskelere dönmüştü ve o, midesinin dehşetli bir sezgiyle düğümlendiğini hissetti.</p>
	<p class="block_1"> </p>
	<p class="block_2">Dakikalar saatlere dönüştü ve Nicholas, Nakor'un ışığının kaybolduğunu fark etti; tüm ağaçlık gri şafakla aydınlanıyordu. Sahile bu kadar yakın yerde, doğudan yayılan ışık, Crydee'yi çevreleyen vadiler ve kuytu yerlerden iç kısımlara taşınan okyanus sisleriyle dağılıyordu. Nicholas, eğer bulutlu bir gün olmazsa, sabahın ortalarına doğru sisin kaybolacağını biliyordu.</p>
	<p class="block_1"> </p>
	<p class="block_5">Sonra, Garret mola verdiklerini söyledi ve Nicholas bir ağaca yaslandı. Terden sırılsıklam olmuştu, sol ayağı, zorlanmaktan ve havadaki değişikliklerden zonkluyordu. Dalgın bir biçimde, "Fırtına yaklaşıyor," dedi.</p>
	<p class="block_3"> </p>
	<p class="block_2">Garret başıyla onayladı. "Eklemlerim ağrıyor. Sanırım haklısın, silahtar."</p>
	<p class="block_1"> </p>
	<p class="block_2">Küçük açıklık bir alanda biraz dinlenirlerken sis kayboldu ve Harry, "Bakın!" dedi.</p>
	<p class="block_1"> </p>
	<p class="block_2">Güneybatıdan dev gibi siyah bir duman bulutu yükseliyordu ki bu korkunç bir yıkımın alametiydi. Yaşlı paralı asker, "Buradan göründüğü kadarıyla en azından kasabanın yarısı," dedi.</p>
	<p class="block_1"> </p>
	<p class="block_2">Garret, hiçbir yorum yapmadan tekrar hızla yürümeye koyulurken diğerleri de onun ardına düştü.</p>
	<p class="block_1"> </p>
	<p class="block_2">Nicholas, diğerleriyle birlikte aşağılarındaki burcu ve kasabayı gören bir tepenin zirvesine çıktığında vakit öğleden sonrayı bulmuştu. Yakınlaştıkça duman bulutu büyüdü. Crydee'ye doğru baktıklarında en büyük korkuları doğrulandı,</p>
	<p class="block_1"> </p>
	<p class="block_2">Kale, ana burcundan hâlâ tüten dumanlarla ve yangından siyahlaşmış taş cephesiyle yağmalanmış bir halde dikiliyordu.</p>
	<p class="block_3"> </p>
	<p class="block_2">Bu huzurlu sahil kasabası, hâlâ kontrol altına alınamamış yangınlarla dumanı tüten keresteden binalarıyla, kavrulmuş bir manzaraya dönmüştü. Sadece güneydeki uzak tepelerde eski halini koruyan birkaç bina görülüyordu.</p>
	<p class="block_1"> </p>
	<p class="block_2">"Tüm kasabayı yerle bir etmişler," diye fısıldadı Harry, sesi zorlanmaktan ve gözleriyle ciğerlerini yakan acı dumandan dolayı kısık çıkıyordu.</p>
	<p class="block_1"> </p>
	<p class="block_2">Garret kasabaya doğru koşarken diğerlerini unutmuş gibiydi. Garret'inkinin yarısı kadar bir hızla hareket eden, Nicholas ve Harry, önlerindeki yıkım manzarası karşısında neredeyse şoka girmişti.</p>
	<p class="block_1"> </p>
	<p class="block_2">Nakor başını iki yana salladı ve kendi kendine mırıldandı, Ghuda ise trajedinin izlerini görmek için tüm bölgeyi inceliyordu. Nicholas, Keshli'nin kılıcını çekip hazır beklediğini fark ettiğinde tam beş dakika geçmişti. Aklına sonradan gelmiş bir fikir gibi, Nicholas da av bıçağını çekti. Başka ne yapabileceğini bilmiyordu, yine de elinde bir silah olması, bir şekilde, her neyle karşılaşacaklarsa, kendini onunla uğraşmaya daha hazırlıklı hissettiriyordu.</p>
	<p class="block_1"> </p>
	<p class="block_2">Kasabanın kıyısında, bir zamanlar iki tarafında işçilere ve ailelerine ait mütevazı evlerin olduğu yolda, Nicholas ve diğerleri, kararmış odunların neredeyse dayanılmayacak kadar güçlü kötü kokusunu fark ettiler. Yaşlı gözlerle, kasabanın merkezindeki ana meydana çıkan küçük pazar meydanlarından birine varana kadar yol boyunca hızla ilerlediler. Burada durdular çünkü yere yirmiden fazla ceset yığılmıştı.</p>
	<p class="block_1"> </p>
	<p class="block_2">Harry, kararmış ve parçalanmış bedenlerin görüntüsünü sindirmek için bir an durdu, sonra başka yana döndü ve kustu. Nicholas, kendi midesini isyan etmekten alıkoymak için sert bir şekilde yutkundu, Harry ise bayılabilirmiş gibi görünüyordu. Ghuda uzandı, genç silahtarın kolunu sıkıca tutarak onu doğrulttu, bu sırada Nakor, "Barbarca," dedi.</p>
	<p class="block_1"> </p>
	<p class="block_2">"Bunu kim yaptı?" diye fısıldadı Nicholas.</p>
	<p class="block_1"> </p>
	<p class="block_2">Ghuda, Harry'nin kolundan çıkıp cesetleri inceledi. Nasıl yattıklarına bakarak cesetler boyunca hareket etti ve sonra çevredeki binalara baktı. Sonunda, "Zalim piçler," dedi. Evlerin olduğu yere işaret etti. "Bu binaları ateşe verdiler ve burada beklediler. Dışarı ilk çıkanlar parça parça edildi ve içeride kalanlar sonunda, yangın dayanılmayacak kadar sıcak olduğunda, dışarı çıktılar."</p>
	<p class="block_1"> </p>
	<p class="block_2">Yüzündeki terleri sildi. "Ya da canlı canlı yandılar."</p>
	<p class="block_1"> </p>
	<p class="block_2">Nicholas gözlerinde yaş olduğunu fark etti. Dumandan mı yoksa dehşetten mi bilmiyordu.</p>
	<p class="block_1"> </p>
	<p class="block_2">"Kimler?"</p>
	<p class="block_1"> </p>
	<p class="block_2">Ghuda, etrafına göz atarak, "Düzenli bir ordunun askerleri değiller," dedi. Yanında duran cesetlere ve caddenin aşağısındakilere bakarak sonunda, "Bilmiyorum," dedi.</p>
	<p class="block_1"> </p>
	<p class="block_2">"Bizim askerlerimiz neredeydi?" diye sordu Harry inanamayarak.</p>
	<p class="block_1"> </p>
	<p class="block_2">"Bunu da bilmiyorum," dedi Ghuda.</p>
	<p class="block_1"> </p>
	<p class="block_2">Kasaba pazarına ve kalenin girişine doğru, cesetlerin arasından yürümeye başladılar. Mide bulandırıcı, tatlı bir koku Nicholas’ın duyularına hücum etti ve aniden, yanık et kokusu aldığını anladı. Kontrolünü yitirerek döndü ve Harry'nin az önce yaptığı gibi midesindekileri boşalttı.</p>
	<p class="block_1"> </p>
	<p class="block_2">Harry çevresinde uzananı aklı almayarak, yarı kendinden geçmiş halde hâlâ sendeliyordu. Ghuda, "Gelin. Bize ihtiyaç duyulabilir," dedi sertçe.</p>
	<p class="block_1"> </p>
	<p class="block_2">Gözlerinin kararmasını engellemek için kafasını sallayan Nicholas dönüp paralı askeri izledi. Yol boyunca attıkları her adımda bir yıkımla karşılaşıyorlardı. Nicholas, her nasılsa sağlam kalmış tuhaf bir nesne görünce etkilendi. Kilden yapılmış mavi bir kâse yolun ortasında duruyordu. Neden yaptığını bilmeden, üzerinden atlayarak onu bozulmamış bir halde bıraktı. Bir çocuğun paçavra ve samandan yapılmış bebeği, sağlam kalmış bir duvar parçasının üzerinde, sanki bu çılgınlığı sessizce izler gibi dik bir şekilde duruyordu.</p>
	<p class="block_1"> </p>
	<p class="block_2">Nicholas, Harry'ye baktı ve solgun yüzünde gözyaşlarının, isli yanaklarında beyaz izler açarak, çizgi çizgi olduğunu gördü. Ghuda ve Nakor'a göz attı ve onların yüzünün de, havada asılı kalan dumandan gri olduğunu gördü. Nicholas kendi ellerini inceledi ve berbat koyu bir isle kaplanmış olduklarını gördü; kendi yanaklarına dokundu, parmakları ıslandı ve onu ezen acizlikten, neredeyse hareket etmeyi bırakıyordu.</p>
	<p class="block_1"> </p>
	<p class="block_2">Kaleye yaklaştıkça durum daha da kötüleşti. Kasaba halkının çoğu, dükün burcunda güvende olmayı umarak buraya kaçışmış, ancak bu sadece, başarıya ulaşmayan sığınaklarının yanında yere serilmeleriyle noktalanmıştı. İki caddenin birleştiği yerde üç adam yatıyordu, vücutları oklarla delik deşikti.</p>
	<p class="block_1"> </p>
	<p class="block_2">Nicholas ve Harry, kasabanın ana pazarından geride kalanların içinden geçerken, ilk hayat izlerini gördüler. Küçük bir çocuk sersemlemiş bir halde sessizce, annesinin cesedinin yanında oturuyordu.</p>
	<p class="block_1"> </p>
	<p class="block_2">Gözleri suskun bir dehşetle irileşmiş ve yüzü, kurumuş kanla kaplanmıştı.</p>
	<p class="block_1"> </p>
	<p class="block_2">Nakor çocuğu kaldırdı; çocuk fark etmemişe benziyordu. Çocuğa gıdaklar gibi bir şeyler söyledi, çocuk Nakor'un eski mavi elbisesine yapışarak tepki gösterdi. "Çok kötü değil, berbat görünüyor. Büyük olasılıkla, onu öldü sandıkları için kurtuldu." Dört yaşından büyük olması imkânsız görünen çocuk gözlerini Nakor'a dikti; Nakor, en sonunda, boştaki elini kısa bir süre için çocuğun yüzüne koydu. Elini çektiğinde, çocuğun gözleri kapandı ve çocuk Isalan’ın göğsüne düştü. "Uyuyacak. Bu onun için daha iyi. Böyle bir korku için henüz çok küçük."</p>
	<p class="block_1"> </p>
	<p class="block_2">Harry nefesi kesilerek, "Bunun için hepimiz çok küçüğüz, Nakor," dedi.</p>
	<p class="block_1"> </p>
	<p class="block_2">Ufak tefek adam sessiz çocuğu taşıyarak burca doğru yürümeye devam etti. Sesler onları başka kurtulanların da olduğu yönünde uyardı; bazıları yüksek sesle ağlıyor, bazıları inliyordu.</p>
	<p class="block_1"> </p>
	<p class="block_2">Burcun ana kapısına ulaştıklarında, Nicholas ve diğerleri durakladılar. Cehennemin dibinden çıkma bir sahne gibi, ana burç, içindeki kızgın alevlerle hâlâ aydınlanan, taştan siyah bir iskelete dönmüştü. Önündeki ana avlunun her yerinde yaralılar yatıyor, hareket edebilen kurtulmuş birkaç kişi, onları ellerinden geldiğince avutmaya çalışıyordu.</p>
	<p class="block_1"> </p>
	<p class="block_2">Nicholas'la Harry, yaralı ve ölen insan tablosunun içinden yollarına devam ettiler ve Martin, Marcus ve Calis'i gördüler. Martin yerde yatan bir şeklin yanına diz çökmüştü.</p>
	<p class="block_1"> </p>
	<p class="block_2">Onların toplanmış olduğu yere doğru aceleyle ilerlediklerinde Nicholas, Kılıçustası Charles'ın kurumuş kandan kaskatı kesilmiş geceliğiyle yerde yattığını fark etti. Eski Tsurani askerinin yüzü ter içinde kalmış ve çektiği acı ve aldığı yaralardan rengini neredeyse kaybetmişti. Nicholas'a onun ölüyor olduğunun söylenmesine gerek yoktu. Geceliğinin altındaki bacaklarının cansız bükülüşü ve gömleğinin ortasındaki parlak kırmızı leke, genç adama Crydee'nin kılıçustasının karnına öldürücü bir darbe almış olduğunu gösteriyordu.</p>
	<p class="block_1"> </p>
	<p class="block_2">Martin'in yüzü taştan bir maske gibiydi ama yine de gözleri acısını ele veriyordu. Charles'ın üzerine eğildi ve "Başka?" dedi.</p>
	<p class="block_3"> </p>
	<p class="block_2">Charles yutkundu ve pürüzlü bir fısıltıyla, "Akıncıların bazıları... Tsurani'ydi," dedi.</p>
	<p class="block_1"> </p>
	<p class="block_2">"LaMut dönekleri mi?" dedi Marcus.</p>
	<p class="block_1"> </p>
	<p class="block_2">"Hayır, savaştaki askerlerden değil. Brimanu Tong." Öksürdü, sonra nefes nefese kaldı. "Suikastçılar. Kiralık katiller... Onlar... Şerefsiz..." Gözleri bir an için kapandı, sonra gözlerini yeniden açtı. "Bu... onurlu bir... mücadele değildi. Bu bir katliamdı." İnledi, gözleri kapandı ve soluğu zayıfladı.</p>
	<p class="block_1"> </p>
	<p class="block_2">Anthony göründü, topallıyordu, sol ayağında bir sargı vardı. Sağ eliyle bir su kovası taşıyordu. Harry hızla koşup kovayı ondan aldı. Büyücü, Charles'ın yanına canı acıyarak diz çöktü ve onu inceledi. Kısa bir süre sonra Martin'e baktı ve kafasını iki yana salladı. "Kalkamayacak."</p>
	<p class="block_1"> </p>
	<p class="block_2">Martin gözlerini Kılıçustasından ayırmayarak yavaşça ayağa kalktı. Sonra, "Ya Faxon?" dedi.</p>
	<p class="block_1"> </p>
	<p class="block_2">"Birkaç askerle beraber ahırda öldü; Rulf ve oğulları atları dışarı çıkarırken, ahırı savunmaya çalışıyorlardı. Demirci çekiçleri ve dirgenlerle savaşırken, onlar da öldüler," dedi Anthony.</p>
	<p class="block_1"> </p>
	<p class="block_2">"Samuel?"</p>
	<p class="block_1"> </p>
	<p class="block_2">"Onu görmedim." Anthony çevresine bakınırken Nicholas, bir an onun duygularına hakim olamayacağını düşündü ama genç büyücü, sert bir şekilde yutkunup devam etti. "Ben uyuyordum. Kavga sesleri duydum. Burçtan mı yoksa dışarıdan mı geliyor anlamadım. Aceleyle pencereye gidip dışarı baktım." Etrafındaki katliama göz gezdirdi. "Sonra biri odama daldı ve bana bir şey fırlattı... bir balta, sanırım." Hatırlamaya çalışır gibi kaşlarını çattı. "Camdan düştüm. Birinin üzerine." Anthony, "Ölmüştü. Bir yerim kırılmadı ama bir süre bilincimi yitirdim. Kendime geldiğimi ve bu korkunç ısıyı hissettiğimi hatırlıyorum. Sürünerek uzaklaştım. Bundan sonrasıyla ilgili fazla bir şey hatırlamıyorum," diye eklerken, neredeyse utanmış gibi görünüyordu.</p>
	<p class="block_1"> </p>
	<p class="block_2">Nicholas, "Marcus, ailen?" dedi.</p>
	<p class="block_1"> </p>
	<p class="block_2">Kuzeni düz bir sesle, "Annem hâlâ orada," dedi. Önceki gün ailenin burcu olan dev alevleri gösterdi.</p>
	<p class="block_1"> </p>
	<p class="block_2">Kederi hızla öfke izledi, ardından panik. "Margaret! Abigail?"</p>
	<p class="block_1"> </p>
	<p class="block_2">"Kızların ganimet olarak götürüldüğünü söyledi biri. Bazı genç adamların da, sanırım." Aniden canı acımış gibi gözlerini kapadı, sonra ekledi, "Kasabadan da genç kızlarla oğlanları götürmüşler."</p>
	<p class="block_1"> </p>
	<p class="block_2">Hemen yanlarında, kırılmış bir mızrağa yaslanmış bir asker, "Esirlerden bazılarını buradan götürdüklerini gördüm, Dük Hazretleri," dedi. Duvarı gösterdi ve "Orada görevliydim. Avluda birinin olduğunu duydum ve baktım, sonra da arkamdan vurdular. Kendime geldiğimde, burcun mazgallı siperlerinden birinin ortasında asılıydım -biri beni duvardan atmaya çalışmıştı sanırım. Biraz yara almıştım ama kendimi geri çektim," dedi. "Hemen yanımda iki ölü vardı ve kale alevler içindeydi. Kasabaya doğru baktım ve kızlarla oğlanları rıhtıma sürükleyen adamlar gördüm." "Kim olduklarını gördün mü?" dedi Ghuda.</p>
	<p class="block_1"> </p>
	<p class="block_2">"Hava gündüz gibi aydınlıktı; o zamana kadar kasabanın yarısı alev almıştı. Dört ya da altı kişi vardı; etek giymiş, kayış ve deri maskeler takmış iri adamlardı." "Durbin Köle Tacirleri Loncası," dedi Ghuda.</p>
	<p class="block_1"> </p>
	<p class="block_2">"Bunu sonra halledeceğiz, ama şimdi bakmamız gereken yaralılar var," dedi Martin.</p>
	<p class="block_1"> </p>
	<p class="block_2">Nicholas ve Harry başlarını sallayıp uzaklaştılar; birkaç dakika içinde, su dolu kovalarla hızla koşturup duruyorlardı.</p>
	<p class="block_3"> </p>
	<p class="block_2">Gün uzarken, kasabanın güney ucundaki hasarsız on bir binaya sığınmak için yola çıkabilen yaralılara yardım ettiler. Diğerleriyse kıyının aşağı kesiminden bir mil uzaktaki balıkçı köyüne taşındı.</p>
	<p class="block_1"> </p>
	<p class="block_2">Crydee nüfusundan geriye kalan şaşkın ve zarar görmüş insanlar, yavaş yavaş acı veren bir kendine gelme sürecine girdiler. Kalanlardan daha fazla insan ölmüştü ve ölüler, yakılmak için kasaba pazarında yükseltilmiş odun yığınına taşındı.</p>
	<p class="block_1"> </p>
	<p class="block_2">Nicholas, kafasında sargı olan bir askerin ormandan getirilen odunların üstüne istiflenen ölü yığınının üzerine bir ceset daha kaldırmasına yardım etti ve bir şekilde gecenin gelmiş olduğunu fark etti. Başka bir asker elinde meşaleyle yanlarında durdu ve "Bu sonuncusu. Büyük bir ihtimalle yarın daha fazlasını buluruz, ama şimdi paydos zamanı."</p>
	<p class="block_1"> </p>
	<p class="block_2">Nicholas sessiz bir şekilde başını salladı ve meşale odunları tutuştururken topallayarak geri çekildi. Alevler ölüleri yakmak için yükselirken, onu kucaklayan ışıklara ve seslere doğru, Crydee'nin öteki ucuna ağır adımlarla yürüdü. Izdırabın kuyusunun kuruduğunu düşündü, ama bir zamanlar gelişen bir kasaba olan Crydee'nin yakılıp yıkılmış kalıntılarının arasından ağır ağır ilerlerken gözyaşlarına boğuldu.</p>
	<p class="block_1"> </p>
	<p class="block_2">Zihni korkunç görüntüleri reddediyordu; ölü yakma odununa taşınması gereken kısmen yanmış bedenler, parçalanarak öldürülmüş çocuklar, nedensiz yere okla vurulmuş kedi ve köpekler. Bir askerin, akıncıların nüfusun yarısını yakmış olmakla onları fazla iş yapmaktan kurtarmış olduğuyla ilgili acımasız yorumu, Nicholas'ı, dünyanın boş bir parçasının, küçük bir pazar yerinin ortasında yapayalnız dururken şaşkına çevirdi.</p>
	<p class="block_1"> </p>
	<p class="block_2">Elleri dizlerinde öne eğildi ve gece çok soğuk olmadığı halde titremeye başladı. Dişleri birbirine vurmaya başlayacak kadar titrerken, acı, dumanlı havadan içine bir ciğer dolusu çekti ve alçak sesle inledi. Sağ ayağını öne doğru zorlayarak ayağa kalktı ve bedenini ileri doğru hareket ettirdi. Martin ve diğerlerinin beklediği yere ulaşmadan duracak olursa bir daha asla hareket edemeyeceği hissine kapıldı.</p>
	<p class="block_1"> </p>
	<p class="block_2">Ayakta kalan en büyük yapıya doğru güçlükle yürüdü. Yapımı bitirildiğinde yeni bir han olacaktı. Duvarlar karanlığın içine doğru yükseliyordu ve dinlenme odasının yalnızca yarısını oluşturan ilk kat ortaya çıkarılmıştı ama çatı hâlâ yoktu. Bu yüzden, dinlenme odasının bir kısmı açık kalmış, gökyüzüne bakıyordu. Kasaba halkından yirmi kişi ilk katın çıkıntısının altına toplanırken, Martin'le arkadaşları yıldızların altında, parlak bir şekilde yanan küçük bir ateş çömleğinin çevresinde sessizce yemeklerini yiyordu. Balıkçılardan bazıları onlara sıcak balık yahnisi ve ellerindeki azıcık ekmekten vermişti.</p>
	<p class="block_1"> </p>
	<p class="block_2">Nicholas, Marcus'un yanında oturan Harry'nin üzerine doğru sendeledi ve kendisine bir kap yahni önerildiğinde, başını iki yana salladı. Midesinin yerinde bir boşluk vardı sanki ve burnundaki duman kokusundan hiç kurtulamayacağını düşündü.</p>
	<p class="block_1"> </p>
	<p class="block_2">"Şimdiye kadar bir düzine takipçi ve ormancıdan haber aldık, Dük Hazretleri. Yarın şafağa kadar kalanı da haber verir," diyordu Garret.</p>
	<p class="block_1"> </p>
	<p class="block_2">"Onları tekrar dışarıya gönder. Gelecek hafta içinde ellerinden geldiği kadar çok av hayvanı yakalayıp getirmelerini istiyorum. Neredeyse hiç yiyeceğimiz yok ve iki günden kısa bir süre içinde burada çok fazla aç insan olacak. Teknelerinin çoğu gittiğinden, balıkçılar sadece biraz balık yakalayabilir," dedi Martin.</p>
	<p class="block_1"> </p>
	<p class="block_2">Garret başını salladı. "Askerlerin bazıları ava yardım edebilirdi."</p>
	<p class="block_3"> </p>
	<p class="block_2">Martin başını salladı. "Garnizonda yirmiden daha az işe yarar adamım kaldı."</p>
	<p class="block_1"> </p>
	<p class="block_2">"Burada binden fazla silahlı adamımız vardı, baba," dedi Marcus.</p>
	<p class="block_1"> </p>
	<p class="block_2">Martin başıyla onayladı. "Çoğu kışlalarında öldü. Akıncılar neredeyse duvardaki herkesi öldürdüler, kapıyı açtılar, kışlanın kapılarını iki taraftan da demirlediler ve çatıyı ateşe verdiler. Camlardan neftyağıyla dolu toprak kaplar attılar. Askerlerden çoğu uyanmadan içerisi cehenneme dönmüştü. Birkaçı pencerelerden çıkmayı başardı ancak onlar da okçular tarafından öldürüldüler. Burçtaki diğerleri odalara yapılan baskınlarda öldürüldü. Yüz tane de yürüyebilen yaralımız var ve bir kısmını iyileştiklerinde avlanmaya gönderebiliriz. Kış hızla bastırıyor ve yabani hayvanlar güneye gidiyor. Kışı geçirebilmek için Carse ve Tulan’ın desteğine ihtiyacımız olacak. Martin, bir ağız dolusu ekmeği çiğnedi ve "Yüz kişi ya da daha fazlası ölümle burun buruna. Kaçının hayatta kalacağını bilmiyorum. Anthony, kötü şekilde yananların öleceğini söyledi, yani ilk kar düştüğünde geriye yüz elli silahlı adamımız kalacak."</p>
	<p class="block_1"> </p>
	<p class="block_2">"Barran'da iki yüz elli adam var," dedi Marcus.</p>
	<p class="block_1"> </p>
	<p class="block_2">Martin başını salladı. "Onları geri çağırabilirim. Ama önce Bellamy'nin bize ne gönderebileceğine bakalım."</p>
	<p class="block_1"> </p>
	<p class="block_2">Nicholas, Harry'nin uzattığı yağ ve balı hiç düşünmeden yemeye koyuldu. Birden acıkmıştı ve yahniyi dağıtan kadına yine de bir tas alabileceğini işaret etti.</p>
	<p class="block_1"> </p>
	<p class="block_5">Nicholas önceki gece olanlarla ilgili korkunç şüpheleri dinleyerek hiç konuşmadan yemeğini yedi. Birileri gün boyunca, düşesin, kızını ve diğer genç kızları kurtarmak için sonunda öldürülünceye dek yarım düzine kadar akıncıyı öldürdüğünden bahsetmişti. Yaralı bir asker burçtaki yangından kurtulduğunda onun cansız bedenini Margaret'ın odasının önünde yatarken görmüştü. Alevler çok şiddetli ve kendisi ağır yaralı olduğundan düşesi yangının dışına çıkaramamıştı.</p>
	<p class="block_1"> </p>
	<p class="block_2">Nicholas kızlara ne olduğundan bahsedilmesini bekledi, ancak Martin ve diğerleri yalnızca acil ihtiyaçlardan söz ediyorlardı. Bilgi vermek için insanlar gelip gittiler. Nicholas’ın zihninde bir felaket manzarası oluştu. Neredeyse on bin kişinin yaşadığı zengin bir kasabadan, geriye pek çoğu yaraları yüzünden bir hafta daha yaşayamayacak iki binden az kişi hayatta kalmıştı. Bin askerin ancak beşte biri yaşayıp Krallığa hizmet edebilecek durumdaydı. Uzunnokta Feneri'nden eski şehrin güney ucuna kadar bütün yapılar yıkılmıştı ve yeni yapıların yarısı da gitmişti. Zarar görmeyen tek bir iş kolu yoktu. Çeşitli zanaatkârlardan sadece bir demirci, iki marangoz ve bir değirmenci hayatta kalabilmişti. Yarım düzine usta ve bir miktar çırak yenileme işlerine yardım edebilirdi. Hayatta kalanların çoğu balıkçılar ve çiftçilerdi. İhtiyaç duyulan yerlerde onları kullanmak mümkündü ancak Crydee, basit bir köye, Krallığın Uzak Sahil'deki ilkel bir uzantısına dönüşmüştü.</p>
	<p class="block_1"> </p>
	<p class="block_2">Nicholas, Martin'in, "Ve Tulan'daki Balamy ve Tolburt'dan bize zanaatkârlar göndermelerini istemek zorundayız. Bir an önce kaleyi yeniden inşa etmeliyiz," dediğini duydu.</p>
	<p class="block_1"> </p>
	<p class="block_2">Nicholas daha fazla dayanamadı. Yavaşça sordu, "Ya kızlar?"</p>
	<p class="block_1"> </p>
	<p class="block_2">Bütün konuşma kesildi ve tüm gözler ona döndü. Gizleyemediği bir öfkeyle Marcus, "Ne yapmamızı öneriyorsun?" dedi.</p>
	<p class="block_1"> </p>
	<p class="block_2">Nicholas hiçbir şey söyleyemedi.</p>
	<p class="block_1"> </p>
	<p class="block_2">"Limandaki bütün gemileri yaktılar," dedi Marcus. "Teknelerin çoğunu yaktılar. Bir balıkçı kayığı alıp Durbin'e doğra kürek mi çekelim?"</p>
	<p class="block_3"> </p>
	<p class="block_2">Nicholas başını salladı. "Haber verelim..."</p>
	<p class="block_1"> </p>
	<p class="block_2">"Babana mı?" diye sordu Marcus öfkeyle. "Krallığın öbür ucuna. Canlı kalan posta güvercini var mı? Carse'a gidebilecek kadar güçlü bir at var mı? Hayır!" Kaybından duyduğu acı ve öfke, bulabildiği tek hedefe, Nicholas'a yönelmişti.</p>
	<p class="block_1"> </p>
	<p class="block_2">Martin onu durdurmayı isteyerek elini oğlunun omzuna koyunca Marcus sessizleşti. "Bunu yarın konuşuruz."</p>
	<p class="block_1"> </p>
	<p class="block_2">Nicholas ayrılmak için izin istemedi, kalktı ve küçük ateşin sıcaklığından uzaklaştı. Birinci kata çıkan merdivenin altında kısmen korunaklı bir yer bulup oraya çöktü. Kendi evinde, kendi annesi, babası, kız ve erkek kardeşleri, öğretmenleri ve onu her zaman seven ve koruyan insanlarla birlikte olma ihtiyacı duydu. Yıllar sonra ilk kez kendini, onu koruyan kimse olmadığında kendisiyle alay eden ve taklidini yapan diğer çocuklardan korkan küçücük bir çocuk gibi hissetti. Kendini hasta ve utanmış hissederek duvara döndü ve ağladı.</p>
	<p class="block_4" id="calibre_pb_6"> </p>
</body></html>
