<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>02 - Kralın Korsanı  - Gediksavaşları Dünyasından</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_">FELAKET</p>
	<p class="block_1"> </p>
	<p class="block_2">Gözcü işaret etti.</p>
	<p class="block_1"> </p>
	<p class="block_2">"Gemiii!"</p>
	<p class="block_1"> </p>
	<p class="block_2">"Ne tarafta?" diye sordu Amos.</p>
	<p class="block_1"> </p>
	<p class="block_2">"Tam önümüzde Kaptan!"</p>
	<p class="block_1"> </p>
	<p class="block_2">Güneş arkalarında istemeyerek doğarken Amos diğerleriyle birlikte pruvada duruyordu. Kalın bir sis batı ufkunu örtüyordu, ancak gözcü siyah gemiyi saptadıktan birkaç dakika sonra Calis, "Görüyorum," dedi.</p>
	<p class="block_1"> </p>
	<p class="block_2">Amos alçak sesle konuştu. "Benimkilerden genç gözlerin var elf."</p>
	<p class="block_1"> </p>
	<p class="block_2">Calis hiçbir şey söylemedi, ama elf diye hitap edildiği için hafifçe gülümsedi. Sonra işaret etti. "Orada!"</p>
	<p class="block_1"> </p>
	<p class="block_2">Mavi-gri sabahta tek bir nokta görülebiliyordu, gemi ve yelken olduğu ancak denizde yıllarını geçirenler tarafından fark edilebilecek siyah bir leke. "Kahretsin," diye küfretti Amos. "O kadar mesafeyi kapatamayız."</p>
	<p class="block_1"> </p>
	<p class="block_2">"Ne kadar?" diye sordu Marcus.</p>
	<p class="block_1"> </p>
	<p class="block_2">Amos döndü, ana güverteye giden merdivene doğru ilerledi. "Bu süratle ona yetişip önüne geçmek için bir haftaya ihtiyacımız var." Yukarı baktı. "Üç derece sancak tarafına Bay Rhodes!" diye bağırdı duyulma ihtiyacından olduğu kadar hayal kırıklığından da. "Yelkenleri düzeltin! Yelkenlerin rüzgâra karşı mümkün olduğunca gergin durmasını istiyorum!"</p>
	<p class="block_1"> </p>
	<p class="block_2">"Peki Kaptan," cevabı geldi ve denizciler kendilerine bir şey söylenmeden fırlayıp, yelkenleri düzeltmek için donanımdaki iskalaryalara tırmandılar, bu arada güvertedekiler daha hızlı gitmek için vira ettiler.</p>
	<p class="block_1"> </p>
	<p class="block_2">Nicholas Amos'u ana güvertede yakaladı. "Daha hızlı olduğumuzu sanmıştım Amos."</p>
	<p class="block_1"> </p>
	<p class="block_2">"Öyleyiz," cevabını verdi Amos, kıç güverteye çıkan merdiveni tırmanırken. "Ama bizimki farklı türden bir gemi. Rüzgârla tam dolup daha hızlı gidecektir. O hatta daha hızlıyız, ama onunla aynı hatta, şey, hızlıyız ama o kadar değil."</p>
	<p class="block_1"> </p>
	<p class="block_2">"Ya geniş bir daire çizip gelsek ve önünü kessek?"</p>
	<p class="block_1"> </p>
	<p class="block_2">Amos gülümsedi. "Limandaki bir tekne yarışı değil bu Nicky. Burada okyanus var ve onun olmasını beklediğimiz yere geldiğimizde, geminin kaptanı rota değiştirmiş ve millerce ötede olabilir. Hayır, bütün yolu arkasından takip edeceğiz."</p>
	<p class="block_1"> </p>
	<p class="block_2">"Ve kıçtan takip uzun bir takiptir," dedi Nicholas eski bir denizci sözünü tekrarlayarak.</p>
	<p class="block_1"> </p>
	<p class="block_2">Amos güldü. "Bunu nerden duydun?"</p>
	<p class="block_1"> </p>
	<p class="block_2">Nicholas sırıttı. "Jocko Radburn seni geçmeye çalıştığında, Annemle babamın Krondor'dan kaçmasına yardım etmenle ilgili hikâyeyi her anlattığında sen söylüyorsun."</p>
	<p class="block_1"> </p>
	<p class="block_2">Amos da sırıttı. "Belamı bulayım! O hikâyeleri dikkatle dinlemişsin." Bir kolunu Nicholas'a dolayıp boştaki eliyle karnına şaka yollu bir yumruk indirerek, "Artık benim en sevdiğim torunum olacaksın," dedi. Nicholas'ı iterek, "Şimdi kıç güvertemden kaybol ve bir daha buraya izin almadan gelme, Ekselansları" diye ekledi.</p>
	<p class="block_1"> </p>
	<p class="block_2">"Peki Kaptan," dedi Nicholas gülerek. Gerilime anlık bir mola verdiğinden hoşnut, kıç güverteden ayrıldı.</p>
	<p class="block_1"> </p>
	<p class="block_2">Pruvaya döndü ve herkesi, gözleri önlerindeki kara lekeye dikilmiş hâlâ orada beklerken buldu. Calis'le Marcus heykel kadar kıpırtısızlardı, Harry ise isimsiz bir melodi mırıldanıyordu. Brisa bir elini Marcus'un omzuna koymuştu ve Marcus fark etmişe benzemiyordu. Ghuda kılıcını çıkarmış her zaman yanında taşıdığı bir kumaşla parlatıyordu. Nakor'la Anthony ise sakince izliyorlardı.</p>
	<p class="block_1"> </p>
	<p class="block_2">Nicholas Anthony'nin yüzünü inceledi. Büyücünün yüzü, uzaktaki bir şeyi görmeye çalışıyormuş gibiydi.</p>
	<p class="block_1"> </p>
	<p class="block_2">Margaret ürperdi. Abigail oturmakta olduğu divandan kalktı ve yataklardan birinin üstünde arkadaşıyla birlikte oturmak için o yana geçti. "Onlar mı..." dedi.</p>
	<p class="block_1"> </p>
	<p class="block_2">Margaret başıyla onayladı. "Anthony," diye fısıldadı. Gözleri yaşlarla parlıyordu.</p>
	<p class="block_1"> </p>
	<p class="block_2">Abigail uzandı ve elini tuttu. "Ne oluyor?"</p>
	<p class="block_1"> </p>
	<p class="block_2">Gözyaşlarını tutmaya çalışan Margaret, "Bilmiyorum, ama bir his..." dedi. Kafasını iki yana salladı ve gülümsedi. "Tarif edemiyorum. Sadece Anthony'nin bana ulaşmasıyla ilgili, hepsi bu."</p>
	<p class="block_1"> </p>
	<p class="block_2">Abigail'in yüz ifadesi anlamadığını belli ediyordu. Ayağa kalktı ve pencereye gidip okyanusa baktı. "Arkada bir yerlerdeler."</p>
	<p class="block_1"> </p>
	<p class="block_2">Margaret geldi ve onun yanında durdu. "Evet." Derken gözleri kısıldı. "Orada!" dedi, heyecanını dizginlemeye çalışarak. "Şu küçük siyah leke!"</p>
	<p class="block_1"> </p>
	<p class="block_2">Abigail, "Onları görüyorum. Bu onlar!" diye fısıldamadan önce uzunca bir süre baktı. Kızlar sessizce takipteki geminin daha hızlı ilerlemesini dilerken izleyerek durdular. Bir saat boyunca daha fazla ayrıntı, bir yelken ya da bir flama görmeye çalışarak orada durdular, ta ki dışarda ayak sesleri duyana kadar. Margaret pencereyi kapadı ve kapı açılıp Arjuna peşinde Saji'yle içeri girdiğinde oturuyorlardı. "İyi günler hanımlar," dedi Arjuna soğuk bir tavırla.</p>
	<p class="block_1"> </p>
	<p class="block_2">Divana oturdu. Saji ise ayakta durmayı sürdürdü. Arjuna, "Şimdi Leydi Margaret, Sethanon şehri hakkında ne biliyorsunuz?" dedi.</p>
	<p class="block_1"> </p>
	<p class="block_2">Üç gün boyunca önlerindeki gemiyi gece gündüz gözlediler. Nicholas'la diğerleri her sabah ne kadar yol aldıklarını görmek için aceleyle pruvaya koşturuyorlardı. Artık geminin yelkenlerle gövdesinin dış hatlarını açıkça görebiliyorlardı. Devasa bir gemiydi ve okyanusta görkemli bir kraliçe gibi ilerliyordu, ama Raptor'dakiler için sevimli hiçbir yanı yoktu.</p>
	<p class="block_1"> </p>
	<p class="block_2">Sabahın erken saatlerinde gözcü bağırdı, "Rota değiştiriyor Kaptan!"</p>
	<p class="block_1"> </p>
	<p class="block_2">Amos sordu, "Hangi yönde?"</p>
	<p class="block_1"> </p>
	<p class="block_2">"İskele tarafına gidiyor!"</p>
	<p class="block_1"> </p>
	<p class="block_2">Amos, "Gemiyi biraz iskele tarafına alın Bay Rhodes," dedi.</p>
	<p class="block_1"> </p>
	<p class="block_2">Nicholas pruvadan bağırdı, "Ne yapıyor?"</p>
	<p class="block_1"> </p>
	<p class="block_2">Amos bilmediğini göstermek için kafasını iki yana salladı. Derken gözcüye seslendi, "Kayalıklar konusunda gözünü dört aç!" Birinci kaptanına dönerek, "Yukarıya ve pruvaya fazladan gözcü koyun Bay Rhodes," dedi.</p>
	<p class="block_1"> </p>
	<p class="block_2">Dakikalar içinde denizciler pruvaya ve serene yerleştirilmişler, suya bakıyor, suda kayalıkları haber verecek renk değişiklikleri arıyorlardı. Amos, "Onun hattına girebilir miyiz bir bakın Bay Rhodes. Balık sürülerine doğru hareket ediyorsa, bana yolu göstermesini istiyorum."</p>
	<p class="block_6"> </p>
	<p class="block_2">"Suyun rengi değişiyor, Kaptan!" diye bağırdı pruvadan bir adam.</p>
	<p class="block_1"> </p>
	<p class="block_2">Amos aceleyle pruvaya gitti ve Nicholas’ın kendini kemerini tutmak zorunda hissetmesine neden olacak kadar sarktı. "Sığlaşıyor," dedi Amos kendini güverteye geri çekerken, "ama o kadar da sığ değil."</p>
	<p class="block_1"> </p>
	<p class="block_2">Diğerleri de yakında toplanmıştı ve Amos, "Bence karayı görmek üzereyiz. Adaları ya da belki haritadaki o kıtayı," dedi. Gözcüye seslendi, "Gözlerini o geminin kıçında tut. Yelkenlerini ayarlar ya da rotasını değiştirirse bağır!"</p>
	<p class="block_1"> </p>
	<p class="block_2">"Peki Kaptan."</p>
	<p class="block_1"> </p>
	<p class="block_2">Amos Nicholas'la arkadaşlarına yanına toplanmalarını işaret etti. "Burada asker olarak en tecrübelimiz Ghuda, bu yüzden hepinize onun yakınında durmanızı tavsiye ederim." Nicholas, Marcus ve Harry'ye bakarak, "Heyecanlanıp bu şeyi kendi başınıza kazanmaya kalkışmayın. Lanet olası büyük bir gemi ve normal mürettebatının yanı sıra yüz kadar silahlı adam taşıyor olabilir," dedi. Omzunun üzerinden güvertedeki meşgul mürettebata bakarak ekledi, "Benim çocuklar iyi oldukları kadar dayanıklıdırlar da, yani kendi başlarının çaresine bakabilirler." Uzaktaki gemiye baktı. "Bu tarz bir şey beklenmedik bir şekilde değişebilir. Rüzgârın önünde değişik bir yöne gitmeye zorlanırlarsa, aninden tepelerine binebiliriz, yani savaş her an başlayabilir. İyi şanslar."</p>
	<p class="block_1"> </p>
	<p class="block_2">Döndü ve gitti; Nicholas Ghuda'ya baktı. Yaşlı asker, "Daha önce deniz kuvvetlerinde bulunmuştum," dedi. Harry'nin omzunun üzerinden uzaktaki gemiye bakarak, "İri bir kancık, suda bizden daha yukarıda. Bu kötü. Donanımdan aşağı sarkabilir ya da borda kancalarındaki iplere tırmanabiliriz. Sarkmak daha hızlı olur. Ama aşağı sallananların, diğerlerinin kendilerinden mi değil mi bilmeden tırmanmaları için tırabzanı tutmaları gerekecek. Yakın durun ve birbirinizi kollayın, çünkü bir savaş hattı yok. Arkanızdaki adam onlardan biri olabilir," diye ekledi. Nakor'la Anthony'ye "Sizin bir süre burada kalmanız, sonra yaralılarla ilgilenmek için gelmeniz en iyisi olur büyük ihtimalle," dedi.</p>
	<p class="block_1"> </p>
	<p class="block_2">"Yardımı dokunabilecek bir ya da iki numaram var," dedi Nakor.</p>
	<p class="block_1"> </p>
	<p class="block_2">"Hiç şüphesiz," dedi Anthony kuru bir ifadeyle, ama Ghuda'nın önerisini kafasını sallayarak kabul etti.</p>
	<p class="block_1"> </p>
	<p class="block_2">Ghuda şimdi de Calis'le Marcus'a hitaben konuşuyordu. "Siz ikiniz en iyi teçhizatların oraya ulaşıp yumruklarınızı kullanarak yardımcı olabilirsiniz. Hedeflerinizi seçin, çünkü o gemide muhafızlar varsa, muhakkak ki teçhizatların arasında okçuları da olacaktır."</p>
	<p class="block_1"> </p>
	<p class="block_2">Calis, "Bizim uzun yaylarımız herhangi bir arbaletten daha uzağa gidebilir," dedi.</p>
	<p class="block_1"> </p>
	<p class="block_2">Marcus başıyla onayladı. "Okçuları varsa, hepsi biz yaklaşmadan ölmüş olacak."</p>
	<p class="block_1"> </p>
	<p class="block_2">Ghuda hepsine hitaben, "Zor olacağını biliyorum, ancak şimdi mümkün olduğunca dinlenmeye gayret edin. Savaş başladığında, dayanıklı olmak zorunda olacaksınız ve yorgun bir asker hata yapar," diyerek bölmenin yanına çöktü, ceketini üstüne örttü ve kestirmeye başladı.</p>
	<p class="block_1"> </p>
	<p class="block_2">Harry'yle Nicholas askerden uzaklaştılar ve Harry, "Bunu nasıl yapabilir?" dedi.</p>
	<p class="block_1"> </p>
	<p class="block_2">Marcus onaylayarak başını salladı. "Daha önce de yapmıştı, bu yüzden onun için gizemli ya da şaşırtıcı bir tarafı yok."</p>
	<p class="block_1"> </p>
	<p class="block_2">"Belki," karşılığını verdi Harry, "ama öyle uykuya dalabileceğimi sanmıyorum."</p>
	<p class="block_3"> </p>
	<p class="block_2">Nicholas, "Crydee'de yaptığını gördüm," dedi.</p>
	<p class="block_1"> </p>
	<p class="block_2">Harry onaylayarak başını sallamak zorunda kaldı. Akından sonra hayatta kalanlara yardım etmeye çabalarken katlandıkları -görünüşe göre sonsuz- bitkin duruma değinmek hepsini kasvetli bir ruh haline soktu. Bir yanda sessizce durmakta olan Brisa bile şaka ya da yorum yapmadı.</p>
	<p class="block_1"> </p>
	<p class="block_2">Nicholas uzaktaki gemiye baktı ve güverteye çıktıklarında ne bulacaklarını merak etti. Tatsız düşüncelerden silkinip dinlenmeyi denemek için kamarasına döndü.</p>
	<p class="block_1"> </p>
	<p class="block_2">* * *</p>
	<p class="block_1"> </p>
	<p class="block_2">Margaret pencereyi açtı. Göz ucuyla bir hareket yakaladı ve yan kamaranın sakini kendisini görmeden geri çekildi. Bir parmağını kaldırarak Abigail'i sessiz olması konusunda uyardı ve dinledi.</p>
	<p class="block_1"> </p>
	<p class="block_2">Duyduğu ses Arjuna'nındı ve kertenkele yaratığın konuştuğuyla aynı dili, sırasıyla gırtlaktan ve tıslayarak konuşuyordu. Margaret bu kadar yabancı bir şey hakkında hüküm verecek olursa, sesinin tonundan hoşlanmadığı belli olan yaratık tarafından yanıtlanıyordu.</p>
	<p class="block_1"> </p>
	<p class="block_2">Abigail geldi ve pencereden dışarı baktı. Takipteki gemi artık açıkça görülebiliyordu ve böyle şeyler hakkındaki azıcık bilgisine rağmen, bunun bir Krallık gemisi olduğunu görebiliyordu.</p>
	<p class="block_1"> </p>
	<p class="block_2">Fısıldayarak, "Kaçmayı ne zaman deneyeceğiz?"</p>
	<p class="block_1"> </p>
	<p class="block_2">Margaret kafasını iki yana salladı ve pencereyi kapamak için uzandı. O da fısıldayarak, "Sabah erken yeterince yakında olurlar sanırım. Aynı süratle gelmeye devam ederlerse o zaman deneriz.</p>
	<p class="block_1"> </p>
	<p class="block_2">Bu aramıza bir milden az mesafe koyar ve onlarla kolayca buluşmak için yüzebiliriz," dedi. Abigail inanmış görünmüyordu, ama başıyla onayladı.</p>
	<p class="block_1"> </p>
	<p class="block_2">Kapı açıldı ve Arjuna içeri girdi. "Hanımlar," dedi artık ikisine de tanıdık gelen o tuhaf selamlamasıyla. "Bir gemi tarafından takip edildiğimizi fark ettiğinize şüphe yok. Kral’ın flamasını taşımasa da, sizin memleketinizden olduğunu düşünüyoruz.</p>
	<p class="block_1"> </p>
	<p class="block_2">Peşimizdekinin Kralınızın donanması olduğundan emin olsaydık, uyarı olarak bir mahkûmu denize atardık." Emin olamadığı için hayıflanıyormuş gibiydi. "Ama Özgürliman'dan bir korsan da olabileceği için, başka önlemlere başvurmalıyız. Kurtuluş bir olasılıkmış gibi görünse de, sizi öyle olmadığı konusunda temin etmek isterim. Ancak aptalca bir şeye kalkışmanıza karşılık, korkarım bazı tedbirler almalıyız." İşaret etti ve iki tayfa kamaraya girdi. Kızları itip geçerek kemerlerindeki çekiçleri çıkardılar ve pencere çerçevesine iri çiviler çaktılar.</p>
	<p class="block_1"> </p>
	<p class="block_2">"Bizi takip edenlerden kurtulur kurtulmaz, pencereyi tekrar açmanıza izin vereceğiz." Denizciler kamaradan çıktılar ve Arjuna kapıyı kapatarak kızları yalnız bıraktı.</p>
	<p class="block_1"> </p>
	<p class="block_2">Abigail, "Ne yapıyoruz?" dedi.</p>
	<p class="block_1"> </p>
	<p class="block_2">Margaret çivileri inceledi ve birini parmaklarıyla çıkarmaya kalkıştı. İri çivi başlarını tutmaya çalıştı, ama beceremedi. Kızgınlıkla küfretti ve sonra odada göz gezdirerek küçük masayı incelemeye başladı. Ağırdı, yani sert denizde parçalara ayrılmayacaktı, ancak güverteye ayaklarının ucundaki deliklerden sadece kancayla tutturulmuşlardı. Margaret yatağının üstünde diz çöktü ve Abigail'e diğer tarafı kaldırması için işaret etti. Masa gönülsüzce kalkınca Margaret, "Yere koy," dedi.</p>
	<p class="block_1"> </p>
	<p class="block_2">Margaret, "Sanırım masayı pencereye fırlatacağız," dedi.</p>
	<p class="block_1"> </p>
	<p class="block_2">"İşe yarayacak mı?"</p>
	<p class="block_1"> </p>
	<p class="block_2">Margaret pencereyi inceledi. "Önce şu elbiseleri çıkarır, sonra pencereyi masayla kırarsak, camla ahşabın arasından sürünmek için yeterli bir kısmını kırabiliriz. ... Oramız buramız kesilip morarabilir ama onlar bizi durdurmak için içeri girene kadar başarmak zorundayız."</p>
	<p class="block_1"> </p>
	<p class="block_2">Abigail inanmış görünmese de başını salladı.</p>
	<p class="block_1"> </p>
	<p class="block_2">"Şimdi sabaha kadar bekleyeceğiz."</p>
	<p class="block_1"> </p>
	<p class="block_2">Margaret oturdu ve geminin arkasında suyu kesen yüzgecin anısına boşvermeye çalışarak düşünceye daldı.</p>
	<p class="block_1"> </p>
	<p class="block_2">* * *</p>
	<p class="block_1"> </p>
	<p class="block_2">Calis iskele tarafında durmuş, eli civadraya giden bir ipi kavramış ileriye bakıyordu. Güneş hâlâ arkadaki ufkun aşağısındaydı ve önünde gece karanlığına yol veriyordu. İçlerinde gözleri en keskin olan oydu ve Nicholas kalktığında siyah gemiden işaretler arayarak pruvada duruyordu.</p>
	<p class="block_1"> </p>
	<p class="block_2">Nicholas, "Hâlâ önümüzdeler mi?" dedi.</p>
	<p class="block_1"> </p>
	<p class="block_2">"Hâlâ oradalar," cevabını verdi elf. "Geceyarısı bütün ışıkları söndürdüler ve bizi silkelemek için rota değiştirdiler, ama Anthony her saat kaptana düzeltmeler verdi."</p>
	<p class="block_1"> </p>
	<p class="block_2">Nicholas ileriye baktı ama bir şey göremedi. Dakikalar geçti ve Nicholas döndüğünde Marcus'u yanında buldu. Harry sabah serinliği yüzünden kollarını kavuşturmuş olan Brisa'nın yanında duruyordu. Aniden Harry'ye doğru eğildi, Harry yüzünde bir şaşkınlık ve keyif ifadesiyle kolunu kıza doladı.</p>
	<p class="block_1"> </p>
	<p class="block_2">Güneye doğru ilerledikçe hava gitgide sıcaklaşıyordu. Amos ekvatoru geçtiklerini ve artık bahar sonuna doğru yelken açtıklarını düşünüyordu. Kesh Konfederasyonunun uzak eyaletlerinde tersine mevsimler olduğunu duymuştu, ama daha önce hiç bu kadar güneye gelmemişti. Güneş doğu göğünü aydınlatırken Calis işaret etti. "Orada!"</p>
	<p class="block_1"> </p>
	<p class="block_2">Nicholas dikkatle baktı ve derken gemiyi görebildi, siyaha karşı koyu gri, şimdi açıkça seçilebiliyordu, yüksek direkleriyle devasa bir gemiydi. Yelkenleri açılmıştı ve rüzgâra karşı gidiyordu.</p>
	<p class="block_3"> </p>
	<p class="block_2">Amos pruvaya geldi ve bir dakika kadar gözlemledi. "Yuvarlanan bir kova gibi, değil mi?" Marcus, "Ne kadar kaldı?" dedi.</p>
	<p class="block_1"> </p>
	<p class="block_2">Amos mesafeyle hızı tarttı ve "Öğleden önce yakalamış oluruz," dedi.</p>
	<p class="block_1"> </p>
	<p class="block_2">"Kara göründü!" diye bağırdı gözcü yukarıdan.</p>
	<p class="block_1"> </p>
	<p class="block_2">"Ne yanda?" diye sordu Amos.</p>
	<p class="block_1"> </p>
	<p class="block_2">"Tam önümüzde."</p>
	<p class="block_1"> </p>
	<p class="block_2">Hepsi ileriye bakarlarken geminin arkasındaki karanlık loşluk çözülmeye başladı. Güneş günü aydınlatırken sabah sisleri kayboldu ve görüş alanı anında arttı. Hava bir peçe kaldırılmış gibi açıldı ve geminin pruvasındakiler gözcünün bir dakika önce gördüğünü görebildiler. Amos küfretti. "Tanrım! Şuna bakın!"</p>
	<p class="block_1"> </p>
	<p class="block_2">Kayalık bir sahilde devasa bir yüzey yükseliyordu. En alçak noktası kolaylıkla otuz metre, en yüksek noktası büyük ihtimalle onun üç katıydı, karşılarında uzak bir duvar gibi yükseliyordu.</p>
	<p class="block_1"> </p>
	<p class="block_2">Şafağın ışığında tepesi sarı, kalanı pembe ve portakal renginde parlıyordu.</p>
	<p class="block_1"> </p>
	<p class="block_2">Amos döndü ve bağırdı, "Gözcüler yukarı! Toplanıyoruz!" anında yarım düzine denizci yukarı koşuşturdu ve sahil kordonuyla diğer sığ su işaretlerini aramaya başladılar.</p>
	<p class="block_1"> </p>
	<p class="block_2">Amos, "Bakın!" dedi ve geminin sağ taralındaki sadece otuz metre yükseklikteki kayaları işaret etti. Kıyıya vuran dalgaların belli belirsiz sesi suyun üzerinden onlara ulaşıyordu. "Kahretsin. Geçen gece bir düzine kez bir sahil kordonuna rastlayabilirdik.</p>
	<p class="block_1"> </p>
	<p class="block_2">Nicholas, "Bizi batırmaya mı çalışıyorlar?" dedi.</p>
	<p class="block_1"> </p>
	<p class="block_2">"Belki," cevabını verdi Amos. "Ama bizden çok daha fazla su çekiyorlar, yani burada güvenli bir kanal olmalı." Gözlerini kapadı ve "Babanın bana gösterdiği o lanet olası haritayı hatırlamaya çalışıyorum. Yaşlı zihnim beni yanıltmıyorsa, Novindus kıtasına bakıyoruz ve bu da kuzeybatı sahil şeridi," dedi.</p>
	<p class="block_1"> </p>
	<p class="block_2">Konuşurken ellerini hareket ettirerek, "Kuzeyimizde bir yerde, bir haftalık falan mesafede, sanırım bir yarımada var, o adayı geçtik mi bir şehrin kuzeyindeyiz demektir," dedi.</p>
	<p class="block_1"> </p>
	<p class="block_2">Nicholas’ın da o haritayla ilgili belirsiz hatıraları vardı, ama Amos'dan daha az ayrıntı hatırlıyordu.</p>
	<p class="block_1"> </p>
	<p class="block_2">"Dönüyor Kaptan," dedi Calis.</p>
	<p class="block_1"> </p>
	<p class="block_2">Anthony gemiyi gördüklerinden beri sessiz kalmıştı, ama şimdi, "Ve bir şey daha—" dedi.</p>
	<p class="block_1"> </p>
	<p class="block_2">Üzerlerinde bir enerji darbesi patladı. Bir gözcü çığlık attı ve tepeden düşerek geminin yanında suya çarptı. Nicholas'a göre bir paratoner olma hissi vardı, isimsiz bir güç başından geçip vücudundan aşağı ayaklarına inmiş ve oradan da gemiye geçmişti. Brisa’nın yüksek perdeden çığlığı adamların korku bağırışlarına rağmen duyulabiliyordu ve Nicholas etrafına baktığında Ghuda'nın kılıcını çekmiş olduğunu gördü, suskun Calis bile isimsiz bir düşmanı arıyordu.</p>
	<p class="block_1"> </p>
	<p class="block_2">Derken enerji hissi değişti ve Nicholas teniyle saçlarının karıncalandığını hissetti. Çatırtılı bir akımla birlikte serenlerin karşısında dans eden mavi şimşeği gördü ve arkadaşlarının tüylerinin diken diken olduğunu. Enerjinin başlarının etrafında yelpaze gibi yayıldığını fark etti.</p>
	<p class="block_1"> </p>
	<p class="block_2">Derken sessizlik.</p>
	<p class="block_1"> </p>
	<p class="block_2">Amos gözlerini kırptı ve "Ne..." dedi.</p>
	<p class="block_1"> </p>
	<p class="block_2">Gemi yavaşça bordadan bordaya sallanmaya başladı. "Belamı bulayım!" dedi Amos geminin bordasına koşturarak. Küpeştenin üzerinden bakarak "Durdurulduk, rüzgâr susturuldu," dedi.</p>
	<p class="block_3"> </p>
	<p class="block_2">"Ama nasıl olur?" diye sordu Nicholas ısrarla. "Bak!"</p>
	<p class="block_1"> </p>
	<p class="block_2">Amos yelkenleri tam açılmış halde son sürat limana yönelen siyah gemiye baktı. "Anlamıyorum." "Büyü," dedi Anthony.</p>
	<p class="block_1"> </p>
	<p class="block_2">"Bir numara," diye homurdandı Nakor. "Etrafımızdaki havadaki rüzgârı emdiler. Çok çirkin bir numara."</p>
	<p class="block_1"> </p>
	<p class="block_2">Amos gözleri ona oyun oynuyormuş gibi hissediyordu kendini. Gemisinin etrafında her yönde elli metrede su durgunken, onun ötesinde taze esinti suda beyaz köpükler çıkarıyordu. Amos hayal kırıklığıyla tırabzana vurdu. "Neredeyse tepelerindeydik." Nefes alarak bağırdı, "Bir kayık indirilmesini istiyorum Bay Rhodes! Bir çekme halatı hazırlayın."</p>
	<p class="block_1"> </p>
	<p class="block_2">"Bizi bu büyüden yedeğe alarak mı çıkaracaksın?" diye sordu Marcus.</p>
	<p class="block_1"> </p>
	<p class="block_2">Amos'un tek söylediği, "Bu daha önce de başıma gelmişti," oldu. "Bazen bütün yapabileceğin budur."</p>
	<p class="block_1"> </p>
	<p class="block_2">Nicholas döndü ve diğerlerine baktı. Ghuda, "İyisi mi biraz dinlenelim," dedi.</p>
	<p class="block_1"> </p>
	<p class="block_2">Ama Nicholas gitgide yavaşça küçülmekte olan siyah geminin kaçışını izleyerek olduğu yerde kaldı.</p>
	<p class="block_1"> </p>
	<p class="block_2">* * *</p>
	<p class="block_1"> </p>
	<p class="block_2">"Durdular," dedi Margaret.</p>
	<p class="block_1"> </p>
	<p class="block_2">"Ne?" diye sordu Abigail.</p>
	<p class="block_1"> </p>
	<p class="block_2">"Geride kalıyorlar."</p>
	<p class="block_1"> </p>
	<p class="block_2">Abigail küçük camların arasından baktı ve "Ah tanrım, hayır!" dedi. Gözleri yaşlarla dolmaya başladı, ancak ağlama isteğini bastırdı. "Ne yapacağız?"</p>
	<p class="block_1"> </p>
	<p class="block_2">"Şimdi gidiyoruz!" dedi Margaret elbisesini açmak için acele ederken. Öndeki dantelleri çekmiş, elbisesini omuzlarından aşağı indiriyordu ki kapı açıldı ve Arjuna kamaraya girdi.</p>
	<p class="block_3"> </p>
	<p class="block_2">"Hanımlar, giysilerinizi üzerinizde tutmanızı öneririm. Sizi çıplak görmek adamlarımın aklını başından alabilir."</p>
	<p class="block_1"> </p>
	<p class="block_2">İşaret verdi ve iki iri, siyah giysili denizci içeri girdi. Arjuna, "Sizin gibi atılgan biri bile köpekbalıklarıyla dolu bu kadar mesafeyi yüzme riskini göze alamayıncaya kadar, sizi bir süre izleyecekler. Sonra çivileri çıkaracaklar ve bu kamarada tekrar temiz hava alabileceksiniz," dedi.</p>
	<p class="block_1"> </p>
	<p class="block_2">Gülümsedi, döndü ve çıktı. Abigail oturdu ve arkadaşına baktı. Margaret ona başını salladı ve gülümsedi, çünkü kızın kendini tutmaya ve gözyaşlarına boğulma isteğine yenilmemeye çalıştığını biliyordu. Margaret pencereden dışarı, hızla ortadan kaybolan gemiye bakarak elbisesinin korsajını yavaşça kaldırdı.</p>
	<p class="block_1"> </p>
	<p class="block_2">* * *</p>
	<p class="block_1"> </p>
	<p class="block_2">Brisa kızgınlıkla inledi. "Kim buna susturulduk dedi?" Arkadaşlarına göz atarak, "Gürültü beni deli ediyor!"</p>
	<p class="block_1"> </p>
	<p class="block_2">Nicholas'la Harry birbirlerine anlayışla baktılar. Kızın nasıl hissettiğini biliyorlardı. Rüzgârlarını çalan büyü yapıldıktan hemen sonra daha önce hiç farkına varmadıkları binlerce sesi fark etmişlerdi. Sert esen bir rüzgârda suya çarpan pruvanın sesi, iplerin vızıltısı ve işleriyle meşgul adamların sesi tek belli seslerdi.</p>
	<p class="block_1"> </p>
	<p class="block_2">Şimdi ipler direklerden ve brandalar serenlerden gevşekçe sarkıyordu. Gemi ölü dalgaların yükselip alçalmasıyla miskince sallanıyordu. Tahtalarla keresteler kayar ve esnerken geminin gövdesi inliyordu. Gevşek iplerde yüzlerce palanga ve makara sallanıyor, gemi direğine ya da birbirlerine çarpıp, sürekli bir takırtı çıkarıyorlardı. Tahtalarla menteşeler gıcırdıyor ve kıyıya çarpıp patlayan dalgaların uzaktan gelen sesi de sürekli duyuluyordu.</p>
	<p class="block_3"> </p>
	<p class="block_2">Kürekçiler gemiyi yardım almadan beş mil çekmişlerdi. Nakor büyünün gemiyle birlikte hareket ettiğine karar verdi ve nasıl etkisiz hale getireceği konusunda şaşkındı. Mesele hakkında bütün söylediği, "Çok iyi bir numara," oldu.</p>
	<p class="block_1"> </p>
	<p class="block_2">Günün geri kalanında siyah geminin uzaklaşmasını hayal kırıklığıyla seyrettiler. Amos kayıktaki mürettebatın nöbetinin devralınmasını emretmişti ve kayıktakiler nöbet değişimi için gemiye doğru kürek çekerlerken gemi artık akıntıda sürükleniyordu. Küfretti ve kıç güverteyi arşınladı, sonra Nicholas'la pruvadaki diğerlerine katılmak için oradan ayrıldı. "Yapabileceğin bir şey var mı?" diye sordu Nakor'a.</p>
	<p class="block_1"> </p>
	<p class="block_2">Küçük adam omuz silkti ve "Belki var, eğer yeterince uzun düşünürsem. Belki de yok. Söylemesi zor," dedi.</p>
	<p class="block_1"> </p>
	<p class="block_2">Anthony, "Öğrendiğim ancak hiç kullanmadığım bir büyü var: Bir hava durumu kontrol büyüsü.</p>
	<p class="block_1"> </p>
	<p class="block_2">Ama işlemeyebilir," dedi.</p>
	<p class="block_1"> </p>
	<p class="block_2">Amos uğursuz bir nazarla bakarak, "Başka ne var?"</p>
	<p class="block_1"> </p>
	<p class="block_2">"Tehlikeli."</p>
	<p class="block_1"> </p>
	<p class="block_2">Nakor, "Nasıl yapacağını bilmediğin numaralar yapmak hep tehlikelidir," dedi.</p>
	<p class="block_1"> </p>
	<p class="block_2">Amos sakalını kaşıdı. "Bizi kapana kıstıran bu büyüyle ilgili tahminin ne'"</p>
	<p class="block_1"> </p>
	<p class="block_2">Anthony, "Aynı tür bir büyü..."</p>
	<p class="block_1"> </p>
	<p class="block_2">"Numara," diyerek sözünü kesti Nakor.</p>
	<p class="block_1"> </p>
	<p class="block_2">"Benim yapmayı önerdiğimle. Hiçbir şey yapmazsak, en az bir gün daha belki daha da uzun süre geçmeyecek. Yapan büyücü özellikle yetenekli ya da bilgiliyse bir hafta kadar sürebilir." Amos küfretti, sonra "Başka ne seçeneğimiz var?" dedi.</p>
	<p class="block_1"> </p>
	<p class="block_2">Nicholas, "O gemiye rıhtıma yanaşmadan ya da yanaştıktan kısa süre sonra ulaşabilirsek, mahkûmları bulmak için biraz umudumuz olur. Ama limana bizden birkaç günden fazla bir süre önce ulaşırlarsa, onları bulmak imkânsız olabilir," dedi.</p>
	<p class="block_1"> </p>
	<p class="block_2">Amos memnun görünmüyordu, ama onaylayarak kafasını salladı. Anthony'ye, "Özel bir şeye ihtiyacın var mı?"</p>
	<p class="block_1"> </p>
	<p class="block_2">"Sadece toplayabileceğin bütün şansa," dedi Anthony.</p>
	<p class="block_1"> </p>
	<p class="block_2">Amos bağırdı, "Bütün tayfaları güvertede görmek istiyorum Bay Rhodes."</p>
	<p class="block_1"> </p>
	<p class="block_2">Mürettebat toplandığında Amos onlara güvertenin ön tarafından hitap etti. "Millet, bizi durduran bu büyüyü kırmayı deneyeceğiz. Sonuçları hakkında hiçbir fikrimiz yok, bu yüzden herkesin yapılması gereken herhangi bir işe atlamaya hazır halde beklemesini istiyorum." Başka bir şey söylemedi ve Bay Rhodes adamlara kötü havaya karşı hazırlıklı olmaları için emirler verdi.</p>
	<p class="block_1"> </p>
	<p class="block_2">Denizcilerin bir kısmı şu ya da bu ilaha sessiz bir dua etmek için bir an durakladı, ancak Amos Anthony'ye başını salladığında hepsi de ayaktaydı.</p>
	<p class="block_1"> </p>
	<p class="block_2">"Nakor, bana yardım edebilirsen, tam zamanı," dedi Anthony.</p>
	<p class="block_1"> </p>
	<p class="block_2">Nakor omuz silkti ve "Bu numarayı bilmiyorum," dedi, "yani doğru yapıp yapmadığını bile anlamam. En iyisi sadece yap ve tanrıların bugün bize çok kızgın olmamalarını dileyelim."</p>
	<p class="block_1"> </p>
	<p class="block_2">Anthony gözlerini kapadı ve "Zihnimde temel maddeyi görüyorum ve güç temel maddede tutuluyor. Temel maddenin anahtarı benim iradem ve iradem temel maddede güçtür," dedi. Bu sözleri tekrarladı ve sesi Nicholas'la diğerleri onu artık duyamayana kadar alçaldı. Dudakları kıpırdamaya devam etti ve ritmik bir şekilde sallanıyordu.</p>
	<p class="block_1"> </p>
	<p class="block_2">Zayıf bir rüzgâr Nicholas’ın yanağına dokundu ve Nicholas diğerlerine göz attı. Marcus'la Brisa yukarlarındaki gemi direğine bakıyorlardı. Nicholas da baktı ve yelkenin şişmeye başladığını gördü.</p>
	<p class="block_1"> </p>
	<p class="block_2">Kulağa rahatlamadan kaynaklanan bir iç geçirme gibi gelen bir sesle kuvvetlenen rüzgâr yelkenlerini doldurdukça gemi dönmeye başladı.</p>
	<p class="block_1"> </p>
	<p class="block_2">"Yelkenlerinizi ayarlayın Bay Rhodes ve siyah geminin arkasından bir rota belirleyin!"</p>
	<p class="block_1"> </p>
	<p class="block_2">Gözcü büyük geminin belirsiz şeklini hâlâ ufkun güney tarafında seçebildiğini bildirdi ve konum belirtti. Amos bağırdı, "Bütün gözcüler yukarı! Kayalıklar için gözünüzü dört açın!"</p>
	<p class="block_1"> </p>
	<p class="block_2">Anthony büyü sözlerini tekrarlamaya devam ediyordu ve Nicholas Nakor'a baktı. Küçük adam omuz silkti. "Bu numarayı bilmediğimi söylemiştim."</p>
	<p class="block_1"> </p>
	<p class="block_2">Rüzgâr kuvvetini artırdı ve Amos bağırdı, "Hava için nöbetçi tutun Bay Rhodes!" Nicholas arkalarına baktı ve bağırdı, "Bakın!"</p>
	<p class="block_1"> </p>
	<p class="block_2">Kuzeybatı yönünde, masmavi gökyüzünde büyük bir karanlık bulut yumağı şekilleniyordu. Sanki biri onları bir kâseden boşaltmış gibi bulutlar aşağı döküldü ve geminin karşısında yayılarak havada karanlık bir gazap hattı oluşturdular.</p>
	<p class="block_1"> </p>
	<p class="block_2">Bir ıslaklık tanesi Nicholas’ın yanağına çarptı ve Nicholas bulutlardan yağmurun yağmaya başladığını, artan rüzgârla üzerlerine savrulduğunu gördü. Amos yelkenlerin fırtınaya göre ayarlanmasını emretti ve adamlar donanımın etrafında büyük yelkenleri açıp diğerlerini ayarlayarak koşuşturdular.</p>
	<p class="block_1"> </p>
	<p class="block_2">Adamlar aceleyle aşağı inip döndüler ve güvertenin bir yanından öbür yanına fırtına sicimleri donatmaya başladılar, bu arada diğerleri de yağlanmış brandadan ceketler dağıtıyorlardı. Kara bulutlar yukarıda yayıldıkça gökyüzü an be an karardı ve bütün bu süreç boyunca Anthony gözleri kapalı, dudakları hareket ederek kıpırtısız durdu.</p>
	<p class="block_1"> </p>
	<p class="block_2">Nicholas artan rüzgâra karşı bağırdı, "Nakor! Onu durdurmalı mıyız?"</p>
	<p class="block_1"> </p>
	<p class="block_2">"Nasıl?" dedi ufak tefek adam. "Ne yaptığını bilmiyorum."</p>
	<p class="block_1"> </p>
	<p class="block_2">Ghuda, "Bazen dolaysız yaklaşım en iyisidir," dedi. Anthony'yi omzundan kavradı ve adını bağırdı. Büyücü karşılık vermedi. Ghuda daha kuvvetli sarstı ve yine de artık sırılsıklam halde durmakta olan sarışın büyücüye ulaşmayı başaramadı. "Fırtına onu rahatsız etmiyorsa, benim bağırmam hiç etmez."</p>
	<p class="block_1"> </p>
	<p class="block_2">"Başka bir şey yap!" dedi Brisa, artık tamamen korkmuş görünüyordu. Rüzgâr öfkeyle iki katma çıkıyor ve büyük dalgalar Raptor’u bir çocuğun bir oyuncağı hareket ettirdiği kolaylıkla kaldırıyordu ve güvertenin ayağının altından çekilecekmiş gibi sallanması onun tahammül edebileceğinden fazlaydı. "Herhangi bir şey yap!"</p>
	<p class="block_1"> </p>
	<p class="block_2">Yukarıdaki denizciler yelkenleri ayarlamak için çılgınca acele ettiler, çünkü her saniye daha kuvvetli esen bir rüzgâr için çok fazla branda taşıyorlardı. Serenler ve direkler, rüzgâr donanım boyunca uğuldamaya başlayınca oluşan gerilime karşı ederek inlediler.</p>
	<p class="block_1"> </p>
	<p class="block_2">Nicholas Ghuda'ya katıldı ve Anthony'yi adını bağırarak sarstı. Kıç tarafından gelen bir çığlık hepsinin dönmesine neden oldu ve Amos'un sesi rüzgârın hiddetini bir bıçak gibi kesti. "Banath, bizi koru!"</p>
	<p class="block_1"> </p>
	<p class="block_2">Güneybatı tarafında öncekilerden büyük bir dalga oluşuyordu. "Lombara Bay Rhodes. Onu rüzgâra bırakın!" Yakındakilere, "Bir şeyleri kavrayın ve sıkıca tutun! O dalga bizi bordadan vuracak olursa, direği ya da daha kötüsünü kaybedebiliriz," diye bağırdı. Nicholas yakındaki tırabzanı kavradı ve suyun üzerlerine kapanırken gitgide yükselmesini korku dolu bir merakla izledi. Mürettebat gemiyi önce pruvanın karşılaşacağı şekilde döndürmek için mücadele ederken su, siyah bir duvar gibi ilerledi.</p>
	<p class="block_1"> </p>
	<p class="block_2">Gemi daha dönemeden su çarptı. Gemi suya tırmanmaya çalışır gibi oldu, sancak tarafına doğru dönerken pruvası havada yükseldi. Brisa, bir mataforadan serbest kalan bir ipe umutsuzca tutunmaya çalışırken çığlık attı. Marcus uzandı ve belinden kavrayarak bir güverte ipine asılırken kızı kendine çekti.</p>
	<p class="block_1"> </p>
	<p class="block_2">Nicholas geminin suya tırmanmaya devam edişini ve dünyanın yan yatıyormuş gibi görünmesini şaşkınlıkla izledi. Gemi hâlâ dalganın yukarısına tırmanırken neredeyse sırtüstü uzanmıştı, ya da ona öyle geliyordu, derken aniden her şey ileri fırladı.</p>
	<p class="block_1"> </p>
	<p class="block_2">Adamlar donanımdan savrulurlarken çığlık atıyorlar, canlarını kurtarmak için yakındaki herhangi bir şeye tutunan diğerleri lanetler yağdırıyorlardı. Artık Nicholas geminin iki dalga arasındaki çukura, tırmanmış oldukları kadar dik bir açıyla baş aşağı yöneldiğini görüyordu ve büyünün denizin kanunlarını değiştirdiğini anladı: Bu dalga karşılarında beliren önceki tepe kadar dikti neredeyse. Derken suyun geminin pruvasını işgal ettiğini gördü.</p>
	<p class="block_1"> </p>
	<p class="block_2">Gemi suya dalıverdi ve Nicholas o an işlerinin bittiğini anladı. Su üzerinden geçip ona katı bir duvar gibi çarpar, tırabzana asılırken ve kollarını omuzlarından çıkarmakla tehdit ederken gözlerini kapadı, sonra güverte altında yukarı kalkarken birdenbire ağırlaştığını hissetti.</p>
	<p class="block_1"> </p>
	<p class="block_2">Ayakları yerden kesildi ve düştü, ama suyun altına girerken yine de tırabzana asılmaya devam etti, sonra aniden tekrar açık havadaydı. Geminin pruvası deniz suyundan yukarı doğru çıkarken su her yönde sel gibi aktı.</p>
	<p class="block_3"> </p>
	<p class="block_2">Nefesi kesilen Nicholas gözlerini kırparak etrafa bakındı. Herkes hâlâ görünürde, geminin bir yanına tutunuyordu. Ghuda bir eliyle Anthony'yi belinden kavramış, diğeri eliyle bir ipe tutunmuş, gelgite karşı bir kaya gibi duruyordu. Gemi sancak tarafına doğru sallanmaya devam etti, derken neredeyse yan yatacakmış gibi göründüğü sırada, tekrar sol tarafa sallandı ve hepsi güvertede kalmak için umutsuzca asıldılar. Sonra gemi gövdesini düzeltti ve bir an için düz bir karinanın üzerindeymiş gibi göründü.</p>
	<p class="block_1"> </p>
	<p class="block_2">"Bakın!" diye bağırdı yakındaki bir denizci. Nicholas dönüp baktığında sonuncudan daha büyük bir-başka dalganın üzerlerine geldiğini gördü. Pruva tekrar kalkmaya başladığında, Ghuda'ya- bağırdı, "Bir şey yap!"</p>
	<p class="block_1"> </p>
	<p class="block_2">Ghuda başını salladı ve Anthony'yi bıraktı. Büyücü hareket edemeden, iri asker sıktığı yumruğuyla çenesine sert bir darbe indirdi. Anthony bilinçsiz bir şekilde güverteye yığıldı.</p>
	<p class="block_1"> </p>
	<p class="block_2">Anında gökyüzü tekrar açıldı, ama Nicholas su duvarının Raptor’un pruvası onunla karşılaşmak için kalkarken hâlâ üzerlerine kapanmak üzere olduğunu korku içinde fark etti. Gemi bir kez daha imkânsız tırmanışına başlarken tüm söyleyebildiği "Tutunun" oldu.</p>
	<p class="block_1"> </p>
	<p class="block_2">Adamlar bir kez daha yerlerinden savrulurken havayı bağırışlar ve çığlıklar doldurdu ve güverteye çarpan aygıtların kurtulup direğe ya da kıç güverteye çarparken çıkarttıkları yüksek sesli çatırtılar artık durgun olan havada yankılandı.</p>
	<p class="block_1"> </p>
	<p class="block_2">Gemi gittikçe daha yükseğe tırmandı ve bu kez Nicholas daha da fazla dehşete düştüğünü hissetti, çünkü gözlerini körleştiren yağmur da olmadığından açıkça görebiliyordu. Gemi su yüzünde kalmayı sürdürmek için mücadele ederken yaklaşan su dağından su serpintileri çıkıyordu. Nicholas Brisa'nın çığlığı ve Harry'nin beddualarının hayal meyal farkındaydı ve son dalga sırasında Calis'in görüş alanından çıktığını fark etti.</p>
	<p class="block_1"> </p>
	<p class="block_2">Derken, gemi kendi sırtı üzerinde yuvarlanan ters dönmüş bir kaplumbağa gibi görünürken dalgayı aştılar. Hızla diğer tarafa indiler ve Nicholas’ın sesi anlaşılmaz dehşet sesleri çıkarmak konusunda diğerlerininkine katıldı. Büyünün yokluğu denizin itici gücünü çalmıştı ve arkalarında yükselen bir başka dalga yerine, deniz normal seviyesindeydi. Herhangi bir mantıklı beklentiye karşı, su korkutucu saldırısına devam etmek yerine eski sakin haline geri dönüyor, devasa dalganın en kötüsünü atlatmış olmalarından ziyade dağılımı geminin aşağı doğru düşüşüne güç katıyordu. Nicholas yeşil bir camdan bakıyormuş gibi, altlarındaki okyanusta sahil kordonu ve kayalıkları görebiliyordu. Bu düşüşten sağ çıkamayacaklarını kesinlikle biliyordu, çünkü ilerde geminin pruvasını karşılamaya yetecek kadar su yoktu.</p>
	<p class="block_1"> </p>
	<p class="block_2">Okyanusun tabanı yukarı fırladı ve Nicholas suyun kendisine bir devin elinden çıkan darbe gibi çarptığını hissetti. Su onu iterken geminin ayaklarının altından kaydığını ve derken tahtanın kayaya çarpışını hissetti. Gemi ölürken bağırdı, ahşapla demirin kopmasından çıkan bir çığlık, mürettebatının korku dolu bağırışlarına karıştı.</p>
	<p class="block_1"> </p>
	<p class="block_2">Sonra Nicholas beyaz köpüğün altına çekildi. Nefesini olabildiğince iyi tutarak, suyun derinlerine sürüklendiğini hissetti. Yüzündeki sudan göremez halde, daha önce hiç tecrübe etmediği bir güç tarafından aşağı çekiliyordu. Sesler ve titreşimlerle dolu bir dünyaya savrulmuştu, o kadar vahşice fırlatılmıştı ki yön karışmıştı. Geminin kütlesi etrafında her şeyi emen bir vakum oluştururken dip akıntıya olabildiğince sert karşı geldi.</p>
	<p class="block_1"> </p>
	<p class="block_2">Derken birden ayağının ahşaba çarptığını hissetti, sanki sert bir şekilde odasının zeminine inmiş gibi. Sol bacağından şiddetli bir acı geçti ve nefesi kesildi. Birdenbire ağzı ve burnu suyla doldu. Deniz suyu onu boğarken Nicholas ciğerlerinin yandığını hissetti. Su etrafında çalkalanıp onu güvertenin üzerinde dizlerinin üstüne savurur ve ciğerlerinin derinliklerine girmeye çalışırken etrafa çarptı. Şok edici açık bir anda öleceğini anladı. Nicholas'ın üzerine yansız bir huzur hissi çöktü, kendi şakaklarında ve göğsünde atan kanı uzak bir şey gibi hissedebiliyordu. Ciğerlerindeki yanma biraz önce tahammül ettiği acının zayıf bir yankısıydı.</p>
	<p class="block_1"> </p>
	<p class="block_2">Sonra aniden dev bir el onu kaldırmış gibi, şaşırtıcı bir hızla yukarı hareket etmeye başladı. Gemi deniz, tabanından sekmişti ve kendi gövdesinin içine kısılmış halde tekrar havaya yükselmişti.</p>
	<p class="block_1"> </p>
	<p class="block_2">Okyanusun tabanıyla yüzeyi arasındaki suyu aşarak yukarı fırladı.</p>
	<p class="block_1"> </p>
	<p class="block_2">Gemi yüzeye çıkınca Nicholas da havaya fırladı. Nefesi kesilmişti, ciğerlerinden tuzlu su tükürüyordu, kolları ise uçmaya çalışıyormuş gibi açılmıştı. Sonra gemi dalgaların arasına indi ve suyun yüzüne çarptı. Gemi altında kendini düzeltirken, Nicholas yarı emekleyerek yarı yüzerek tırabzana gitti ve hayatı için tırabzana asıldı. Raptor yaralı bir hayvan gibi sol yana döndü, içine su doluyor ve dengesi bozuluyordu.</p>
	<p class="block_1"> </p>
	<p class="block_2">Nicholas tükürdü, öksürdü ve acı verecek derecede derin bir nefes aldı, sonra yuttuğu son suyu da öğürerek çıkardı. Tuzlu suyu burnundan çıkarıp, bir eliyle yüzünü sildi ve etrafa baktı. Üç direğin üçü de paramparça olmuş, baş direği ana serenin ve altındaki diğer şeylerin üzerine kapanmıştı. Güverte enkaz, bedenler ve deniz yosunlarıyla dolmuştu. Karışıklığın düzenlenmesi neredeyse bir dakika sürdü.</p>
	<p class="block_1"> </p>
	<p class="block_2">Marcus da Calis de pruvadan kalan ipe asılmışlardı ve Brisa her iki eliyle Marcus'un beline dolanmıştı. Ghuda hâlâ bir eliyle Anthony'yi sıkıca tutarken diğer eli bir bocurgata sarılıydı. Kafa derisindeki kötü görünen bir yaradan yüzüne kan akıyordu. Nakor baş direk iskalaryalarından birinden kalana düşmüştü ve birinin gelip ağı keserek kendisini kurtarması için bağırıyordu.</p>
	<p class="block_1"> </p>
	<p class="block_2">Derken Nicholas kimin eksik olduğunun farkına vardı. "Harry!" diye bağırdı. Birdenbire midesi sıkıştı ve deniz suyu kustu.</p>
	<p class="block_1"> </p>
	<p class="block_2">Gemi inledi, sallandı ve derken Amos kendisini kırık bir serenin altından çekti. Ayağa kalkarak zararı inceledi. Gelip kalkması için bir elini Nicholas'a uzattı ve "Ne pislik," dedi. Geminin kıç tarafına dönerek bağırdı, "Bay Rhodes!"</p>
	<p class="block_1"> </p>
	<p class="block_2">Yanıt gelmedi. Amos gemisini incelemeye koyuldu ve hızla Nicholas’ın yanına geri döndü. "Ana güvertedeki herkesi topla ve kurtarabildiğinizi kurtarın. Filikalara mümkün olduğunca çok su fıçısı, tulumu ve bulabildiğiniz her tür yiyeceği koyun. Batıyoruz." "Yapabileceğimiz bir şey var mı?" diye sordu Nicholas.</p>
	<p class="block_1"> </p>
	<p class="block_2">Amos kafasını iki yana salladı ve döndü. Nicholas, Calis'in Nakor'u hapsolduğu ip karmaşasından kurtarmak için ipleri kestiği yere gitti ve "Herkes ana güverteye. Gemiyi terk ediyoruz," dedi.</p>
	<p class="block_1"> </p>
	<p class="block_2">Haber hızla iletildi ve Marcus'la Nicholas aceleyle kamaralarına gittiler, su çoktan güvertenin ahşap döşemeleri arasından içeri dolmaya başlamıştı. O karmaşadan alabildikleri her şeyi aldılar ve yukarı koştular. Calis ince muşamba tarafından korunan yayıyla oklarını kurtarmıştı, ancak Marcus'un yayı kayıptı.</p>
	<p class="block_1"> </p>
	<p class="block_2">Düşman bir sahile çıkmak üzere olduklarım bildiklerinden, Nicholas bir enkaz ve ceset karmaşasının arasından kendine yol açıp Amos'un kamarasına girdi. Küçük dolabı açtı ve Amos'un Brisa gemiye bindirildiğinde kendisine göstermiş olduğu altın kesesini aldı. Aceleyle dışarı çıkıyordu ki bir şey hatırladı ve yükselen suda Amos'un masasına sıçradı. Çekip açtı ve bulduğu kırmızı deri kaplı seyir defterini de aldı.</p>
	<p class="block_1"> </p>
	<p class="block_2">Altını tuniğine ve seyir defterini kolunun altına koyup güverteye açılan kapı ağzına girdi ve suyun girdap gibi döndüğünü gördü. Gemi hızla dibe gidiyordu.</p>
	<p class="block_1"> </p>
	<p class="block_2">Ana güverteye çıkan merdivenlere koşturan Nicholas ayağında bıçak gibi bir başka acı hissetti ve seyir defterini az kalsın düşürüyordu. Güverteye çıktığında hayatta kalmış birkaç denizcinin küpeşteden suya atlamakta olduklarını gördü. Amos güvertede duruyordu ve el hareketiyle onu yanına çağırdı.</p>
	<p class="block_1"> </p>
	<p class="block_2">Amos'a ulaşan Nicholas ona seyir defterini verdi. "Kamarandan altını da aldım. Büyük ihtimalle ihtiyacımız olacak."</p>
	<p class="block_1"> </p>
	<p class="block_2">"Çok yaşa çocuk e mi!" Defteri göğsüne bastırdı. "Bununla, günün birinde eve gidebiliriz."</p>
	<p class="block_1"> </p>
	<p class="block_2">Nicholas tırabzana tırmandı ve sadece bir buçuk metre aşağıda bir filikanın beklemekte olduğunu gördü. Yukarı bakarak, "Amos?" dedi.</p>
	<p class="block_1"> </p>
	<p class="block_2">"Geliyorum Nicky." Güverteye son bir bakış attı. "Geliyorum."</p>
	<p class="block_1"> </p>
	<p class="block_2">Filikaya bindiler ve Ghuda'yla bir denizci filikayla batmakta olan geminin arasına mümkün olduğunca çok mesafe koymak istediklerinden hızla kürek çektiler.</p>
	<p class="block_1"> </p>
	<p class="block_2">Bir çeyrek mil kadar uzaklaştıklarında, eski Kraliyet Kartalı şimdiki Raptor, Krondor donanmasının gururu suda yan yattı.</p>
	<p class="block_1"> </p>
	<p class="block_2">Amos acı bir ifadeyle, "Kahretsin, gemi kaybetmekten nefret ediyorum," dedi.</p>
	<p class="block_1"> </p>
	<p class="block_2">Nicholas neden bilmiyordu ama lafı korkunç derecede komik buldu ve ne kadar çaba gösterirse göstersin kendini gülekten alıkoyamadı. Kahkahasını içinde tutmaya çalıştı ancak birkaç dakika içinde neredeyse şiddetle sarsılıyordu. Amos kızdı, ama Brisa'yla Ghuda da katıldılar ve Marcus bile kendine engel olamadı. Nakor'un gülmek için asla bahaneye ihtiyacı çok gibiydi, bu yüzden neşesini saklama çabasına girişmedi. Bir dakika daha geçtikten sonra, sadece Anthony'nin bilinçsiz şekliyle kızgın Amos Trask gülmüyorlardı.</p>
	<p class="block_1"> </p>
	<p class="block_2">"Bu kadar komik olan ne lanet olsun?" diye sordu Amos.</p>
	<p class="block_1"> </p>
	<p class="block_2">Ghuda, "Kaç gemi kaybettin?" Yüzü nemli kanla kaplıydı ama onun dışında iyi görünüyordu.</p>
	<p class="block_1"> </p>
	<p class="block_2">Amos, "Üç," dedi, sonra birden yüzüne bir sırıtış yayıldı ve filikadakiler bu cevap üzerine neredeyse yıkılırken kahkahanın bulaşıcı olduğunu keşfetti.</p>
	<p class="block_1"> </p>
	<p class="block_2">Filikanın dışından boğuk bir ses, "Eğer orada eğlenmekle fazla meşgul değilseniz, biri bana yardım edebilir mi?" dedi.</p>
	<p class="block_1"> </p>
	<p class="block_2">Nicholas filikanın küpeştesinden aşağı eğildi ve tanıdık bir şeklin suda kırık bir direğe tutunmakta olduğunu gördü. "Harry!" diye bağırdı ve arkadaşının zaten kalabalık olan filikaya çıkmasına yardım etmek için eğildi.</p>
	<p class="block_1"> </p>
	<p class="block_2">"Boğulduğunu sanmıştım," dedi Nicholas.</p>
	<p class="block_1"> </p>
	<p class="block_2">Üzerindeki bir çürük yüzünden inleyerek, "Görüyorum ki sana büyük keder vermiş," dedi.</p>
	<p class="block_1"> </p>
	<p class="block_2">Nicholas'ın yüz ifadesi ciddileşti. "Kaçıştan sonra sadece biraz terelelli olduk," dedi.</p>
	<p class="block_1"> </p>
	<p class="block_2">Harry başını salladı. "Gemiden denize fırladım. Pruvanın dipten sektiğini gördüm ve hepinizin öldüğünü düşündüm."</p>
	<p class="block_1"> </p>
	<p class="block_2">Amos, "Daha çoğumuz ölmediği için şaşkınım. Bak," dedi. Eliyle işaret etti ve dönüp baktıklarında onlara doğru gelmekte olan bir başka çift filika olduğunu gördüler. Bağırma mesafesine girdiklerinde, Amos bağırdı, "Bay Rhodes sizinle mi?"</p>
	<p class="block_3"> </p>
	<p class="block_2">Bir denizci yanıtladı, "Bir direğin kafasını kopardığını gördüm Kaptan. Öldüğüne şüphe yok."</p>
	<p class="block_1"> </p>
	<p class="block_2">"Kaç kişisiniz?"</p>
	<p class="block_1"> </p>
	<p class="block_2">"Bu filikada yirmi yedi ve diğerinde on dokuz efendim."</p>
	<p class="block_1"> </p>
	<p class="block_2">"Erzağınız var mı?"</p>
	<p class="block_1"> </p>
	<p class="block_2">"Bu filikada yok efendim."</p>
	<p class="block_1"> </p>
	<p class="block_2">İkinci filikadan bir denizci seslendi, "Bizde bir fıçı domuz eti ve bir fıçı da kurutulmuş elma var Kaptan."</p>
	<p class="block_1"> </p>
	<p class="block_2">Amos etrafa bakarak, "Pekâlâ, kıyıya ulaşmamız lazım. Birkaç saat içinde hava kararacak ve ben suda amaçsız bir şekilde sürüklenmek istemiyorum," eledi. Filikalara pozisyon almaları işaretini vererek, "Bizi takip edin," dedi.</p>
	<p class="block_1"> </p>
	<p class="block_2">Ghuda ve bir denizci kürek çekmeye başladılar ve Amos, "Calis kayaları görmek için gözünü dört aç. Kıyıya vuran dalgalara bak ve eğer iki yönde yayılan su varsa haber ver, çünkü bu yüzeyin altında kayalar var demektir," dedi.</p>
	<p class="block_1"> </p>
	<p class="block_2">Heybetli sarp kayalıklara doğru kürek çektiler ve Nicholas, "Orada ne var merak ediyorum," dedi.</p>
	<p class="block_1"> </p>
	<p class="block_2">Calis, "Belki orman ya da çalılık ya da düzlük. Avlanabileceğim bir yer," dedi.</p>
	<p class="block_1"> </p>
	<p class="block_2">"Ya da yukarıda bir kasaba var belki." deme cesaretini gösterdi Harry, hâlâ boğulmuş bir fare gibi görünüyordu.</p>
	<p class="block_1"> </p>
	<p class="block_2">Brisa, "Temiz bir gömlek alabileceğim bir yer," dedi.</p>
	<p class="block_1"> </p>
	<p class="block_2">"Ve yiyecek bir şey," dedi Nakor yaramaz bir sırıtışla.</p>
	<p class="block_1"> </p>
	<p class="block_2">Kayalar arasından yol alıp suyun hızla aktığı bir yere vardılar ve bu akıntıyı takip ederek tümsekli dalga yalpasına ulaştılar. Bir dalganın üstüne çıkarak kendilerini bıraktılar ki dalga onları sahile doğru itsin.</p>
	<p class="block_1"> </p>
	<p class="block_2">Birden Calis bağırdı, "Kayalar! Sağa dönün!" Solda oturmakta olan Ghuda küreğini çılgın gibi geri çekmeye başladı, bir yırtılma sesi duyuldu ve filika bir duvara çarpmışlar gibi durdu. Calis'le Marcus ön tarafa fırladılar ve Brisa çığlık attı.</p>
	<p class="block_1"> </p>
	<p class="block_2">Bir metreden uzun olmayan bir kaya çıkıntısı filikanın baş tarafından dışarı çıkmıştı, ama etrafına su doluyordu. "Su alıyoruz," diye bağırdı Amos, "alabildiğinizi alın ve atlayıp yüzün!"</p>
	<p class="block_1"> </p>
	<p class="block_2">Döndü ve diğer filikalara bağırdı. "Kayalara çarptık! Uzak durun!"</p>
	<p class="block_1"> </p>
	<p class="block_2">İkinci filikanın baş kısmındaki denizci anladığını göstermek için elini salladı ve geniş bir manevra alanı bırakarak Amos'un filikasının soluna yöneldiler.</p>
	<p class="block_1"> </p>
	<p class="block_2">Nicholas bir çift su tulumunu kavradı ve yandan atladı. Ayak basabileceği yere kadar kolaylıkla yüzdü, sonra kıyıya yürüdü. Diğer filikalar yanaşmaya çalışırken geri kalan herkes sırayla kıyıya çıktı.</p>
	<p class="block_1"> </p>
	<p class="block_2">İkinci filika bir sualtı kaya şelfine sürtündü ve denizciler onlar da filikalarını terk etmek zorunda kaldıkları için lanet okuyorlardı. Üçüncü filika zamanında ikaz edildi ve kıyıya zarar görmeden ulaştı.</p>
	<p class="block_1"> </p>
	<p class="block_2">Amos birkaç denizciye yüzüp ikinci filikayı kaya şelfinden çekip çekemeyeceklerine bakmalarını emretti. "Çekemezsek dalgalar onu kayaların üzerinde parçalayacak."</p>
	<p class="block_1"> </p>
	<p class="block_2">Bir düzineden fazla, hepsi de bitkin adam dalgaların oluşturduğu beyaz köpüklerin içine yürüdüler ve ikinci filikaya yüzdüler. Büyük ve ağır filikayı şelften kurtarmak için ittiler çektiler, ama kurtaramadılar.</p>
	<p class="block_1"> </p>
	<p class="block_2">Sonunda Amos dönmeleri için işaret verdi. Kıyıya döndüklerinde, o filikanın baş kısmından Amos'la konuşmuş olan denizci, "Su almış Kaptan," dedi, "ve o şelfin üzerinde ölü bir köpeğin tepesindeki bir akbaba kadar sağlam oturuyor."</p>
	<p class="block_1"> </p>
	<p class="block_2">"Kahretsin." Amos döndü ve bulundukları yeri inceledi.</p>
	<p class="block_3"> </p>
	<p class="block_2">Heybetli kayalıklardan üzerlerine düşen gölgeler çoktan suya uzamıştı ve bir serinlik hissedebiliyordu. "Güzel bir ateş yakmamız için gereken şeyleri bulabilecek misiniz bir bakın," dedi Nicholas, Marcus, Calis ve Brisa'ya ortadan. "Çok geçmeden hava soğuyacak ve bir battaniyemiz bile yok." Hızla hesap yaptı: Kırk dokuz asker ve denizci ve Nicholas'la arkadaşları, toplamda elli sekiz kurtulan -iki yüz kişilik bir gruptan. Killian'a, denizcilerin tanrıçasına hızla bir dua edip kayıp adamlarına merhamet göstermesini istedi.</p>
	<p class="block_1"> </p>
	<p class="block_2">Kabul belirten bir iç çekişle mürettebatına, "Dağılın ve kıyıya faydalı bir şey vurmuş mu bakın," dedi. Etrafına bakınarak, "Hâlâ birkaç saatlik ışığımız var, bu yüzden nerede olduğumuza bakalım."</p>
	<p class="block_1"> </p>
	<p class="block_2">Adamlar itaat ederek kıyıya dağıldılar, kimisi kuzeybatıya, kimisi kayaların arasına güneydoğuya. Hareket edemeyecek kadar yaralanmış birkaç kişi sadece kuma çöküp ıslak sefaletleri içinde sessiz kaldılar.</p>
	<p class="block_1"> </p>
	<p class="block_2">Amos adamların gitmesini seyretti ve hâlâ bilinçsiz Anthony'yi tutmakta olan Nakor'la Ghuda'ya, "Uyandırabiliyorsanız uyandırın, ama etrafa bakmaya yardımcı olun. Hayatta kalacaksak, edinebileceğimiz bütün avantajlara ihtiyacımız olacağını hissediyorum," dedi.</p>
	<p class="block_1"> </p>
	<p class="block_2">Ghuda bilinci yerinde olmayan büyücüyü yere koydu ve sarstı, ancak adam kıpırdamadı. Bir dakika sonra vazgeçip ayağa kalktı ve kıyıya vurmuş olabilecek şeyleri aramakta olan diğerlerine katıldı. Nakor Amos'a döndü ve "Gemin için üzgünüm," dedi.</p>
	<p class="block_1"> </p>
	<p class="block_2">Amos başını salladı. "Ben de."</p>
	<p class="block_1"> </p>
	<p class="block_2">Nakor elini sırt çantasına soktu ve eli yanmış gibi çekti elini. "Ah, bu kötü," dedi.</p>
	<p class="block_3"> </p>
	<p class="block_2">"Ne?" diye sordu Amos.</p>
	<p class="block_1"> </p>
	<p class="block_2">"Ashunta'da meyvelerinin deniz suyu yüzünden mahvolduğunu keşfettiğinde çok hayal kırıklığına uğrayacak bir tüccar var." Kafasını üzgün bir şekilde iki yana sallayan çarpık bacaklı adam kaptandan uzaklaştı ve kayaların arasını araştırmaya başladı.</p>
	<p class="block_1"> </p>
	<p class="block_2">Yalnız kalan Amos, gemisinin suda yan yatmış ve dalgaların arasında yavaşça batmakta olduğu yere baktı. İfade edebileceğinin ötesinde bir hüzün hissederek, gemi dalgaların arasında kaybolurken gözlerini ondan ayırmadı.</p>
	<p class="block_4" id="calibre_pb_12"> </p>
</body></html>
