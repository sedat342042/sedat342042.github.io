<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1">— Haydi, marş.!..</p>

  <p class="calibre1">Sivil, şefini selâmlayıp çıkarken, şef:</p>

  <p class="calibre1">— Bir dakka, dedi. Ne sen, ne de başkası, adamın Ankara'dan geldiğini, belki de adlî yahut idarî makamlar nezdinde halktan bilgi toplamak isteyeceğini bilmiyorsunuz., Biz, bu şehrin emniyetini sağlamakla mükellef olduğumuzdan, velev yüksek müfettiş de olsalar, şehrimiz otellerine gelen herkesle yakından ilgileniyoruz.. Mesele bu. Onun müfettişliği, susu busu bizi hiç, ama hiç ilgilendirmez! Anladın, değil mi?</p>

  <p class="calibre1">— Anladım efendim.</p>

  <p class="calibre1">Dışarda bir faytonun şakırtıyla gelip duruşu. Sivil az önce bekçi tarafından çağırıldığı odaya şıpınişi uğrayıverdi. Arakadaşlarına:</p>

  <p class="calibre1">— Şimdilik eyvallah bana! dedi. Arkadaşları iki acar genç, merakla sordular:</p>

  <p class="calibre1">— Hayrola yahu?</p>

  <p class="calibre1">O, bir an şöyle bir çıtlatmayı aklından geçirdiyse de, hayır, yakışık almazdı.</p>

  <p class="calibre1">— Şimdilik sır! dedi.</p>

  <p class="calibre1">İki acar arkadaş ilkin bakıştılar: Sır ne olabilirdi?</p>

  <p class="calibre1">Sarışını:</p>

  <p class="calibre1">— Tuhaf, dedi. Esmeri de aynı kanıdaydı:</p>

  <p class="calibre1">— Bizden bile saklı bir sır ne olabilir?</p>

  <p class="calibre1">Gözleri bekçiye takıldı. Gülümsüyordu. Bir şeyler biliyordu sanki. Sarışın:</p>

  <p class="calibre1">— Neymiş bunun sırrı? diye sordu.</p>

  <p class="calibre1">Bekçi için önemli olmayabilirdi saklamak. Ona "Sakın kimseye söyleme!" denmemişti ki! Şefin az önce sivile anlattıklarından aklında kalanı anladığı biçimde, bir çırpıda saydı döktü:</p>

  <p class="calibre1">— Benden duymuş olmayın, Ankara'dan yüksek bir müfettiş gelmiş, buradaki bütün memurlar hakkında halktan bilgi toplayacakmış! İki arkadaş önemle bakıştılar. Demek, memlekette bütün memurları topun ağzına verecek çapta bir yolsuzluk vardı ki, Vilâyet ve Emniyet'ten habersiz, Ankara'dan müfettiş gönderiliyordu?</p>

  <p class="calibre1">Esmer:</p>

  <p class="calibre1">— Tamam, dedi. Gene kimbilir ne biçim bir şikâyet oldu yukarıya!</p>

  <p class="calibre1">— Muhakkak.</p>

  <p class="calibre1">Az önce bu işle ilgilenmesi istenerek vazifelendirilen arkadaşlarından ötürü:</p>

  <p class="calibre1">— İyi ama, Faik nasıl tahkik edecek bunu? Sarışın:</p>

  <p class="calibre1">— Edemez, dedi. Pek pek adamın kimliğini ister alır, o kadar.</p>

  <p class="calibre1">— İyi ama, kimlikte herifin görevi yazılı değildir ki...</p>

  <p class="calibre1">Kel Mıstık'ın arabasına girmekte olan görevli de aynı şeyi düşünüyordu: "— Herifin kimliğini öğrendim. Diyelim ki, Maraş'lı, Adana'lı, yahut da İstanbul'lu, falan oğlu falan. Ne çıkar bundan? Kendisine buraya ne için geldiğini sorsam bile teftiş için der mi ? Vali ve öteki memurlar hakkındaki şikâyet dolayısiyle tahkikat yapacağım... demez. Gezmeğe geldim, der. Seyahat hürriyeti kısıtlı değil ki!"</p>

  <p class="calibre1">Arabacıya, biraz da "âmirane" gelir tarzda, sordu:</p>

  <p class="calibre1">— Nereye gideceğimizi biliyor musun?</p>

  <p class="calibre1">Kel Mıstık, kırk yıllık arabacı Kel Mıstık bilmezdi de kendi mi bilirdi?</p>

  <p class="calibre1">— Tabiî biliyorum, dedi.</p>

  <p class="calibre1">Sivil de bu "tabiî"ye tutuluvermişti birden:</p>

  <p class="calibre1">— Neden tabiî oluyormuş ?</p>

  <p class="calibre1">Kel Mıstık'ın tepesi attı. Elbette "tabiî"ydi. Koskoca Emniyet Müdürüne yalnız bu değil, bundan önce de çeşitli bilgiler vermiş bir insan, Emniyetin bir yardımcısıdır. Hem de en candan bir yardımcı. Şimdiye kadar kim onun kadar önemli bilgiler vermiş, kim casus, beşinci kolları yakalatmıştı? "— Neden tabiî oluyormuş ?"un karşılığını vermemeyi uygun buldu. Çünkü tepesi adamakıllı atmıştı. Bir yandan "kenef karı"nın beş yüzü iç edivermesi, öte yandan Emniyete bunca yardımı dokunmuş bir insanın gene bir Emniyetçi tarafından tanınmaması...</p>

  <p class="calibre1">Kırbacını öfkeyle şaklattı gene:</p>

  <p class="calibre1">— Deheeeey!</p>

  <p class="calibre1">Kırbacın saklayışı, hınçla sarfedilen, "Deheeey!!!" de sivili küplere bindirmişti. Alt tarafı bir arabacıydı yani!</p>

  <p class="calibre1">— Ha? dedi. Neye tabiî oluyormuş?</p>

  <p class="calibre1">Kel Mıstık hâlâ çakırkeyif, her zamanki alışkanlığiyle arabaya yarım sağla hafif eğildi:</p>

  <p class="calibre1">— Beni iyi tanı!</p>

  <p class="calibre1">— Neyini tanıyacakmışım senin ben?</p>

  <p class="calibre1">Kel kafası kızdı birden. Neyini tanıyacaktı ha? Vay anasını! Demek bu koca şehirde kırk yıldır arabacılık yapması, trenden şehire gelenler arasındaki şüphelileri şehrin en büyüklerine haber vermesi, o en büyüklerin de zaman zaman, "— Aferin Mıstık efendi, sağ ol, var ol!" demeleri götü boklu sivilin yanında fostu ha?</p>

  <p class="calibre1">Az daha artan bir sertlikle:</p>

  <p class="calibre1">— Sana, dedi, o kadar söylüyorum. Beni iyi tanı!</p>

  <p class="calibre1">Sivil bir an tokat atacak kadar hırslandı. Gerçi bu memlekete yeni tâyin olmuştu ama, her önüne geleni, hele hele alt tarafı bir fayton sürücüsünü, "iyi tanımak" zorunda mıydı?</p>

  <p class="calibre1">— Demek iyi tanıyayım seni ha?</p>

  <p class="calibre1">— İyi tanı!</p>

  <p class="calibre1">— Bakan, Başbakan falan olmıyasm?</p>

  <p class="calibre1">Güzel İzmir Otelinin önüne gelmişlerdi. Kel Mıstık arabayı durdurdu. "Bakan, Başbakan" değildi ama, gene de Emniyet Müdürünün itibar ettiği bir insandı. Güneş dururken yıldızlarla mı uğraşacaktı? Sivil inince dizginleri toparladı, az daha hınçlı, kırbacını beygirlerin yeleleri üzerinde şaklattı:</p>

  <p class="calibre1">— Deheeeeyü!</p>

  <p class="calibre1">Sivil, pek de ciddiye almadığı, hele arabasından da inince önemini büsbütün yitiren arabacının üzerinde durmadı. Otelin açık kapısından içeri girdi. Merdiveni ağır ağır çıkarken, otel kâtibinin merdiven muşambasını çakmakta olduğunu gördü, sordu. Kâtip de zaten işini bitirmişti. Elinde çekiç, doğruldu. Karşısında gayet iyi tanıdığı sivili görünce, saygıyla:</p>

  <p class="calibre1">— Buyur âbi! dedi. Sivil göz kırptı:</p>

  <p class="calibre1">— Ne var, ne yok? — Sağlığın âbi!</p>

  <p class="calibre1">Yukarı çıktılar. Kâtip, odasının kapısında durdu. Sivilin dilinin altında bir şeyler saklı olduğunu anlamıştı ama, anlamamazlıktan geliyordu, istiyordu ki, o sorsun. Sivil çevresini gözden geçirdikten sonra, kâtibe bir sır verircesine sokuldu:</p>

  <p class="calibre1">— Bırak sağlığımı. Asayiş berkemâl mi?</p>

  <p class="calibre1">Otel kâtibinde hoşafın yağı kesiliverdi. Yani ne demek istiyordu ? Sakın az önce otelden ayrılan kelle kulak yerinde "Kodaman" üzerinde bir şeyler öğrenmek istemesindi? Şayet böyleyse, hava alırdı. Arabacı Kel Mıstık, sıkı sıkı tenbihlemişti: "Herifi Ankara'dan hususî surette göndermişler buraya. Tekmil vilâyeti teftiş, halkın şikâyetlerini tesbit edecek. Benden duymuş olma, sonra başım belâya girer. Bu, Vali'den Emniyet Müdürü'nden gizli bir şey. Bana bakma, ben ağzından kaptım. Bunu bir memlekette bir ben biliyorum, bir de büyük çiftçi Kemal ağa. Bir de sen öğreniyorsun şimdi!"</p>

  <p class="calibre1">Sivilin "Asayiş berkemâl mi?"sini cevapladı:</p>

  <p class="calibre1">— Evel Allah, sonra sayenizde... elbette âbi!</p>

  <p class="calibre1">Anlamıştı sivilin bir şeyler öğrenmek istediğini. Nesine gerekti, deli miydi ki, Validen bile saklı bir şeyi tutsun da, bir sivile açsın ? Sivil her zamanki teftiş gibi, elleri arkasında, otel içlerine yürürken, kâtibin aklından az öncesi geçti. Otel sahibi soluk soluğa gelmiş, "Kodaman"ı oteli teftiş ederken bulmuştu. Bulmuştu ama, adamın bağırıp çağırması karşısında ne diyebilmişti? Hiiç. Süt dökmüş kedi gibi sinivermişti. Canım, adam haksız değildi gerçekten de. Otel, otelden başka herşeye benziyordu bir sefer. Yapı eski yapı, eğri, yataklar, yorganlar, yorgan çarşafları, yastık örtüleri pisin pisiydi. Ayağının tozu, çamuruyla gelen bir müşteri kendini pire tersleri, tahtakurusu kanlarıyla zaten kirli yataklardan birine atar, bir de o kirletir, ertesi gün ardına bile bakmadan çeker giderdi. "Herif", yorganları kaldırıp da bu pire, tahtakurusu, düpedüz ayak kiriyle alacalanmış yatakları görünce avazı çıktığı kadar bağırmağa bağlamıştı: "— Bu ne pislik, bu ne rezalet? Siz temizlik ve nezafete riayet etmiyorsanız, Belediye'nin temizlik işleri de mi görmüyor bunları? Avuç dolusu para ödeyen vatandaşların sağlığına suikasttir bu suikast!." Patron bir kıyıda titremeğe başlamıştı. Korkuyla kâtibe bakıyor, "Aman sen gir şunun sakalının altına. Üç, beş atalım ağzına da sussun. Belediya melediye, sağlık işleri, mağlık işleri karıştırdı. Başımız adamakıllı belâya girer!" demek istemişti ama, ne yapabilirdi böylesine öfkeli müfettişe? Üstelik herif onları bir kıyıya çekerek pislik üzerinde usul usul, pazarlığa yanaşmak maksadiyle durmamış, avazı çıktığı kadar bağırarak bir çuval inciri barbat etmişti. Sonra daha önemlisi, Allahtan olacak, otel kasasını kontrol etmek gelmemişti aklına. Bir gelse de eşelese, şap gibi yandığının resmiydi! Sonra asıl önemlisi... ama burasını kaabil değil, kellesini kesseler hiç kimsaye söyliyemezdi. Suçtu bu! Mazallah adamı tuttukları gibi içeri atıverirlerdi.</p>

  <p class="calibre1">"Herif" tam avaz avaz bağırıp çağırırken gelivermişti otel sahibi. Zaten ödlek, tabansız, höt desen korkup kaçacak biriydi. Âmir, memur kim gelirsa gelsin, bağırıp çağırmaya başlamazlar mı, hemen eli ayağı çözülür, kâtibinin eline yüzlükleri tutuşturur, "Aman konuş şu herifle, bunları da ağzına atıver. Benim haberim olmasın!" derdi. Kâtip de paraları alır, ya anlaşıp verir, ya da gerekmezse para konusunu açmazdı bile. Açmazdı ama, kendisinde kalan paraları "Buyur patron. Paraya hacet kalmadan hallettim!" diyecek kadar da saf değildi. Gene öyle, herif otel odalarında bağıra dursun, patron, kâtibine iki tane yüzlüğü sıkıştırıvermişti. Kâtip de... akıl işte. öyle adama, deve gibi adama iki tane yüzlük rüşvet verilir miydi? Nitekim yüzlükleri görünce gözleri iri iri açılmıştı:</p>

  <p class="calibre1">— Ne parası bu?</p>

  <p class="calibre1">— Hiç beyefendi, öyle...</p>

  <p class="calibre1">— Nasıl öyle?...</p>

  <p class="calibre1">— Öyle işte..</p>

  <p class="calibre1">Paraları elinden çekip almış, sesini yükseltmiş,</p>

  <p class="calibre1">— Yani rüşvet ha?</p>

  <p class="calibre1">— Estafurullah beyefendi..</p>

  <p class="calibre1">— Vatandaşa karşı olan aslî vazifelerinizi yerine getirmeyin, yurttaş sağlığıyle oynayın. Sonra da bu alçakça hareketinize beni de âlet etmeğe kalkışın... Peki, peki ben bilirim yapacağımı. Avucunda yüzlükler, otel sofasının, sonra da merdivenlerinin paslı çivileri laçka olmuş eski tahtalarında zııt zııt zııt, çekip gitmişti. Gitmişti ama, "Herif", otelin sağlık kurallarına zerrece uymadıktan başka, gene patronun ısrarıyle kimlik cüzdansız kaçak yatırıp polise beyanname vermedikleri iki kişiyi de görmüştü. Belki farkına varmayacak, belki de sormayacaktı ama, herifler, "Müfettiş"i görünce, elbiselerini koltuklarına alıp otelden paldır küldür kaçmışlardı. Kaçanların ardından anlamlı anlamlı baktıktan sonra sormuştu!</p>

  <p class="calibre1">— Kim bunlar?</p>

  <p class="calibre1">— Hiç efendim...</p>

  <p class="calibre1">— Nasıl hiç? Beni görünce neden don paça kaçtılar?</p>

  <p class="calibre1">— Bilmiyorum efendim.</p>

  <p class="calibre1">— Ben biliyorum., otelinizi mezbele halinde idare ettiğiniz yetmezmiş gibi, öte yandan beyannamesiz, kaçak adam yatırıyor, sonra da bana rüşvet vermeğe kalkıyorsunuz. Peki peki...</p>

  <p class="calibre1">Gerçi patron da, ödlek patron da sanki işi idare ettirecek, sanki şimdiye kadar ettirmiş, sanki elinden böyle işler gelirmişcesine "Herifin ardından koşmuştu.Sivil, otel kâtibinin bütün bunları hatırlamaktan gelen düşünceli halinden anlamlar çıkararak yanına geldi, göz kırptı:</p>

  <p class="calibre1">— Yattı mı?</p>

  <p class="calibre1">Otel kâtibi anlamamış göründü:</p>

  <p class="calibre1">— Kim?</p>

  <p class="calibre1">— Beyefendi...</p>

  <p class="calibre1">— Hangi beyefendi?</p>

  <p class="calibre1">— Canım müfettiş bey?</p>

  <p class="calibre1">Sonra birden ayılarak kırdığı potun farkına vardı: "Şefi "herifin Ankara'dan geldiğini, belki de yüksek bir müfettiş olduğunu bilmediklerini, sırf şehrin asayişi bakımından otelleri kontrol ederken, çaktırmadan öğrenivermesini istemişti. Şimdiyse iş işten geçmişti. Kırdığı potu düzeltmek için, kaşlarını hemen resmî bir ciddililikle çattı:</p>

  <p class="calibre1">— Bana bak, ne sen, ne ben, ne de başkası, beyefendinin Ankara'dan habersizce gelmiş, burada birtakım teftişler yapmakta olduğunu asla bilmiyoruz, anladın mı? Nesine gerekti kâtibin?</p>

  <p class="calibre1">— Anladım efendim, dedi.</p>

  <p class="calibre1">— Benim şu anda buraya gelişim, sırf emniyet olarak, şehrin asayişi bakımından normal teftiş görevimizi yapmak için. Bu arada, hususî surette sana sormuş olabilirim. Bütün mesele, hususiyeti resmiyete.... efendim?</p>

  <p class="calibre1">Otel kâtibinin bin kere nesine gerekti?</p>

  <p class="calibre1">— Çok doğru âbi. Çay, kahve bir şey emretmezmisiniz?</p>

  <p class="calibre1">Sivil rahatlamıştı:</p>

  <p class="calibre1">— Hayır, mersi... dedi. Yattı mı? Kâtip başka dallardaydı:</p>

  <p class="calibre1">— Demek Ankara'dan geliyor? Sivil kızdı:</p>

  <p class="calibre1">— Evlâdım bırak Ankara'yı, alma ağzına. Ne diyorum? Müdür beyin çok sıkı emri var, herifin, pardon müfettiş beyin Ankara'dan geldiğini, Valiyi, Emniyet Müdürü beyi telâşa verecek kadar önemli bir zat olduğunu bilmiyoruz!</p>

  <p class="calibre1">Kâtibi uzun uzun gözden geçirdi. Sonra:</p>

  <p class="calibre1">— Şey yayılırsa, hakkında hayırlı olmaz! Kâtip anlamadı bile, "Hakkında hayırlı olmaz"ı.</p>

  <p class="calibre1">— Abi, dedi. Sana bir şey soracağım... Sivil iyice huzursuzlanmıştı:</p>

  <p class="calibre1">— Sen sormayı bırak da, cevap ver! dedi. Beyefindi kaç numarada kalıyorlar? Yattılar mı?</p>

  <p class="calibre1">Oturuyorlar mı?</p>

  <p class="calibre1">— Beyefendi mi?</p>

  <p class="calibre1">Yutkundu. Kızmış gitmişti adam. Niçin kızdığını sorarsa ne diyecekti? "Yatakları, çarşaflan beğenmedi, beyannamesiz kaçak adam yatırdığımızı gördü, üstelik rüşvet de verdik... Bütün bunlara kızıp gitti!" mi diyecekti?</p>

  <p class="calibre1">— Ha? Yattı mı, oturuyor mu?</p>

  <p class="calibre1">Verecek başka karşılığı yoktu:</p>

  <p class="calibre1">— Yatmıyor.</p>

  <p class="calibre1">— Oturuyor mu?</p>

  <p class="calibre1">— Ne yatıyor, ne de oturuyor. Yok burada! Sivil inanmadı:</p>

  <p class="calibre1">— Nasıl yok? Güzel İzmir Oteli burası değil mi?</p>

  <p class="calibre1">— Burası.</p>

  <p class="calibre1">— Pekii?</p>

  <p class="calibre1">— Senin anlıyacağın âbi, oteli beğenmedi, kızdı gitti! Sen şimdi eşelemeyi bırak da, beni düşündüren.. Birden aklı başına gelerek kendini tuttu. Tutması, otelin sağlık kurallarına uymayacak kadar pis olması dolayısiyle "Herifin bağırıp çağırması, otel sahibinin de kâtibi aracılığiyle verdiği, beyefendiyi alabildiğine kızdıran iki yüz liradan dolayı bir biçimsizlik çıkarsa, otel sahibinin mi, yoksa kâtibin mi suçlu görüleceğini öğrenmeğe kalkmak istemesiydi. Öyle ya, yediği yoktu, içtiği yok. Patron: "Götür, usulüyle ver!" demişti, Çok vermişti böyle. Nereden bilecekti, "Herifin nâmus-u mücessem" olduğunu? Sonra, bilse bile, patronu madem emretmişti, emri yerine getirmek zorundaydı. Getirmezse patronu kızar, kasayı masayı teslim et, bas git diyebilirdi. Kasa açığı olmasa vız gelirdi ama, kasa açığı vardı!</p>

  <p class="calibre1">— Sonra? dedi sivil.</p>

  <p class="calibre1">— Sonra patron geldi o bağırıp çağırırken, ödü koptu enayinin...</p>

  <p class="calibre1">Sivil, patronu hatırlayarak güldü: ;</p>

  <p class="calibre1">— Demek ödü koptu?</p>

  <p class="calibre1">— Kopmaz mı? Bin kere söyledim, bu yataklar ve yorganlar, bu çarşaflar berbat, değiştirelim. Bir âmir, bir memur geliverirse yanarız, dedim kulak ardına attı. Herif de, pardon müfettiş bey de geliverdi işte.. Gördü, öfkelendi, çekti gitti. Haksız mı? Sen müfettiş olsan meselâ âbi? Ha?</p>

  <p class="calibre1">— Patron nerde?</p>

  <p class="calibre1">— Ne bileyim? Arkasından o da çıktı gitti.</p>

  <p class="calibre1">— Beyefendinin nereye gittiğini biliyor musun?</p>

  <p class="calibre1">Kâtip omuz silkti:</p>

  <p class="calibre1">— Nereden bileceğim?</p>

  <p class="calibre1">— Demek şimdi burada yoklar?</p>

  <p class="calibre1">— Çıkalı yarım saat olmadı...</p>

  <p class="calibre1">Sivil, birdenbire önemini yitiriveren kâtibin yanından hızla ayrılarak, Şefine durumu bildirmeğe koşmadan önce yarı tehdit, yarı kurusıkı:</p>

  <p class="calibre1">— Bana bak, dedi. Tekrar ediyorum: Beyefendinin Ankara'dan geldiğini, yüksek müfettiş olduğunu ne sen biliyorsun, ne de ben. Ağzından sakın kaçırma. Sonra vallahi şap gibi yanarsın, anladın mı?</p>

  <p class="calibre1">Koşarak otelden çıktı. Durumu şefine hemen bildirmek için bir telefon aranmağa başladı. Birden gözüne semtin nöbetçi eczanesi ilişti. Gitti, Yarı aydınlık camekânında "NÖBETÇİ" yazıyordu ama, kapı kapanmış, görünürlerde de kimseler yoktu. Zile bastı. Tekrar bastı, sonra tekrar. Neden sonra tâ gerilerdeki paravananın ardından don paça kalfa çıktı, isteksizlikle, homurtuyla kapıyı açtı, sertçe sordu:</p>

  <p class="calibre1">— Ne var? Ne istiyorsun?</p>

  <p class="calibre1">Sivil kendini tanıtıp, telefon başına gitti, alışkın parmaklarla numaraları çevirdi:</p>

  <p class="calibre1">— Alooo..</p>

  <p class="calibre1">Masası başında, gelecek telefonu uykulu uykulu beklemekte olan Şef:</p>

  <p class="calibre1">— Eveet? dedi. Sonra birden ilgisi arttı:</p>

  <p class="calibre1">— Yaa! Demek oteli çok kirli bulmuş? Peki şimdi nerdelermiş? Bilmiyor musun? Kâtibe uslüyle soraydın. O da mı bilmiyormuş? Peki ne yapacaksın şimdi? İyi ya, Bütün otelleri gez. Herhalde birinden birindedir. Neticeyi telefon başında bekliyorum. Güle güle!</p>

  <p class="calibre1">Kulaklığı yerine koydu, kaldırdı, numaralan çevirdi:</p>

  <p class="calibre1">— Aloo, beyefendi... Evet efendim bendenizim. İlk istihbar, Güzel İzmir Oteline gitmişler. Teftiş neticesi maalesef kötü. Evet efendim kötü, maalesef...</p>

  <p class="calibre1">Emniyet Müdürü ferahlıkla Valiye döndü: Vali bey hâlâ orada, "Adam"ın kimliği üzerine bilgi edinebilmek için sonucu gerekirse sabaha kadar bekliyecekti. Hanımını falan yollamış, misafirler de dağılmışlardı. Elleri arkasında, demindenberi salonda yukarı aşağı dolaşıyor. "Adam" üzerine çeşitli yorumlar yapıyordu ki, Emniyet Müdürü'nün telefon konuşmasından adamın kimliğini anlar gibi olmuştu:</p>

  <p class="calibre1">— Şeyyy dedi. Durum anlaşılıyor..</p>

  <p class="calibre1">Emniyet Müdürü telefonu kapatıp, yanına geldi:</p>

  <p class="calibre1">— Evet beyefendi. Otelleri teftiş ettiğine göre... efendim?</p>

  <p class="calibre1">— Bir belediye müfettişi!..</p>

  <p class="calibre1">— Evet, belediye müfettişi!</p>

  <p class="calibre1">__ Ben de başka şey sanmıştım...</p>

  <p class="calibre1">— Ya bendeniz beyefendi?</p>

  <p class="calibre1">— Üzerinde durup izam etmeğe gelmez. Bana Belediye Reisini bulun lütfen...</p>

  <p class="calibre1">Emniyet Müdürü, Belediye Reisinin evini buldu. Belediye Reisi, kısa boylu, tıknefes, şeker, damar sertliği, kalb yetersizliği, arteryoskleroz gibi daha bir sürü hastalıktan şikâyetçi çekingen biri, gecenin bu saatinde Vali bey tarafından aranılması ödünü koparmış, hemen tansiyonu yükselmekle kalmamış, eli ayağı da titremeğe başlamıştı. Bunca yıllık Belediye Reisiydi, şimdiye kadar hiçbir Vali, kendisini gecenin böyle ileri saatinde aramamıştı. Telefona koştu:</p>

  <p class="calibre1">— Estağfurullah beyefendi. Emri âlileri beyefendiciğim? Yaaa! Teftiş mi etmişler? Hangi otel? Güzel izmir Oteli... ben böyle bir otel hatırlamıyorum,. Haa, bildim bildim. Demek beğenmemişler? Bağırıp çağırmışlar demek? Demek,,,.</p>

  <p class="calibre1">Sıcak Anadolu gecesi derinleşerek sürüp gidiyordu.</p>

  <p class="calibre1">Arkasında elleri, arkasındaki ellerinde çantası, rölöve şapkası, zııt zat zııt... bir ara sokağa saptı. Uygun,karanlık bir köşede küçük aptes bozmak tı maksadı ki, birden ardında ayak sesleri. Aptes bozmaktan vazgeçti. Gelen, herhangi bir görevli olabilirdi: Bekçi, polis gibi. Otel kâtibinden öfkeyle alıp pantalon cebine çalımla soktuğu iki yüz lirayı hatırladı. Hakkında herhangi bir ihbar da olabilirdi. Numaraları tesbit edilmiş, paraları vermişlerdi belki, şimdi de... Fakat, hayır, o yıllara dayanan tecrübesinin verdiği sezgiyle kimbilir kaçıncı sefer anlamıştı ki, gelen, herhangi bir görevli değil, olsa olsa az önce iki yüz lirayı veren kâtipti. Adımlar korkaktı çünkü, adımlar iradesiz, adımlar çekingen, beceriksiz...</p>

  <p class="calibre1">— Beyefendi, beyefendiciğim...</p>

  <p class="calibre1">Durdu, yarım solla hafif döndü, azametle:</p>

  <p class="calibre1">— Efendim? dedi.</p>

  <p class="calibre1">Kimbilir nereden vuran hafif ışıkta adama baktı, hayır, az önceki kâtip değildi bu. Bir an şaşalar gibi olduysa da, çekinecek bir şey yoktu. Deminki korkak, çekingen, beceriksiz adımların sahibi herhangi bir görevli olamazdı, hiçbir görevli böylesine zayıf, iradesiz, korkak adımlarla yaklaşmazdı şikârına. Kendini topladı. Yeniden baktı: Uzun boylu, kuru, efendiden biri. Ellerini ovalayışı, çekingenliği, paldır küldür konuşmayışı, yutkunuşu hoşuna giderek:</p>

  <p class="calibre1">— Kimsiniz? dedi. Ne istiyorsunuz? Adam hep o mahcupluk içinde kekeledi:</p>

  <p class="calibre1">— Ben, bendeniz...</p>

  <p class="calibre1">— Evet?</p>

  <p class="calibre1">— Demin teftiş buyurduğunuz...</p>

  <p class="calibre1">— Evet?</p>

  <p class="calibre1">— O, otelin...</p>

  <p class="calibre1">— Eveet?</p>

  <p class="calibre1">— Sa, sahibiyim efendim!</p>

  <p class="calibre1">"Kodaman" her ihtimale karşı kendini toparladı bir an:</p>

  <p class="calibre1">— Ben demin herhangi bir müfettiş sıfatiyle otel falan teftiş etmedim, dedi. Sadece bir yurttaş! Memleketinize gelmiş, geceyi sizin otelinizde geçirmek isterken, herşeyi pis, kirli, bulantı verici bulmaktan gelen bir sinirlilikle bağırıp çağıran bir yurttaş! Anladın mı? Kuru otelcinin kafasında bir fikir yanıp söndü: Öyle ya, elbette böyle konuşacaktı. Müfettişim, buranın Valisi başta olmak üzere çöpçüsüne kadar herkesi, herşeyi teftiş edeceğim, demezdi ya!</p>

  <p class="calibre1">— Biliyorum beyefendi. Yalnız...</p>

  <p class="calibre1">— Ne yalnızı?</p>

  <p class="calibre1">— Otelimizin pisliği hakkında...</p>

  <p class="calibre1">— Evet?</p>

  <p class="calibre1">— Belediye'ye falan..</p>

  <p class="calibre1">— Falan</p>

  <p class="calibre1">— Herhangi bir şikayette...</p>

  <p class="calibre1">— Evet?</p>

  <p class="calibre1">— Bulunmazsınız elbette ama... Güya tepesi attı:</p>

  <p class="calibre1">— Ne demek o? Neden şikâyette bulunmıyacak mışım? Neden elbette oluyor? Bu biçare, bu bağrı yanık, bu fedakâr milleti pis lokantalarda avuç dolusu para karşılığı sözümona doyurmağa, itlerin bile yatmadan önce düşüneceği palasparelerin arasında yatırmağa ne hakkınız var?</p>

  <p class="calibre1">Otel sahibi kurdukça kurmuştu bir an. Ulan ne ağızdı bu be? Tam tamamına, seçmen tavlamağa çıkmış milletvekili adayı ağzı! Herif sağlama partili bir müfettişti, belki de müfettişler müfettişi. Ne lâflardı onlar be! Sonra yakışıyordu da. Yıllar yılı milletvekili adaylarından çok, millî bayramlarda falan biçimine getirip kaptığı kürsüde dinliyicilerin iflahını kesene kadar bas bas bağıran partililerle, memleketin büyüklerinden çokluk işittiği sözlerdendi ama, bu onlardan çok daha etkin olmuştu. Biliyordu, oteli hiçbir sağlık kuralına uymayacak, tümen tümen ceza yiyecek kadar pisti, bu bakımdan suçluydu. Yarın sabah sabah kalkıp Belediye'ye gitse, durumu bildirse, sağlık ekibi yenilmiş, içilmişliğe, dostluğa, ahbaplığa falan aldırış etmeden hemen gereken işlemi yapmağa başlardı ki, ondan sonra artık ayıkla pirincin taşını. Kuyruğun hükümetin eline geçmeğe görsün bir sefer. Geçti mi, artık herşey fazlasıyla sökün ederdi. Ceza, tekrar ceza, cezanın cezası, haftalar, aylarca kapama kararı, hattâ fen işlerinin çeşitli raporları. Çünkü otel olarak kullandığı yerin aslında usulsüz kullanıldığını gayet iyi biliyordu. Bir şikâyet, küçük, küçücük bir şikâyet, sağlık ekibinden geçtim, fen işleri şipşak kancayı takacak, ondan sonra irili ufaklı memurlar hergün gelip gidecektir. Yıktırıp yenisini yaptırmaya kalksa, en azından birkaç yüz binin kapısıydı. Dededen mi, yoksa dedesinin babasından mı ne kalan bu harap konağın bulunduğu yer. Belediyenin imar plânı içindeydi ki, buraya, plân gereğince gösterişli, turist avına yarayacak büyük bir yapı çökertmek zorundaydı. Onun için, beyefendiyle bu gece anlaşıp üçün beşin yolunu buldurup, meseleyi kapatmalıydı. Üstelik kâtibi eliyle verdiği iki yüz lirayı almadıktan başka, otel de kaçak yatırılanları da görmüştü. Şayet şikâyet ederse, değil para cezası, değil bir hafta, on gün kapamak meslekten bile men edilebilirdi.</p>

  <p class="calibre1">— Haklısınız, dedi, yerden göğe kadar haklısınız beyefendi. Biz, yani fakir fıkarayı düşünmeyen biz düşüncesiz esnaf...</p>

  <p class="calibre1">— Fakir fıkara ne demek ?</p>

  <p class="calibre1">— Yani, şeyy..</p>

  <p class="calibre1">— Fakir fıkara diye ayrım yaparak sınıf tezadını belirtir şekilde konuşma arkadaş. Buna hakkın yok!.</p>

  <p class="calibre1">— Beyefendi, bir dakika beyefendi...</p>

  <p class="calibre1">— Kesme sözümü! Zengin sınıfı, fakir sınıfı diye iki ayrı sınıf yok bu memlekette! Memleketimizdeki kanunlar nazarında birbirine tamamiyle eşit, kaynaşmış bir kütle var. Ve bu kütle, topyekûn Türk milletini teşkil eder, anladın mı?</p>

  <p class="calibre1">Otelcinin kanı büsbütün kurumuştu</p>

  <p class="calibre1">— Anladım efendim.</p>

  <p class="calibre1">— Partiler arasındaki ayrılığa bakıp da, cennet yurdumuzda vatandaşların birbirine karsı olduğunu da sanma!</p>

  <p class="calibre1">— Sanmıyorum efendim, gayet doğru, yerden göğe kadar...</p>

  <p class="calibre1">— Hakkım var, değil mi?</p>

  <p class="calibre1">— Elbette beyefendi.</p>

  <p class="calibre1">— O halde yarın, ilgililer nezdinde bir soruşturma yapıp...</p>

  <p class="calibre1">Otelci mahvolduğunu sandı..</p>

  <p class="calibre1">— . . . yapıp, şu otel adı altındaki pislik, murdarlık ve ne idüğü belirsizleri barındırma yatağının mevcudiyetinden haberdar olup olmadıklarını sormak...</p>

  <p class="calibre1">— Allah... yandım!</p>

  <p class="calibre1">— Müsaade et; sormak, şayet haberleri yoksa, onlar hakkında da gereken kovuşturmayı yapıp....</p>

  <p class="calibre1">— Beyefendi!</p>

  <p class="calibre1">— ... yapıp, deveden büyük fil vardır fetvasınca onları da tecziye etmek, yahut ettirmek de bir vatandaş olarak benim hakkımdır, değil mi?</p>

  <p class="calibre1">Otelci neredeyse yıkılacaktı. Kendini zor tutarak:</p>

  <p class="calibre1">— Beyefendi, diye inledi, mahvederler beni beyefendiciğim!</p>

  <p class="calibre1">Adamı göğsünden eliyle itti:</p>

  <p class="calibre1">— Müsaade et... kâtibinin avucuma sıkıştırdığı iki yüz liraya gelinceee.. ¦</p>

  <p class="calibre1">Otelcide hayır kalmamıştı, bayılacaktı nerdeyse.Beriki her şeyin farkında olduğu halde, son darbeyi olanca insafsızlığiyle indirdi:</p>

  <p class="calibre1">— Ben dilenci miyim, ulan ?</p>

  <p class="calibre1">Her zaman en kızdığı sözlerin başında gelen "ulan"a şu sıra kızmak değil, adamın anlaşma kapısı açmak istemiş olacağı kanısına vararak sevinmişti bile. öyle ya, "Ben dilenci miyim ulan? îki yüz lira benim gibi kerli ferli adamın dişinin kovuğuna bile yeter mi? Sonra düşün, bir şikâyet eder de hakkında kovuşturma yaptırırsam, binler, on binlerce lira zarara girersin. İki yüz liracıkla olur mu bu kadar iş?" demekte, demek istemekte haksız mıydı?</p>

  <p class="calibre1">Pırıl pırıl bir umutla:</p>

  <p class="calibre1">— Estafurullah beyefendi, dedi. O nasıl söz? Zâti-âlinizin dilenciliğinizi kim iddia edebilir? Kimin ne haddine ?</p>

  <p class="calibre1">— Ne haddine ama, kâtibin midir, nedir, o maymun suratlı utanmadan buna cür'et etti. İnsan bunu-</p>

  <p class="calibre1">— Bir cahillik etmiş beyefendi, zâtı-âlinizi tanıyamamış...</p>

  <p class="calibre1">— Hem tut yurttaşları yurttaşlık haysiyyetiyle kaabil-i telif olamıyacak pis yataklarda yatır, hem de karşındakini dilenci farzet! Olmaz, olmaz efendim olmaaaz!</p>

  <p class="calibre1">Zııt zııt zııt, yürümeğe başladı. Köşeyi döndü. Otel sahibi de ardında. Hep o pırıl pırıl umutla yürüyor, iki yüz lirayı dilenciye lâyık gören bu "sınıfsız", "kaynaşmış kütlecî yurttaşı dilenci olmaktan çıkaracak ne miktar bir para verirse uygun düşeceğini tasarlamağa çalışıyordu ki, adam yeni, karanlık, iyice karanlık bir başka köşeyi dönmüş, durmuştu. Otel sahibi gene çekinerek yaklaştı. Dikkatle baktı beyefendinin baktığı yere: Bir bekçi, Evet evet, bir bekçi, koyu karanlığa kendini uydurmuş, horlayıp duruyordu.</p>

  <p class="calibre1">Beyefendi homurdandı:</p>

  <p class="calibre1">— Rezalet, kepazelik. Nedir bu memleketin hali ? Bu ne başıbozukluk ? Bu ne vazife sınırlarını tanımamak? Bu ne lâubalilik?</p>

  <p class="calibre1">Otelci soruyu kendine sanarak:</p>

  <p class="calibre1">— Hakkı âliniz var beyefendi, dedi.</p>

  <p class="calibre1">— Efendim anlaşılıyor, bu memlekette bey belirsiz, meydan ıssız. Demek ki halk bir yanda, esnaf öte yanda, idarî ve adlî makamlar da daha öte yanda.... oooh... Allah afiyet versin, işler yolunda, gidiyor!</p>

  <p class="calibre1">Emretti:</p>

  <p class="calibre1">— Uyandır şunu!</p>

  <p class="calibre1">Yıllar yılı alabildiğine şımarmış cebi dolu otelci, isterse memleketin en büyüğü tarafından verilsin, ne bu,ne de buna benzer hiçbir emri telâkki etmez, bunu kendine hakaret sayardı ama, şimdi pabuç pahalıydı.</p>

  <p class="calibre1">Fındık kabuğuna gir dese girecek, giremese bile girmeğe çalışacaktı.</p>

  <p class="calibre1">Bekçiye sokuldu, omuzunu dürttü:</p>

  <p class="calibre1">— Hemşerim, heey hemşerim!</p>

  <p class="calibre1">Bir hayli yaşlı kaba saba bekçi hemen uyanmadı, önce horultusu dindi, bir süre dinledi âdeta uyku içinde, sonra:</p>

  <p class="calibre1">— Hıh, dedi.</p>

  <p class="calibre1">— Heeey hemşerim, uyan artık, uyan! Silkinip kalktı:</p>

  <p class="calibre1">— Uyumirdim...</p>

  <p class="calibre1">Suçüstü yakalanmışların kaygısıyla ayakta durmağa çalışırken, ceketinin iki yanlarını çekiştiriyordu.</p>

  <p class="calibre1">— Gözlerim eyle bi bulanmış. Volla uymirdim ho!</p>

  <p class="calibre1">Kocaman bıyığı, kalın çatık kaslarıyla yiyecek gibi bakan adamın karşısında ufalıp duruyor, boyuna tekrarlıyordu:</p>

  <p class="calibre1">— Volla. Gözlerim eyle bulanmış.. "Kodaman":</p>

  <p class="calibre1">— Ne tuhaf memleket, diye söylendi. Evet, evet, belli bu memlekette bey belirsiz, meydan ıssız olduğu. Ne âmir belli, ne memur. Şöyle bir dolaşınca insan anlıyor ki, lokantaları pis, berbat, oteller hakeza, yurttaşın mal, can emniyetini korumakla mükellef bekçiler karanlıklara tamsiper yapıp horlaladıkları halde, uyumadıkları iddiasındalar. Âlâ, çok âlâ doğrusu...</p>

  <p class="calibre1">Bekçi gene şaşkın şaşkın:</p>

  <p class="calibre1">— Uyumirdim, dedi. Eyle bulanmış gözlerim... Karşısındakinin ısrarlı inkârı karşısında söyliyecek söz bulamıyanların öfkesiyle sertçe baktıktan sonra, onu yutkunmaları içinde bırakıp, sarı iskarpinleriyle, zııt zııt zııt uzaklaştı.</p>

  <p class="calibre1">Bekçi, karşısındaki uzun boylu, zayıf adama sokuldu:</p>

  <p class="calibre1">— Bu kimdi kurban? Otelci:</p>

  <p class="calibre1">— Müfettiş, dedi, müfettişten de büyük: Sonra "Kodaman"ın ardından âdeta seğirtti. "Kodaman", koşarcasına yaklaşmakta olan ayak seslerinden geleni tanıyarak, canı sıkıldı. Ne geliyordu gene bu herif? Küçük aptes fena sıkıştırmıştı, işeyecek uygun bir yer bulmak için bu karanlık, pis sokaklara sapıp duruyordu. Herif ardından böyle gölgesiymişcesine gelmekte devam ederse, ne lezzetle küçük su dökebilir, ne de keyfince düşünebilirdi.</p>

  <p class="calibre1">Durdu.</p>

  <p class="calibre1">Otelci de ellerini ovalıyarak durdu.</p>

  <p class="calibre1">— Efendim ? dedi "Kodaman".</p>

  <p class="calibre1">Beriki, anlaşılmayan bir şeyler mırıldandı.</p>

  <p class="calibre1">— Anlamıyorum, yüksek söyle! Toparlandı:</p>

  <p class="calibre1">— Horluyordu, dedi.</p>

  <p class="calibre1">— Kim?</p>

  <p class="calibre1">— Bekçi.</p>

  <p class="calibre1">— Onun horlaması, sizlerin horlamalarınızın yanında çok masum kalır. Sen, söyle bakalım, peşimde ne dolaşıyorsun gölgem gibi?</p>

  <p class="calibre1">Otelci yutkundu. Sonra kendini topladı:</p>

  <p class="calibre1">— Affedersiniz, bir istirhamda bulunacaktım...</p>

  <p class="calibre1">— Neymiş, bulun bakalım.</p>

  <p class="calibre1">— Vakit epeyce ilerledi. Herhalde yatıp dinlenmek istersiniz diye düşünmüştüm de...</p>

  <p class="calibre1">Gerçekten de, vakit hayli geç olmuştu.</p>

  <p class="calibre1">— Beni leş gibi yataklarında mı ağırlayacaksın pis otelinin?</p>

  <p class="calibre1">— Aman efendim, rica ederim.</p>

  <p class="calibre1">— Pekiy?</p>

  <p class="calibre1">— Tenezzül buyurulursa bendenizin fakirhanede bu geceyi geçirmek şerefini bendenize verseniz diyecektim...</p>

  <p class="calibre1">Hemen ekledi:</p>

  <p class="calibre1">— Kaabilse tabiî.</p>

  <p class="calibre1">Haa, bak buna diyeceği yoktu. Ev yatağında rahat bir uyku çeker, sabahleyin ağırlanır, asıl önemlisi,belki de iki yüzün gerisi gelirdi.</p>

  <p class="calibre1">Gene de:</p>

  <p class="calibre1">— Buranın bütün otelleri seninki gibi iç açıcı, temiz, ferah mı?</p>

  <p class="calibre1">Otelci sözdeki alayı farkedecek kadar zekiydi. Güldü:</p>

  <p class="calibre1">— İnanın beyefendi, benimkinden çok daha pistirler!</p>

  <p class="calibre1">— Allah Allah...</p>

  <p class="calibre1">— Sizi temin ederim ki.</p>

  <p class="calibre1">— Demek burda... Sözünü kesti:</p>

  <p class="calibre1">—Bütün gece gözümüzü bir an olsun kırpmıyacağınızı bildiğim için, başka otel tavsiye etmem!</p>

  <p class="calibre1">Küçük aptes, ayakta duramıyacak kadar sıkıştırdığı için, kısa kesti:</p>

  <p class="calibre1">— Yaa...</p>

  <p class="calibre1">— Evet beyefendi.</p>

  <p class="calibre1">— Evin uzak mı?</p>

  <p class="calibre1">— Değil beyefendi. Buyurun, gidelim!</p>

  <p class="calibre1">"Müfettiş", "Müfettişler Müfettişi", ne sanırsa sansın. Kendisi buna dair hiçbir şey kaçırmamıştı ya ağzından! Baltayı taşa vursa da iş resmiyete dökülürse, ne çıkardı? Nihayet bir yurttaştı. Ağzında dili dönen, kafası çalışan, bir bakışta iyiyi kötüden ayırt eden, edebilen her medenî insan gibi, ilk geldiği bu şehirde yığınla sağlık, fen kurallarına aykırılık görmüş, başkaları gibi susacağına açıklamıştı. Bu açıklama "Ankara'dan gelen herhangi bir kodaman" havasını taşıyorsa, bu yüzden de çevresindekiler ürküyor, korkuyorlarsa suç onun muydu? Otelci yanında bir adım sol gerisinde, konuşup duruyordu. Bütün bu konuşmalardan anlıyordu ki, bu şehir de, yurdun hemen hemen bütün öteki şehirleri gibi "A" dan "Z" ye kadar bozuktu. Bir sokak daha geçtikten sonra, otelcinin ikinci plân bir caddedeki konağı göründü. Gecenin içinde, yıldız dolu, hafifçe aydınlık göğe kapkara yaslanmıştı sanki. Otelci, konağını işaret etmeden önce:</p>

  <p class="calibre1">— Yerden göğe kadar haklısınız beyefendi, dedi. Burada da herşey, işaret buyurduğunuz gibi, A dan Z ye kadar bozuk!</p>

  <p class="calibre1">— Bütün mesele, bozukluğu görüp, kabul edip, düzeltmekte!</p>

  <p class="calibre1">— Doğru.</p>

  <p class="calibre1">— Herkes kendi evinin kapısını süpürse, şehir temiz olurdu.</p>

  <p class="calibre1">— Çok doğru beyefendi...</p>

  <p class="calibre1">Aklından "Herkes" geçti. Evet, herkes... Yani, kendisinin de içlerinde bulunduğu, şehrin lokantacı, otelci, bakkal, kasap, manav gibi esnafı. Sağlık kontrolleri ciddilikle yapılsa, cezalar hiç acımadan verilse, parayı verene düdük çaldırılmasa, elbette işler tıkırında giderdi ama, dinleyen kim?</p>

  <p class="calibre1">— İşte bizim fakirhane beyefendi! "Beyefendi" durdu, kapıya aşağıdan yukan şöyle bir baktı: Saçakları dantelâlar gibi işli, beş katlı, ahşap, bir eski zaman konağıydı. Aşağıdan yukarı bakarken nerdeyse rölöve şapkası düşecekti.</p>

  <p class="calibre1">— Bu bina da, dedi, senin otel gibi, mâil-i inhidam!</p>

  <p class="calibre1">Otelcinin bir hayli ferahlamış yüreği hop etti Evet, öyleydi. Hele otel! "Mâil-i inhidamdır. Otel olarak kullanılamaz..." diye Fen İşlerinden verilmiş bir rapor vardı. Vardı ya, bir kolayını bulmuş, şimdilik hasıraltı ettirmişti. "Bu bina da senin otel gibi mâil-i inhidam"ın karşılığını alamayan "Kodaman", hemen hile sezerek:</p>

  <p class="calibre1">— Ha? dedi.</p>

  <p class="calibre1">Otelci yine anlıyamamışçasma toparlandı:</p>

  <p class="calibre1">— Efendim beyim... ne buyurdunuz?</p>

  <p class="calibre1">Bu arada cebinden de anahtarını çıkarmış, kilide sokmuştu.</p>

  <p class="calibre1">— Bu bina diyorum, senin otel gibi mâil-i inhidam!</p>

  <p class="calibre1">Otelci kapıyı açmıştı:</p>

  <p class="calibre1">— Buyurun beyefendi...</p>

  <p class="calibre1">"Beyefendi"nin girmekte hafif bir tereddüt geçirmesi karşısında, çaresiz:</p>

  <p class="calibre1">— Az önce çok güzel izah buyurduğunuz gibi, dedi. şehrimizde herşey A dan Z ye kadar bozuk. Takdir buyurursunuz ki, bir çiçekle yaz gelmez. Bendeniz... buyurun efendim!</p>

  <p class="calibre1">Buyurdu. İşler adamakıllı tıkırında gidiyordu.</p>

  <p class="calibre1">Otelci kapıyı ardından yavaşça kapadı. O da kendi işinin tıkırında gitmekte olduğu kanısındaydı. Yukarı çıkılan merdivenin en alt katında temizliğini açıklıyordu. Demek ki "Herif", otelinde ne kadar pisse, evinde inadına o kadar temizdi.</p>

  <p class="calibre1">— Evin, oteline hiç benzemiyor!</p>

  <p class="calibre1">Merdiven basamağından idare lâmbasını almış, açmış, ışığı çoğaltmış, otelci, merdiven yanında durmuştu. Güldü:</p>

  <p class="calibre1">— Benzemez beyefendi... Buyurun!</p>

  <p class="calibre1">— Aslan yatağından belli olur derler malûm a?</p>

  <p class="calibre1">— Haklısınız.</p>

  <p class="calibre1">— Unutma ki, otel de evin kadar yatağın sayılır!</p>

  <p class="calibre1">Otelci tam, "Hakk-ı âliniz var!" diyecekti ki, caddenin parkelerinde, çok iyi tanıdığı bir külüstür çift atlı arabanın beygir nallarından geceye yayılan şakırtıyı işiterek, Kel Mıstık'ı hatırladı. Bunu otelci de hatırlamıştı.</p>

  <p class="calibre1">— Kel Mıstık gene faaliyette! dedi.</p>

  <p class="calibre1">Gayet iyi tanıdığı halde, tanımamış davranmayı uygun bularak sordu:</p>

  <p class="calibre1">— Kim o?</p>

  <p class="calibre1">— Arabacı beyefendi. Zâtı-âlinizi bizim otele getiren altmışlık sarhoş, geveze arabacı.</p>

  <p class="calibre1">Anadolu'lu şehir kadınlarının inatla, hırsla, öfkeyle, hattâ âdeta kazıyarak silip kehribar sarısına çevirdikleri cinsten tertemiz basamakları zııt zııt zııt... çıkarken, durdu:</p>

  <p class="calibre1">— Haa, şu, evet. Lüzumundan fazla geveze adam. İnsanı âdeta şüpheye düşürecek şekilde ıvıt ıvıt soruyor, eşeliyor...</p>

  <p class="calibre1">Elinde idare lâmbasıyla otelci, sır verircesine:</p>

  <p class="calibre1">— Maksadı var da ondan, dedi.</p>

  <p class="calibre1">— Maksadı mı var? Ne maksadı?</p>

  <p class="calibre1">— Siz daha iyi bilirsiniz tabiî... İstasyondan şehire taşıdığı müşterilerinin hüviyetini tesbit edip bunu Emniyete haber verir!</p>

  <p class="calibre1">"Kodaman"ın içinde bir şey küt ettiyse de, üzerinde durmadı. Önemli değildi. Hiçbir ipucu vermemişti. Sağda solda cart-curt edişi de önemli değildi. Aldığı paralara gelince... Evet ama, şarapçı mı ? Şu otelci mi gidip haber vereceklerdi ? Sanmıyordu. Kaldı ki, aldığı paralan kaşla göz arasında, tek tanıksız alıvermişti. İkinci kat. Sonra üçüncü kat En alt kattan bu üçüncü kata kadar her yan tertemizdi. Aklından annesi geçti: Etli, butlu, eskilerin "Hamurlu" dedikleri, "Osmanlı karı" diye mertliğini övdükleri bir kadın. Annesi de tıpkı böyle kazıyarak silerdi merdivenleri, sofayı, odaları... Böyle olduğu halde karısı... Yüzü nefretle buruştu. Ufacık gözleri burun köklerine akmışa benzeyen şaşı, kupkuru, cırcır karısını hatırlamıştı istemiyerek. Şu saatte gene kimbilir, anacığıyla gırtlak gırtlağa kavgada mı, yoksa çoluğu çocuğu, evi barkı tepip, kendi gibi züppelerle poker, briç partisinde mi, otomobil gezintisinde miydi ? Belki de aziz ahbabı ebe hanımla birlikteydi... Yüzünün bir tikiyle sanki onu, onun hayalini gerilere attı, unuttu. Zaten tam bu sırada bir kapı gıcırtıyla açılmış, darmadağın saçlarıyla dekolte bir genç kadın uyku dolu gözleriyle peydahlanmışü.</p>

  <p class="calibre1">— Geldin mi?</p>

  <p class="calibre1">Fakat, otelciden başka biri de vardı yanında. Hiç tanımadığı, enine, boyuna, kara bıyıklı, çok yakışıklı bir beyefendi. Bayılırdı böylelerine. Bunlar kocaman elleri, kalın, güçlü kollarıyla erkeksi erkeksi kokarlar, iyi sarıp, insanın suyunu çıkarırlardı tatlı tatlı.</p>

  <p class="calibre1">Otelci, kadını tanıttı:</p>

  <p class="calibre1">— Benim ikinci hanım! Sonra da "Kodaman"ı:</p>

  <p class="calibre1">— Beyefendi Ankara'dan geliyorlar. Kendileri yüksek müfettiş!</p>

  <p class="calibre1">"Kodaman"ın canı sıkıldı:</p>

  <p class="calibre1">— Hayır hayır. Müfettiş falan değilim. Sadece şehrinize uğrak vermiş bir yolcu!</p>

  <p class="calibre1">Ne olursa olsun, otelcinin "Benim ikinci hanım" dediği metresi sevmişti adamı birden. Sevmek de değil, galiba sadece beğenmişti. İster müfettiş, ister yolcu. Erkekti, sapına kadar erkek!</p>

  <p class="calibre1">Otelcinin elinden idare lâmbasını aldı.</p>

  <p class="calibre1">— Bana ver şekerim.. Verdi. Bu arada fısıldadı:</p>

  <p class="calibre1">— Beyefendiye misafir odasını açalım! Genç kadın döndü:</p>

  <p class="calibre1">— Buyurun beyefendi! Merdivene yürüdü.</p>

  <p class="calibre1">"Kodaman", gecenin bu hiç ummadığı saatinde bembeyaz, kar gibi bir şimşeği hatırlatarak çakıveren genç kadının yakıcı güzelliği karşısında şaşırmıştı. Kendini toparlayarak:</p>

  <p class="calibre1">— Efendim, dedi. Gecenin bu geç saatinde rahatsız ettim. Özür dilerim...</p>

  <p class="calibre1">Kadın gayet güzel bir istanbul şivesiyle:</p>

  <p class="calibre1">— Aman efendim, dedi. Reca ederim...</p>

  <p class="calibre1">Öne düştü, merdiveni çevik zıplayışlarla, her zıplayışında da etekleri hoplaya açıla, hoplaya açıldıkça da kar gibi bacaklarını göstere göstere çıkıyordu. "Kodaman" bitmişti. Bir yandan göz kırparcasına açılıp kapanan bacakların harika güzelliği, öte yandan sıcacık yatağının ılık ten kokusunu saçışı... bu koku tahrik edici bir esansın nefis kokusuna karışmıştı.</p>

  <p class="calibre1">Otelci daha arkadan geliyordu.</p>

  <p class="calibre1">Dördüncü kata çıktılar. Kadın:</p>

  <p class="calibre1">— Bir dakika, dedi. Lâmbayı yakayım.</p>

  <p class="calibre1">Misafir odasına hızla geçti. Ağır cevizden konsolun üzerinde duran karpuzlu, büyük lâmbayı yaktı. Sofada kocasıyla dikilmekte olan "Kodaman"a, adamın içinde yağlar eriterek:</p>

  <p class="calibre1">— Buyrun efendim! dedi.</p>

  <p class="calibre1">Yol verdi. "Kodaman" girdi. Kadın hızla dışarı çıktı. Kocasını çağırdı. Merdiveni, üçüncü kata indiler. Tam merdivenin alt basamağında durdular. Kadın:</p>

  <p class="calibre1">—. Kim bu adam? diye sordu.</p>

  <p class="calibre1">Otelcinin aklı gitti:</p>

  <p class="calibre1">— Şişşşş...</p>

  <p class="calibre1">— Niye?</p>

  <p class="calibre1">— Duyarsa...</p>

  <p class="calibre1">— Ne olur?</p>

  <p class="calibre1">— Canım karıcığım, adamın kim olduğunu biliyor musun?</p>

  <p class="calibre1">— Yoo...</p>

  <p class="calibre1">— Şehrimizi teftişe göndermişler, Ankara'dan. Bekçiden, çöpçüden Valiye kadar herkesi, bütün lokanta,otel, bakkal dükkânlarını, işyerlerini teftiş edecek ama, müfettiş olduğunu saklıyor. Gizliden gelmiş!</p>

  <p class="calibre1">— Gizliden gelmiş de sen ne biliyorsun?</p>

  <p class="calibre1">— Bakma, bilirim ben!</p>

  <p class="calibre1">— Sen bildikten sonra herkes bilir demektir!</p>

  <p class="calibre1">— Ulan karı, başlama gene beni yemeğe...</p>

  <p class="calibre1">— Neyse, bırak şimdi bunu. Bu saatten sonra sofra istemeseydin Allah vere!</p>

  <p class="calibre1">— Yok canım.</p>

  <p class="calibre1">Genç kadının aklına başka bir şey geldi:</p>

  <p class="calibre1">— Eve niye getirdin?</p>

  <p class="calibre1">— Mecburdum.</p>

  <p class="calibre1">Kadın küçümseyerek baktı:</p>

  <p class="calibre1">— Mecburmuş. Niçin mecbur oluyorsun?</p>

  <p class="calibre1">— Karıcığım, biliyorsun, bütün esnaflar gibi benim de kanuna, nizama aykırı karanlık birtakım islerim var. Herif pat diye düşmüş bizim otele. Bir teftiş. Tabiî hiçbir şeyi beğenmemiş. Üstelik binanın mâil-i</p>

  <p class="calibre1">Kadın sözünü kesti:</p>

  <p class="calibre1">— Ne ne ne?</p>

  <p class="calibre1">— Mâil-i inhidam, yani yıkıldım yıkılacak olduğunu bir görüşte farketmiş. Sordu. Aklım gitti.Belediye'ye böyle böyle diye bir bildirse, herifler zaten Allahtan arıyor, kazma kürek girişecekler.Bereket kâtip akıllılık etmiş, bana bir telefon... Kadın hatırladı:</p>

  <p class="calibre1">— Bunun için mi telefon etmiş?</p>

  <p class="calibre1">— Tabiî ya. Kızmıştın bir de, yalan söylüyorsun falan diye. Kalkıp gittim bereket versin...</p>

  <p class="calibre1">— Telefonu arabacı Mıstık etti demiştin ya?</p>

  <p class="calibre1">— Mıstık etti, tamam.</p>

  <p class="calibre1">— Az önce kâtip dedin ama?</p>

  <p class="calibre1">— Efendim, kâtip, Mıstık'a söylemiş, o da koşmuş etmiş. Mesele o değil, senin aklının ermediği işler var ortada!</p>

  <p class="calibre1">Genç kadın gene alındı:</p>

  <p class="calibre1">— Öyle ya, benim aklım erer mi? Nikâhsızım, metres hayatı yaşıyorum. Nikâhlı karın olsa aklı ererdi!</p>

  <p class="calibre1">— Karıcığım, canım kancığım...</p>

  <p class="calibre1">— Hadi hadi..</p>

  <p class="calibre1">Genç kadını kollan araşma almayı denedi. Beriki şiddetle itti:</p>

  <p class="calibre1">— Defol, defol kokmuş nikâhlının yanına!</p>

  <p class="calibre1">— Ama, kancığım diyorum...</p>

  <p class="calibre1">— Demez ol!</p>

  <p class="calibre1">— Bırak şakayı da...</p>

  <p class="calibre1">— Bana bak: Bana böyle hakaret etmekte devam edersen, vallahi de, billahi de basar giderim İstanbul'a!</p>

  <p class="calibre1">Bütün bu konuşma, çekişmeleri yatağında işiten otelcinin nikâhlı karısı her zamanki gibi gene gövdesini ateşler basarak karyoladan yere yavaşça indi, daha iyi işitebilmek için, çıplak ayaklarıyla kapıya geldi, kulağını anahtar deliğine dayadı. Kırka yakın, pelte pelte, kocaman elli ayaklı bir kadındı. Kocasının nerdense bulup üstüne "Kuma" getirdiği bıcır bıcır, şeytan karı, gene adamı üzüm üzüm üzüyordu. Ne zaman heriften bir şeyler koparmak istese, hep böyle, işi ağırdan alır, adamı tersler, çekip İstanbul'a gideceğinden dem vururdu.</p>

  <p class="calibre1">"— Kafamı kızdırma, vallahi de, billahi de çeker giderim!"</p>

  <p class="calibre1">"— Peki ama, niye?"</p>

  <p class="calibre1">"— Niyesi miyesi yok. Ben senin nikâhlın mikâhlın değilim. Ben bir el'im şurda. Beni, nikâhlı karını tuttuğun gibi tutamazsın. Bana hükmün geçemez anladın mı?"</p>

  <p class="calibre1">"— Sen gidersen ben ne yaparım sonra sensiz?"</p>

  <p class="calibre1">"— Ne yaparsan yap!"</p>

  <p class="calibre1">"— Ağlarım.."</p>

  <p class="calibre1">"— Nikâhlın gözyaşlarını siler!"</p>

  <p class="calibre1">Gene bir domuzluğu olmalıydı ki, adama sert sert, aksi aksi karşılıklar veriyor, kendini dirhem dirhem satmağa çalışıyordu. Terzininkinin dediği gibi, kapatmalar gerçekten de tilki gibi kurnaz oluyorlardı. Ama terzininki de çok ileri gidiyordu. Hükûmete başvur, eve bir baskın, kocanı da, kapatmayı da hapse attır diyordu ki, gelemezdi buna. Yalnız kapatmayı hapse atsalar, yahut daha iyisi ipe çekseler, bir an bile durmazdı. Kocasına gelince... Hayır. Erkeği elinin kınasıydı. Sonra erkek, küçük Tanrı'sıydı kadının. Bundan da geçtim, istanbul mektebinde okuyan oğluyla kocadaki kızının babasıydı bugünden bugüne, adam. Yapmazdı. Şimdiye kadar evinin aşını, ekmeğini, tatlısı tuzlusunu, giyimini kuşamını geri mi komuştu? Hayır. Adama buğz edemezdi.</p>

  <p class="calibre1">Onun için...</p>

  <p class="calibre1">Birden bir öpüşme, bir şapırtı.</p>

  <p class="calibre1">Aklı giderek, düşüncelerinin şeridi koptu. Kocasının geceleri ötekiyle yatması, ona diller dökmesi, şu bu... unuttu, hepsini unuttu. Kapıyı yavaşça açtı, baktı dışarıya: Bir kıyıda yanıp duran idare lâmbasının sarı ışığında kocası ötekini kolları arasına almış, habire öpüyor, bir yandan da diller döküyordu:</p>

  <p class="calibre1">— Canım karıcığım, şeker karıcığım, bir tanem.. ne istersen emret, emret bir tanem, alacağım. Altın bilezik, elmaslı taşlı küpe, elbiselik, ne istersen!</p>

  <p class="calibre1">Nikâhlının eli ayağı titriyordu. Bunca yıllık helâliydi da yirmi beş yıla yaklaşan evlilik hayatlarında değil böyle diller dökmek, buna benzer tek lâkırdısını işitmemişti. Sevilmek, okşanmak için kapatma mı olmalıydı? Terzinin karısının dediği gibi, bağırıp çağırmalı, ikisi de, evet ikisi de hapislere girmeliydiler. Dışarı fırladı, üzerlerine saldırdı, bir yandan da gücünün yettiğince bağırmağa başladı:</p>

  <p class="calibre1">— Müfettiş beeey, Müfettiş bey, yetiş, Allahını seversen! Ankara'dan mı geldin, nerden geldiysen geldin, seni bu gece bizim eve Allah gönderdi. Şeriatın kestiği parmak acımaz. Bu rezalete el koy. Ya benim cezamı ver, yahut bu utanmaz arlanmazların!</p>

  <p class="calibre1">"Kodaman", buyur edildiği misafir odasında, âhu bakışlı genç kadının, bir an beyaz bir şimşek gibi çarpıp geçmiş hayali içindeydi. Otelcinin karısı birdenbire avaz avaz bağırmaya başlayınca, şaşaladı. İşe kendisi de karıştırılıyordu. Ne yapması lâzımdı? Kadın her sözün başı, "Müfettiş beeey, Müfettiş bey!.." diyordu. Bu, mahalleye yayılabilir, şehire dağılır, resmî makamların kulağına gidebilirdi ki, hiç, ama hiç istemediği bir şey, bir suç olurdu. Gerçi hiçbir yerde, hiç kimseye ne müfettiş, ne de başka herhangi biri olduğunu söylemek değil, çıtlatmamıştı ama, işte gene de başına belâ olmağa doğru gidiyordu. Henüz tanımadığı, sözlerinden otelcinin nikâhlı karısı olduğu anlaşılan kart bir kadın sesi, geceyi sinirli sinirli allak bullak ediyordu:</p>

  <p class="calibre1">— ... kanunsa da, amirse de, memursa da yeter artık. Bu rezalete el koyun. Herif aylardır evimde çatır çatır metres besliyor. Revayı hak mı? Boyuyla beraber evlâtları var da, utanmadan, kızı yaşındaki karıyı...</p>

  <p class="calibre1">Kadının sesi birden tokat çatırtılariyle kesildiyse de, ardından gene, hem de öncekinden daha yaygaralı, etinden et koparılıyormuşcasına bağırıp çağırmağa başladı:</p>

  <p class="calibre1">— Müfettiş beeeey! îmdat Müfettiş beeeeey Artık durmaması, duruma el koyması gerekiyordu. Çantasiyle rölöve şapkasını sedire atıp koştu, Ağır bedeni, koşarken zıt zıt zıt eden büyük ayakkaplarıyla merdiveni bir solukta indi, kavgacıların yanına gitti. İki kadın saç saça, baş başaydılar.</p>

  <p class="calibre1">Otelci şaşırmıştı. Daha çok da nikâhlı, öyle terbiyesizce küfürler savuruyordu ki, hemen araya girdi:</p>

  <p class="calibre1">— Heey bana bak, bana bakın! Ne oluyor? Ne oluyorsunuz?</p>

  <p class="calibre1">Aldıran yoktu. Otelciyse bir kıyıdan habire:</p>

  <p class="calibre1">— Ayıptır, diyordu, çok ayıp beyefendiye karşı!</p>

  <p class="calibre1">"Beyefendi" baktı ki ayıba aldırdıkları yok, sapına kadar erkek, ağır gövdesiyle kadınların arasına girdi.</p>

  <p class="calibre1">Yaşlıya dokunmamağa çalışarak, âhu bakışlıyı kaptığı gibi kıyıya çekti, kollarının arasına aldı:</p>

  <p class="calibre1">— Gece vakti nedir bu rezalet, otelci? dedi. Beni bunun için mi davet ettin evine?</p>

  <p class="calibre1">Otelci bitmiş, mahvolmuştu. Bir şeyler söylemek istedi, olmadı. Yalnız, nikâhlısının yanına gitmek, kadını odasına itmekle yetindi ama, ok yaydan çıkmıştı bir sefer:</p>

  <p class="calibre1">— Bırak beni, bıraaak! Adam bırakmıyordu:</p>

  <p class="calibre1">— Hanım ayıp, çok ayıp. Allahını seversen vazgeç...</p>

  <p class="calibre1">Dinlemiyordu:</p>

  <p class="calibre1">— Ayıpsa da, günahsa da, rezaletse de artık yeter olsun. Siz ayıbı, günahı düşünmüyorsunuz da ben mi düşüneceğim? Ayıp, günah, rezalet size değil de bana mı? Aylardır evimde tutuyorsun nikâhsız kapatmayı!</p>

  <p class="calibre1">"Kapatma", "Müfettiş bey"in kolları arasından karşılık verdi:</p>

  <p class="calibre1">— Ooooşt, köpek! Kapatmayım, nikâhsızım evet, ama, senin gibi bin tane yağ tulumuna değişilmem!</p>

  <p class="calibre1">— Yüzü cam kırığıyla sıyrılmış arsız, utanmaz!</p>

  <p class="calibre1">— Kart karı, kart karın... kokmuuş!.. Nikâhlı nerdeyse bayılacaktı. Hâlâ:</p>

  <p class="calibre1">— Müfettiş beeey! diye bağırıyordu.</p>

  <p class="calibre1">Kocası nihayet odasına sokup sesini kesti.</p>

  <p class="calibre1">Beyefendi de fırsatı kaçırmadı. Kolları arasındaki âhu bakışlı genç kadını odasına soktu. Bu oda da tıpkı tıpkısına genç kadının harika ten kokusu içindeydi. Gelin odası kadar süslü bir oda. Bir kıyıda gerçekten şahane bir karyola teller, pullar, tüller içinde süzülüyordu. Zarif koltuklar, yerde çok nefis bir halı, duvarlarda çıplak, yarı çıplak kadın tabloları. Genç kadın sert, sinirli bir silkinişle "Beyefendinin kollarından kurtulup koltuklardan birine attı kendini. Kısacık eteği dolgun bacaklarından sıyrılmış, bacaklar olanca çekiciliğiyle "Beyefendi"nin başını döndürmeğe başlamıştı. Koynundan Gelincik paketini çıkarıp bir cigara almağa kalmadı, "Beyefendi" hemen çakmağını çakarak koştu.</p>

  <p class="calibre1">Genç kadın sinirli sinirli yaktı. Sonra:</p>

  <p class="calibre1">— Ne duruyorsun? dedi. Kartolozun emrini yerine getirsene!</p>

  <p class="calibre1">Çakmağı söndürüp yeleğinin cebine sokan "Kodaman", şaşkınlıkla sordu:</p>

  <p class="calibre1">— Ne emri? Ne yapmam lâzım?</p>

  <p class="calibre1">— Duymadın mı? Babasının uşağına emreder gibi kanunsa da, memursa da, amirse de yeter artık, bu rezalete elini koy dedi ya! Koy! Yap cürmü meşhudunu, tevkif ettir. Sanki hapisten, bıçaktan, tabancadan korkan varmış! incecik cigarasından zarif bir duman aldı, dumanı odanın yüksek, yağlıboya tavanın üfledi: Sonra bacağını bacağının üstüne attı:</p>

  <p class="calibre1">— O eşek kadın bilmez ama, ben çakarım az buçuk., bani hapse attıramazsın ki!</p>

  <p class="calibre1">"Kodaman" bomboş gözlerle bakıyordu.</p>

  <p class="calibre1">— Attırabilir misin? Bir adım yaklaştı:</p>

  <p class="calibre1">— Attırmam ki!</p>

  <p class="calibre1">— Attıramam ki de şuna! Biz de az buçuk kanundan anlarız oğlum. Attırabilir misin? Ben serbest bir kadınım. Nikâhlı olan, bağlı olan otelci. Cümrümeşhut yapsan bile hava benim için! Adamın hâlâ aptal aptal bakışına sinirlenerek, cigarasının külünü yere çırptı:</p>

  <p class="calibre1">— Sen sahiden müfettiş misin?</p>

  <p class="calibre1">Bir adım daha yaklaştı. Gözleri kadının sımsıkı göğsünde:</p>

  <p class="calibre1">— Yoo..</p>

  <p class="calibre1">— Değil misin?</p>

  <p class="calibre1">— Değilim.</p>

  <p class="calibre1">— Ya bizimkinin otelini teftiş etmişsin? Büsbütün benimsememek itibarını kırabilirdi.</p>

  <p class="calibre1">— Sen şimdi bırak bunları da anlat bana...</p>

  <p class="calibre1">— Neyi?</p>

  <p class="calibre1">— Bu iş nasıl oldu?</p>

  <p class="calibre1">— Hangi iş?</p>

  <p class="calibre1">— Bu eve nasıl geldin yani?</p>

  <p class="calibre1">— Bu eve değil de, bu hayata nasıl düştün diye sor asıl. Terbiyen mi müsaade etmiyor?</p>

  <p class="calibre1">Sonra birden kendini toparlıyarak ayağa kalktı:</p>

  <p class="calibre1">— Afedersiniz, çok afedersiniz. Henüz pek az. tanıdığım bir beyefendiyle "Sen" diye konuşuyorum. Fakat, ah kafa. Böyle insanlarla yaşanır mı? Akıl mı? Aklı olan bir insan, bir kadın, bu kör şehirde, bu geri insanlarla nasıl yaşar, değil mi?</p>

  <p class="calibre1">— Hayat maceranızı çok merak ediyorum.</p>

  <p class="calibre1">— Hayat maceram. Pöh... Ne olacak benim hayat maceramdan?</p>

  <p class="calibre1">Cigarasmdan yeni bir duman.</p>

  <p class="calibre1">Gözleri parlayarak baktı "Beyefendi"ye:</p>

  <p class="calibre1">— İstanbulluyum, dedi. Kumkapı'dan...</p>

  <p class="calibre1">— Yaa.. hemşeriyiz demek?</p>

  <p class="calibre1">— Siz de mi İstanbullusunuz?</p>

  <p class="calibre1">— Evet.</p>

  <p class="calibre1">— Neresinden?</p>

  <p class="calibre1">Az kalsın kaçıracaktı, kendini tuttu:</p>

  <p class="calibre1">— Bırak şimdi bunu.</p>

  <p class="calibre1">— Ama işiniz Ankara'da, değil mi?</p>

  <p class="calibre1">— Ne biliyorsunuz?</p>

  <p class="calibre1">— Bilirim ben.Müfettişsiniz, bu kirli, pis şehri dolaşıp Ankara'ya, büyüklere rapor vereceksiniz. Herhalde bu geceki rezaleti de yazarsınız raporunuza, değil mi?</p>

  <p class="calibre1">— Canım efendim, bırakın şimdi bunları. Demek Kumkapı'lısınız</p>

  <p class="calibre1">Omuz silkti:</p>

  <p class="calibre1">— Nereliysem nereli. Siz söylüyor musunuz nereli olduğunuzu?</p>

  <p class="calibre1">— Yani bu adama nerede rasladın? — Hiiç, o bana rasladı.</p>

  <p class="calibre1">— Nerde?</p>

  <p class="calibre1">— İstanbul'da. Senin anlıyacağın, babama anama isyan etmiş, ses sanatkârı olmak istemiştim. Oldumdu da ya... neyse, yolum filmcilere uğradı. Figüranlık falan, sonra gene ses sanatkârlığı.Derken bir turne. Yolumuz buraya uğrayacaktı, yolda, trende otelciyle tanıştık. Mesele bu.</p>

  <p class="calibre1">Tam bu sırada gene bir kaçma, kovalama oldu. Ardından otelciyle karısı, birbirlerini kovalayarak odaya geldiler. Kadın:</p>

  <p class="calibre1">— Müfettiş bey, dedi, kurban olduğum Müfettiş bey.. Bu gece ne olacaksa olsun. Ya beni, ya da şu sürtüğü hapise atın, Allahınızı, peygamberinizi severseniz atın. Çoluk çocuğunuz başı için! Bıktım usandım artık bu rezillikten, dayanamıyacağım. Mahallelinin yüzüne bakamıyorum. Herkes tuh, lanet olsun senin gibi kadına diyor. Kanun madem nikâhlıya haklar tanımış, ne diye bu haklardan faydalanmıyacakmışım ? Dayanacağım kalmadı artık! Zarif parmakları arasındaki cigarasından sinirli dumanlar alıp tavana üfleyen genç kadın da onun gibiydi:</p>

  <p class="calibre1">— Benim de tahammülüm kalmadı, dedi. Benim de!</p>

  <p class="calibre1">Kart karı, daha çok kaba bir erkeği hatırlatarak bağırdı:</p>

  <p class="calibre1">— Tahammülün kalmadıysa git, defol!</p>

  <p class="calibre1">— Terbiyeli konuş, âdi kadın!</p>

  <p class="calibre1">— Âdi de sensin, arsız, yüzsüz de. Benim terbiyem senden sorulmaz. Sen kendine bak. Nâmahrem karşısında oranı buranı göstererek oturmağa utanmıyorsun değil mi?</p>

  <p class="calibre1">— Hah hah haaay! ;</p>

  <p class="calibre1">— Arsız, edepsiz. Yüzü cıncık kırığıyla sıyrılmış!</p>

  <p class="calibre1">— Cıncık değil, cam kınğıyla...</p>

  <p class="calibre1">— Cam, cıncık hepsi bir!</p>

  <p class="calibre1">— Öyle ya, senin gibiler için ha hoşafın suyu, ha tanesi!</p>

  <p class="calibre1">— Yani ne? Beni eşşek yerine mi koymak istiyorsun aklınca?</p>

  <p class="calibre1">— Koymak istemiyorum, sen yerini bulmuşsun...</p>

  <p class="calibre1">— Sus haydi sus. Seninle çene yarıştırmaya niyetim yok!</p>

  <p class="calibre1">— Öyleyse dırdırı kes!</p>

  <p class="calibre1">— Sen kes..</p>

  <p class="calibre1">— Kaynanam yerindesin, utan!</p>

  <p class="calibre1">"Kodaman" bayılıyordu genç kadının konuşmasına. Konuşurken elini kolunu sinirli sinirli sallayışı, alttan alta alay edişi... birden kendi karısını hatırlamıştı. 'Otelcinin şu karısı bile onun kuru karısından çok daha alımlıydı. Hiç olmazsa etli butluydu. Onun karısı nerdeyse değnek, bir değnekti. Hele burun köklerine akmışa benzeyen şaşı gözleriyle, onu büsbütün acaipleştiren külot pantalon giyip ata binme merakı! İçini dertli dertli çekti. O karı olmasa, şu hani nerdeyse abayı yaktığı karıyı şuradan kaptığı gibi... Ama, belki gene de bir şeyler düşünecekti.</p>

  <p class="calibre1">Hâlâ çekişip duran kadınlara yaklaştı:</p>

  <p class="calibre1">— Rica ederim, dedi. Bir dakika... Kadınlar sustular.</p>

  <p class="calibre1">Otelcinin nikâhlısı, adamdan medet umarak bakıyor, sağ gözü seyirip duruyordu. Sağ gözünün seyirmesiyse çok iyi geliyordu. İnşallah bu gece bu işi burada hallolur da yarına rahat çıkardı. Öyle ya, herif kocaman bir müfettişti, müfettişler müfettişi belki de. Doğrusu yakışıyordu. Tam erkek güzeliydi.</p>

  <p class="calibre1">"Müfettişler müfettişi", otelciye gerçekten bir Müfettiş çalımıyla döndü:</p>

  <p class="calibre1">— Evin, otelin mâil-i inhidam; yatakların, yorganların pis; kanunen polise vermekle mükellef olduğun beyannamesiz kaçak adam yatırıyorsun otelinde; evinde, nikâhlı karının yanında İkinci bir kadın bulunduruyorsun...</p>

  <p class="calibre1">Demeğe kalmadı, otelcinin nikâhlı karısı heyecanla araya girdi:</p>

  <p class="calibre1">— Hay ağzını öpeyim! Seni bu gece buraya Allah gönderdi Allah!</p>

  <p class="calibre1">Birden öfkesi taşan genç kadın:</p>

  <p class="calibre1">— Tuh, dedi. Ağzını öpeyim diyor!</p>

  <p class="calibre1">— Ağzmdan kaçtı. Sözün gelişi. Senin gibi elin yabancı herifinin yanında kapatma değilim ya!</p>

  <p class="calibre1">— Kapatmayım, orospuyum, daha başka bir diyeceğin var mı?</p>

  <p class="calibre1">— Ne diyeceğim olacak? Yüzün cıncık kırığıyla...</p>

  <p class="calibre1">— Cıncık değil, cam!</p>

  <p class="calibre1">— Dert!</p>

  <p class="calibre1">— Karnına!</p>

  <p class="calibre1">Aklına başka bir şey gelmişti. Sahi, şu gerine gerine "Orospu" diyen kadının ne için ağzının payını vermiyordu?</p>

  <p class="calibre1">— Bana bak! dedi.</p>

  <p class="calibre1">Nikâhlı, kocaman yumruklarını beline dayadı:</p>

  <p class="calibre1">— Bakıyorum, ne var?</p>

  <p class="calibre1">— Açtırma benim ağzımı, otur oturduğun yerde!</p>

  <p class="calibre1">Kart karı hop kalktı hop oturdu:</p>

  <p class="calibre1">— Aç kız, aç!</p>

  <p class="calibre1">— Açarsam fena olur sonra ama...</p>

  <p class="calibre1">— Yaa... ne olur acaba? Yoksa gizli bir işlerimi mi gördün?</p>

  <p class="calibre1">Öyle bir baktı ki, kart karı ürktü. Sakın şu iyi su getiren sakayla, geçen günkü mesele... ama, yok canım, nerden görecekti ? Küp en alttaki taşlığın sonunda, karanlık odadaydı. Yarı karanlık bir oda. Sucu geldiği sıra "Şu kancık" odasındaydı!</p>

  <p class="calibre1">"— Yaa, ne olur acaba? Yoksa gizli bir işlerimi mi gördün ?"ün karşılığını anlamlı anlamlı verdi:</p>

  <p class="calibre1">— Sana, açtırma ağzımı dedim ya!</p>

  <p class="calibre1">Korktu birden, kocasına baktı, sonra edepsizlendi:</p>

  <p class="calibre1">— İnsanı şüphe altında bırakmasana kız!</p>

  <p class="calibre1">— Ben kız değilim!</p>

  <p class="calibre1">— Ne cehennemin dibi olursan ol. İnsanı ne diye suçluymuş gibi şüphe altında bırakıyorsun?</p>

  <p class="calibre1">— Biz o işi apaçık yaparız. Sen, senin gibilerse perde arkasında gizli, kaçamak!</p>

  <p class="calibre1">Üstüne yürümek istedi, tuttu kendini sonra:</p>

  <p class="calibre1">— Nedir gizli, kaçamak olan? Otelciye dönen genç kadın:</p>

  <p class="calibre1">— Sucuyu değiştir, dedi. İyi su getirmiyor! Kart karı her şeyi anlayarak titredi. Sonra kendini toparladı:</p>

  <p class="calibre1">— Hadi hadi. Biz yıllar yılı sucumuzdan memnunuz!</p>

  <p class="calibre1">Ama otelcinin içine şüphe girmişti. O, kapkara bıyıklı, genç irisi, sırım gibi sucudan çoktandır şüphelenip duruyordu. O kadar ki, otelciye alayla bakıyordu hattâ. Birden namus damarı kabardı otelcinin, hiç ama hiç kıskanmadığı halde, gene de karısının karşısına dikildi:</p>

  <p class="calibre1">— Doğru mu kız?</p>

  <p class="calibre1">Kadın kireç kesilmişti. Yutkundu, gözleri doldu, sonra da sesli sesli ağlamağa başlayarak:</p>

  <p class="calibre1">— Yalan, dedi. Vallahi de, billahi de yalan. İftira ediyor bana. Ben beş vakit namazında, niyazında, müslüman mütedeyyin bir kadınım. Sen beni bilmez misin? Bunca yıllık ayalini ondan bundan yazının sürtüklerinden mi öğreneceksin?</p>

  <p class="calibre1">Otelci, "Namusuna dokunan" bu işi incelemek için, karısını odadan çıkardı.</p>

  <p class="calibre1">Genç kadm sinirli sinirli:</p>

  <p class="calibre1">— İstemezdim ama, mecbur etti., dedi. Müslümanmış da, beş vakit namazındaymış da... Müslümanlık da bir kalkan. Hemen ardına gir, saklanıver. İki ay oluyor şu mahalleye, şu eve geleli, bu kadının da,konuştuğu ahbaplarının da ne mal olduklarını öğrendim. Namus paçalarından akıyor! Birden "Beyefendi"nin hayran bakışlarıyla karşılaşarak dikkat etti. Ne o? Adam abayı yakmış mıydı yoksa? Daha dikkatle baktı: Tamam, kul,, köle bakışı. Hiç de fena değildi. Kerli ferli, boylu boslu, üstelik de erkek güzeliydi. Otelci gibi kabuğuna yapışmışın biri değildi ya! Hem, İstanbullu olduğunu da söylemişti. Kimbilir, belki de alır götürürdü giderken. İstanbul olmazsa Ankara olsun. İkisi de büyük şehir, güzel şehir, medenî şehir. Sonra, şu Müfettiş mi, Milletvekili mi, Tüccar mı, Müteahhit mi, Film prodüktörü mü, nereye çeksen çekilecek adam gibisiyle de yaşamamış değildi. Bir zaman da onu koştururdu bakalım. Yalnız, bir şey... Paralı mıydı acaba? Paralı değilse, dünya güzeli olsun isterse. Otelci paralı olmasa neden kahrını çekecekti?</p>

  <p class="calibre1">Gülüverdi.</p>

  <p class="calibre1">"Kodaman" sarsıldı. Bu öyle bir gülüştü ki, her şey vardı içinde: İstek, hayranlık, aşk... Sokuldu. Kadın kaçınmadı. Tam tersi, hafifçe şehlâ, ama bu şehlâlık onu büsbütün yakıcı kılarak, olanca kadınlığıyla baktı adama. Adam elini uzattı, genç kadının elini tuttu. Kadın çekmedi. Adam boş eliyle kadının öteki elini de tuttu. Genç kadın gene çekmedi. Adam yanan, titreyen dudaklarıyla elin önce birini öptü. Gene aldırmadı kadın. ötekini öptü, daha sonra da bir onu, bir bunu, sonra gene bir onu, bir bunu... makineli tüfek gibi öptü öptü öptü... Az kalsın dudaklarına uzanacaktı, kadın eliyle göğsünden itti:</p>

  <p class="calibre1">— Yoo.. o kadar uzun boylu değil! Kısık, ihtiraslı sesiyle:</p>

  <p class="calibre1">— Niçin?</p>

  <p class="calibre1">— Adam görüverir!</p>

  <p class="calibre1">— Ne çıkar?</p>

  <p class="calibre1">— Hiç ama, görmemesi daha iyi!</p>

  <p class="calibre1">— Gece? Ha?</p>

  <p class="calibre1">— Amma da acelecisin... beni buradan kurtarmaya bakacağına...</p>

  <p class="calibre1">"Kodaman" sevinçten çıldıracaktı. Ne, gözleri burun köklerine akmış karısı, ne karısının duyarsa dırdırı, ne çocukları, ne de ?annesi. Hooş annesi: "... seni bu çingene maşası karıyı almağa ben zorlamıştım. Bin pişmanım. İnşallah seni gene ben kutaracağım bu it sürüsünden Kudret'ciğim!" demişti.</p>

  <p class="calibre1">— Demek buradan kurtulmak istiyorsun?</p>

  <p class="calibre1">— İstiyorum tabiî.</p>

  <p class="calibre1">— Zor mu?</p>

  <p class="calibre1">— Değilse bile, sipsivri kaçmak neye yarar?</p>

  <p class="calibre1">— Niçin?</p>

  <p class="calibre1">— Eşyalarımı, ötemi berimi birlikte götüremem ki!</p>

  <p class="calibre1">— Nelerin var?</p>

  <p class="calibre1">— Bileziklerim, elmas taşlı küpelerim, yüzüklerim...</p>

  <p class="calibre1">"Kodaman"m gözleri daldı bir an. Kadına dikkatle bakıyordu ama, cinsel iştahtan çok, "Zavallıyı şuradan nasıl kurtarmalı da bilezikleri, küpe, yüzükleri de kurtulmuş olsun!" diye.</p>

  <p class="calibre1">— Seni kurtarmak istersem... — Evet?</p>

  <p class="calibre1">— Bana inanır mısın?</p>

  <p class="calibre1">— Anlamadım?</p>

  <p class="calibre1">— Yani, seni ve altınlarını falan kurtarmak istesem, bana inanır, öteberini teslim eder misin?</p>

  <p class="calibre1">Kadın her şeyi anlayarak:</p>

  <p class="calibre1">— İyi ama, dedi, henüz nerede oturduğunu, ne iş yaptığını doğru dürüst bilmiyorum ki!</p>

  <p class="calibre1">Pantalonunun arka cebinden çıkardığı cüzdanından bir kart alıp uzattı:</p>

  <p class="calibre1">— Bunu iyice sakla. İstanbul'da gelir, bu adreste bulursun beni!</p>

  <p class="calibre1">Genç kadın zekice sordu:</p>

  <p class="calibre1">— Hani Ankara'dan geliyordun? Hani bu şehri teftiş edip büyüklere rapor hazırlayacaktın?</p>

  <p class="calibre1">Üzerinde durmaz görünmeyi uygun bularak:</p>

  <p class="calibre1">— Sen şimdi karıştırma, sonra her şeyi öğreneceksin! dedi. Bana itimat et, inan bana. Çok hoşuma gittin. Senin gibi bir genç kadını insan tepesinde taşır. Sen bir hârikasın! Öyle heyecanlandı ki, değil otelci, kim görürse görsündü. Genç kadını kuvvetli kollarının arasına aldı,etli, kalın dudaklarını kadının rujlu, taze dudaklarına yapıştırdı. Derinlerden otelcinin karısına attığı tokatların sesi geliyordu.</p>

  <p class="calibre1">Genç kadın telâş, hattâ sevinçle dudaklarını adamın ağzından çekti:</p>

  <p class="calibre1">— Dövüyor!</p>

  <p class="calibre1">— Dövüyor evet...</p>

  <p class="calibre1">— Oh olsun. Ben de bunu istiyordum. Ben bugün varsam yarın yokum...</p>

  <p class="calibre1">— Gece, bir kolayını bul, bileziklerini falan getir bana, karşılığında sana bir senet veririm, Sonra karttaki adresime gelir, beni bulursun. Tamam mı?</p>

  <p class="calibre1">— Tamam ama... evli değil misin sen?</p>

  <p class="calibre1">— Yok canım, dedi. Allah göstermesin!</p>

  <p class="calibre1">— Benimle evlenir misin?</p>

  <p class="calibre1">— Sen istedikten sonra...</p>

  <p class="calibre1">— İstiyorum, dedi genç kadın.</p>

  <p class="calibre1">— Ben de.</p>

  <p class="calibre1">Dudaklarını kendiliğinden uzattı:</p>

  <p class="calibre1">— Öp beni!</p>

  <p class="calibre1">Yeni, yepyeni bir iştahın coşkun hamlesiyle yapıştırdı dudaklarını. İçerden, nikâhlı kadının sesli sesli ağlayışı, otelcinin küfürleri geliyordu.</p>

  <p class="calibre1">Genç kadın teneke bir kutu içindeki altın bilezik, küpe, yüzüklerini getirip verdi:</p>

  <p class="calibre1">— Senet menet istemem. Al!</p>

  <p class="calibre1">"Kodaman" aldı, tenekeden çıkardı, pantalon ceplerine doldurdu.</p>

  <p class="calibre1">Genç kadın boş kutuyu götürdü konsolun çekmecesine tekrardan koydu, gözü itti. Adamın yanına geldi:</p>

  <p class="calibre1">— Sen buradan hemen İstanbul'a mı gideceksin?</p>

  <p class="calibre1">— Hayır. — Ya?</p>

  <p class="calibre1">İlk defa "Suç" sınırını atladı:</p>

  <p class="calibre1">— Anadolu içinde teftiş edeceğim başka yerler var!</p>

  <p class="calibre1">Kadın elini tuttu adamın:</p>

  <p class="calibre1">— Ben de seninle geleceğim!</p>

  <p class="calibre1">Adam bir an düşündü. Ne mahzuru vardı?</p>

  <p class="calibre1">— İyi ya! Sevinçle:</p>

  <p class="calibre1">— Tamam mı?</p>

  <p class="calibre1">— Sen istedikten sonra..</p>

  <p class="calibre1">— Ben istiyorum. Bırakma beni, n'olursun bırakma. Madem beni seviyorsun., ben de seni seviyorum. Sonra, hemşeriyiz de.. Oldu mu? Bırakmıyorsun, değil mi?</p>

  <p class="calibre1">— Bırakmıyacağim.</p>

  <p class="calibre1">— Senin karın olmak, seninle dolaşmak istiyorum!</p>

  <p class="calibre1">— Ben de.</p>

  <p class="calibre1">— Ne iyi, ah ne iyi. Beni senin karın sanırlar, hanımefendi hanımefendi...</p>

  <p class="calibre1">— Ama, dedi "Kodaman", bir şartla! — Ne şartı?</p>

  <p class="calibre1">— Bana da otelciye taktırdığından taktırmayacaksın!</p>

  <p class="calibre1">Genç kadın danlmadıysa da gücenmiş, ya da kırılmıştı, öyle saf, öyle zavallıca baktı ki, "Kodaman" inandı, hattâ bir ara kadının kızıp ona boş vermesinden korktu. Kadın ne kızmıştı, ne de boşvermeyi düşünmüştü :</p>

  <p class="calibre1">— Sen otelci misin? dedi. Seni hangi kadın aldatabilir ?</p>

  <p class="calibre1">Koltukları kabardı. Şu gözleri şaşı, mendebur,çiroz karısı işitseydi... İkide birde, "Gemi aslanı!" derdi. "Kalıp, kıyafetini görenler seni bir adam sanarak heves ederler ama, içine girmeyegörsünler. Benden başka her kadın taktırır sana, her kadın, her kadın." Gene yüzünün umursamaz bir tikiyle çiroz karısını kafasından attı.</p>

  <p class="calibre1">— Peki, dedi. Önce seni buradan kurtarmak lazım. Ben bu işi tereyağından kıl çeker gibi halledeceğim!</p>

  <p class="calibre1">Derinlerden nikâhlının böğüren sesi gelmekteydi..</p>

  <p class="calibre1"></p>

  <p class="calibre1"></p>

  <p class="calibre1">*</p>

  <p class="calibre1">Kel Mıstık'ın şehrin parke döşeli ana caddesiyle ana sokaklanndaki araba şakırtısı gecenin çok geç saatlerine kadar bir türlü dinmedi. Onu kırk yıldır şakırtısından tanıyan halk, uyuyor uyanıyor, tatlı uykudan uyanınca da önce basıyordu küfürü: sonra da aynı yatakta birlikte yattıkları karısına soruyordu:</p>

  <p class="calibre1">— Yahu nedir bu gece bu herifin zoru?</p>

  <p class="calibre1">— Vallaha ne bileyim? Uyudum uyandım hep bu!</p>

  <p class="calibre1">— Yarın ucuzlar ya, hele bu geceyi geçirsek bir...</p>

  <p class="calibre1">İl olmasına rağmen bu küçük şehrin insanları hemen hemen hep tanırlardı birbirlerini. Bir yabancı hemen sırıtıverirdi. Arabacı Kel Mıstık'ın deyimiyle "Ankara besisi" de hemen sırıtmış, önce küçük şaraphanedeki küçük esnaf içkililiğin verdiği aşırı etgenlikle, dağıldıkları semtlerde veryansın etmişlerdi</p>

  <p class="calibre1">"— Ne oldu biliyor musunuz bu gece"</p>

  <p class="calibre1">Çeşitli lokantalarla içki yerlerinde kafaları çekmiş genç, yaşlı, orta yaşlılar, tavla, altıkollu iskambil, pişti, ya da altmışaltı oynarlarken kulak kabartmışlardı.</p>

  <p class="calibre1">Ne olmuştu her geceden başka acaba?</p>

  <p class="calibre1">"— Bizim Haydar'ın orda çekiyorduk kafayı, birden bir kodaman girdi şaraphaneden içeri efendi., kelle, kulak tam. Hepimizde şafak attı. Ulan kim bu iri herif? En, azından ya milletvekili, ya bakan, ya müfettiş, ya da parti müfettişi filân. Bir bakıyorsun herif sağ'ama milletvekili diyorsun; sonra bir konuşuyor, diyorsun hayır, bakan; derken sağlık müfettişi belliyorsun, ardından parti müfettişi olması daha yatıyor aklına. Lâkin, herif bir konuşuyor efendi, tatavacı Haydar bile karşısında sustalı maymuna döndü:"</p>

  <p class="calibre1">Tavlalar, kâğıtlar bırakılıyor, soruluyordu:</p>

  <p class="calibre1">"— Peki neciymiş?"</p>

  <p class="calibre1">Havadisi veren omuzlarını kaldırıyordu:</p>

  <p class="calibre1">"— Valla ne bileyim? Dedim ya, bir bakıyorsun milletvekili, sonra hayır diyorsun bakan, ardından müfettiş, daha ardından parti müfettişi!"</p>

  <p class="calibre1">Semtte ukalâlığıyla ün salmış herhangi bir emekli horozlanıyordu:</p>

  <p class="calibre1">"— Peki sormadınız mı? O Haydar olacak kakavan sormadı mı? Hüviyetine bakmadı mı?"</p>

  <p class="calibre1">Şaşıyordu havadisi veren:</p>

  <p class="calibre1">"— Yahu ne diyorum sana baba? öyle iri ki, herkesin birden akı bokuna karıştı. Kim çıkar da böyle böyle, necisiniz beyefendi diyebilir?"</p>

  <p class="calibre1">"Baba", eski kulağı kesiklerdendir. Atar tutar ama, aslında hiçbir zaman, hiçbir "İri"ye karşı çıkmamış, dikilmemiştir. Ama o anda içkilidir, karşısında da ne "Kodaman", ne de "Kalantor":</p>

  <p class="calibre1">"— Siz işte bunun için adam olmazsınız!"</p>

  <p class="calibre1">Bir başka mürekkep yalamış sözünü keser:</p>

  <p class="calibre1">"— Sen olsan ne yapardın?"</p>

  <p class="calibre1">Aralarında efendilik, mürekkep yalamışlık üzerine geçmiş vardır. Kahve halkı da oyunu, dedikoduyu falan bırakmış, onları dinlemektedir, e, altta kalacak değil ya!</p>

  <p class="calibre1">"— Ne mi yapardım?"</p>

  <p class="calibre1">"— Ne yapardın?"</p>

  <p class="calibre1">"— Bunlar, bu davarlar gibi hû çekmezdim karşısında!"</p>

  <p class="calibre1">"—' Ya? Secdeye mi kapanırdın?"</p>

  <p class="calibre1">"— Ne hû çekerdim, ne de secdeye kapanırdım. Ben cesaret-i medeniyyesı olan insanım arkadaş. Sen bilmezsin ama, beni bilen bilir!"</p>

  <p class="calibre1">"— Hadi canım sen de... kendini fasulya gibi nimetten sayma!"</p>

  <p class="calibre1">Kahve halkının cahil kalabalığına gün doğmuştur. Mürekkep yalamış, eli kalem tutan, kalemi eline aldı mı, kâadı ürküten iki akıldâne alı al, moru mor veriştirmeğe başlamışlardır. Arkası ana avrat küfür, daha arkası da sille tokat girişmektir birbirlerine. Gene gün doğmuştur. İskemlelerini yaklaştırır, gözlerini az daha açarlar.</p>

  <p class="calibre1">"— Bana bak!"</p>

  <p class="calibre1">"— Ne o?"</p>

  <p class="calibre1">"— Cahil halkın önünde yemiyelim birbirimizi!"</p>

  <p class="calibre1">"— Yersek ne olur?"</p>

  <p class="calibre1">"— Ne mi olur?"</p>

  <p class="calibre1">"— Ne olur?"</p>

  <p class="calibre1">"— Ne olacak? Foyaların meydana dökülür!"</p>

  <p class="calibre1">"— Beniiiim???"</p>

  <p class="calibre1">"— Hayır babanın!"</p>

  <p class="calibre1">"— Babamı karıştırma!"</p>

  <p class="calibre1">"— Ha baban, ha sen be. Kendinizi fasulya gibi nimetten mi sayıyorsunuz? Ben seni bilirim, babam babanı bilir, dedem de dedeni!"</p>

  <p class="calibre1">"— Neyimizi bilirsin?"</p>

  <p class="calibre1">"— Ulan nüfus kâtibi değil miydin? Piçlere beşer, onar liraya kafa kâadı vermez miydin?"</p>

  <p class="calibre1">"— O zamanın beş, on lirası, şimdinin elli, altmışı!"</p>

  <p class="calibre1">Eski günlere hasret bir ak sakallı içini çeker:</p>

  <p class="calibre1">"— Beş yüzü, de, altı yüzü, de..."</p>

  <p class="calibre1">"— Diline sağlık, doğru. Şimdikiler beş altı'dan geçtim, elli, altmış'a verebiliyorlar mı kafa kâadını?"</p>

  <p class="calibre1">"— Veren veriyor!"</p>

  <p class="calibre1">"— Kim?"</p>

  <p class="calibre1">"— Bizim Rıza. Getir gıcır gıcır elliliği, seni nüfusta ölmüş göstersin, yeniden kafa kâadı versin!"</p>

  <p class="calibre1">O gece şehrin birçok semtinde bu, buna benzer tartışmalarla, sille tokat kavgalar gırla giderken, arabacı Kel Mıstık şakır şakır koşarak, birdenbire yitirdiği "Müfettişler müfettişi, Ankara besisi"ni arıyordu. Ulan herif bir dilim ekmek olup çıkmıştı be! Bir şey değil, bir yandan Vali, öte yandan Emniyet Müdürü sıkıştırıp duruyorlardı:</p>

  <p class="calibre1">"— Nerede bu adam? Nereye gitti?" Ellerini iki yana açarak sızlanıyordu:</p>

  <p class="calibre1">"__ Bilmiyorum beyefendi, vallahi billahi bilmiyorum. Biliyor da söylemiyorsam, Allah iki gözümü avuçlarıma akıtsın!"</p>

  <p class="calibre1">Daha çok da koca göbekli Vali'nin dinlediği yoktu. Evinin geniş salonunda bir aşağı bir yukan dolaşırken, arada:</p>

  <p class="calibre1">"— Lahavle velâ kuvvete illâ billâ!"</p>

  <p class="calibre1">Diyor, sonra Emniyet Müdürünü haşlıyordu:</p>

  <p class="calibre1">"— Görüyorsun değil mi? Rezaleti kendi gözlerinde görüyorsun? Koskoca, deve gibi adam geliyor şehrimize, sonra da elini kolunu sallaya sallaya, geçip gidiyor! Geçip gidiyor mu? O da belli değil. Çünkü geçip gidecekti de ne diye geldi?"</p>

  <p class="calibre1">Ve iri gözlerini Emniyet Müdürüne yiyecek gibi çevirip soruyordu:</p>

  <p class="calibre1">"— Efendim?"</p>

  <p class="calibre1">Haklı bile olsa, âmirlerin karşısında, "Hakk-ı âliniz var!"dan başkasının pek de söylenmemesi gerektiğine inanmış Emniyet Müdürü, suçlu suçlu susuyor, ama, gene de düşünüyordu: Hep birlikte briç,oynuyorlardı. Gecenin o saatinde, dünyanın hiçbir Emniyet Müdürü, emniyetiyle mükellef olduğu bir şehre pat diye geliveren, herhangi bir âmir veya yurttaştan haberli olamazdı ki! Kaldı ki, Emniyet Müdürü olmak, gaipten haberler almak gerektirmezdi. Bu, daha çok küçük memurların, küçük memurların da faydalandığı daha küçük, daha önemsiz uçların göreviydi. İşte arabacı Mıstık da bunlardan, biri. Gelmiş, haber vermişti. Haber verdiği andan itibaren de görevi bitmişti. Adam zaten görevli de değil ya, Vali bey gene de bağırıp çağırmış, hattâ: "Eşek herif!" demişti. Hakkı yoktu. Arabacı Kel Mıstık bunun için sevmiyordu işte Vali'yi! "Vali'den bana ne? Yediğim içtiğim mi var? Amma Emniyet Müdürü, gözümün yağını yesin. Herifin güleryüzü, tatlı dili, hele arada ikram ettiği cigara dünya değer!"</p>

  <p class="calibre1">"— Dikilme kazık gibi!"</p>

  <p class="calibre1">"__ Ne yapayım beyim?" demek isteyerek bakmış, Vali beyse anlamıştı, arabacının bu anlamda baktığını:</p>

  <p class="calibre1">"— Git sor, soruştur, ara, herifin ne cehenneme gittiğini öğren. Marş!"</p>

  <p class="calibre1">Bereket imdadına Emniyet Müdürü yetişmişti. Sırtını okşayarak salon kapısına kadar geçirmiş, bir yandan da teselli etmiş, gönlünü almıştı:</p>

  <p class="calibre1">"— Vali beye bakma Mıstık efendi. Hırslı bugün çok. Ne dediğini bilmiyor. Çık git, bütün otelleri tekrardan dolaşıver. Yer yarılıp da içine girmedi ya dürzü!"</p>

  <p class="calibre1">Çıkmış, kimbilir kaçıncı sefer otelleri dolaşmıştı. Dolaşılan irili ufaklı otellerle hanların sahipleri işin önemini çabucak kavradıkları için, barındırdıkları bütün kaçakları arka kapılardan savmışlar, kirli çarşaflar değiştirilmiş, odalar süpürülmüş, kâtipler ne yapmış yapmış kasa açıklarını kapatmışlardı. "Müfettiş bey" her an gelebilirdi. Gelebilirdi ya, hani, nerdeydi ? İşte Mıstık gene geçiyordu şehrin ana caddesinden şakır şakır! Hem de küfür gibi geçiyordu! Onun telâşı Vali'den falan değil, kör karısına kaptırdığı beş yüzdendi. Kimbilir kaçıncı sefer hayvanlarının dizginlerini evinin kapısı önünde kısarak arabayı durdurdu, yere atladı. Lokantacının ikramı küçük Yeni Rakı'yı çoktan bitirmiş, yenisini bulamadığı için de krizi tutmuştu. Beş yüz'ün üstüne sağlama yattığı anlaşılan kör karıyı dövecekti eline geçirse ama, geçiremiyordu. Karı kapıyı arkasından sürgülemiş, vurmuştu kafayı. Değil Mıstık'ın avucuyla kapıya vurması, top atsalar, yer yerinden oynasa, kıyametler kopsa vız gelecekti. Aaaah, ah bir şişe rakı olmalıydı şimdi! Bir küçük şişe rakısı olmalıydı da, yumruk mezesiyle dikmeliydi. Sonra da biliyordu yapacağını! Kapıya bir tekme, bir omuz, bir tekme daha. Dalardı içeri, saçlarından yakaladığı gibi...</p>

  <p class="calibre1">— Avraaaat! diye seslendi. Ulan avrat, bu gecenin gündüzü de var. Gene yüzyüze bakacağız. Aç şu kapıyı!</p>

  <p class="calibre1">Açmıyor açmıyordu. Açmaktan geçtim, ses bile vermiyordu. "Çakal öldü"ye vurmuştu besbelli. Bir şey değil, beş yüz kendisinin olsa, vallahi billahi aramaz, bunca yıllık karısı, üstüne bir bardak su içiverirdi. Lâkin kendisinin değildi!</p>

  <p class="calibre1">— Avrat, para bizim değil, yarın Müfettiş beye verilecek. Vermezsen içeri atarlar beni. Yapma, aç şu kapıyı!</p>

  <p class="calibre1">Adamın akşamdan beri "Para Müfettiş beye verilecek, vermezsem içeri atarlar beni!" sözleri komşularda, ilgiyi büsbütün çekmişti, önce her komşu kendi ev halkıyla bu meseleyi indirip kaldırmıştı:</p>

  <p class="calibre1">"— Bu Kel'in Müfettiş'le ne alâkası var?"</p>

  <p class="calibre1">"— Nerden baksan beş kuruşluk bir arabacı parçası!"</p>

  <p class="calibre1">"— Müfettiş kim o kim.."</p>

  <p class="calibre1">"— Sakın arabacıların üzerine de müfettiş konmuş olmasın?"</p>

  <p class="calibre1">Bu daha çok faytoncu, yük arabacılarını değil, fayton ve yük arabaları sahiplerinin karılarını ilgilendirip korkutmuştu. Kocaları zaten kazanamıyorlardı. Bir de üzerlerine müfettiş tâyin edilirse tamamdı. Kel'in geceden beri: "Beş yüz, ver su beş yüzü, müfettişe verilecek yarın. Vermezsem içeri atarlar!.." deyişi nedendi? "Kel domuz"un müfettişle, hangi müfettişle, kimin, nerenin müfettişiyle ilgisi vardı da, beş yüzü vermezse içeri atılacaktı?</p>

  <p class="calibre1">— Avrat inadı bırak da ver şu parayı!</p>

  <p class="calibre1">önce komşulardan birinin başı uzandı pencereden :</p>

  <p class="calibre1">— Mıstık laan!</p>

  <p class="calibre1">Ayın silinip gittiği, yıldızların ışığıyla hafifçe aydınlık gecenin içindeki komşu pencereye baktı:</p>

  <p class="calibre1">— Ne var ?</p>

  <p class="calibre1">— Ne oluyor gece vakti? Nerdeyse şafak sökecek...</p>

  <p class="calibre1">Bir başka komşu hınçla:</p>

  <p class="calibre1">— Sökecek ki sökecek! dedi. Bir anda başkaları eklendi:</p>

  <p class="calibre1">— Bütün gece dırdırmdan uyuyamadık bre herif!</p>

  <p class="calibre1">— Bir beş yüzdür tutturdun...</p>

  <p class="calibre1">— Ne beş yüzü bu?</p>

  <p class="calibre1">— Sakın arabacılara müfettiş tâyin edilmiş olmasın?</p>

  <p class="calibre1">Kel Mıstık deriiin bir ah çektikten sonra:</p>

  <p class="calibre1">— Rakınız var mı? diye sordu. Yarım şişe de olsa yeterdi? Hem de öyle bir makbule geçerdi ki... Gecenin bu saatinde, rakı? Yoktu, gerçekten yoktu. Kel Mıstık gibi fakir insanlardı. Ellerine geçen parayla ancak çoluk çocuklarının karınlarını doyuruyorlardı, rakıya verecek fazladan paraları olamazdı ki!</p>

  <p class="calibre1">— Vazgeç bu saatten sonra rakıyı da vur kafayı yat!</p>

  <p class="calibre1">Korkunç bir küfürden sonra:</p>

  <p class="calibre1">— Kapıyı açmıyor ki, dedi. Kapıyı açsa, ah bir açsa!</p>

  <p class="calibre1">İçerde kadın hepsini duyuyor, kıs kıs gülüyordu. Ne kapıyı açacaktı, ne de bu gece Kel'i eve alacak! Beş yüze gelince, vermiyecekti efendim, zorla mı ? Kime yutturuyordu o müfettiş falan diye ? Kırk yıllık arabacı Kel Mıstık'sa o, kendisi de otuz yıldır karılık ediyordu ona. Şimdiye kadar kaç parasını görmüştü? Kazandığı paraları rakıya, şaraba verir, cennetlik canından başkasını düşünmezdi. Madem düşünmez, kör Dursun da onun içeri atılmasını dügünmeyecekti. Yarın Allah izin verirse, bu beş yüzü bankaya götürüp yatıracaktı. Başkalarına nasıl çıkıyordu? Allah belki de yüzüne bakar, haline acır, bir apartman katı da ona çıkardı! Apartman katı çıkarsa neler yapacağına gene dalıp gitmişti ki, kocasının mahalleliyle paldır küldür konuşmakta olduğuna dikkat ederek, yatağından usulca kalktı, çıplak, kirli ayaklarıyla pencereye gitti. Ohooo... dışarda hemen hemen yediden yetmişe kadar bütün komşular kapılara, pencerelere dökülmüş, her kafadan bir ses çıkıyordu:</p>

  <p class="calibre1">— Kiiim? Ben mi? Tabiî, beğenemedin mi? Faytoncu Recep:</p>

  <p class="calibre1">— Ulan, dedi, sen kaç paralık adamsın ki Emniyet Müdürü...</p>

  <p class="calibre1">Kel Mıstık şahlandı:</p>

  <p class="calibre1">— Ne demek kaç paralık? Ben bugüne bugün kırk yıllık arabacıyım arkadaş! Hanginiz benim kadar eskisiniz? Mustafa Kemal Paşa'nın Yunan'ı denize döktüğü sıra, ben gene arabacıydım. Siz o zaman kuma mühür basıyordunuz!</p>

  <p class="calibre1">— Demek müfettiş sana böyle böyle dedi ha ?</p>

  <p class="calibre1">— Dedi tabî. Estağfurullah, demedi esasta. Demedi ya, ben kendim anladım. Dedim beyim teşrif Angara'dan mı? Es geçmek istedi. O saat anladım. Besi Angara besisi. Var bir yüz yirmi, yüz otuz kiloluk. Arabaya binerken nerdeyse araba devrilecek!</p>

  <p class="calibre1">— Sonra Kel?</p>

  <p class="calibre1">— Sonrası sağlık. O kurnazsa, tilkiyse: ben de kuyruğuyum. Onun gibi nice nice müfettişler gördüm ben. Lâkin adamın hakkını yemek de doğru değil, müslümanlığa sığmaz. Gördüm, çok âmir, memur, müfettiş gördüm amma, bunun kadar heybetli, bunun gibi besilisini görmedim doğrusu. Sonra müfettişlerin de üstünde olduğu şundan belli: Herif yemek yedi, rakı içti; parasını fazlasiyle verdi be!</p>

  <p class="calibre1">— Tamam, dedi seyis Ömer. Aşk olsun!</p>

  <p class="calibre1">— Tabî aşk olsun yahu. Bizim bildiğimiz müfettiş, yer içer, geçer gider. Vermek değil, üste de alır!</p>

  <p class="calibre1">Oradakilerin buna hiçbir diyecekleri yoktu. Hiçbiri, hiçbir müfettişin yeyip içip, üste de para aldığını gözleriyle görmüş değildi ama, gene de kalıbını basarlardı ki, müfettişler teftiş sırasında yer içer, üste de alırlardı. Mıstık ne yapmış yapmış, komşulara da yedirmişti şehirlerine yüz yirmi kiloluk, harbi bir müfettişin geldiğini: "Herif yiyor, içiyor. Yeyip içtiğinin parasını bile veriyordu!"</p>

  <p class="calibre1">Kupkuru biri gene de:</p>

  <p class="calibre1">— Gösteriş, dedi.</p>

  <p class="calibre1">Mıstık adama sertçe döndü:</p>

  <p class="calibre1">— Ne gösterişi?</p>

  <p class="calibre1">— Tabî gösteriş yahu! Daha böyük avanta almak için, yemek, içki parasını vermiştir. Onlar ne hinoğlu hindirler!</p>

  <p class="calibre1">Kel Mıstık kızdı:</p>

  <p class="calibre1">— Lan çiroz, dedi. Bu senin bildiğin müfettişlerden değil!</p>

  <p class="calibre1">— Niye? Kedisiz sıçan mı tutuyor?</p>

  <p class="calibre1">— Doğru konuş!</p>

  <p class="calibre1">— N'olur?</p>

  <p class="calibre1">— Ulan, heriften Vali bile tirtir titriyor be!</p>

  <p class="calibre1">— Vali titrer..</p>

  <p class="calibre1">— Niye titrer?</p>

  <p class="calibre1">— Kendine sor. Ben niye titremiyorum? Mahalleli niye titremiyor? Korkumuz yok da ondan!</p>

  <p class="calibre1">Kel Mıstık şöyle bir düşündü, doğruydu. Sapına kadar doğru, kitap gibi lâftı ama, burada kalkıp ona hak mı verecekti? Nerden baksan baş paralık bir "Çiroz"du!</p>

  <p class="calibre1">Arabasına atladı, dizginleri kaptı, kamçısını hayvanlarının yeleleri üzerinde saklattıktan sonra:</p>

  <p class="calibre1">— Deheeeeey!!!</p>

  <p class="calibre1">Araba toprak yolu hızla geçti, ara sokaklardan birinin bozuk parkelerine düşünce bir şakırtıdır başladı gene. Bu şakırtı bu gece evlerdeki uykulara girdikçe uykuların pek çok sahibini uyandırıyor, uyananlarsa basıyorlardı küfürü Kel Mıstık'a,. O, bütün bunlardan habersiz, akşamdanberi kimbilir kaç sefer uğradığı otellere gene şöyle bir uğruyor. "Kodaman"m gelmediğini öğrenip, basıyordu kalayı. Manyak eczacı kalfasının nöbetçi eczanesi önünden şakırtıyla geçip gidecekti ki, kalfa don paça kapıya fırladı:</p>

  <p class="calibre1">— Heeey... dur be!</p>

  <p class="calibre1">Dizginleri kısıp durdurdu arabayı:</p>

  <p class="calibre1">— Çüüüüş.. ne var?</p>

  <p class="calibre1">Beriki, eliyle koluyla bas bas bağırmaya başladı:</p>

  <p class="calibre1">— Bu ne rezalet be adam? İlk akşamdan bari şakır şakır şakır, şakır şakır şakır... ne bu be? Gece kuşu musun? Yatmaz mısın sen hiç? Sen yatmıyorsun, milleti ne diye rahatsız edersin?</p>

  <p class="calibre1">Arabacı Mıstık arabadan kahırlı kahırlı indi, kalfanın yanına gitti:</p>

  <p class="calibre1">— Sen de haklısın arkadaş.. dedi. Haklısın amma, ne yapayım? Benim, yerimde sen olsan ne yaparsın? Öyle bir belâya giriftar oldum ki, sorma! Cebinden sigara paketiyle kibritini çıkardı, önce kalfaya ikram etmek istedi. Kalfa herşeye rağmen öfkeliydi. Bir an alıp almamakta çekimser davrandıysa da, aldı sonunda. Mıstık'ın çaktığı kibritten yaktı. Mıstık da yaktı, sordu:</p>

  <p class="calibre1">— Evli misin, ergen rai?</p>

  <p class="calibre1">Kalfa hiç beklemiyordu böyle bir soruyu:</p>

  <p class="calibre1">— Değilim, dedi.</p>

  <p class="calibre1">— Evli olsan, avradına bütün bir beş yüzlük göstersen, para da senin olmasa, sende emaneten duruyor olsa, avradın kapsa. Sonra da sana kapıyı açmasa...</p>

  <p class="calibre1">Kalfa, Kel Mıstık'ın "Ne yaparsın?" diye sormasına meydan vermeden:</p>

  <p class="calibre1">— Doğrarım, dedi. Kıtır kıtır keserim onu!</p>

  <p class="calibre1">— Hay yağa, babana rahmet..</p>

  <p class="calibre1">Göz kırptı: '.</p>

  <p class="calibre1">— Ben do o işi yapacağım amma...</p>

  <p class="calibre1">— Ee??</p>

  <p class="calibre1">— İslimim yetmiyor! Hiçbir şey anlamayan kalfa:</p>

  <p class="calibre1">— Ne islimi?</p>

  <p class="calibre1">Sağ elinin baş parmağıyla işaret ederek:</p>

  <p class="calibre1">— Anlarsın ya?</p>

  <p class="calibre1">— Haa. Rakı yani?</p>

  <p class="calibre1">— Sen de akşamcısın hemşerim. Akşamcı akşamcının halinden anlamalı!</p>

  <p class="calibre1">— Yok, dedi kalfa. Şerefsizim ki yok. Olsa, ben pîizlenirdim. istersen..."Alkol var!" diyecekti, eczacıyı hatırladı. Limonla karıştırıp içtiği için kızmış, bağırıp çağırmıştı. Kel Mıstık, "istersen..."in ardını bırakmadı:</p>

  <p class="calibre1">— İstersem şarap mı var?</p>

  <p class="calibre1">— Hayır, alkol var ama, pis eczacı dırdır etti geçende. Namussuz herif, kendi dayanır ilâçlara tebeşir tozunu, suyu, boyayı, güllâçlara karbonatı, biz iki parmak alkol uçlansak kıçını yırtar!</p>

  <p class="calibre1">Kel Mıstık şöyle bir düşündü:</p>

  <p class="calibre1">— Onu bizim müfettişe fısıldayalım mı? Kalfa safi dikkat kesildi:</p>

  <p class="calibre1">— Ne müfettişi?</p>

  <p class="calibre1">— Müfettişler müfettişi. Hem de bu memleket böyle besilisini görmedi. Anam avradım olsun, sağ okka var bir yüz on, yüz yirmi kilo!</p>

  <p class="calibre1">— İnsan değil aygır desene...</p>

  <p class="calibre1">— Aygır maygır. Senin Vali tir tir titriyorlar. Keyiften mi dolaşıyorum böyle gece vakti, sabaha karşı şakır şakır?</p>

  <p class="calibre1">Kalfa merakla sordu:</p>

  <p class="calibre1">— Niçin dolaşıyorsun ?</p>

  <p class="calibre1">— Herifi arıyorum otellerde, şurda burda...</p>

  <p class="calibre1">— Yok mu?</p>

  <p class="calibre1">— Yok. Yüz yirmi sağ okkalık koskoca adam bir lokma ekmek oldu kardaş!</p>

  <p class="calibre1"></p>

  <p class="calibre1"></p>

  <p class="calibre1">*</p>

  <p class="calibre1"></p>

  <p class="calibre1"></p>

  <p class="calibre1">Dayak yemiş, ağlamakta olan nikâhlının bulunduğu odaya zııt zııt zıt, girdi. Elleri arkasındaydı, durdu. Saçı başı dağılmış otelci, ayakları dibinde hıçkırmakta olan karısının tepesine şahin gibi dikilmişti. "Müfettiş" beyi görünce, şahinliği falan eriyerek davrandı, koştu. Bir şeyler kekeliyecek, durumu belirtmeğe, haklı çıkmağa çalışacaktı. "Müfettişler müfettişi" havaya kalkan elinin ağır bir hareketiyle adamı susturdu, sonra da emretti:</p>

  <p class="calibre1">— Çık dışarı!</p>

  <p class="calibre1">Otelci süklüm püklüm çıktı. Mâil-i inhidam otel binası, otelin kirli, parça parça sağlık kurallarına uymayan yatak yüzleri, çarşafları, tuvaletlerinin pisliği, Emniyete beyanname verilmeden kaçak yatırılmış ne idüğü belirsizler, bütün bunlar yetmezmiş gibi, bir de evinde metres bulundurması suç üstüne suçtu. Herif istese de sırf şu metres dalgası mevkii muameleye koysa, en azından üç ay hapis yatabilirdi. Otelci dışarıda, tırnaklarını kemirerek, işin nereye varabileceğini düşünüyordu.</p>

  <p class="calibre1">İçerde "Müfettişler müfettişi" nikâhlıya sertçe emretti:</p>

  <p class="calibre1">— Ayağa kalk!</p>

  <p class="calibre1">Kadın hıçkırarak ayağa kalktı.</p>

  <p class="calibre1">— Ağlamayı da bırak!</p>

  <p class="calibre1">Bıraktı.</p>

  <p class="calibre1">— Cevap ver bakalım: Kocanın hapislerde çürümesini istiyor musun?</p>

  <p class="calibre1">Kadın hiçbir şey anlamadan baktı.</p>

  <p class="calibre1">— Yani, diye ardını getirdi, bu meseleyi mev-kiî muameleye koyarsak, zina dâvası açılır. Kocan üç aya mahkûm olur!</p>

  <p class="calibre1">Kadının derdi kocası değildi ki:</p>

  <p class="calibre1">— Öteki? dedi.</p>

  <p class="calibre1">— Ötekine hiçbir şey olmaz!</p>

  <p class="calibre1">— Olmaz mı? Niye? Terzininki, ikisi de girer dediydi..</p>

  <p class="calibre1">Kızdı:</p>

  <p class="calibre1">— Terzininki de kim? O mu bilir, ben mi?</p>

  <p class="calibre1">— Tabiî siz beyefendi!</p>

  <p class="calibre1">— O halde sözlerime kulak ver: Kadın evli değil. Binaenaleyh, yalnız kocan girer!</p>

  <p class="calibre1">Terzininki: "İkisi de girer ama, sen istemezsen kocanı salıverirler.." demişti. Adama çirkin değilse bile, geçkin yüzü, kıyıları burulmuş gözleriyle bakıyordu.</p>

  <p class="calibre1">— Senin istediğin kocanın hapse girmesi mi? Telâşla:</p>

  <p class="calibre1">— Yoo, hayır... dedi.</p>

  <p class="calibre1">— Ne ya? Şahlandı:</p>

  <p class="calibre1">— Ötekinin, o sürtüğün içeri girmesi. Girmeyecekse, defolup başımızdan gitmesi!</p>

  <p class="calibre1">"Müfettişler müfettişi"nin de istediği, sözün buraya gelmesiydi. Kadını hemen cevaplamadı. Elleri arkasında, odanın içinde zıt zııt zııt dolaşmağa başladı. Kadın büyük bir saygıyla bakıyordu bu iri yarı, alımlı çalımlı adama. Aaah ah, o sürtüğü buralardan defedip bir daha geri dönemiyeceği yollara gönderebilecek miydi acaba? Bu uğurda hacılara hocalara avuç dolusu paralar verip büyüler mi yaptırmamış? Kurbanlar mı adamamış? Kocasına, okunmuş tılısımlı sular mı içirmemişti ? İçini çekti. Öyle fettan, öylesine yedi denizin dışarı attığı arsız, edepsizin biriydi ki, ne büyü kâr ediyordu, ne tılısım!</p>

  <p class="calibre1">"Müfettişler müfettişi" tam karşısında durdu:</p>

  <p class="calibre1">— Dinle beni! dedi. Meşhur meseldir: Erkeğin elinin kınası, kadının yüzünün karası! Bir erkek evine, barkına, karısı çoluk çocuğuna bakar, onları aç susuz bırakmaz, giyiminde kuşamında kusur etmez, üst yanı helâldir, anladın mı? Bunu kanun da böyle kabul etmiştir. Onun için, ben kadının ifadesini alıverdim. O da duruculardan değil, çekip gitmek istiyor. Üstelik, kocanı da sevdiği mevdiği yok. Sen ona benim vasıtamla birkaç kuruş ver, çekip gitsin buralardan. Bu mesele de kapansın. Oldu mu?</p>

  <p class="calibre1">Kadın dünden razıydı. Sevinçten çılgına dönerek, "Müfettişler müfettişi"nin ellerine sarıldı:</p>

  <p class="calibre1">— Aman beyefendi, ocağına düştüm. Tek defolup gitsin buralardan da...</p>

  <p class="calibre1">— Gider. Yeter ki sen...</p>

  <p class="calibre1">— Kesemin ağzını açarım da, bütün külliyatımı veririm de öte bile geçerim beyefendi!</p>

  <p class="calibre1">Kulaklarındaki altın küpeleri heyecanla çıkarıp adama uzattı:</p>

  <p class="calibre1">— Al bunları beyefendi..</p>

  <p class="calibre1">Kolundan altın bileziklerini de çıkardı:</p>

  <p class="calibre1">— Bunları da al!</p>

  <p class="calibre1">— Şimdi oldu.</p>

  <p class="calibre1">— Para da vereyim, köşede kıyıda neyim varsa hepsini alsın. Yeter ki defolsun buralardan cehennemin dibine kadar yolu var! Sarı demirleri âdeta paslanmış karyolasına paldır küldür koştu, yatağın ucunu kaldırdı, içice yüzlüklerin demetiyle geldi:</p>

  <p class="calibre1">— Bunları da al. Sen benim dünya ve âhiret kardeşimsin. Seni bu gece buraya Allah gönderdi. Beni bu arsız, bu yırtık, bu utanıp arlanmazın elinden kurtar. Duydun demin ettiği iftirayı değil mi? Yalaan, vallahi de yalan, billahi de. İki yüzü iki cihanda kara olasıca, demek herifime de böyle böyle diyor ki, herif benden yüz çeviriyor..</p>

  <p class="calibre1">"Müfettişler müfettişi" küpe, bileziklerle yüzlüklerin sıcacık tomarını pantalon ceplerine yerleştirirken, memnundu. Epeyce "Tahsilat" yapmıştı. Bu böyle giderse, bu ölü şehrin yarı ölü gecesi hayli verimli geçmiş sayılabilirdi.</p>

  <p class="calibre1">Kaba kaba öksürdükten sonra:</p>

  <p class="calibre1">— Sen hiç merak etme, dedi. Sonra, haa, kocana sakın bunlardan söz açma!</p>

  <p class="calibre1">— Peki beyim, başüstüne beyim. Yeter ki..</p>

  <p class="calibre1">— Gidecek. Hemen gidecek, sen de bu belâdan kurtulacaksın.!</p>

  <p class="calibre1">Kadını coşkun sevinci içinde bırakıp dışarı çıktı. Bîr kıyıda yarı kısık yanıp duran bir idare lâmbası ortalığı hafif bir sarıyla aydınlatıyordu. Hep o zıt zıt zıt'larla, döşeme tahtaları, merdiven basamaklarını gıcırdata gıcırdata genç kadının odasına geçti. Otelci oradaydı. Sıkıntılı bir sinirlilik içinde, köşeden köşeye gidip geliyordu. Belliydi ki, genç metresiyle bir tartışma halindeydi. "Müfettişler müfettişi" odaya cızırtı, gıcırtılarla girince, üstü karşısında hemen toparlanıveren bir er gibi, saygıyla durdu.</p>

  <p class="calibre1">"Müfettişler müfettişi" gene emretti:</p>

  <p class="calibre1">— Gel buraya bakim!</p>

  <p class="calibre1">Genç kadın, otelciyle yalnız kalmak istediğini anlıyarak daha önce dışarı çıktı.</p>

  <p class="calibre1">— Buyurun burada konuşun. Benim biraz işim var.</p>

  <p class="calibre1">Genç kadının hafifçe Şanuvar kokulu odasında yalnız kaldılar. Duvarlardaki yarı çıplak resimler, karpuzlu lâmbanın sarı ışığında cıvıl cıvıl, pırıl pırıl karyola, karyolanın rüya mavisi baygın tülleri, zarif bir tekmeyle ayakucuna fırlatılmış kar beyazı yüzüyle mavi ipek yorgan, hâlâ nefîs hanımının yumuşacık çizgilerini taşıyan, ya da öyle sandıran gene kar beyaz yatak çarşafı..</p>

  <p class="calibre1">"Müfettişler müfettişi" hiçbir başlangıca lüzum görmeden:</p>

  <p class="calibre1">— Karın, meseleyi mevkii muameleye koymamı istiyor! dedi.</p>

  <p class="calibre1">Otelci şaşaladı:</p>

  <p class="calibre1">— Yani beyefendi?</p>
</body>
</html>
