<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Dublinliler</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block_14">Ölüler</h1>

  <p class="block_">Kapıcının kızı Lily’nin, kelimenin gerçek anlamıyla, ayağı yerden kesilmişti. Zemin katta, büronun arkasındaki küçük odaya bir beyi getiriyor, paltosunu çıkarmasına yardım ediyordu ki kapının tıknefes zili yeniden çalıyor, eşyasız koridoru bir koşu geçip bir başka konuğu buyur ediyordu. Neyse ki birde hanımlarla uğraşmak zorunda değildi. Miss Kate ile Miss Julia bunu düşünmüşler, yukarıdaki banyoyu bir hanımlar vestiyerine çevirmişlerdi. Miss Kate’le Miss Julia oradaydılar, dedikodu ediyor, gülüşüyor, konuşuyor, birbiri ardı sıra merdiven başına gelip trabzanlara yaslanarak aşağı sarkıyor, Lily’ye seslenip kimin geldiğini soruyorlardı.</p>

  <p class="block_">Her zaman büyük olay olurdu, Miss Morkan’ların yıllık dans davetleri. Bütün tanıdıkları gelirdi: akrabalar, eski aile dostları, Julia’nın gittiği korodan arkadaşları, Kate’in öğrencilerinden yaşı yeterince büyümüş olanları, hatta Mary Jane’in öğrencilerinden bazıları. Hiçbir seferinde sönük geçmemişti. Herkesin hatırladığı kadarıyla, nice yıllar boyu görkemli bir biçimde yapılmıştı; Kate ile Julia, erkek kardeşleri Pat’in ölümünden sonra, Stoney Batter’deki evi bırakıp biricik kız yeğenleri Mary Jane’i de yanlarına alarak Usher’s Island’daki karanlık, suratsız eve yerleşeli beri. Bu evin üst katını, zemin katta oturan tahıl simsarı Mr Fulham’dan kiralamışlardı. En az otuz yıl önce. O zamanlar kısa etekli bir kız çocuğu olan Mary Jane şimdi evin temel direği olmuştu, çünkü Haddington Road’daki orgu çalıyordu. Akademi’yi bitirmişti ve her yıl Eski Konser Salonlarının üst katında bir öğrenci konseri veriyordu. Öğrencilerinin çoğu Kingstown ve Dalkey taraflarından yüksek sınıf ailelerden gelmeydi. Yaşlanmışlardı ama, halalarda paylarına düşeni yapıyorlardı. Saçı başı iyiden iyiye ağaran Julia hâlâ <i class="calibre1">Adam and Eve’s</i> de baş sopranoydu; artık evden uzaklaşamayacak kadar yaşlanmış olan Kate ise arka odadaki eski dört köşe piyano ile yeni başlayan öğrencilere müzik dersi veriyordu. Kapıcının kızı Lily görüyordu evin işini. Zengin değildiler, ama iyi yemeğe önem verirlerdi; her şeyin en iyisi: bonfile; üç şilinlik çay, biranın en iyisi. Lily işinde pek az yanlış yaptığı için üç hanımıyla da iyi geçinirdi. Tek sorun biraz fazlaca titiz olmalarıydı. Ama kaldıramayacakları tek şey, kendilerine karşılık verilmesiydi.</p>

  <p class="block_">Böyle bir akşamda titizlik etmekte haklıydılar elbette. Üstelik saat çoktan onu geçtiği halde, Gabriel’le karısı ortada yoktular. Bundan başka birde Freddy Mallins’in zom bir halde çıkagelmesinden ödleri kopuyordu. Mary Jane’in öğrencilerinin onu böyle görmesini hiç mi hiç istemezlerdi; bu duruma geldiğinde idare etmesi de bazan çok güç oluyordu. Freddy Mallins zaten hep geç gelirdi, ama Gabriel’e ne olduğunu merak ediyorlardı: iki dakikada bir merdiven başına koşup Lily’ye Gabriel’in ya da Freddy’nin gelip gelmediğini sormalarının nedeni buydu.</p>

  <p class="block_">“Ah, Mr Conroy,” dedi Lily, kapıyı açıp karşısında Gabriel’i görünce, “Miss Kate’le Miss Julia neredeyse geleceğinizden umudu kesiyorlardı. İyi akşamlar, Mrs Conroy.”</p>

  <p class="block_">“Meraklanacaklarını ben de düşündüm,” dedi Gabriel, “ama şu benim kanımın giyinmesinin en az üç saat aldığını unutuyorlar.”</p>

  <p class="block_">Paspasta lastiklerine yapışan karları silkelerken Lily de karısını merdivenin başına kadar götürüp yukarıya seslendi:</p>

  <p class="block_">“Miss Kate, Mrs Conroy geldi.”</p>

  <p class="block_">Kate ile Julia yuvarlanırcasına merdivenin başına koştular. İkisi de Gabriel’in Karısını öptüler, soğuktan donup donmadığını sordular, Gabriel geldi mi diye sordular.</p>

  <p class="block_">“Adresini bulmuş mektup gibi geldim, Kate Teyze! Siz çıkın. Şimdi ben de geliyorum,” diye, karanlık holden seslendi Gabriel.</p>

  <p class="block_">Üç kadın gülüşerek hanımların vestiyerine tırmanırken o da ayaklarını sıkı sıkı silmeye devam etti. Paltosunun omuzlarında ince bir kar çizgisi kapüşon gibi halkalanıyordu ve lastiklerinin burunlarında da iki kar tümseği vardı; paltonun düğmeleri kardan katılaşmış iliklerden hışırtıyla sıyrılırken, paltonun katlarından ve girintilerinden de soğuk, güzel kokan bir açık hava serinliği duyuldu.</p>

  <p class="block_">“Kar yeniden başladı mı, Mr Conroy?” diye sordu Lily.</p>

  <p class="block_">Küçük odaya önden girmiş, paltosunu çıkarmasına yardım ediyordu.</p>

  <p class="block_">Gabriel soyadını üç heceli gibi söylemesine gülümseyerek baktı yüzüne, ince narin, solgun yüzlü ve sapsarı saçlı, daha serpilme sürecinde bir kızdı. Odadaki gaz lambası yüzünü daha da solgun gösteriyordu. Gabriel onu çocukluğundan, merdivenin alt basamağında oturup paçavradan bebeğine baktığı günlerden beri tanıyordu.</p>

  <p class="block_">“Başladı, Lily,” diye cevap verdi, “galiba bütün gece yağacak.”</p>

  <p class="block_">Yukarıdaki, topuk vuran ya da yerde kayan ayakların hareketiyle sallanan tavana baktı, biran piyanoya kulak verdi, sonra paltosunu dikkatle katlayıp rafın ucuna yerleştiren kıza baktı.</p>

  <p class="block_">“Söyle bakalım, Lily,” dedi, arkadaşça bir tonla, “okula gidiyor musun hâlâ?”</p>

  <p class="block_">“Yoo, hayır efendim,” diye cevap verdi. “Okul biteli bir yılı geçti.”</p>

  <p class="block_">Gabriel, neşeli bir tavırla, “Ee, öyleyse, bu günlerin birinde delikanlının biriyle düğününüze geleceğiz demektir, değil mi?” diye sordu.</p>

  <p class="block_">Kız başını omzunun üstünden geri çevirerek ona baktı ve son derece acı bir ses tonuyla cevap verdi.</p>

  <p class="block_">“Bugünlerde delikanlılar baştan aşağı palavra, birde insandan ne kapabilirlerse.”</p>

  <p class="block_">Gabriel yanlış bir iş yapmışçasına kızardı ve kıza hiç bakmadan lastiklerini çıkardı, atkısıyla hızlı hızlı rugan ayakkabılarını sildi.</p>

  <p class="block_">Uzunca boylu, geniş yapılı genç bir adamdı. Yanaklarındaki kırmızılık alnına kadar tırmanıyor, orada şekilsiz birkaç pembe leke halinde dağılıyordu; iyice traş edilmiş yüzünde, narin ve tedirgin gözlerini perdeleyen gözlüğünün pırıltılı camları ve parlak yaldızlı çerçevesi tedirgin bir biçimde yalımlanıyordu. Ortadan ayırıp arkaya doğru taradığı parlak siyah saçları kulaklarının arkasında, şapkasının yaptığı girintiye gelince hafifçe kıvrımlanıyordu.</p>

  <p class="block_">Ayakkabılarına ışıltı getirmeyi başarınca doğruldu, yeleğini tombul bedeni üzerinde gerginleştirmek için çekiştirdi. Sonra hızla elini cebine sokup bir madenî para çıkardı.</p>

  <p class="block_">“Ey, Lily,” dedi, parayı kızın eline tıkıştırırken, “Noel yaklaştı, değil mi? İşte... küçük bir...”</p>

  <p class="block_">Hızlı hızlı kapıya doğru yürüdü.</p>

  <p class="block_">“Ama olmaz, efendim,” diye haykırdı kız arkasından. “Olmaz, vallahi, alamam.”</p>

  <p class="block_">“Noel için! Noel için!” Gabriel merdiveni koşarcasına tırmanıyor ve Lily’nin karşı çıkışını ayıplamasına elini sallıyordu.</p>

  <p class="block_">Kız, merdiveni yarılayıp uzaklaştığını görünce arkasından seslendi: “Teşekkür ederim, efendim.”</p>

  <p class="block_">Gabriel vals bitinceye kadar salonun dışında durup bekledi ve döşemede kayan ayakların, sürüklenen eteklerin seslerini dinledi. Kızın acı, beklenmedik cevabından hâlâ toparlanamamıştı. Sanki kendine de bir acılık bulaşmış gibi kolluklarını, boyunbağını düzelterek bu sıkıntıyı atmaya çalıştı. Sonra yeleğinin cebinden bir kâğıt parçası çıkarıp hazırladığı konuşmanın ara başlıklarına göz attı. Robert Browning’den aldığı dizeler konusunda karar veremiyordu, çünkü dinleyenlerin düzeylerini aşacağından çekiniyordu. Shakespeare’den ya da Melodilerden, tanıyacakları bir alıntı daha iyi gidecekti. Erkeklerin topuklarının zarif olmayan şıkırtılar ve tabanlarından çıkan sürtünme sesi, kültür derecelerinin kendisininkinden farklı olduğunu söyler gibiydi. Anlayamayacakları şiirlerden dizeler okumakla kendi kendisini gülünçleştirmiş olacaktı. Üstün eğitimini sergileyerek gösteriş yaptığını sanacaklardı. Aşağı odadaki kızla nasıl başarısızlığa uğradıysa, onlarla da ilişki kurmayı başaramayacaktı. Tonu yanlış seçmişti. Bütün konuşma, baştan sona yanlıştı, tam bir başarısızlık.</p>

  <p class="block_">Tam o sırada teyzeleriyle Karısı vestiyerden çıktılar. Teyzeleri ufak tefek, sade giyimli iki yaşlı kadındı. Julia Teyze bir iki santim daha uzun. Kulaklarının epey aşağısına kadar sarkan saçları grileşmişti; ayrıca, üzerinde daha koyu gölgeler seçilen geniş ve sarkık yüzü de grileşmişti. Sağlam yapılı olduğu ve dik durduğu halde, ağır hareket eden gözleri ve aralık dudaklarıyla, nerede olduğunu ya da nereye gittiğini bilmeyen bir kadın izlenimi veriyordu. Kate Teyze daha canlıydı. Kardeşinden daha sağlıklı görünen yüzü kurumuş bir kırmızı elma gibi kırışıklarla doluydu ve aynı eski tarzda örülü saçları olgun kestane rengini yitirmemişti.</p>

  <p class="block_">İkisi de sarılıp öptüler Gabriel’i, sevgiyle. En gözde yeğenleriydi, Liman ve Doklar İdaresi’nden T. J. Conroy’la evliyken ölen ablaları Ellenin oğlu.</p>

  <p class="block_">“Gretta’nın dediğine göre bu gece Monkstown’a dönerken araba tutmamaya karar vermişsin, Gabriel,” dedi Kate Teyze.</p>

  <p class="block_">“Doğru,” dedi Gabriel, karısına bakarak. “Geçen yılki yetti de arttı, değil mi? Hatırlıyor musun, Kate Teyze, Gretta nasıl üşütmüştü o yüzden? Yol boyunca arabanın camı zangır zangır sallandı, Merrion’u geçtikten sonra da bütün doğu rüzgârını yedik. Ne eğlence, ne eğlence. Gretta çok kötü soğuk aldı.”</p>

  <p class="block_">Kate Teyze yüzünü alabildiğine ciddileştirdi ve her kelimede başını sallayarak dinledi.</p>

  <p class="block_">“Haklısın, Gabriel, çok haklısın,” dedi. “Çok dikkatli olmak gerekiyor.”</p>

  <p class="block_">“Ama Gretta’yı bırakacak olursanız, o yürüye yürüye döner eve,” dedi Gabriel.</p>

  <p class="block_">Mrs Conroy güldü.</p>

  <p class="block_">“Siz ona bakmayın, Kate Teyze,” dedi. “Neler yaptığını bir bilseniz. Geceleri Tom’un gözünü korumak için taktığı şeyler, labut çalıştırması, Eva’ya ille yulaf ezmesi yesin diye tutturması. Zavallı çocukcağız! Görmeye bile dayanamaz oldu!.. Ah, bir de şimdi bana ne giydirdiğini bilseniz!”</p>

  <p class="block_">Kahkahayla gülerek, hayran ve mutlu gözleri elbisesiyle yüzü ve saçı arasında gezinen kocasına baktı. Teyzelerde yürekten güldüler, çünkü Gabriel’in böyle ailesinin üstüne titremesi aralarında hiç tükenmeyen bir şakalaşma konusuydu.</p>

  <p class="block_">“Lastik Kaloş!” dedi Mrs Conroy. “Son numaramız bu. Yerler ıslandı mı lastiklerimi giymem gerekiyor. Bu gece bile giydirmek istedi, ama artık direttim ben de. Bundan sonra herhalde dalgıç elbisesi alacak bana.”</p>

  <p class="block_">Gabriel sinirli sinirli güldü, boyunbağını güven vermek istercesine okşayıp düzeltti, ama Kate Teyze bu şakalara bayıldığı için gülmekten iki büklüm olmuştu bu sırada. Julia Teyze’nin yüzündeki gülümseme ise soldu ve neşesiz gözlerini yeğenine doğru çevirdi. Biraz duraladıktan sonra sordu:</p>

  <p class="block_">“İyi ama, Kaloş ne demek, Gabriel?”</p>

  <p class="block_">“Kaloş, Julia!” dedi kardeşi yüksek sesle, “Ayol, bilmiyor musun Kaloş ne demek? Şeyin üstüne giyersin... Ayakkabının üstüne, değil mi, Gretta?”</p>

  <p class="block_">“Evet,” dedi Mrs Conroy, “İşportacılarda filan oluyor. İkimiz de birer çift edindik şimdi. Gabriel Avrupa’da herkes giyiyor diyor.”</p>

  <p class="block_">“Aa, Avrupa’da,” diye mırıldandı Julia Teyze ve ağır ağır başını salladı.</p>

  <p class="block_">Gabriel kaşlarını çattı, hafifçe öfkelenmiş gibi bir sesle cevap verdi:</p>

  <p class="block_">“Öyle önemli bir şey değil ama Gretta çok komik buluyor. İlahi söyleyen toplulukları hatırlatıyormuş da.”</p>

  <p class="block_">“Anlatsana, Gabriel,” dedi Kate Teyze, konuyu çabucak değiştirerek, “Odayı görmüş olmalısın. Gretta ile konuşuyorduk da...”</p>

  <p class="block_">“Ha, evet, oda işi tamam,” diye cevap verdi Gabriel. “Gresham’da bir tane buldum.”</p>

  <p class="block_">“Elbette, elbette,” dedi Kate Teyze, “En iyisini yapmışsın. Ya çocuklar, Gretta, onları merak etmiyorsun ya?”</p>

  <p class="block_">“Yok canım, bir geceden ne çıkar?” dedi Mrs Conroy. “Hem zaten Bessie bakabilir onlara.”</p>

  <p class="block_">“Elbette, elbette,” dedi Kate Teyze yeniden. “Evde böyle bir kız olması büyük rahatlık, güvenebilecek biri! Şu bizim Lily, son günlerde bir tuhaf oldu. Ne oldu bilmiyorum ama eskiden bildiğimiz kız değil artık.”</p>

  <p class="block_">Gabriel bu noktada teyzesine birtakım sorular sormak üzereydi ama Kate Teyze birden sözünü kesip merdiven başına giden ve trabzanın üstünden eğilip aşağıya bakan kardeşine dalmıştı.</p>

  <p class="block_">“Bu ne şimdi?” dedi, neredeyse öfkelenerek, “Julia nereye gidiyor? Julia! Julia! Nereye gidiyorsun?”</p>

  <p class="block_">Bir katın yansına kadar inen Julia yeniden yukarı tırmandı ve yumuşak bir tonla, “Freddy geldi,” diye bildirdi.</p>

  <p class="block_">Aynı anda alkış sesleri ve piyanoda final akorları valsin sona erdiğini haber verdi. Salonun kapısı içeriden açılıp bazı çiftler çıktılar. Kate Teyze telaşla Gabriel’i bir kenara çekerek kulağına fısıldadı:</p>

  <p class="block_">“Haydi, sevgili Gabriel, aşağıya bir in de, bak bakalım ne halde; sarhoş gelmişse sakın yukarı bırakma. Mutlaka sarhoştur. Mutlaka.”</p>

  <p class="block_">Gabriel merdiven başına gidip trabzana yaslanarak kulak kabarttı. Küçük odada iki kişinin konuştuklarını işitiyordu. Sonra Freddy Malins’in gülüşünü tanıdı. Paldır küldür indi merdivenden.</p>

  <p class="block_">“Gabriel’in burada olması bizim için öyle büyük rahatlık ki,” dedi Kate Teyze Mrs Conroy’a, “Burada olduğu zaman hep içim rahat oluyor... Julia, Miss Daly ile Miss Power içecek bir şey arıyorlar. Bu güzel vals için teşekkür ederiz, Miss Daly. Tempo mükemmeldi.”</p>

  <p class="block_">Dans arkadaşıyla odadan çıkmakta olan, kırçıl bıyıklı, esmer tenli, uzun boylu ve buruşuk yüzlü bir adam seslendi: “Bize de içecek bir şey bulunur mu, Miss Morkan?”</p>

  <p class="block_">“Julia,” dedi Kate Teyze, kestirme bir tavırla, “İşte Mr Browne ile Miss Furlong. Miss Daly ve Miss Power’la birlikte onları da içeri alır mısın, Julia?”</p>

  <p class="block_">“Hanımların bir numaralı kavalyesi benim,” dedi Mr Browne, bıyıkları dikenleşinceye kadar dudaklarını büzüp, yüzünün bütün kırışıklarıyla gülümseyerek “Biliyor musunuz, Miss Morkan, beni bu kadar beğenmelerinin nedeni Kate Teyze’nin işitme menzili dışına çıktığını görünce cümleyi kesti ve hemen üç genç hanımı arka odaya götürdü. Odanın ortasında birbirine bitiştirilmiş iki dört köşe masa vardı ve Julia Teyze ile kapıcı bu masaların üstüne yaydıkları geniş örtüyü düzeltmeye çalışıyorlardı. Büfenin üstünde irili ufaklı tabaklar, bardaklar, çatal, bıçak, kaşık desteleri dizilmişti. Kapağı kapalı dört köşe piyanonun üstü de yemek ve tatlılara büfe işlevi görüyordu. Köşedeki daha küçük büfenin başında da iki genç adam durmuş, meşrubat içiyorlardı.</p>

  <p class="block_">Mr Browne da koltuğunun altına aldığı üç genç hanımı oraya götürdü ve şakadan, sıcak, sert ve tatlı bir hanım punç’u içmelerini önerdi. Hiçbir sert içki kullanmadıklarını söyleyince, üç şişe limonata açtı onlara. Sonra, orada duran gençlerden birine azıcık kenara çekilmesini söyleyerek sürahiyi aldı ve kendine cömert bir viski doldurdu. Deneme yudumunu yudumlarken gençlerde saygıyla gözlüyordu onu.</p>

  <p class="block_">“Tanrı yardımcım olsun,” dedi gülümseyerek, “Doktor tavsiyesi.”</p>

  <p class="block_">Yüzünü biraz daha büzerek gülümsemesini biraz daha genişletti, hanımlar ise, bedenlerini sağa sola sallayıp omuzlarını sinirli sinirli oynatarak, onun bu hoşluklarına müzikal bir yankı halinde gülerek cevap verdiler. En cesurları.</p>

  <p class="block_">“Hadi, hadi, Mr Browne, herhangi bir doktorun böyle bir tavsiyede bulunacağına inanmıyorum,” dedi.</p>

  <p class="block_">Mr Browne bir yudum viski daha içerek yan yan baktı:</p>

  <p class="block_">“Ah, bakın ben tıpkı ünlü Mrs Cassidy’ye benziyorum bu konuda. Biliyor musunuz, ne demiş? ‘Bakın, Mary Grimes, ben kendim içmiyorsam, siz bana içirin, çünkü içim içmek istiyor.’“</p>

  <p class="block_">Isınmış yüzünü biraz fazlaca kendine güvenerek hanımlara doğru uzatmış ve taklit yaparken epey düşük bir Dublin aksanıyla konuşmuştu; onun için genç hanımların üçü de aynı içgüdüyle bu şakaları sessiz karşıladılar. Mary Jane’in öğrencilerinden olan Miss Furiong, Miss Daly’ye çaldığı güzel valsin adını sordu; kendisine yüz verilmediğini gören Mr Browne da daha değerbilir görünen iki delikanlıyla sohbete girdi hemen.</p>

  <p class="block_">Hercaimenekşe renginde elbise giymiş, kırmızı yüzlü bir genç kadın heyecanla ellerini çırparak odaya girdi: “Kadriller! Kadriller!”</p>

  <p class="block_">Hemen ardında da Kate Teyze vardı:</p>

  <p class="block_">“İki beyle üç hanım, Mary Jane!”</p>

  <p class="block_">“Ah, işte Mr Bergin’le Mr Kerrigan buradalar,” dedi Mary Jane.</p>

  <p class="block_">“Mr Kerrigan, siz Miss Power’la gider misiniz? Mis Furiong, size kavalye olarak Mr Bergin’i verelim. Ah, şimdilik bu kadar.”</p>

  <p class="block_">“Üç hanım gerekiyor, Mary Jane,” dedi Kate Teyze, iki genç bey hanımları dansa kaldırmaya izin istediler, Mary Jane de Miss Daly’nin yanına gitti.</p>

  <p class="block_">“Ah, Miss Daly, o kadar naziksiniz ki, son iki dansı da çaldıktan sonra gene size geliyoruz, ama hanım sayısı çok az bu akşam.”</p>

  <p class="block_">“Benim için hiç sorun değil, Miss Morkan.”</p>

  <p class="block_">“Ama sizin için çok iyi bir kavalyem var, Mr Bartell D’Arcy, tenor. Daha sonra şarkı da söyleteceğim ona. Bütün Dublin onu konuşuyor.”</p>

  <p class="block_">“Çok güzel sesi var, çok güzel,” dedi Kate Teyze.</p>

  <p class="block_">“Piyano ilk figürlere geçmek üzere prelüdü ikinci kere başlatırken, Mary Jane de tertiplerini odadan alıp götürdü. Onlar çıkar çıkmaz da arkasına dönüp dönüp bakan Julia Teyze ağır aksak girdi içeriye.</p>

  <p class="block_">“Ne oluyor, Julia?” diye endişeyle sordu Kate Teyze “Kim o?”</p>

  <p class="block_">Kolunda bir tomar peçete taşıyan Julia kardeşine haklı ve soru onu şaşırtmış gibi.</p>

  <p class="block_">“Sadece Freddy, Kate,” dedi, “Gabriel de yanında.”</p>

  <p class="block_">Gerçekten de Julia’nın arkasında Gabriel’in sahanlıkta Freddy Malins’e kılavuzluk ettiği görülebiliyordu. Freddy’nin boyu bosu Gabriel’e yakındı, omuzları yuvarlacık, kırk yaşlarında genç bir adamdı. Etli ve solgun yüzünün yalnızca dolgun ve sarkık kulak memeleriyle burnunun geniş kanatlarında bir renklilik vardı. Yüz çizgileri kabaydı, küt bir burun, önce çıkıntı yapıp sonra geriye kaçan biralın, şişkin ve ileri çıkık dudaklar. Dolgun göz kapakları ve kıtlaşan saçının dağınıklığı, uykulu bir görünüş veriyordu. Merdivenden çıkarken Gabriel’e anlattığı hikâyeye tiz bir sesle kahkahalar atıyor, aynı zamanda da sol yumruğunun eklem yerlerini sol gözüne ileri geri sürtüyordu.</p>

  <p class="block_">“İyi akşamlar, Freddy,” dedi Julia Teyze.</p>

  <p class="block_">Freddy Malins, konuşmasının tutukluk yapma özelliğinden ötürü baştan savma gibi görünen bir tarzda iyi akşamlar diledi Miss Morkan’lara, sonra büfeden ona bakıp sırıtan Mr Browne’a gözü takılınca biraz sarsak adımlarla odanın o tarafına geçip az önce Gabriel’e anlattığı hikâyeyi alçak sesle tekrarlamaya başladı.</p>

  <p class="block_">“O kadar kötü durumda değil, değil mi?” dedi Kate Teyze Gabriel’e.</p>

  <p class="block_">“Yok, yok, belli belirsiz.”</p>

  <p class="block_">“Ne kötü çocuk ama!” dedi Kate Teyze. “Zavallı annesi Yılbaşı Gecesi yemin ettirmişti üstelik. Ama haydi gel artık, Gabriel, salona gidelim.”</p>

  <p class="block_">Gabriel’le birlikte odadan çıkmadan önce Mr Browne’a işaret edip, parmağını sallayarak uyardı. Mr Browne da başını sallayarak cevapladı onu ve odadan çıkınca Freddy Malins’e döndü.</p>

  <p class="block_">“Bak şimdi, Teddy,” dedi, “açılman için bir bardak limonata veriyorum sana.”</p>

  <p class="block_">Hikâyesinin sonuna yaklaşan Freddy Malins sabırsızca elini sallayıp reddetti ama, ilkin Freddy Malins’in dikkatini giyimindeki bir düzensizliğe çeken Mr Browne limonata doldurduğu bardağı eline tutuşturdu. Sağ eli mekanik bir biçimde düzensizliği gidermeye çalışan Freddy Malins’in sol eli mekanik bir biçimde bardağı kabul etti. Yüzü yeniden keyifle kırışmaya başlayan Mr Browne kendine bir bardak viski doldururken, Freddy Malins de hikâyesinin doruğuna tam erişemeden tiz ve bronşitli bir kahkaha patlattı, tatmadığı taşan bardağını bir yere bırakıp sol yumruğunun eklem yerlerini sol gözünün üstüne ileri geri sürmeye başladı; kahkahasının izin verdiği ölçüde son cümlenin kelimelerini tekrarlıyordu.</p>

  <p class="block_2">&nbsp;</p>

  <p class="block_7">* * *</p>

  <p class="block_8">&nbsp;</p>

  <p class="block_">Mary Jane, salondaki sessiz topluluğa güç bölümlerle dolu akademik parçasını çalarken, Gabriel dinleyemiyordu onu. Müzikten hoşlanırdı ama, bu çaldığı parçada ona göre bir melodi yoktu; öbür dinleyenlere göre de pek bir melodisi olmadığını düşündü, kendileri Mary Jane’e bir şey çalmasını rica ettikleri halde. Piyanonun sesini işitince içki içilen odadan gelip kapı aralığında duran dört genç adam birkaç dakika sonra ikişer ikişer sıvışmışlardı. Müziği izler görünenler, elleri tuşların üstünde koşuşan ve aralarında anlık bir beddua eden bir rahibenin elleri gibi tuşların üzerinde gerili duran Mary Jane’in kendisiyle, yanında durup nota sayfasını çeviren Kate Teyze’ydi yalnızca.</p>

  <p class="block_">Ağır avizenin altında ışıldayan balmumu sürülmüş döşemeden gözleri rahatsız olan Gabriel piyanonun arkasındaki duvara doğru yürüdü. Bu duvarda Romeo ve Juliet’ in balkon sahnesinin resmi asılıydı, yanında da Julia Teyze’nin genç kızlığında kırmızı, mavi ve kahverengi yünlerle ördüğü Kale’deki iki öldürülmüş prensin resmi vardı. Herhalde genç kızlıklarında gittikleri okulda bu tür işler bir yıl boyunca öğretiliyordu. Annesi de ona doğum günü armağanı olarak mor İrlanda poplininden, üstünde küçük tilki kafaları olan, çevresi kahverengi satenle çevrili, yuvarlak dut düğmeli bir yelek dikmişti. Tuhaf, annesinin müzik yeteneği yoktu, oysa Kate Teyze ona Morkan ailesinin en iyi beyni derdi. O da, Julia da, ağırbaşlı, anaç tavırlı ablalarıyla hep kıvanç duymuşlardı. Fotoğrafı, kapıların arasındaki rafta duruyordu. Dizlerinde açık duran kitapta bir şey gösteriyordu yanında duran Constantine’e - o da deniz subayı elbisesiyle ayağının dibinde uzanmıştı. Aile hayatının onuru konusunda çok duyarlı olduğu için oğullarının adlarını kendi seçmişti. Onun sayesinde Constantine şimdi Balbriggan’da baş papaz yardımcısı olmuş ve onun sayesinde Gabriel kendisi de Royal University’den mezun olmuştu. Evlenmesine nasıl ters tavır aldığı aklına gelince yüzüne bir gölge düşer gibi oldu. Kullandığı aşağılayıcı sözlerden bazıları hâlâ belleğinde çınlıyordu. Bir keresinde Gretta için taşra güzeli demişti ki, hiç de öyle değildi Gretta. Monkstown’daki evlerinde son uzun hastalığı boyunca da Gretta bakmıştı ona.</p>

  <p class="block_">Mary Jane’in parçasının sonuna yaklaştığını tahmin ediyordu, çünkü açılış melodisini tekrarlıyordu ve her ölçüden sonra ıskalada geziniyordu. Beklerken, içindeki öfke yatıştı. Parça, hızlı tiz oktavlar ve son bir bas oktavla bitti. Kopan büyük alkış üstüne Mary Jane, yüzü kızararak, notalarını telaşla topladı ve odadan kaçtı. En çok alkışlayanlarda, parçanın başında içki odasına gidip, piyano susunca geri gelen dört genç adamdı.</p>

  <p class="block_">Kadril yapacak çiftler seçildi. Gabriel kendini Miss Ivors’la yüzyüze buldu. İçi dışı bir görünmeye çalışan, çarpıcı ela gözleri ve çilli bir yüzü olan, konuşkan bir genç hanım. Göğsü dekolte değildi, yakasına taktığı kocaman broşun üstünde de bir İrlanda sözü yazılıydı. Dansa başlamak üzere yerlerini aldıkları zaman Miss Ivors ansızın bir konu açtı:</p>

  <p class="block_">“Sizinle görülecek bir hesabım var.”</p>

  <p class="block_">“Benimle mi?” dedi Gabriel.</p>

  <p class="block_">Başını ciddi ciddi salladı.</p>

  <p class="block_">“Nedir?” diye sordu Gabriel, bu ağırbaşlı tavrına gülümseyerek. “G. C? kim?” dedi Miss Ivors, gözlerini ona dikerek.</p>

  <p class="block_">Gabriel kızardı, ne sorulduğunu anlamamış gibi alnını kırıştırmak üzereydi, ama kadın dobra dobra devam etti.</p>

  <p class="block_">“Ah, ne kadar masumsunuz! <i class="calibre1">Daily Express</i>’e yazı yazdığınızı öğrendim. Hiç utanmıyor musunuz?”</p>

  <p class="block_">“Niçin utanacakmışım?” diye sordu Gabriel, gözlerini kırpıştırıp gülümsemeye çalışarak.</p>

  <p class="block_">“Eh, sizin yerinize ben utandım,” dedi Miss Ivors, açık yüreklilikle. “Böyle bir gazeteye yazıyor olmak yetmez mi? Sizin bir Batılı Briton olduğunuzu bilmiyordum.”</p>

  <p class="block_">Gabriel biraz afallamıştı. Her çarşamba Daily Express’e bir edebiyat yazısı verdiği doğruydu, karşılığında da on beş şilin alıyordu. Ama bu yüzden niye İrlandalılığına leke sürülsündü? Eleştirmesi için gönderdikleri kitaplar o sefil çekten çok daha sevimliydi. Yeni basılmış kitapların köşelerini ellemeye, sayfalarını çevirmeye bayılıyordu. Aşağı yukarı her gün, kolejdeki dersi bitince rıhtımdaki sahaflara giderdi, Bachelors Walk’daki Hickey’ye, Aston’s Quay’deki Webb ya da Massey’ye ya da ara sokaktaki O’Clohissey’ye. Bu saldırıya nasıl karşılık vermesi gerektiğini bilemedi. Edebiyatın politikanın üstünde olduğunu söylemek geldi içinden. Ama kaç yıllık arkadaştılar ve hem üniversitede, hem de sonradan öğretmen olarak, hayatları birbirine paralel gitmişti: şimdi böyle büyük bir lakırdı söyleyemezdi ona. Gözlerini kırpıştırmaya ve gülümsemeye çalışmaya devam ederek kırık dökük bir sesle kitap eleştirisi yazmanın politik bir yanı olduğunu düşünmediğini söyledi.</p>

  <p class="block_">Yer değiştirme zamanı geldiğinde şaşkınlığı ve dalgınlığı geçmemişti daha. Miss Ivors elini sıcak bir şekilde kavradı ve yumuşak dostça bir sesle konuştu:</p>

  <p class="block_">“Şaka yaptım tabii. Haydi, yer değiştiriyoruz.”</p>

  <p class="block_">Yeniden yan yana geldiklerinde üniversite sorunu üstüne konuşmaya başladı, Gabriel de biraz rahatladı. Miss Ivors’ın bir arkadaşı, Browning’in şiirleri üzerine eleştiri yazısını göstermişti ona. Gabriel’in sırrını böyle öğrenmişti: ama yazıyı çok beğenmişti. Derken ansızın başka bir konu açtı: “Ah, Mr Conroy, bu yaz Aran adalarına bir geziye gelir misiniz bizimle birlikte? Bir ay kalacağız orada. Atlas Okyanusu kıyısında, harika bir şey olacak. Gelmelisiniz. Mr Clancy geliyor, Mr Kilkelly ile Kathleen Kearney de. Gretta da gelirse çok güzel olacak. O zaten Connacht’lıdır, değil mi?”</p>

  <p class="block_">“Ailesi oradan,” dedi Gabriel kısaca.</p>

  <p class="block_">“Ama gelebilirsiniz, değil mi?” dedi Miss Ivors, sıcak elini heyecanla Gabriel’in koluna koyarak.</p>

  <p class="block_">“Aslında,” dedi Gabriel, “kısa bir süre önce başka bir yere gitmek üzere bir anlaşma yaptım.”</p>

  <p class="block_">“Nereye gideceksiniz?”</p>

  <p class="block_">“Biz bazı arkadaşlarla her yıl bir bisiklet turuna çıkarız da...”</p>

  <p class="block_">“Ama nerede?” diye sordu Miss Ivors.</p>

  <p class="block_">“Vallahi, genellikle Fransa’ya, Belçika’ya ya da belki Almanya’ya gidiyoruz,” dedi Gabriel, sıkılgan bir tavırla.</p>

  <p class="block_">“Peki ama niye Fransa’ya, Belçika’ya gidiyorsunuz da,” dedi Miss Ivors, “kendi vatanınızı gezmiyorsunuz?”</p>

  <p class="block_">“Biraz değişiklik olsun diye, biraz da o dilleri unutmamak için,” dedi Gabriel.</p>

  <p class="block_">“Ya unutmamanız gereken kendi diliniz yok mu - İrlanda dili?” diye sordu Miss Ivors.</p>

  <p class="block_">“Ha,” dedi Gabriel, “iş buna varırsa, İrlanda dili benim dilim değil.”</p>

  <p class="block_">Yanlarındakiler de bu sorgulamaya kulak vermekteydiler. Gabriel sinirli sinirli sağına soluna baktı ve alnına bir kızarıklık yayan bu işkenceli imtihanı öfkelenmeden atlatmaya çalıştı.</p>

  <p class="block_">“Hakkında hiçbir şey bilmediğiniz kendi vatanınızı ziyaret etmek hiç aklınıza gelmiyor mu?” diye devam etti Miss Ivors. “Kendi milletiniz, kendi ülkeniz?”</p>

  <p class="block_">“Ah, doğrusunu söylemek gerekirse,” dedi Gabriel ansızın, “kendi ülkemden bıktım, bıktım usandım.”</p>

  <p class="block_">“Niye?” diye sordu Miss Ivors.</p>

  <p class="block_">Gabriel cevap vermedi, çünkü kendi sert cevabından kendisi kızışmıştı.</p>

  <p class="block_">“Niye?” diye tekrarladı Miss Ivors.</p>

  <p class="block_">Birlikte bir figür yapmaları gerekiyordu ve cevap vermediği için Miss Ivors yeniden saldırdı:</p>

  <p class="block_">“Elbette, verecek cevabınız yok.”</p>

  <p class="block_">Gabriel büyük bir enerjiyle kendini dansa vererek huzursuzluğunu örtmeye çalıştı. Yüzünde ekşi bir ifade gördüğü için kadının gözlerine bakmamaya çalışıyordu. Ama sonra sıraya girildiği zaman elini sıkı sıkı tuttuğunu görünce biraz şaşırdı. Kaşlarının altından, soru sorarcasına uzun uzun yüzüne bakıyordu, sonunda Gabriel gülümseyinceye kadar. Derken, tam sıra harekete geçerken parmak uçları üzerinde yükselerek kulağına fısıldadı:</p>

  <p class="block_">“Batılı Briton!”</p>

  <p class="block_">Kadriller sona erince Gabriel odanın uzak bir köşesine, Freddy Malins’in annesinin oturduğu yere gitti. Şişman, be yaz saçlı, çökmüş bir kadındı. Sesinde oğlununki gibi bir kesiklik vardı ve hafifçe kekeliyordu. Freddy’nin geldiği, aşağı yukarı normal olduğu söylenmişti kendisine. Gabriel vapur yolculuğunun nasıl geçtiğini sordu. Glasgow’daki evli kızının yanında kalıyor, yılda bir kere ile Dublin’e ziyarete geliyordu. Yumuşak bir sesle, yolculuğun çok iyi geçtiğini, kaptanın da kendisine çok ilgi gösterdiğini söyledi Ayrıca, Glasgow’da kızının oturduğu güzel evi, oradaki bütün dostlarını anlattı. O böyle anlatıp dururken Gabriel de Miss Ivors’la aralarında geçen tatsız olayı belleğinden kovmaya çalışıyordu. Şüphesiz ki bu kız, ya da kadın, her neyse, inançlı bir milliyetçiydi, ama her şeyin de bir sırası vardır. Belki ona böyle cevap vermesi yanlış olmuştu. Ama şaka bile olsa, herkesin önünde ona Batılı Briton demeye de hakkı yoktu. Herkesin önünde rezil etmeye çalışmıştı, o tavşan gözlerini yüzüne dikip sorguya çekerek.</p>

  <p class="block_">Vals yapan çiftlerin arasından Karısının oraya doğru gelmeye çalıştığını gördü. Yanına varınca kulağına fısıldadı: “Gabriel, Kate Teyze her zamanki gibi kazı doğrar mısın diye soruyor. Jambonu Miss Daly kesecek, tatlıyı da ben dağıtacağım.”</p>

  <p class="block_">“Hay hay,” dedi Gabriel.</p>

  <p class="block_">“Bu vals biter bitmez küçükleri oturtacak sofraya, böylece yemekte biz bize olacağız.”</p>

  <p class="block_">“Sen de dansta mıydın?” diye sordu Gabriel.</p>

  <p class="block_">“Tabii danstaydım. Görmedin mi beni? Molly Ivors’la ne kavgası ettiniz?”</p>

  <p class="block_">“Kavga mavga etmedik. Niye? Kendi mi söyledi?”</p>

  <p class="block_">“Öyle bir şeyler söyledi. Şu Mr D’Arcy’ye şarkı söyletmeye çalışıyorum. Çok kendini beğenmiş bir adam galiba.”</p>

  <p class="block_">“Kavga filan etmedik,” dedi Gabriel somurtarak, “Batı İrlanda’ya geziye çağırdı, ben de gidemeyeceğimi söyledim. Hepsi bu.”</p>

  <p class="block_">Karısı hafifçe hopladı ve heyecanla ellerini kavuşturdu. “Ah, ne güzel olur, Gabriel,” dedi. “Galway’i yeniden görmeyi çok isterim.”</p>

  <p class="block_">“İstersen kendin git,” dedi Gabriel, soğuk bir sesle.</p>

  <p class="block_">Karısı biran ona baktı, sonra Mrs Malins’e dönüp onunla konuştu:</p>

  <p class="block_">“Bakın ne tatlı bir koca, Mrs Malins.”</p>

  <p class="block_">Mrs Conroy çiftlerin arasından süzülerek uzaklaşırken Mrs Malins hiçbir kesinti olmamış gibi İskoçya’daki güzel yerleri ve güzel manzaraları Gabriel’e anlatmaya devam etti. Damadı her yıl onları göllere götürüyor, orada balığa çıkıyorlardı. Damadı dehşet bir balıkçıydı. Bir keresinde kocaman, çok güzel bir balık tutmuştu da oteldeki adam da balığı akşam yemeğine pişirmişti.</p>

  <p class="block_">Gabriel kadının anlattıklarını işitmiyordu bile. Akşam yemeği saati yaklaştığı için yeniden kendi konuşmasını ve alıntısını düşünmeye başlamıştı. Freddy Malins’in annesini ziyaret etmek üzere odanın bu tarafına doğru geldiğini görünce koltuğu ona bırakıp pencerenin girintisine sığındı. Oda şimdiden boşalmış, arka odadan çatal bıçak sesleri işitilmeye başlamıştı. Salonda kalanlar dans etmekten yorulmuş gibiydiler, küçük gruplar halinde sessizce sohbet ediyorlardı. Gabriel ısınmış, titrek parmaklarıyla pencerenin soğuk pervazını tıklattı. Dışarısı kim bilir ne kadar soğuk! Şöyle yalnız başına yürümek ne kadar güzel olurdu, ilkin ırmağın yanı sıra, sonra da parkın içinden! Dallarda kar birikmiştir, Wellington Anıtı’nın tepesinde de kardan küçük bir takke oluşmuştur. Orada olmak bu yemek masasında oturuyor olmaktan çok daha güzel!</p>

  <p class="block_">Konuşmasının ara başlıklarını aklından geçirdi: İrlanda konukseverliği, acı anılar, Üç Güzeller, Paris, Browning’den alıntı. Yazısına yazdığı bir sözü içinden tekrarladı: “İnsan, düşüncenin eziyetinde bir musiki işittiğini sanıyor.” Miss Ivors yazıyı övmüştü, içten miydi o sözleri? Bütün bu propagandacılığının ardında kendine özgü bir hayatı var mıydı acaba? Bu geceye kadar aralarında hiç tatsızlık olmamıştı. Şimdi onun da masada olacağı, kendisi konuşurken o eleştiren ve soruşturan gözleriyle onu süzeceği düşüncesi sinirini bozuyordu. Belki de Gabriel’in konuşmasının başarısız olmasına üzülmeyecekti hiç. O sıra aklına gelen bir düşünceyle cesaretlendi. Kate Teyze ile Julia Teyze’yi kastederek şöyle diyecekti: “Hanımlar, beyler, aramızda yaşlanmaya başlayan kuşağın da kendine göre birtakım kusurları vardır belki, ama kendi hesabıma ben konukseverlik, sevecen bir gülümserlik ve insancıllık niteliklerine sahip olduklarına inanıyorum; şimdi aramızda gelişmekte olan yeni ve çok ciddi ve aşırı eğitilmiş kuşağın işte bu niteliklerden yoksun olduğunu sanıyorum.” Bu iyi işte: Miss Ivors’ın haddini bildirir. Teyzeleri iki cahil yaşlı kadınsa Gabriel ne yapsın?</p>

  <p class="block_">Odada bir mırıltı dikkatini çekti. Mr Browne, Julia Teyze’ye kavalyece eşlik ederek girmişti kapıdan, Julia Teyze de, başını eğmiş, gülümseyerek koluna girmiş yürüyordu. Düzensiz bir alkış yayılımı onunla birlikte piyanoya kadar gitti ve Mary Jane taburesine oturur, Julia Teyze de sesini bütün odaya göre ayarlamak üzere artık gülümsemeksizin konumunu alırken, kesildi. Gabriel girişi tanıdı. Julia Teyze’nin eskiden beri söylediği bir şarkı - Gelinlik Kılığında. Ton bakımından güçlü ve duru olan sesi havayı süsleyen tremololara cesaretle saldırıyor ve çok hızlı söylediği halde en kısa notaları bile kaçınmıyordu. Söyleyenin yüzüne bakmadan sesi izlemek, hızlı ve güvenli bir uçuşun heyecanını duymak ve paylaşmak gibi oluyordu. Şarkı bitince ötekilerle birlikte Gabriel de gürültülü bir alkış tuttu, görünmeyen yemek masasından da gürültülü bir alkış geldi. Alkış sesi öyle içtenlikli gibi çıkmıştı ki, kapağında kendi adının baş harfleri yazılı olan eski deri kaplı şarkı kitabını yerine koymak için eğilen Julia Teyze’nin yüzüne biraz renk vurdu. Daha iyi işitmek için başını yana eğerek dinleyen Freddy Malins herkes sustuktan sonra da alkışlamaya devam etti ve başını ağır ağır sallayarak onaylayan annesine heyecanlı bir şeyler anlattı. Sonra, daha fazla alkışlamanın anlamı kalmayınca, birdenbire ayağa fırlayıp Julia Teyze’nin yanına koştu, elini iki elinin arasında tutarak, kelime bulamadığı ya da sesindeki tutukluğun ileri gittiği anlarda sımsıkı sıktı.</p>

  <p class="block_">“Şimdi annemle konuşuyordum,” dedi. “Bu kadar güzel şarkı söylediğinizi hiç işitmemiştim, hiç. Gerçekten, bu geceki kadar sesinizin güzel çıktığını hiç duymamıştım. Bakın! İnanır mısınız buna? Fakat doğrusu bu. Namusum, şerefim üstüne doğrusu bu. Sesinizin bu kadar taze ve bu kadar... bu kadar duru ve taze olduğunu, hiç işitmedimdi.”</p>

  <p class="block_">Julia Teyze geniş geniş gülümsedi ve elini kurtarırken komplimanlar üstüne bir şeyler mırıldandı. Mr Browne avcunu açarak ona doğru uzattı ve seyircilere bir harika tanıtan takdimci edasıyla yakında duranlara haykırdı:</p>

  <p class="block_">“Miss Julia Morkan, son buluşum!”</p>

  <p class="block_">Kendi şakasına kahkahalarla gülerken Freddy Malins de ona döndü:</p>

  <p class="block_">“Bak, Browne, ciddi olursan daha kötü bir buluş yapabilirsin. Benim tek söyleyebileceğim şey şu ki buraya geldiğim bütün bu süre içinde bugünkü kadar güzel söylediğine rastlamamıştım. Gerçek bu.”</p>

  <p class="block_">“Bence de öyle,” dedi Mr Browne. “Sesi çok gelişmiş bence.” Julia Teyze omuz silkti, munis bir gururla konuştu: “Bundan otuz yıl önce sesim kötü sayılmazdı.”</p>

  <p class="block_">“Kaç kere söylemişimdir Julia’ya,” diye Kate Teyze, kelimelere basa basa, “o koroda harcandı gitti. Ama hiç benim sözümü dinlemez ki.”</p>

  <p class="block_">Orada duranlara dönüp baktı, inatçı bir çocuğa karşı onların sağduyusuna sığınırcasına; Julia Teyze ise anlaşılmaz bir şeyler hatırlar gibi gülerek önüne bakıyordu.</p>

  <p class="block_">“Yok,” diye devam etti Kate Teyze, “ne beni ne başkasını dinler. O koroda gece gündüz köle gibi çalıştı, gece gündüz. Noel sabahında saat altıda kalkıp giderdi! Ne oldu sonunda?”</p>

  <p class="block_">“Eh, bunlar hepsi Tanrı’ya övgü değil mi, Kate Teyze?” diye sordu Mary Jane; döner taburede onlara dönmüş, gülümsüyordu.</p>

  <p class="block_">Kate Teyze hışımla döndü yeğenine:</p>

  <p class="block_">“Ben biliyorum Tanrı’ya övgüyü filan, Mary Jane, ama hayatları boyunca köle gibi çalışmış, o yumurcakların bin türlü derdini çekmiş kadınları korodan çıkarması da Papa için hiç övülesi bir şey değil. Bu işi Papa yapmışsa herhalde Kilise’nin iyiliğinedir. Ama adil değil, Mary Jane, haklı değil.” Bu olay içinde bir yara olduğu için iyice sinirlenmişti, kardeşini savunmaya daha da devam edecekti, ama bütün dans edenlerin geri geldiğini gören Mary Jane barışçı bir tavırla müdahale etti.</p>

  <p class="block_">“Ama Kate Teyze, o görüşe inanan Mr Browne’u şoke ediyorsun.”</p>

  <p class="block_">Dinî inancına bu şekilde değinilmesine sırıtan Mr Browne’a doğru döndü Kate Teyze, acele acele ekledi.</p>

  <p class="block_">“Ah, benim Papa’nın haklı olup olmadığını tartıştığım filan yok. Ben budala bir ihtiyar kadınım, böyle şeyler söylemeye cesaret edemem zaten. Ama birde sıradan gündelik nezaket vardır, vefa diye bir şey vardır. Julia’nın yerinde ben olsaydım dosdoğru Healey Baba’ya gider, yüzüne söylerdim...”</p>

  <p class="block_">“Hem sonra, Kate Teyze,” dedi Mary Jane, “hepimiz acıktık, acıkınca da çok kavgacı oluyoruz.”</p>

  <p class="block_">“Susadığımız zaman da kavgacı oluyoruz,” dedi Mr Browne. “Onun için en iyisi gidip yemeğe oturalım,” dedi Mary Jane, “tartışmayı da ondan sonra bitiririz.”</p>

  <p class="block_">Salonun dışındaki sahanlıkta karısıyla Mary Jane’in Mis Ivors’ı yemeğe kalmaya razı etmek için uğraştıklarını gördü Gabriel. Ama şapkasını giymiş, düğmelerini iliklemeye çalışan Miss Ivors kalmaya hiç niyetli değildi. Hiç acıkmamış, üstelik kalabileceği süreyi çoktan aşmıştı.</p>

  <p class="block_">“Ama on dakikacık, Molly,” diyordu Mrs Conroy. “Bu kadarla gecikmezsin ki.”</p>

  <p class="block_">“O kadar danstan sonra, bir lokma bir şey,” diyordu Mary Jane.</p>

  <p class="block_">“Gerçekten kalamayacağım,” dedi Mis Ivors.</p>

  <p class="block_">“Korkarım eğlenemedin bu akşam,” dedi Mary Jane, umutsuzca.</p>

  <p class="block_">“Çok eğlendim, emin ol,” dedi Miss Ivors, “ama şimdi gitmeme izin verin.”</p>

  <p class="block_">“İyi ama, eve nasıl gideceksin?” diye sordu Mrs Conroy.</p>

  <p class="block_">“Canım, iki adım yol.”</p>

  <p class="block_">Gabriel biran duraladı, sonra lafa karıştı:</p>

  <p class="block_">“izin verirseniz, Miss Ivors, gitmeniz gerekiyorsa sizi ben götüreyim.” Ama Miss Ivors ellerinden sıyrılmıştı.</p>

  <p class="block_">“Kesinlikle olmaz,” dedi. “Allah aşkına gidin yemeğe oturun, beni de hiç düşünmeyin. Ben kendi işimi kendim görebilirim.”</p>

  <p class="block_">“Vallahi, çok komik kızsın, Molly,” dedi Mrs Conroy, açık yüreklilikle.</p>

  <p class="block_">“<i class="calibre1">Beannacht</i> <i class="calibre1">libh</i>,” diye seslendi Miss Ivors, merdivenden koşarak inerken, gülerek.</p>

  <p class="block_">Mary Jane sıkkın ve şaşkın bir yüzle bakıyordu arkasından. Mrs Conroy da tırabzandan sarkmış sokak kapısının sesine kulak veriyordu. Gabriel böyle birdenbire gitmesine kendisinin yol açmış olup olamayacağını düşündü. Ama kızgın bir hali yoktu: gülerek ayrılmıştı. O da boş boş baktı merdivene.</p>

  <p class="block_">O anda, Kate Teyze yuvarlanır gibi fırladı yemek odasından, çaresizlikten dövünür gibi bir haldeydi.</p>

  <p class="block_">“Gabriel nerede?” diye haykırdı. “Nereye gitti Gabriel? Herkes oturmuş bekliyor, kazı doğrayacak kimse yok!”</p>

  <p class="block_">“Buradayım, Kate Teyze!” diye seslendi Gabriel; birdenbire canlanmıştı. “Bir kaz sürüsünü doğrayabilirim, gerekirse.”</p>

  <p class="block_">Masanın bir ucunda kızarmış, şişman bir kaz yatıyordu; öbür ucundaysa, maydanoz saplarıyla döşeli fırından çıkmış kâğıttan bir yatak üzerinde, dış kabuğu soyulmuş ve üzeri kızarmış ekmek kabuğuyla yeniden sıvanmış kocaman bir jambon vardı, çevresinde süs olsun diye sanlı kâğıtlar ve jambonun yanında birde baharlı sığır eti rulosu duruyordu. Bu iki rakip uç arasında birbirine paralel olarak dizilmiş garnitür tabakları vardı: sarı ve kırmızı iki küçük jöle; içinde keşkül kubbeleri ve kırmızı reçel olan yassı bir tabak, yeşil yaprak biçimli, tutulacak yeri de yaprağın dalı gibi olan büyük bir tabakta pembe üzüm ve soyulmuş badem, ona eşlik eden bir tabakta da bozulmadan dört köşe duran İzmir incirleri, üzerine kıyılmış hindistan cevizi serpilmiş yoğurt tatlısı, altın, gümüş, yaldızlı kâğıtlara sarılmış çikolata ve şekerler bulunan küçük bir kâse ve kereviz saplarının dikine durduğu bir cam vazo. Sofranın ortasında, portakal ve Amerikan elmalarından bir piramidin yığılı durduğu meyva tabağına bekçilik eder gibi duran iki bodur, eski tarz, kesme camdan sürahi, birinin içinde port, öbüründe şeri. Kapağı kapalı dört köşe piyanonun üstünde kocaman bir sarı tabağa konmuş olan tatlı hazır bekliyordu ve tabağın arkasında üç müfreze halinde dizilmiş bira, siyah bira ve maden suyu şişeleri vardı; şişeler üniformalarına göre dizilmişti, ilk iki sıra, kahverengi ve kırmızı etiketleriyle siyah, üçüncü ve en küçük müfreze de çapraz yeşil kuşaklı ve beyazdı.</p>

  <p class="block_">Gabriel masanın başındaki yerini kahramanca aldı, bıçağın keskinliğini şöyle bir yokladıktan sonra çatalını kaza sapladı. İçi rahattı şimdi, çünkü et kesmekte uzmandı ve güzel donatılmış bir masanın başında bulunmaktan daha çok sevdiği bir iş hayatında yoktu.</p>

  <p class="block_">“Miss Furiong, size ne göndereyim?” diye sordu. “Kanat mı, göğüsten bir dilim mi?”</p>

  <p class="block_">“Göğüsten küçük bir dilim.”</p>

  <p class="block_">“Miss Higgins, ya size?”</p>

  <p class="block_">“Ah, hiç fark etmez, Mr Conroy.”</p>

  <p class="block_">Gabriel ile Miss Daly kaz tabaklarıyla jambon ve baharlı sığır tabaklarını değiş tokuş ederken Lily de konuktan konuğa gidiyor ve beyaz peçeteye sanlı sıcak unlu patates tabağını dolaştırıyordu. Bu Mary Jane’in fikriydi, ayrıca kazın yanına elma sosu da önermişti, ama Kate Teyze elma sosu filan olmayan sade fırında kazın kendisine her zaman yeterince güzel göründüğünü ve bundan kötüsünü de hiçbir zaman yemek zorunda kalmayacağını umduğunu söylemişti. Mary Jane öğrencilerine ilgi gösteriyor, en iyi parçaları almalarına dikkat ediyor, Kate Teyzeyle Julia Teyze ise piyanonun üstünden alıp açtıkları bira şişelerini beylere, maden suyu şişelerini de hanımlara taşıyorlardı. Gülüşme sesleri, gürültüler, verilen emirlerin ve karşı emirlerin, çatal bıçakların, açılan mantarların gürültüsü büyük bir kargaşalık yaratıyordu. Gabriel birinci turu tamamladıktan sonra kendi tabağına yemek almadan ikinci dağıtım için kazı kesmeye başladı. Bunu herkes şiddetle protesto ettiği için bir uzlaşma olmak üzere birasından uzun bir yudum aldı, çünkü kazı kesmekten sıcak basmıştı. Mary Jane yemeğini yemek üzere sessizce yerinde oturmuştu, ama Kate Teyze’yle Julia Teyze hâlâ masanın çevresinde sendeliyor, birbirlerinin ayağına basıyor, birbirlerine ikisinin de kulak asmadığı emirler veriyorlardı. Mr Browne artık oturup yemeklerini yemelerini rica etti, Gabriel de ona katıldı, ama onlar daha vakit var deyip dolaşmaya devam ettiler. Sonunda Freddy Malins ayağa fırlayıp Kate Teyze’yi yakaladı, gülüşmeler arasında zorla sandalyesine oturttu.</p>

  <p class="block_">Herkes alacağı yemeği aldıktan sonra Gabriel gülümseyerek sordu:</p>

  <p class="block_">“Şimdi, bayağı insanların ‘iç’ dediklerinden almak isteyen bir bey veya hanım varsa, sesini çıkarsın.”</p>

  <p class="block_">Koro halinde kendi yemeğine başlaması söylendi, Lily de o zamana kadar sakladığı üç patatesle yanına geldi.</p>

  <p class="block_">“Peki öyleyse,” dedi Gabriel, dostça, bir başka hazırlık yudumunu içerken, “Hanımlar, beyler, birkaç dakika için benim varlığımı unutun, lütfen.”</p>

  <p class="block_">Yemeğini yemeye girişti, masa halkının Lily’nin tabakları kaldırma sesini bastırdığı sohbete hiç katılmadı. Konuşulan konu, o sırada Theatre Royal’da temsil veren opera kumpanyasıydı. Bakımlı bıyıklı esmer bir genç olan tenor Mr Bartell D’Arcy kumpanyanın baş kontraltosunu çok övdü, ama Miss Furiong oynama tarzını biraz bayağı bulmuştu. Freddy Malins de Neşe pantomiminin ikinci yansında söyleyen Zenci Reisi çok beğenmişti, hayatında işittiği en iyi tenor seslerinden biri olduğunu söylüyordu.</p>

  <p class="block_">“Siz dinlediniz mi?” diye masanın öbür tarafından Mr Bartell D’Arcy’ye sordu.</p>

  <p class="block_">“Hayır,” diye cevap verdi Mr Bartell D’Arcy, aldırışsız bir tonla.</p>

  <p class="block_">“Çünkü,” diye açıkladı Freddy Malins, “özellikle sizin onun hakkında ne düşündüğünüzü öğrenmek isterdim. Bence büyük bir sesi var.”</p>

  <p class="block_">“Gerçekten iyi şeyleri de yalnız Teddy bulur,” dedi Mr Browne masa halkına, senli benli tavrıyla.</p>

  <p class="block_">“Niçin güzel olmasın sesi?” diye sertçe sordu Freddy Malins. “Rengi kara olduğu için mi?”</p>

  <p class="block_">Bu soruya cevap verilmedi ve Mary Jane masa halkını yeniden asıl opera konusuna getirdi. Öğrencilerinden biri <i class="calibre1">Mignon</i> için davetiye vermişti. Mutlaka çok güzeldi, diyordu, ama görünce aklına zavallı Georgina Burns gelmişti. Mr Browne ise daha da eskileri hatırlıyordu, eskiden Dublin’e gelen İtalyan kumpanyalarını - Tietjens, Ilma de Murzka, Campanini, o büyük Trebelli, Giuglini, Ravelli, Aramburo. Ne varsa o günlerde vardı, diyordu, o zamanlar dinlerdiniz Dublin’de şarkı söylemeye benzer bir şey. O eski Royal’ın üst galerisinin nasıl tıklım tıklım dolu olduğunu, bir gece İtalyan tenorun <i class="calibre1">Let me like a soldier fall</i>’u beş kere tekrarladığını ve her seferinde tiz mi’yi çıkardığını, galerideki çocukların bazan coşkunluktan o büyük <i class="calibre1">prima donna</i>’lardan birinin arabasından atlarını çözüp otele kadar kendilerinin çektiğini de anlattı. O eski büyük operaları şimdi niye oynamıyorlardı artık, diye sordu, <i class="calibre1">Dinorah</i>’yı, <i class="calibre1">Lucrezia Borgia</i>’yı? Çünkü bunları söyleyecek ses bulamıyorlardı: buydu nedeni.</p>

  <p class="block_">“Evet ama,” dedi Mr Bartel D’Arcy, “bugün de o zamanki kadar iyi sesler olduğunu sanıyorum.”</p>

  <p class="block_">“Neredeler öyleyse?” diye sordu Mr Browne, meydan okuyarak.</p>

  <p class="block_">“Londra’da, Paris’te, Milano’da,” dedi Mr Bartell D’Arcy, kendisi de kızışarak. “Örneğin Caruso, sanırım saydıklarınızın hepsi kadar iyi, daha da iyi değilse.”</p>

  <p class="block_">“Belki öyledir,” dedi Mr Browne, “Ama çok şüphem var benim şahsen.”</p>

  <p class="block_">“Ah, Caruso’yu dinlemek için neyim varsa verirdim,” dedi Mary Jane.</p>

  <p class="block_">“Bana kalırsa,” dedi bir kemiği temizlemekte olan Kate Teyze, “dünyada bir tek tenor vardı. Yani bana bir şey söyleyen, demek istiyorum. Ama herhalde hiçbiriniz adını duymamışsınızdır.”</p>

  <p class="block_">“Kimdi, Miss Morkan?” diye nezaketle sordu Mr Bartell D’Ancy.</p>

  <p class="block_">“Adı,” dedi Kate Teyze, “Parkinson’du. Ben dinlediğimde olgunluk çağma erişmişti, ama bir erkek hançeresinden çıktığını işittiğim en güzel tenor sese sahipti.”</p>

  <p class="block_">“Tuhaf,” dedi Mr Bartell D’Arcy. “Adını bile hiç işitmişliğim yok.”</p>

  <p class="block_">“Evet, evet, Miss Morkan haklı,” dedi Mr Browne. “Benim işitmişliğim var eskilerden Parkinson’u, ama benden çok önceydi o.”</p>

  <p class="block_">“Güzel, saf, tatlı, olgun bir İngiliz tenor sesi,” dedi Kale Teyze, coşkuyla.</p>

  <p class="block_">Gabriel de yemeğini bitirince koca bir tatlı tabağı masaya getirildi. Çatal bıçak şakırtısı yeniden başladı. Tatlıyı Gabriel’in Karısı dağıtıyor, doldurduğu tabakları elden ele gönderiyordu. Orta yerde Mary Jane tabakları durduruyor, isteğe göre ahududu veya portakal jölesi, krema ya da reçel ekliyordu. Tatlı Julia Teyze’nin elinden çıkmıştı, onun için sofranın her köşesinden ona övgüler yağdırıldı. O kendisi de üstünün yeterince iyi pişmediğini söyledi.</p>

  <p class="block_">“Eh, umarım Miss Morkan,” dedi Mr Browne, “bana iyi pişmiş dersiniz, çünkü ben baştan aşağı pişkinim.”</p>

  <p class="block_">Gabriel dışında bütün beyler Julia Teyze’ye iltifat olarak biraz tatlı yediler. Gabriel hiç tatlı yemediği için ona da kereviz saplarını bırakmışlardı. Freddy Malins de bir kereviz sapı alıp tatlısıyla birlikte yedi. Kerevizin kan için çok iyi olduğunu söylemişlerdi, o da bu sıralar doktor bakımı altındaydı. Bütün yemek boyunca sesi sedası işitilmeyen Mrs Malins oğlunun bir iki haftaya kadar Melleray Dağı’na gideceğini söyledi. O zaman bütün masa Melleray Dağı’nı konuşmaya başladı, orada havanın ne kadar zindelik verdiğini, keşişlerin ne kadar konuksever olduğunu, konuklarından hiç para istemediklerini.</p>

  <p class="block_">“Yani sizin dediğinize bakılırsa,” dedi Mr Browne, işittiğine inanamaz bir tavırla, “insan gidip otelde kalır gibi orada kalabilir, yiyip içebilir, sonra da hiçbir şey ödemeden kalkıp evine dönebilir?”</p>

  <p class="block_">“Canım, çoğu kimse ayrılırken manastıra bir bağışta bulunuyor,” dedi Mary Jane.</p>

  <p class="block_">“Keşke bizim kilisede de böyle bir kurum olsaydı,” dedi Mr Browne, saf saf.</p>

  <p class="block_">Keşişlerin hiç konuşmadıklarını, sabahın ikisinde yataktan kalktıklarını ve tabutlarında uyuduklarını öğrenince büsbütün şaşırdı. Ne diye bunları yaptıklarını sordu.</p>

  <p class="block_">“Tarikatın kuralları böyle,” dedi Kate Teyze, kesin bir tavırla.</p>

  <p class="block_">“Anladım, ama niye?” diye sordu Mr Browne.</p>

  <p class="block_">Kate Teyze kuralın böyle olduğunu, başka da söylenecek bir şey olmadığını tekrarladı. Mr Browne hâlâ anlamamış gibi görünüyordu. Freddy Malins, dili döndüğü kadar, dış dünyadaki günahkârların işlediği bütün günahları bağışlatmak için keşişlerin kendilerine eza ettiğini açıklamaya çalıştı. Açıklama çok aydınlatıcı olmadı, çünkü Mr Browne sırıtarak yeniden sordu:</p>

  <p class="block_">“Bu düşünceyi çok beğendim, ama şöyle yaylı, yahut bir yatakta olmaz mıydı bu iş? İlle tabut mu gerek?”</p>

  <p class="block_">“Tabut,” dedi Mary Jane, “Onlara nihai sonlarını hatırlatmak için gerekli.”</p>

  <p class="block_">Konu artık can sıkmaya başladığı için sofranın sessizliğine gömüldü, ama bu arada Mrs Malins’in yanında oturana belirsiz bir tonla bir şeyler söylediği işitildi:</p>

  <p class="block_">“Çok iyi insanlardır onlar, bu keşişler, çok dindardırlar.” Şimdi sofrada kuru üzüm ve badem ve incir ve elma ve portakal ve çikolata ve şeker dağıtılmaya başlamış ve Julia Teyze bütün konukları şeri ya da port içmeye çağırmıştı. Mr Bar teli D’Arcy ilkin ikisini de içmek istemedi, ama yanında oturanlardan biri dirseğiyle onu dürtüp kulağına bir şeyler fısıldadıktan sonra kadehini doldurmalarına izin verdi. Yavaş yavaş, son kadehlerde dolarken, konuşma kesildi. Sadece doldurulan şarap ve çekilen sandalyelerin sesiyle bozulan bir sessizlik çöktü. Miss Morkan’ların üçü de başlarını eğmiş, masa örtüsüne gözlerini dikmişlerdi. Biri birkaç kere öksürdü, sonra beylerden bazıları da sessizlik sağlansın diye parmaklarını masaya vurdular. Sessizlik sağlanınca Gabriel sandalyesini geri iterek ayağa kalktı.</p>

  <p class="block_">Masa tıklatmalar onu teşvik etmek istercesine arttı ve sonra toptan kesildi. Gabriel titreyen on parmağını da sofra örtüsüne yerleştirip orada bulunanlara gergin gergin gülümsedi. Gözleri bir sıra yukarı kalkık suratla karşılaşınca o da başını avizeye doğru kaldırdı. Piyano bir vals havası çalıyor, salon kapısına sürtünen eteklerin hışırtısını işitiyordu. Kim bilir, belki dışarıda, karın altında da insanlar durmuş, ışıklı pencerelere bakıyor ve vals müziğini dinliyorlardı. Hava saftı orada. Uzaklarda, ağaçların kar ağırlığı altında eğildiği park vardı. Wellington anıtına bir kasket gibi birikmişti ışıl ışıl karlar ve anıt batıya, Fifteen Acres’ın bembeyaz çayırına bakıyordu.</p>

  <p class="block_">Başladı:</p>

  <p class="block_">“Hanımlar, beyler,</p>

  <p class="block_">Geçen yıllarda olduğu gibi bu akşam da, çok zevkli bir görevin yerine getirilmesi bana düştü, ne yazık ki bir konuşmacı olarak gücümün yetersiz kaldığı bir görev bu.”</p>

  <p class="block_">“Hayır, hayır!” dedi Mr Browne.</p>

  <p class="block_">“Ama bunu bir kenara bırakalım şimdilik. Bu akşam sizden dileğim, beni başarıma göre değil de, niyetime göre kabul etmeniz. İzninizle birkaç dakika içinde, bu akşamla ilgili duygularımı üç beş kelime ile dile getireceğim.</p>

  <p class="block_">“Hanımlar ve beyler, bu konuksever çatının altında ve bu konuksever sofranın çevresinde ilk karşılaşmamız değil bu. Bazı iyi yürekli hanımefendilerin konukseverliğinin alıcısı -belki de kurbanı demek daha doğru olacak- sıfatıyla ilk kez toplanmış değiliz burada.”</p>

  <p class="block_">Eliyle havada bir halka çizerek durdu. Herkes döndü, sevinçten kıpkırmızı kesilen Kate Teyze’ye, Julia Teyze’ye ve Mary Jane’e güldü ya da gülümsedi. Gabriel artan bir cesaretle devam etti:</p>

  <p class="block_">“Her geçen yıl daha da kuvvetle hissediyorum ki yurdumuzun konukseverliği kadar saygı duyulması ve kıskançlıkla korunması gereken bir başka geleneği yoktur. Kendi deneylerim çerçevesinde (yurt dışında birkaç yeri görmüşlüğüm vardır), başka hiçbir modern ülkede böyle bir gelenek bulunmadığını söyleyebilirim. Kimileri bizim bu alışkanlığımızın övünülecek bir şey değil de, bir kusur olduğunu da söyleyebilir. Ama bu doğru olsa bile, bence prenslere yaraşır bir kusurdur bu ve umarım aramızda daha uzun zaman yaşayacaktır. Hiç değilse bir şeyi kesinlikle biliyorum. Şu altında bulunduğumuz tek çatı sözü geçen hanımefendileri barındırdıkça -ve bunun yıllar ve yıllarca sürmesini yürekten diliyorum- atalarımızın bize devrettiği, bizim de soyumuza devredeceğimiz sahici, sıcak yürekli, ince ve zarif İrlanda konukseverliği geleneği aramızda yaşıyor olacaktır.”</p>

  <p class="block_">Yürekten bir onaylama mırıltısı sofrayı dolaştı. Gabriel ansızın Miss Ivors’ın orada olmadığını, kaba bir şekilde odadan çıktığını düşündü: kendine güven duyarak devam etti:</p>

  <p class="block_">“Hanımlar ve beyler,</p>

  <p class="block_">Aramızda yeni bir kuşak yetişiyor, yeni düşüncelerden, yeni ülkelerden etkilenen bir kuşak. Ciddi bir kuşak, bu yeni düşünceleri coşkuyla karşılıyor, ve yanlış yollara aktığında bile inanıyorum ki coşkusu içten. Ama bizler şüpheci, hatta deyim yerindeyse, düşüncenin eziyeti altında bir çağda yaşıyoruz: onun için bazan korkuyorum, iyi eğitim gören ve hatta fazla eğitim gören bu yeni kuşak, bir başka çağın sahip olduğu insanlık, konukseverlik ve sevecen mizah niteliklerinden yoksun kalır mı diye. Bu akşam geçmiş günlerin bütün o büyük şarkıcılarının adlarını dinlerken, itiraf edeyim ki, bana dar bir çağda yaşıyormuşuz gibi geldi. O günlerin geniş günler olduğunu söylersek bir abartma yapmış olmayız: ve artık hatırlanamayacak kadar uzaklarda kaldılarsa, gelin şu umudu yaşatalım: hiç değilse bunun gibi toplantılarda onları gene gururla ve sevgiyle anacağız, namlarının ölmesine dünyanın isteyerek izin vermeyeceği o göçmüş gümüş büyüklerin anısını yüreğimizde yaşatacağız.”</p>

  <p class="block_">“Bravo! Bravo!” dedi Mr Browne, yüksek sesle.</p>

  <p class="block_">“Ama gene de,” diye devam etti Gabriel; sesini yumuşatmıştı şimdi, “böyle toplantılarda her zaman aklımıza daha da hüzünlü düşünceler gelir: geçmişi düşünürüz, gençliğimizi, değişiklikleri, bu gece özlediğimiz, aramızda olmayan yüzleri. Hayatta yürüdüğümüz yol böyle birçok acılı anıyla döşelidir: eğer hep bu düşüncelere dalıp gidecek olsaydık yaşayanlar arasında işimizi cesaretle yapacak yürekliliği bulamazdık: Hepimizin yaşayan ödevleri ve yaşayan sevgileri var ve bunlar, haklı olarak, bizim zorlu çabalarımızı talep ediyor.</p>

  <p class="block_">“Onun için, geçmiş üstünde daha fazla durmayacağım. Bu gece herhangi bir kasvetli ahlak dersinin aramıza girmesine izin vermeyeceğim. Gündelik çarkın gürültüsünden, koşuşmasından çıkıp şu kısacık an birlikte bulunmak üzere geldik buraya. Dost olarak karşılandık burada, arkadaşlık ruhu içinde, omuzdaş olarak, ve bir ölçüye kadar, gerçek bir <i class="calibre1">camaraderie</i>, bir yoldaşlık havası içinde karşılandık, konukları olarak -nasıl bir ad versem onlara?- Dublin müzik dünyasının Üç Güzellerinin konukları olarak ağırlandık.”</p>

  <p class="block_">Bu anıştırma üstüne sofra halkı gülüşerek alkış kopardı. Julia Teyze iki yanındakilere de Gabriel’in ne dediğini sordu ama boşuna.</p>

  <p class="block_">“Bizim Üç Güzeller olduğumuzu söylüyor, Julia Teyze,” dedi Mary Jane.</p>

  <p class="block_">Julia Teyze anlamadı, ama aynı şekilde devam eden Gabriel’e gülümseyerek baktı.</p>

  <p class="block_">“Hanımlar, beyler,</p>

  <p class="block_">Bir başka olayda Paris’in oynadığı rolü oynamaya kalkışmayacağım. Aralarından birini seçmeye kalkışmayacağım. Böyle bir iş haksızlığa yol açacağı gibi benim gücümü de aşar. Çünkü işte sırayla bakıyorum onlara, başta asıl ev sahibemiz, iyi yüreği, fazlasıyla iyi yüreği, onu bütün tanıyanlar arasında bir destan konusu olmuş; ya da ebedi gençlikle donanmış kız kardeşi, bu gece söylediği şarkılarla bizi hayretten hayrete düşüren kız kardeşi; ve son olarak, ama yalnızca yaş sıralamasında son olarak, en küçük ev sahibemiz, yetenekli, neşeli, çalışkan, yeğenlerin en tatlısı; dolayısıyla, Hanımlar ve Beyler, ödülü kime vereceğimi bilemiyorum.” Gabriel teyzelerine doğru bir göz attı, Julia Teyze’nin yüzündeki kocaman tebessümü ve Kate Teyze’nin zapt edemediği gözyaşlarını görünce sözün sonunu çabuk getirdi. İnce bir jestle kaldırdı port kadehini, herkes bekleyiş içinde kendi bardağını evirip çevirirken son sözlerini söyledi:</p>

  <p class="block_">“Üçüne birden kaldıralım kadehlerimizi. Sağlıklarına, varlıklarına, uzun ömürlerine, mutluluk ve refahlarına içelim. Mesleklerinde kazandıkları kıvançlı ve sevgi dolu konumu da uzun süreler tutmaya devam etsinler.”</p>

  <p class="block_">Bütün konuklar, elde kadeh, ayağa kalkarak üç kadına döndüler ve koro halinde şarkıya başladılar, Mr Browne korobaşı olmak üzere:</p>

  <p class="block_2">&nbsp;</p>

  <p class="block_19">For they are jolly good fellows,</p>

  <p class="block_19">For they are jolly good fellows,</p>

  <p class="block_19">For they are jolly good fellows,</p>

  <p class="block_19">Which nobody can deny.</p>

  <p class="block_2">&nbsp;</p>

  <p class="block_">Kate Teyze artık saklayamadığı gözyaşlarını mendiliyle siliyor, Julia Teyze bile duygulanmış görünüyordu. Freddy Malins puding çatalıyla tempo vuruyor, korodakiler melodik bir konferanstaymış gibi birbirlerine dönüyorlar, bir yandan şarkılarını söylüyorlardı:</p>

  <p class="block_2">&nbsp;</p>

  <p class="block_19">Unless he tells a lie,</p>

  <p class="block_19">Unless he tells a lie,</p>

  <p class="block_2">&nbsp;</p>

  <p class="block_">Sonra, bir kere daha ev sahibelerine dönüp bitirdiler:</p>

  <p class="block_2">&nbsp;</p>

  <p class="block_19">For they are jolly good fellows,</p>

  <p class="block_19">For they are jolly good fellows,</p>

  <p class="block_19">For they are jolly good fellows,</p>

  <p class="block_19">Which nobody can deny.</p>

  <p class="block_2">&nbsp;</p>

  <p class="block_">Bunu izleyen alkış öteki konuklar tarafından da yemek odasının uzaklarına taşırıldı ve birkaç kere tekrarlandı, Freddy Malins havaya kaldırdığı çatalıyla önderliğini sürdürürken.</p>

  <p class="block_2">&nbsp;</p>

  <p class="block_7">* * *</p>

  <p class="block_2">&nbsp;</p>

  <p class="block_">Isıran sabah havası durdukları hole dalınca Kate Teyze seslendi:</p>

  <p class="block_">“Aman, orada kim varsa kapıyı kapasın. Mrs Malins soğuk alacak.”</p>

  <p class="block_">“Orada Browne var, Kate Teyze,” dedi Mary Jane.</p>

  <p class="block_">“Browne her yerde var,” dedi Kate Teyze, sesini kısarak</p>

  <p class="block_">Mary Jane güldü bunu söyleyişindeki tavrına.</p>

  <p class="block_">“Gerçekten de,” dedi, şakacı bir havayla, “her işe koşuyor.”</p>

  <p class="block_">“Bütün Noel boyunca,” dedi Kate Teyze, aynı tonla, “havagazı gibi yayıldı kaldı burada.”</p>

  <p class="block_">Sonra kendisi de daha hoşgörülü gülerek çabucak ekledi:</p>

  <p class="block_">“Ama söyleyin içeri gelsin, Mary Jane, kapıyı da kapatsın. Umarım dediğimi işitmemiştir.”</p>

  <p class="block_">O anda holün kapısı açıldı ve Mr Browne kalbi duracakmış gibi gülerek eşikten içeri girdi. Astragan taklidi kollukları ve yakası olan uzun yeşil bir palto giymiş, başına da beyzi bir kürk şapka geçirmişti. Tiz ve uzun bir ıslık sesi işitilen karla kaplı rıhtıma doğru işaret etti.</p>

  <p class="block_">“Teddy Dublin’in bütün arabalarını ayağa kaldıracak,” dedi.</p>

  <p class="block_">Gabriel, kolunu paltosunun koluna sokmaya çabalayarak küçük odadan geldi, hole bakınarak sordu:</p>

  <p class="block_">“Gretta daha inmedi mi?”</p>

  <p class="block_">“Giyiniyor, Gabriel,” dedi Kate Teyze.</p>

  <p class="block_">“Kimse. Herkes gitti.”</p>

  <p class="block_">“A, hayır, Kate Teyze,” dedi Mary Jane. “Barteil D’Ancy ile Miss O’Callaghan daha gitmediler.”</p>

  <p class="block_">“Biri piyanoyla oynuyor, her kimse,” dedi Gabriel. Mary Jane Gabriel ile Mr Browne’a bakarak ürperdi:</p>

  <p class="block_">“Siz beyleri böyle sarınıp sarmalanmış görünce benim üşümem geliyor. Bu saatte yollara düşmek istemezdim doğrusu.”</p>

  <p class="block_">“Şu dakikada,” dedi Mr Browne, kahramanca, “kırda şöyle güzel bir yürüyüş, ya da hızlı bir at koşulu bir arabada yolculuk kadar keyif alacağım hiçbir şey olamaz.”</p>

  <p class="block_">“Bir zamanlar çok iyi bir atımızla arabamız vardı,” dedi Julia Teyze, hüzünlü bir havayla.</p>

  <p class="block_">“Unutulmaz Johnny,” dedi Mary Jane, gülerek. Kate Teyze ile Gabriel de güldüler.</p>

  <p class="block_">“Ee, neydi Johnny’nin üstün özelliği?” diye sordu Mr Browne.</p>

  <p class="block_">“Ölümüyle bizi acılara boğan müteveffa Patrick Morkan, yani büyükbabamız,” diye açıkladı Gabriel, “son yıllarında koca efendi diye tanınan o zat, zamk kaynatarak geçinirdi.”</p>

  <p class="block_">“Haydi oradan, Gabriel,” dedi Kate Teyze, gülerek, “nişasta imalathanesi işletiyordu.”</p>

  <p class="block_">“Her neyse, zamk ya da nişasta,” dedi Gabriel, “koca efendinin Johnny adında birde atı vardı. Johnny de koca efendinin imalathanesinde çalışır, çarkı işletmek için dolap beygiri gibi döner dururdu. Bunlar hepsi iyi, güzel; ama şimdi Johnny’nin hayatının trajik noktasına geliyoruz. Günün birinde koca efendi öteki kibarlar arasında parkta askeri bir gezinti yapmaya karar verdi.”</p>

  <p class="block_">“Allah rahmet eylesin,” dedi Kate Teyze, şefkatle.</p>

  <p class="block_">“Amin,” dedi Gabriel. “Böylece koca efendi dediğim gibi Johnny’yi arabaya koştu, en sık silindir şapkasıyla en kolalı yakalığını takındı ve olanca azametiyle sanırım Back Lane taraflarındaki atadan kalma konağından yola çıktı.</p>

  <p class="block_">Gabriel’in tavrına herkes, Mrs Malins bile güldü, Kate Teyze ise itiraz etti:</p>

  <p class="block_">“Canım, Gabriel, kendi Back Lane’de oturmuyordu ki. İmalathaneydi orada olan.”</p>

  <p class="block_">“Atadan kalma malikânesinden çıktı,” diye devam etti Gabriel, “Johnny’yi sürdü. Her şey yolunda gitti Johnny Kral Billy’nin heykelinin yanına gelinceye kadar: orada ya Kral Billy’nin üstünde oturduğu ata âşık oldu, ya da kendini imalathanede sandı, her ne olduysa heykelin çevresinde dönmeye başladı.”</p>

  <p class="block_">Gabriel, herkes gülüşürken, ayağında mesleriyle holde bir tur attı.</p>

  <p class="block_">“Başladı dönmeye,” dedi Gabriel, “koca efendi de, ki pek debdebeli bir efendiydi, bu işe dehşetli öfkelendi. ‘Haydi, yürüsenize! Ne demek istiyorsunuz! Johnny! Johnny! Hiç anlaşılmaz bir davranış! Anlamıyorum bu atı!”</p>

  <p class="block_">Gabriel’in taklidini izleyen kahkahalar hol kapısının hızla vurulmasıyla kesildi. Mary Jane koşup açınca içeri Freddy Malins girdi. Şapkasını geri yıkıp soğuktan omuzlarını kamburlaştıran Freddy Malins soluk soluğaydı.</p>

  <p class="block_">“Topu topu bir tek araba bulabildim,” dedi.</p>

  <p class="block_">“Zararı yok, rıhtımda bir tane buluruz,” dedi Gabriel! “Evet, evet,” dedi Kate Teyze, “Mrs Malins’i cereyanda bekletmeyelim.”</p>

  <p class="block_">Oğlu ile Mr Browne Mrs Malins’in merdivenden inmesine yardım ettiler, birçok manevradan sonra, arabanın içine aktarmayı da başardılar. Onun arkasından Freddy Malins tırmandı, uzun bir süre annesini arabanın koltuğuna yerleştirmeye çalıştı, Mr Browne da aşağıdan verdiği öğütlerle yardımcı oldu. Sonunda kadın arabaya rahat bir şekilde yerleştirildi ve Freddy Malins Mr Browne’u da arabaya davet etti. Birçok olur olmaz söz söylendi, sonunda Mr Browne da arabaya bindi. Arabacı battaniyesini dizlerine örtüp adresi almak için içeriye kaykıldı. Bunun üstüne kargaşalık daha da arttı, Freddy Malins ile Mr Browne ikisi de kafalarını arabanın birer penceresinden dışarı çıkarıp arabacıya başka başka şeyler söylediler. Sorun, Mr Browne’un yol üstünde nerede bırakılacağıyla ilgiliydi. Kate Teyze, Julia Teyze ve Mary Jane de basamakta durup çelişen talimatlar yağdırıp bir yandan da gülüşerek tartışmaya katkıda bulundular. Freddy Malins gülmekten konuşamaz hale gelmişti. Her an başını pencereden içeri dışarı sokup çıkarıyor, annesine tartışmanın nasıl ilerlediğini anlatıyor, böylece şapkasını da habire tehlikeye atıyordu. Sonunda Mr Browne herkesin kahkahalarını bastıran bir sesle şaşkına dönmüş arabacıya haykırdı:</p>

  <p class="block_">“Trinity Koleji’ni biliyor musun?”</p>

  <p class="block_">“Biliyorum, efendim,” dedi arabacı.</p>

  <p class="block_">“Tamam, öyleyse doğru Trinity Koleji’nin kapısına,” dedi Mr Browne, “Oradan nereye gideceğini söyleriz. Anlaşıldı mı?”</p>

  <p class="block_">“Tamam, efendim,” dedi arabacı.</p>

  <p class="block_">Kırbaç şakladı, ve kahkaha korosunun uğurladığı araba rıhtım boyunca uzaklaştı.</p>

  <p class="block_">Gabriel ötekilerle birlikte kapıya çıkmamıştı. Holün karanlıkça bir köşesinden merdivenin yukarısına bakıyordu. Birinci sahanlığın yakınında bir kadın duruyordu, o da gölgede. Yüzü görünmüyordu, ama gölgeden siyah beyaz gibi duran kiremit rengi ve pembe çizgili eteği görülebiliyordu. Karısıydı. Tırabzana yaslanmış, bir şey dinliyordu. Kıpırtısızlığına şaşıran Gabriel de işitmek için kulağını dört açmıştı. Ama kapının önündeki gülüşme ve bağırışma gürültüsünden pek bir şey dinleyemiyordu, piyanonun akorlarından ve şarkı söyleyen bir adamın sesinden pek azını kapabilmişti.</p>

  <p class="block_">Söylenen şarkıyı işitmeye çalışarak ve karısına bakarak holün karanlık köşesinde durdu. Bir şeyin simgesiymiş gibi bir zarafet ve bir esrar vardı Karısının duruşunda. Yan karanlık bir merdivende duran ve uzaktan gelen bir müziği dinleyen bir kadın neyin simgesi olabilir diye düşündü. Ressam olsa onun o duruşuyla resmini yapardı. Başındaki mavi şapka karanlığa karşı saçının bronz rengiyle, eteğindeki koyu çizgiler de açık olanlarıyla kontrast oluşturacaktı. Ressam olsa, <i class="calibre1">Uzaktan Müzik</i> koyardı tablonun adını.</p>

  <p class="block_">Hol kapısı kapandı; Kate Teyze, Julia Teyze ve Mary Jane hâlâ gülerek yaklaştılar.</p>

  <p class="block_">“Ay, Freddy bir âlem değil mi?” dedi Mary Jane. “Çok âlem adam.”</p>

  <p class="block_">Gabriel bir şey söylemeden Karısını gösterdi başıyla. Kapı kapanınca ses de piyano da daha iyi işitiliyordu. Gabriel onları susturmak için elini havaya kaldırdı. Şarkı eski İrlanda havalarından birini andırıyordu ve söyleyen, sesinden de güfteden de çok emin değil gibiydi. Uzaktan geldiği için büsbütün hüzünlü olan, boğuk ses, acıyı dile getiren sözlerin veznini hafifçe aydınlatıyordu:</p>

  <p class="block_2">&nbsp;</p>

  <p class="block_19">“Ah, yağmur yağıyor ağırlaşan saçlarıma</p>

  <p class="block_19">Çiy ise ıslatıyor tenimi,</p>

  <p class="block_19">Bebeğim buz gibi kollarımda...”</p>

  <p class="block_2">&nbsp;</p>

  <p class="block_">“Ah,” dedi Mary Jane. “Bartell D’Arcy söylüyor, oysa bütün gece hiç söylemediydi. Ah, gitmeden önce ona bir şarkı söyleteceğim.”</p>

  <p class="block_">“Ah, söylet, söylet, Mary Jane,” dedi Kate Teyze.</p>

  <p class="block_">Mary Jane yanlarından sürtünerek geçip merdivene atıldı, ama daha basamaklara varamadan şarkı durdu ve piyano birdenbire kapatıldı.</p>

  <p class="block_">“Ah, ne yazık!” diye haykırdı Mary Jane. “Aşağıya mı geliyor, Gretta?”</p>

  <p class="block_">Gabriel karsının evet dediğini işitti ve onun da merdivenden inmeye başladığını gördü. Birkaç adım arkasından Mr Bartell D’Arcy ile Miss O’Callaghan geliyorlardı.</p>

  <p class="block_">“Ah, Mr D’Arcy,” diye seslendi Mary Jane, “ne kadar kötüsünüz, hepimiz heyecan içinde dinlerken böyle yanda kesiveriyorsunuz.”</p>

  <p class="block_">“Bütün gece başının etini yedim,” dedi Miss O’Callaghan, “Mrs Conroy da bir yandan, ama soğuk aldığı için şarkı söyleyemeyeceğini söylüyor.”</p>

  <p class="block_">“Ama Mr D’Arcy,” dedi Kate Teyze, “bu dediğiniz hiç doğru değil.”</p>

  <p class="block_">“İşitmiyor musunuz, sesim karga gibi çıkıyor,” dedi Mr D’Arcy kabaca.</p>

  <p class="block_">Aceleyle küçük odaya girip paltosunu giydi. Konuşmasının kabalığı karşısında şaşıran ötekiler söyleyecek bir şey bulamadılar. Kate Teyze alnını kırıştırdı, ötekilere üstelememeleri için işaret etti. D’Arcy somurtarak boynunu sarıp sarmaladı.</p>

  <p class="block_">“Havadan olmalı,” diyerek sessizliği bozdu Julia Teyze.</p>

  <p class="block_">“Evet, evet, herkes üşütmüş,” dedi Kate Teyze hemen, “herkes.”</p>

  <p class="block_">“Otuz yıldır böyle kar yağmadığı söyleniyor,” dedi Mary Jane. “Bu sabah gazetede bütün İrlanda’ya kar yağdığını yazıyordu.”</p>

  <p class="block_">“Karın görünüşünü çok seviyorum,” dedi Julia Teyze hüzünlü hüzünlü.</p>

  <p class="block_">“Ben de,” dedi Miss O’Callaghan. “Yerler kar tutmadıkça Noel sahiden Noel’e benzemiyor bence.”</p>

  <p class="block_">“Ama zavallı Mr D’Arcy kardan hoşlanmıyor,” dedi Kate Teyze, gülümseyerek.</p>

  <p class="block_">Mr D’Arcy küçük odadan çıktı, her yanını iliklemiş ve sarmalamış olarak, pişmanlık getirmiş bir sesle yakalandığı soğuk algınlığının tarihini onlara anlattı. Herkes ona öğüt verdi, çok yazık olduğunu söyledi ve geceleyin boğazını iyi koruması gerektiğini anlattı. Gabriel, konuşmalara katılmayan Karısını seyrediyordu. Yelpaze biçimindeki tozlu pencerenin tam altında durmuştu, birkaç gün önce ateşin başında kuruttuğunu gördüğü bronz rengi saçları gaz lambasının aleviyle tutuşmuş gibiydi. Gene aynı şekilde duruyor, çevresinde konuşulanları işitmezmiş gibi görünüyordu. Birden onlara doğru dönünce Gabriel yanaklarına renk geldiğini, gözlerinin de parladığını gördü. Ansızın yüreğinden bir sevinç taşıp içine yayıldı.</p>

  <p class="block_">“Mr D’Arcy,” dedi Karısı, “söylediğiniz o şarkının adı ne?”</p>

  <p class="block_">“<i class="calibre1">The Lass of Aughrim</i>,” dedi Mr D’Arcy, “ama hepsini hatırlayamadım. Niye sordunuz? Bildiğiniz bir türkü mü?”</p>

  <p class="block_">“<i class="calibre1">The Lass of Aughrim</i>,” diye tekrarladı Gretta. “Adını hatırlayamadım.”</p>

  <p class="block_">“Çok güzel bir şarkı,” dedi Mary Jane. “Ne yazık ki bu akşam sesiniz istediğiniz gibi değildi.”</p>

  <p class="block_">“Haydi, yeter artık, Mary Jane,” dedi Kate Teyze, “artık Mr D’Arcy’nin canını sıkma. Üzülmesini istemiyorum.” Herkesin gitmeye hazır olduğunu görünce kapıya kadar getirdi onları, orada vedalaşıldı:</p>

  <p class="block_">“İyi geceler, Kate Teyze, bu güzel akşam için çok teşekkürler.”</p>

  <p class="block_">“İyi geceler, Gabriel. İyi geceler, Gretta!”</p>

  <p class="block_">“İyi geceler, Kate Teyze, çok teşekkürler. İyi geceler, Julia Teyze.”</p>

  <p class="block_">“Aa, iyi geceler, Gretta, seni görmemiştim.”</p>

  <p class="block_">“İyi geceler, Mr D’Arcy. İyi geceler, Miss O’Callaghan.”</p>

  <p class="block_">“İyi geceler, Miss Morkan.”</p>

  <p class="block_">“Tekrar, iyi geceler.”</p>

  <p class="block_">“Herkese iyi geceler. Umarım rahat gidersiniz.”</p>

  <p class="block_">“İyi geceler. İyi geceler.”</p>

  <p class="block_">Sabah olmuştu, ama hava hâlâ karanlıktı. Donuk, sarı bir ışık evlerin ve nehrin üzerinde kasvetli duruyordu; gökyüzüyse alçalacak gibiydi. Sokakta karlar yarı erimişti; damlarda, rıhtımın korkuluğunda ve parmaklıklarda çizgi çizgi ya da öbek öbek karlar kalmıştı sadece. Bulanık havada lambalar hâlâ kırmızı kırmızı yanıyor, nehrin ötesinde Four Courts sarayı ağırlaşmış gökyüzüne karşı tehdit edici bir siluet çiziyordu.</p>

  <p class="block_">Karısı önünde, Mr Bartell D’Arcy’nin yanında yürüyordu, ayakkabılarını bir kese kâğıdına koyarak kolunun altına sıkıştırmış, bir eliyle de çamurlanmasın diye eteğini tutmuştu. Duruşundaki o zarafet yoktu şimdi, ama Gabriel’in gözleri hâlâ mutluluktan parlıyordu. Damarlarında kan güm güm atıyordu; beyninde düşünceler ayaklanmıştı, kıvançlı, sevinçli, sevecen ve korkusuz.</p>

  <p class="block_">Önünde öyle hafif, öyle dik yürüyordu ki sessizce arkasından koşmak, omuzlarından yakalamak, kulağına saçma sapan ve sevecen bir şeyler söylemek geldi içinden. Öyle ince narin görünüyordu ki onu bir şeylerden korumayı, sonra da onunla yalnız kalmayı özledi. Birlikte gizli hayatlarının anları belleğinde yıldızlar gibi ışıldadı. Kahvaltıda fincanının yanında eflatun bir zarf duruyor, eliyle onu okşuyordu. Sarmaşıkta kuşlar ötüşüyor, perdenin güneşli ağı yere yansıyordu: mutluluktan bir şey yiyemiyordu. Kalabalık bir platformda duruyorlar ve eldivenli elinin sıcak avcuna biletini koyuyordu. Soğukta yan yana duruyorlar, parmaklıklı bir pencereden içeriye, alev alev bir fırının başında şişe yapan bir adama bakıyorlardı. Hava çok soğuktu. Karısının soğuk havada ince kokulu yüzü onunkine çok yakındı; ve birdenbire fırının başındaki adama seslenmişti:</p>

  <p class="block_">“Ateş sıcak mı, bayım?”</p>

  <p class="block_">Ama adam fırının gümbürtüsünden işitmemişti. Kaba bir cevap verebildi.</p>

  <p class="block_">Daha da sevecen bir sevinç dalgası daha koptu yüreğinden ve sıcak bir sel halinde damarlarından aktı. Yıldızların sevecen ateşi gibi kimsenin bilmediği ve kimsenin hiçbir zaman bilemeyeceği, birlikteki hayatlarının anları belleğine vurdu ve belleğini aydınlattı. Karısına bu anları hatırlatmak, birlikte varoluşlarının sıkıcı yıllarını unutturmak ve yalnızca coşku anlarını hatırlatmak istedi. Çünkü yılların her ikisinin de ruhunu söndürmediğine inanıyordu. Çocukları, kendisinin yazı yazıyor olması ve Karısının ev işi ruhlarının sevecen ateşinin tümünü söndürmemişti. Bir gün ona yazdığı bir mektupta şunları söylemişti: “Niçin böyle kelimeler bana bu kadar sıkıcı ve soğuk görünüyor? Acaba senin adın kadar sevecen bir kelime olmadığı için mi?”</p>

  <p class="block_">Uzaktan gelen müzik sesi gibi yıllar önce yazdığı bu sözler geçmişten ona doğru aktı. Karısıyla yalnız kalmak istiyordu. Ötekiler gidince, otel odasında o ve karısı yalnız kalınca, işte o zaman baş başa olacaklardı. Sessizce çağıracaktı onu: “Gretta!”</p>

  <p class="block_">Belki ilk seferinde işitmeyecekti. Soyunuyor olacaktı. Derken sesindeki bir şey ona da çarpacaktı. Dönüp bakacaktı ona...</p>

  <p class="block_">Winetavern sokağının köşesinde bir araba buldular. Konuşmaktan kurtardığı için arabanın şakırtısına sevindi. Karısı pencereden bakıyor, yorgun görünüyordu. Ötekiler, bir bina ya da sokağı göstererek üç beş kelime söylediler. Bulanık sabah semasının altında at yorgun argın koşuyor, tangırdayan sandığını ardı sıra sürüklüyordu ve Gabriel yeniden onunla arabaya binmiş gibi oldu, vapura yetişmek için dörtnala, halaylarına doğru dörtnala.</p>

  <p class="block_">O’Connell Köprüsü’nü geçerken Miss O’Callaghan konuştu: “Ne zaman O’Connell Köprüsü’nden geçseniz beyaz bir at gördüğünüzü söylerler.”</p>

  <p class="block_">“Bu keresinde beyaz bir adam görüyorum,” dedi Gabriel. “Nerede?” diye sondu Mr Bartell D’Arcy.</p>

  <p class="block_">Gabriel üstü kısmen karla kaplı heykeli gösterdi. Aşina bir selam verip el salladı.</p>

  <p class="block_">“İyi geceler, Dan,” diye seslendi, neşeyle.</p>

  <p class="block_">Araba otelin önünde durunca Gabriel aşağı atladı ve Mr Bartell D’Arcy’nin itirazlarına kulak asmadan parayı ödedi. Adama bir şilin de bahşiş bıraktı. Adam selam verdi:</p>

  <p class="block_">“İyi yıllar dilerim, efendim,” dedi.</p>

  <p class="block_">“Size de,” dedi Gabriel, içtenlikle.</p>

  <p class="block_">Karısı arabadan inerken de, öbürlerine iyi geceler dileyerek yanında, kaldırımda dururken de, biran koluna yaslandı. Hafifçe yaslandı, birkaç saat önce dans ederlerkenki kadar hafif. O zaman da kıvanç ve mutluluk duymuştu, onun olduğu için mutlu, zarafetinden ve evli bir kadın olarak kendini taşıyışından kıvançlı. Ama şimdi, bunca anının yeniden alevlenmesinden sonra, bedeninin, müzikli ve yabancı ve parfümlü bu ilk dokunuşu, içine keskin bir şehvet titreşimi saldı. Onun sessizliğinin örtüsü altında kolunu kendine bastırdı; otelin kapısında dururlarken, hayatlarından ve ödevlerinden, evlerinden ve dostlarından kaçmışlar gibi geldi ona, vahşi ve ışıl ışıl yürekleriyle bir yeni serüvene atılmışlar gibi geldi.</p>

  <p class="block_">Holde yüksek arkalıklı bir koltukta yaşlı bir adam uyukluyordu. Büroya girip bir mum yaktıktan sonra merdivende önlerine düştü. Sessizce izlediler onu, ayakları merdivenin kalın halısında boğuk sesler çıkarıyordu. Karısı müstahdemin arkasından merdiveni çıkıyordu, çıkış halinde başı hafifçe eğik, narin omuzları sanki bir yük yüklenmiş gibi kıvrık, eteği beline dar oturmuş. Kollarını kalçalarına dolayıp öylece tutabilirdi onu, çünkü kolları onu kucaklama isteğiyle titriyor ve yalnızca avuçlarına bastırdığı tırnakları bedeninin vahşi itkisini bir dengede tutabiliyordu. Adam eriyen mumunu dikleştirmek için durdu. Onlarda durdular, adamın hemen altındaki basamaklarda. Sessizlikte Gabriel eriyen mumun şamdanın dibine damlayışını ve göğüs kafesinde yüreğinin atışını işitebiliyordu.</p>

  <p class="block_">Adam onları bir koridordan geçirip kapılardan birini açtı. Sarsak mumu tuvalet masasına bırakarak sabah kaçta uyandırılmak istediklerini sordu.</p>

  <p class="block_">“Sekizde,” dedi Gabriel.</p>

  <p class="block_">Adam elektriğin yanmadığını söyleyerek bir özür mırıldanmaya başladı ama Gabriel sözünü kesti.</p>

  <p class="block_">“Işık istemiyoruz. Sokaktan yeterince ışık geliyor. Hem,” dedi mumu işaret ederek, “şu mumu da alıp götürsen daha iyi olacak.”</p>

  <p class="block_">Adam mumu yeniden eline aldı, ama bu alışılmadık düşünceden şaşırdığı için ağır hareket ediyordu. Sonra iyi geceler dileğini mırıldanarak çıktı. Gabriel kapıyı kilitledi.</p>

  <p class="block_">Sokak lambasının ölgün ışığı pencereden kapıya bir uzun ışın halinde serilmişti. Gabriel paltosuyla şapkasını divana atarak pencereye doğru yürüdü. Duygularını biraz yatıştırmak için sokağı seyretti. Sonra ışığa arkasını vererek döndü ve bir şifonyere yaslandı. Karısı şapkasıyla pelerinini çıkarmış, gardırobun boy aynasının karşısında elbisesinin kancalarını çözüyordu. Gabriel birkaç saniye onu seyrederek durdu, sonra “Gretta!” dedi.</p>

  <p class="block_">Karısı ağır ağır aynanın başından ayrılıp ışık huzmesi boyunca ona yaklaştı. Yüzü öylesine ciddi ve bıkkındı ki kelimeler Gabriel’in ağzından çıkamadı. Yok, daha o an gelmemişti.</p>

  <p class="block_">“Yorgun görünüyorsun,” dedi.</p>

  <p class="block_">“Yorgunum biraz,” diye cevap verdi.</p>

  <p class="block_">“Hasta filan değilsin ya?”</p>

  <p class="block_">“Hayır, sadece yorgunum.”</p>

  <p class="block_">Pencereye gidip durdu, dışarıya baktı. Gabriel biraz daha bekledi, sonra utangaçlığını yenemeyeceği korkusuyla ansızın bir konu açtı:</p>

  <p class="block_">“Aklıma ne geldi, Gretta!”</p>

  <p class="block_">“Ne geldi?”</p>

  <p class="block_">“Biliyorsun şu zavallı Malins’i,” dedi çabuk çabuk. “Evet. Ne olmuş ona?”</p>

  <p class="block_">“Hiç, zavallı, aslında kötü adam değil,” diye devam etti Gabriel, yapmacıklı bir sesle. “Ödünç verdiğim sterlini geri verdi, ben de doğrusu beklemiyordum vereceğini. Ne yazık ki şu Browne’un yanından ayrılmıyor, yoksa öyle kötü insan değil.”</p>

  <p class="block_">Artık iyice canı sıkılmaya başlamıştı. Niye bu kadar dalgın görünüyordu? Söze nasıl başlayacağını bilemedi. Onun da mı canı sıkılmıştı bir şeye? Dönüp bir baksa ya da kendiliğinden yaklaşsa yanına. Bu durumda üstüne varmak hoyratlık olacak. Hayır, gözlerindeki coşkuyu görmeli önce. Karısındaki tuhaf ruh haline egemen olma isteğiyle yanıyordu.</p>

  <p class="block_">“Ne zaman vermiştin parayı?” diye sordu, bir süre sonra.</p>

  <p class="block_">“Gabriel ayyaş Malins’e de, sterline de sövüp saymamak için kendini zor tuttu. Ta ruhundan Karısına seslenmek, bedenini bedenine yapıştırmak, ona hâkim olmak istiyordu. Ama sadece,</p>

  <p class="block_">“Ha, geçen Noel, Henry sokağında o küçük kartpostal dükkânını açtığı zaman,” diyebildi.</p>

  <p class="block_">Öfke ve istek hummasına yakalandığı için pencereden uzaklaştığını işitmemişti. Gretta önünde bir an durdu ve tuhaf tuhaf baktı ona. Sonra, ansızın parmak uçlarında uzanarak ve ellerini omuzlarına dayayarak onu öptü.</p>

  <p class="block_">“Sen çok cömert bir insansın, Gabriel,” dedi.</p>

  <p class="block_">Birdenbire gelen bu öpücük ve söylenen sözün hoşluğuyla kendinden geçen Gabriel sevinçle elini Karısının saçına uzattı, parmaklarıyla belli belirsiz dokunarak saçını arkaya doğru taramaya başladı. Yeni yıkanmış saçları incecik ve pırıl pırıldı. Yüreği yeniden mutluluk dolmaya başladı. Tam istediği anda kendiliğinden gelmişti ona. Belki de aynı anda aynı şeyleri düşünmüşlerdi. Belki de kocasındaki zorlu isteği duymuş ve kendine de teslimiyet duygusu gelmişti. Bu kadar kolay yenilmişken kendisine, karşısında niçin bu kadar çekingen kaldığına şaştı.</p>

  <p class="block_">Karısının başını iki eliyle tutarak durdu. Sonra hızla kolunu bedenine sardı, kendine doğru çekti ve yumuşak bir sesle sordu:</p>

  <p class="block_">“Gretta, sevgilim, ne düşünüyorsun?”</p>

  <p class="block_">Cevap vermedi, koluna bütünüyle teslim de olmadı. Yeniden sordu: “Söylesene, Gretta. Galiba biliyorum ben de. Biliyor muyum?”</p>

  <p class="block_">Hemen cevap vermedi. Sonra birdenbire gözlerinden yaşlar fışkırarak, “O şarkıyı düşünüyorum, <i class="calibre1">The Lass of Aughrim</i>,” dedi.</p>

  <p class="block_">Kolundan kurtulup yatağa koştu, kollarını karyolanın parmaklığına dayayarak yüzünü sakladı. Afallayan Gabriel biran kıpırtısız durdu, sonra arkasından gitti. Aynanın önünden geçerken kendini gördü, tepeden tırnağa, geniş, dolgun, gömlekli göğsü, aynada görünce hep onu şaşırtan yüz ifadesi, parlak, boynuz çerçeveli gözlüğü. Birkaç adım uzağında durup sordu:</p>

  <p class="block_">“Ne olmuş şarkıya? Neden seni böyle ağlatıyor?”</p>

  <p class="block_">Başını kolundan kaldırıp çocuk gibi elinin arkasıyla gözünü sildi, istediğinden daha iyi yürekli çıktı Gabriel’in sesi.</p>

  <p class="block_">“Neden, Gretta?” dedi.</p>

  <p class="block_">“Çok eski zamanlarda bu şarkıyı söyleyen birini düşünüyordum.”</p>

  <p class="block_">“Kim o eski zamanlardaki biri?” diye sordu Gabriel, gülümseyerek.</p>

  <p class="block_">“Büyükannemle oturduğum sıralarda Galway’de tanıdığım biriydi.”</p>

  <p class="block_">Gabriel’in gülümsemesi yüzünden silindi. Zihninin bir yerinde küt bir öfke yeniden toplanmaya, şehvetinin küt alevleri damarlarında öfkeyle yalımlanmaya başladı.</p>

  <p class="block_">Âşık olduğun biri mi?” diye sordu, iğneli bir tonla.</p>

  <p class="block_">“Tanıdığım genç bir çocuktu,” diye cevap verdi, “adı Michael Furey. O söylerdi bu şarkıyı, <i class="calibre1">The Lass of Aughrim</i>. Çok ince yapılıydı.”</p>

  <p class="block_">Gabriel susuyordu. Bu ince yapılı çocukla ilgilendiğini sanmasını istemiyordu.</p>

  <p class="block_">“O günkü haliyle gözümün önüne geliyor,” dedi Gretta bir an sonra. “Ne tuhaf gözleri vardı: kocaman, koyu renk gözler! Ve ifadesi gözlerinin -tuhaf bir ifade!”</p>

  <p class="block_">“Ha, öyleyse âşıktın ona?” dedi Gabriel.</p>

  <p class="block_">“Onunla yürüyüşe çıkardım,” dedi, “Galway’deyken.”</p>

  <p class="block_">Gabriel’in zihninde bir düşünce kanatlandı.</p>

  <p class="block_">“Belki onun için şu Ivors denen kızla Galway’e gitmek istedin?” dedi soğuk bir sesle.</p>

  <p class="block_">Şaşarak baktı ona ve sordu: “Neden?”</p>

  <p class="block_">Bakışı Gabriel’i tutuklaştırdı. Omuz silkti.</p>

  <p class="block_">“Ne bileyim. Onu görmek için belki.”</p>

  <p class="block_">Karısı gözlerini pencereden gelen ışığa çevirdi sessizce.</p>

  <p class="block_">“Öldü,” dedi sonunda. “On yedi yaşındayken öldü. Bu kadar genç ölmek korkunç bir şey değil mi?”</p>

  <p class="block_">“Ne iş yapardı?” diye sordu Gabriel, gene iğneleyen bir tonla. “Gazhanede çalışırdı,” dedi.</p>

  <p class="block_">“Alaycılığının boşa gitmesi, bu kişinin, gazhanede çalışan bu delikanlının anısının ölüler arasından çıkagelmesi Gabriel’i utandırdı. Birlikteki gizli hayatlarının anılarıyla, sevecenlik, sevinç ve istekle dolarken kendisi, Karısı aklında onu bir başkasıyla karşılaştırıyordu. Kendini utançla düşündü. Gülünç bir kişi, teyzelerinin yanında çalışan çırak gibi davranan, sinirli ve iyi niyetli duygusal bir adam, bayağı insanlar karşısında nutuk atıp kendi soytarıcı şehvetlerini yücelten, aynada imgesini gördüğü o acınası, ahmak kişiydi. İçgüdüsel bir şekilde sırtını iyice ışığa döndü, karısı alnında yanan utancı görmesin diye.</p>

  <p class="block_">Soğuk sorgulama sesini sürdürmek istiyordu, ama konuştuğunda sesi alçak gönüllü ve kayıtsız çıktı.</p>

  <p class="block_">“Herhalde bu Michael Furey dediğine âşıktın, Gretta,” dedi. “Çok iyiydik onunla o zaman,” dedi Karısı.</p>

  <p class="block_">Sesi perdeli ve yaslıydı. Onu istediği yere çekmenin olmazlığını artık kavrayan Gabriel ellerinden birini tutup okşadı, o da yaslı bir sesle sordu:</p>

  <p class="block_">“Peki, o kadar genç nasıl öldü, Gretta? Verem miydi?”</p>

  <p class="block_">“Sanırım benim için öldü,” diye cevap verdi.</p>

  <p class="block_">Bu cevap belirsiz bir korku saldı Gabriel’in içine, sanki tam zafere ulaşmayı umduğu anda elle tutulmaz, intikamcı bir varlık dikiliyordu karşısına, kendi belirsiz dünyasında ona karşı güçlerini çevresine topluyordu. Ama aklını zorlayarak silkindi bu düşünceden ve gene elini okşadı. Artık soru sormadı, çünkü kendisinin gerisini anlatacağını tahmin ediyordu. Eli ılık ve nemliydi: dokunuşuna cevap vermiyordu, ama o ilkbahar sabahı ilk mektubunu okşadığı gibi okşamaya devam etti.</p>

  <p class="block_">“Mevsim kıştı,” dedi karısı, “kış başlarıydı ve büyükannemin yanından ayrılıp buraya rahibe okuluna gelmem gerekiyordu. O da bu sıralarda hastaydı, evinden çıkmaması gerekiyordu. Oughterard’daki ailesine de durumu bildirilmişti. Kötü olduğunu söylüyorlardı, böyle bir şeyler. Hiçbir zaman tam öğrenemedim.”</p>

  <p class="block_">Biran durakladı, içini çekti.</p>

  <p class="block_">“Zavallıcık,” dedi. “Beni çok seviyordu, çok da ince bir çocuktu. Birlikte yürüyüşe çıkardık, anlıyorsun, değil mi, Gabriel, kırda öyle yapılır ya. Sağlığı elverse şarkı söylemeyi öğrenecekti. Çok güzel sesi vardı, zavallı Michael Furey...”</p>

  <p class="block_">“Ee, sonra?” diye sordu Gabriel.</p>

  <p class="block_">“Sonra benim Galway’den ayrılıp okula başlama zamanım gelince daha da kötüleşti, bana da izin vermiyorlardı onu görmeme, onun için mektup yazıp Dublin’e gideceğimi söyledim, yazın döneceğimi, o zamana kadar iyileşeceğini umduğumu.”</p>

  <p class="block_">Sesini denetlemek için biraz durakladı, sonra devam etti: “Derken ayrılacağım gece, Nun’s Island’da anneanemin evinde eşyamı topluyordum, pencereye çakıl taşı atıldı. Pencere sırılsıklamdı, bir şey göremedim, onun için aşağı koşup arka kapıdan bahçeye çıktım ki baktım zavallıcık orada, bahçenin dibindeydi, tir tir titriyordu.”</p>

  <p class="block_">“Ona evine gitmesini söylemedin mi?”</p>

  <p class="block_">“Yalvardım hemen eve gitsin diye, yağmurun altında öleceksin dedim. Ama o yaşamak istemediğini söyledi. Gözleri bugün gibi gözümün önünde. Bahçenin dibinde bir ağaç vardı, onun altında duruyordu.”</p>

  <p class="block_">“Peki, gitti mi evine?” diye sordu Gabriel.</p>

  <p class="block_">“Evet, gitti evine. Okula vardıktan bir hafta sonra da öldü ve ailesinin memleketi olan Oughterard’da gömüldü. Ah, bunu işittiğim gün, öldüğünü!</p>

  <p class="block_">Hıçkırıklarla boğularak sustu, duygularını denetleyemeyerek yüzüstü yatağa attı kendini, örtüye kapanarak hıçkırdı. Gabriel biraz daha tuttu elini, kararsız bir şekilde, sonra onu acısında yalnız bırakmak için yavaşça bıraktı elini ve sessizce pencereye yaklaştı.</p>

  <p class="block_">Derin derin uyuyordu.</p>

  <p class="block_">Gabri el dirseğine dayanarak bir süre öfkesizce baktı ona, karışmış saçına, yarı açık ağzına, ve derin derin solumasına kulak verdi. Demek onun da hayatında bu romans vardı: uğruna bir erkek ölmüştü. Kendisinin, kocası olarak, hayatında ne kadar küçük bir rol oynadığını düşünmek şimdi o kadar acı vermiyordu ona. Uyuyuşunu seyrediyordu, sanki ikisi kan koca olarak hiç yaşamamışlar gibi. Meraklı bakışı Karısının yüzünde ve saçında uzun uzun gezindi: O zaman nasıl olabileceğini, o ilk genç kız güzelliğini düşününce, garip, dostça biracıma doldurdu ruhunu. Yüzünün artık güzel olmadığını bile söylemek istemiyordu, ama artık Michael Furey’nin uğruna ölüme meydan okuduğu yüz olmadığını biliyordu.</p>

  <p class="block_">Belki de hikâyenin hepsini anlatmamıştı. Gözü, elbiselerinin bir kısmını attığı koltuğa kaydı. Kombinezonun askısı sallanıyordu. Botlardan biri dik duruyordu, gevşek üst kısmı sarkmış olarak: kardeşi yanında yan yatıyordu. Bir saat önce duygularının nasıl ayaklandığını şaşarak hatırladı. Nasıl olmuştu bu? Teyzelerinin akşam yemeğinden mi, kendi aptalca konuşmasından mı, şarap ve danstan mı, holde iyi geceler dilerkenki şakalardan mı, karda rıhtım boyunca yürümenin güzelliğinden mi? Zavallı Julia Teyze! Yakında o da Patrick Morkan’la atının gölgesi gibi bir gölge olacaktı. <i class="calibre1">Akşam Gelinlik Kılığında</i>’yı söylerken biran gözüne çarpmıştı yüzündeki o yıpranmışlık. Belki de çok yakında o aynı salonda, siyah elbiseleriyle, ipekli şapkası, kucağında oturuyor olacaktı. İstorlar çekilmiş olacak, Kate Teyze yanında oturmuş, ağlayarak ve burnunu çekerek Julia’nın nasıl öldüğünü ona anlatacaktı. Zihninde onu avutacak sözler arayacak, kırık dökük ve işe yaramaz birkaç laf bulacaktı. Evet, evet: çok yakında olacaktı bunlar.</p>

  <p class="block_">Odanın havası omuzlarını ürpertti. Dikkatle battaniyelerin altına girerek Karısının yanına yattı. Birer birer, gölgeler haline geliyorlardı. Yiğitçe, bir tutkunun olanca görkemiyle o öteki dünyaya geçmek daha iyiydi, yaşlılıktan perişan bir halele sararıp kurumaktansa. Yanında yatan Karısı, sevgilisinin ona yaşamak istemediğini söylediği anda gözlerinin imgesini bunca yıl yüreğinde kilitli tutmuştu.</p>

  <p class="block_">Cömert yaşlar doldu Gabriel’in gözlerine. Kendisi hiçbir zaman bir kadına karşı bunu duymamıştı, ama böyle bir duygunun aşk olması gerektiğini biliyordu. Hayal ettiği yan karanlıkta sular damlayan bir ağacın altında duran bir genç adam biçimini görür gibi olunca gözündeki yaşlar çoğaldı. Başka biçimlerde vardı yakında. Ruhu, yığınlar ve yığınlarla ölülerin bekleştiği o bölgeye yaklaşmıştı. Dağınık, bir yanıp bir sönen varoluşlarının farkındaydı, ama kavrayamıyordu. Kendi kimliği de elle tutulmaz kurşunî bir dünyaya solup gidiyordu: bu ölülerin bir zamanlar kurduğu ve içinde yaşadığı, bu elle tutulur dünya kendisi de eriyor ve ufalanıyordu.</p>

  <p class="block_">Birkaç hafif pıtırtı sesi işitince dönüp pencereye baktı. Kar yeniden başlamıştı. Lamba ışığında yatık yatık uçuşan gümüşî ve karanlık tanecikleri uykulu uykulu seyretti. Batıya doğru yola çıkmasının vakti gelmişti. Evet, haklıydı gazeteler: bütün İrlanda kar altındaydı. Merkezdeki karanlık ovanın her yanına yağıyordu, ağaçsız tepelere, yağıyordu yavaşça Bog of Allen’a ve daha batıda, karanlık isyankâr Shannon dağları üstüne yavaşça yağıyordu. Michael Furey’nin gömüldüğü tepedeki bir başına kilise mezarlığının her köşesine de yağıyordu. Çarpık çurpuk mezar taşlarının, haçların arasında, küçük kapının sivri parmaklıklarında ve çıplak dikenlerde birikip bir kalın örtü oluşturmuştu. Ruhu yavaşça bayılır gibi oldu işitince karın hafifçe yağdığını evren boyunca ve yağdığını hafifçe, nihaî sonlarının inişi gibi, bütün yaşayanların ve ölülerin üzerine.</p>

  <p class="block_7">SON</p>
</body>
</html>
