<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>01 - Asilkan Prens  - Gediksavaşları Dünyasından</title>
    <link href="stylesheet.css" rel="stylesheet" type="text/css"/>
    <link href="page_styles.css" rel="stylesheet" type="text/css"/>
    <meta http-equiv="Content-Type" content="text/html; charset=utf-8"/>
  </head>
  <body class="calibre">
	<p class="block_" id="u61af6124-a493-4ca1-9e55-9849ad8fcc71">Raymond E. FEIST</p>
	<p class="block_1">Güney Kaliforniya'da doğdu ve büyüdü. Kaliforniya Üniversitesi'nde İletişim Bilimleri eğitimi aldı. Çok satan ve övgü toplayan Gediksavaşları Efsanesi (Riftwar Saga) kitaplarının, The Serpentwar Saga dizisinin ilk kitabının yazarıdır. Daughter of the Empire, Servent of the Empire ve Mistress of the Empire kitaplarını Janny Wurts ile birlikte kaleme almıştır.</p>
	<p class="block_2"> </p>
	<p id="id_GoBack" class="block_3">EVE DÖNÜŞ</p>
	<p class="block_4"> </p>
	<p class="block_5">Han sessizdi.</p>
	<p class="block_4"> </p>
	<p class="block_5">Duvarlar, fenerin ışığında, alevleri bulanık görünen şöminenin yıllanmış isiyle kararmıştı. Şöminedeki sönmek üzere olan ateş yetersiz bir sıcaklık ve karşısına oturmayı seçmiş olanların tavırlarına bakılırsa ondan da yetersiz bir neşe veriyordu. Benzerlerinin çoğunun atmosferine karşıt olarak bu han kasvetli sayılırdı. Karanlık köşelerde, erkekler alçak sesle konuşuyor, işi olmayanların duymamasının daha iyi olacağı şeyler tartışıyorlardı. Fısıldanan bir önerinin homurtuyla kabul edilişi ya da erdemleri tartışılır bir kadından gelen acı bir kahkaha sessizliği bozan tek seslerdi. Uyuyan Tersaneci adındaki han sakinlerinin çoğunluğu oyunu yakından seyrediyordu.</p>
	<p class="block_4"> </p>
	<p class="block_5">Oyunun adı pokürdü. Büyük Kesh İmparatorluğu'nun güneyinde yaygın bir oyundu ve artık krallığın batısında Lin-Lan ve pashamanın yerini alıyordu. Bir oyuncu beş kâğıdını önünde tutmuş, gözleri konsantrasyonla kısılmıştı. İzinde olan bir asker, odada herhangi bir bela işaretine karşı tetikte bekliyordu ve bela süratle yaklaşıyordu. Masada onunla birlikte oyun oynayan beş adamı ihtiyatla kollarken, kâğıtlarını inceliyormuş gibi yaptı. Soldaki ilk ikisi kaba adamlardı. İkisi de güneşten yanmıştı ve kâğıtları tutan elleri nasırlıydı; solmuş keten gömlek ve pamuklu pantolonları, ince uzun ama kaslı gövdelerinden gevşek bir şekilde sarkıyordu. Hiçbiri çizme ya da sandalet bile giymemişti, soğuk akşam havasına rağmen çıplak ayaklıydılar; yeni bir görev bekleyen gemiciler olduklarına dair kesin bir işaret. Genelde böyle adamlar maaşlarını hızla kaybeder ve tekrar denize giderlerdi, ama bütün gece bahislere katılış şekillerinden, asker, sağında oturan adam için çalıştıklarından emindi.</p>
	<p class="block_4"> </p>
	<p class="block_5">O adam sabırla oturuyor, askerin bahse mi katılacağını yoksa kâğıtlarını mı toplayacağını görmeyi beklerken, üç yeni kâğıdı kapatmak için şansını kaybediyordu. Askerin böyle adamları önceden görmüşlüğü vardı: Elinde çok fazla zaman olan ama çok az mantık sahibi, zengin bir tüccarın oğlu ya da önemsiz bir soylunun küçük oğlu. Krondor'un genç erkekleri arasındaki son modaya uygun giyinmişti, baldırlardan yukarısına bir balon görüntüsü verecek şekilde çoraplarının içine sokulmuş kısa bir pantolon. Sade beyaz bir gömlek inciler ve yarı değerli taşlarla süslenmişti ve ceket yeni stildeydi; bileklerinde ve yakasında beyaz ve gümüş brokarlar olan, oldukça cırlak bir sarı. Tipik bir züppeydi. Ve omuzlarının arasına asılmış, gösterişsiz bir şekilde serbestçe sallanan Rodezian palasına bakılırsa, tehlikeli bir adamdı. Bu sadece ustaların ya da hızlı bir ölüm arayanların kullandığı bir kılıçtı -bir uzmanın ellerinde korkunç bir silahtı; tecrübesiz birinin elindeyse intihardı.</p>
	<p class="block_4"> </p>
	<p class="block_5">Adam büyük ihtimalle önceden büyük miktarlarda para kaybetmişti ve şimdi kâğıtta hile yaparak geçmiş kayıplarını telafi etmeye çalışıyordu. Gemicilerden biri ya da diğeri ara sıra bir el kazanıyordu, ama asker, şüpheleri bunun genç züppenin üzerinden uzaklaştırmak için planlandığından emindi.</p>
	<p class="block_4"> </p>
	<p class="block_5">Asker, sanki ne yapması gerektiğine karar vermek konusunda rahatsız olmuş gibi iç geçirdi. Diğer iki oyuncu oynaması için onu sabırla bekliyorlardı.</p>
	<p class="block_4"> </p>
	<p class="block_5">İkiz kardeşlerdi, uzun boylu -bir seksenden iki parmak fazla diye düşündü- ve görünüşte aynıydılar. İkisi de masaya düz ve uzun kılıçlarla silahlanmış olarak gelmişlerdi, yine uzmanların ya da aptalların tercihi. Prens Arutha yirmi yıl önce Krondor tahtına çıktığından beri, bu uzun ve düz kılıçlar, hayatta kalmaktan ziyade bir moda faktörü olarak silah taşıyan adamların tercihi haline gelmişti. Ama bu ikisi silahlara dekoratif süs muamelesi yapacak türden adamlara benzemiyorlardı. Sıradan paralı askerler gibi giyinmişlerdi, görünüşlerine bakılırsa kervan görevlerinden yeni dönmüşlerdi. Kızıl-kahve saçları hafifçe birbirine dolanmıştı, tunik ve deri yelekleri hâlâ tozluydu. İkisinin de tıraş olmaya ihtiyacı vardı. Ancak giysileri sıradan ve kirli olduğu halde, silahları ya da silahlanmaları konusunda ihmal edilmişe benzeyen bir şey yoktu; bir kervanda haftalar geçirdikten sonra banyo yapmak için mola vermemiş olabilirlerdi, ama derilerini yağlamaları ve çeliklerini parlatmaları bir saatlerini alırdı. Askerde hafif bir tedirginlik yaratan belirsiz bir tanıdıklık duygusu dışında, kendi adlarına samimi görünüyorlardı: İkisi de tüccarlarda sıkça rastlanan kaba konuşma tarzından ziyade, günlerini eşkıyalarla dövüşmek yerine saraylarda geçirmeye alışık olanların eğitimli kendine güveniyle konuşuyorlardı. Ve gençtiler, bir oğlandan az büyüktüler.</p>
	<p class="block_4"> </p>
	<p class="block_5">Kardeşler oyuna maşrapa ardına maşrapa bira söyleyerek, kaybetmenin de kendilerini kazanmak kadar eğlendirmesine izin vererek neşeyle başladılar, ama artık bahisler artmaya başladığından ciddileşmişlerdi. Zaman zaman bakışıyorlardı ve asker, ikizlerde genelde olduğu gibi sessiz bir iletişim kurduklarından emindi.</p>
	<p class="block_4"> </p>
	<p class="block_5">Asker, başını iki yana salladı. "Yokum." Kâğıtlarını masaya attı, biri masaya düşmeden önce bir an tamamen döndü. "Bir saat içinde görevde olmam gerek; kışlaya dönsem iyi olur."</p>
	<p class="block_4"> </p>
	<p class="block_6">Bildiği belanın gerçekten yakın olduğuydu ve bela geldiğinde hâlâ etrafta olursa, içtimaya yetişemezdi. Nöbetteki çavuş özürleri nazikçe kabul eden bir adam değildi.</p>
	<p class="block_7"> </p>
	<p class="block_5">Şimdi züppenin gözleri iki kardeşten ilkine çevrilmişti. "Devam mı?" Asker hanın kapısına vardığında, köşede sessizce dikilen iki adam olduğunu fark etti. Gece sıcak olmasına rağmen geniş pelerinler giymişler, yüzleri başlıklarının gölgesiyle hafifçe kararmıştı. İkisi de sessizce oyunu izliyormuş havasındaydılar, ama hanın bütün ayrıntılarını inceliyorlardı. Onlar da askere tanıdık göründüler, ama kim olduklarını çıkaramadı. Ve sanki eyleme geçmeye hazırlarmış gibi duruşlarında, askerin şehir kışlasına erken dönme kararlılığını tekrar doğrulayan bir şey vardı. Hanın kapısını açtı ve kapıyı arkasından kapayarak dışarı çıktı.</p>
	<p class="block_4"> </p>
	<p class="block_5">Kapıya yakın olan adam arkadaşına döndü, yüzü yukarıdaki fenerin ışığında kısmen aydınlanıyordu. "Dışarı çıksan iyi olur. Kıyamet kopmak üzere." Arkadaşı başıyla onayladı. Yirmi yıllık arkadaşlıklarında, arkadaşının şehirdeki belayı sezme kabiliyetine asla ikinci tahminde bulunmamayı öğrenmişti.</p>
	<p class="block_4"> </p>
	<p class="block_5">Askerin ardından hızla kapıdan dışarı çıktı.</p>
	<p class="block_4"> </p>
	<p class="block_6">Masada para koyma sırası iki kardeşten ilkindeydi. Kâğıtların oynanması kafasını karıştırmış gibi bir yüz ifadesi yaptı. Züppe, "Tamam mı, devam mı?" diye sordu.</p>
	<p class="block_7"> </p>
	<p class="block_5">"Şey," diye cevap verdi genç adam, "bu blöf." Kardeşine baktı. "Erland, o asker elini dağıttığında Mavi bir Kız gördüğüme Yargıç Astalon’a bile yemin edebilirdim."</p>
	<p class="block_4"> </p>
	<p class="block_5">"Neden," diye cevap verdi ikizi çarpık bir gülümsemeyle, "Bu blöf sorun yaratıyor, Borric?"</p>
	<p class="block_4"> </p>
	<p class="block_5">"Çünkü bende de bir tane Mavi Kız var."</p>
	<p class="block_4"> </p>
	<p class="block_5">Erkekler sohbetin havası değiştiğinden masadan geri çekilmeye başladılar. Birinin hangi kâğıtları tuttuğu tartışması standart bir şey değildi. "Ben yine de bir sorun göremiyorum," dedi Erland, "Güvertede iki Mavi Kız olduğuna göre." Borric kötü niyetli bir sırıtmayla, "Ama görüyorsun ya, oradaki dostumuzun da," dedi züppeyi göstererek, "kol ağzından az içerde Mavi bir Kız var." Erkekler dövüşenlerle aralarına mümkün olduğunca mesafe koyarken odada aniden bir hareketlilik patlak verdi. Borric oturduğu yerden masanın kenarını kavrayıp ters çevirerek fırladı, böylelikle züppeyle iki uşağını gerilemeye zorlamıştı. Züppe büyük palasını çekerken Erland, kılıcıyla uzun bir kama çıkardı.</p>
	<p class="block_4"> </p>
	<p class="block_5">İki denizciden birinin ayağı kayarak yüzükoyun yere düştü. Ayağa kalkmaya çalışırken, çenesi Borric'in çizmesinin ayakucuyla karşılaştı. Genç tüccarın ayaklarının ucuna yığıldı. Züppe, Erland'ın kafasına tehlikeli bir darbe savurarak ileri atıldı. Erland darbeyi kamasıyla ustaca bertaraf edip rakibinin güçlükle kurtulabildiği tehlikeli bir saplama hareketiyle karşılık verdi. İki adam da tetikte olmaya değer bir rakiple karşı karşıya olduklarının farkındaydılar. Hancı büyük bir sopayla silahlanmış olarak odanın etrafını dönüyor, arbedeyi büyütmeye çabalayan herkesi tehdit ediyordu. Kapıya yaklaştığında, başlığın içindeki adam irkiltici bir hızla öne çıktı ve bileğini kavradı. Kısa ve öz konuştu ve hancının beti benzi attı. Mülk sahibi canlı bir şekilde bir kez kafa salladı ve hızla kapıdan dışarı süzüldü.</p>
	<p class="block_4"> </p>
	<p class="block_5">Borric ikinci gemiciden fazla sorun yaşamadan kurtuldu ve döndüğünde Erland'ın züppeyle yakın dövüşte olduğunu fark etti. "Erland! Bir ele daha ihtiyacın var mı?"</p>
	<p class="block_4"> </p>
	<p class="block_5">Erland bağırdı, "Sanmam. Ayrıca, sen hep alıştırmaya ihtiyacım olduğunu söylersin."</p>
	<p class="block_4"> </p>
	<p class="block_5">"Doğru," diye cevap verdi kardeşi sırıtarak. "Ama seni öldürmesine izin verme. Öcünü almak zorunda kalırım."</p>
	<p class="block_4"> </p>
	<p class="block_5">Züppe bir saldırı kombinasyonu denedi, yukarı, aşağı, sonra bir dizi kesme ve Erland gerilemek zorunda kaldı. Gecede ıslık sesleri duyulabiliyordu.</p>
	<p class="block_4"> </p>
	<p class="block_5">"Erland," dedi Borric.</p>
	<p class="block_4"> </p>
	<p class="block_5">Zor durumdaki küçük ikiz, "Ne?" dedi ustaca gerçekleştirilen bir başka saldırı kombinasyonundan kaçarken.</p>
	<p class="block_4"> </p>
	<p class="block_5">"Nöbetçi geliyor. Onu çabuk öldürsen iyi olur."</p>
	<p class="block_4"> </p>
	<p class="block_5">"Deniyorum," dedi Erland, "ama bu adam fazla işbirliği yapmıyor." Konuşurken çizmesinin topuğu dökülmüş bir bira göletine çarptı ve ayakları yerden kesildi.</p>
	<p class="block_4"> </p>
	<p class="block_5">Birden savunmasını kaybetmiş halde geriye düşmeye başladı.</p>
	<p class="block_4"> </p>
	<p class="block_5">Züppe kardeşine hücum ederken Borric hareket ediyordu. Erland yerde büküldü, ama züppenin kılıcı yanına geldi. Sıcak acı kaburgalarına yayıldı. Ve aynı dakikada adam sol tarafını karşı saldırıya açmıştı. Yerde doğrulup oturan Erland, kılıcını yukarı sapladı ve adamın midesine isabet ettirdi. Züppe kaskatı kesildi ve kırmızı bir leke sarı tuniğine yayılmaya başlarken nefesi kesildi. Derken Borric ona arkadan vurdu, kılıcının kabzasını kullanarak adamı etkisiz hale getirdi. Dışardan koşuşturan adamların sesleri duyulabiliyordu ve Borric, kardeşine ayağa kalkması için bir elini uzatırken, "Bu pislikten kurtulsak iyi olur," dedi. "Babam bu arbede olmadan da yeterince hayal kırıklığına uğrayacak." Yarası yüzünden yüzünü buruşturan Erland Borric'in lafını kesti, "Ona vurman gerekmezdi. Sanırım onu birazdan öldürecektim."</p>
	<p class="block_4"> </p>
	<p class="block_5">"Ya da o seni. Ve bunun olmasına izin verseydim babamla yüzleşmek istemezdim. Ayrıca, onu gerçekten öldürmeyecektin; sende o içgüdü yok. Onu zararsız duruma getirecek ya da eş derecede soylu," gözleminde bulundu Borric, "...Ve aptalca bir şey yapacaktın. Şimdi, buradan çıkmanın yolunu bulalım." Kapıya ilerlerlerken Erland yaralı tarafını tuttu. Erland'ın üzerinde kan gören birkaç kasaba kabadayısı ikizlerin çıkışını engellemek için yolu kapattılar. Borric'le Erland kılıçlarının uçlarını adamlara doğrulttular. Borric, "Savunmanı bir dakika koru," dedi, bir sandalye aldı ve onu caddeye bakan büyük pencereye fırlattı. Cam ve tahta parçaları caddeye yağdı ve kırık parçaların taş üzerindeki çıngırtısı daha kesilmeden iki kardeş de kırılan pencereden dışarı fırlıyorlardı. Erland tökezledi ve Borric düşmesini engellemek için onun kolunu kavramak zorunda kaldı.</p>
	<p class="block_8"> </p>
	<p class="block_5">Doğrulduklarında atlarını arar bir halde bakındılar. Kabadayılardan gözü pek olan ikisi ikizlerin artlarından pencereden atladı ve Borric kılıcının kabzasıyla birinin kafasının yanına vurdu, bu arada diğer adam üç yay kendine çevrilince durdu. Kapının önünde çoğunlukla İsyan Mangası olarak bilinen on iri yarı ve ağır silahlanmış kasaba nöbetçisinden oluşan küçük bir gurup vardı. Ama Uyuyan Tersaneci'nin yarım düzine sakinin ağzını hayretten esas açık bırakan şey, İsyan Mangası'nın arkasındaki otuz süvarinin görüntüsüydü. Krondor armalı cüppeler giymiş ve Krondor Prensi'nin kendi Kraliyet Ailesi Muhafızlarının nişanını takmışlardı. Hanın içinden biri şaşkınlığını yendi ve "Kraliyet Muhafızları"' diye bağırdı ve meyhanenin arka kapısına doğru genel bir boşalma başladı, penceredeki yüzler ortadan kayboldu.</p>
	<p class="block_4"> </p>
	<p class="block_5">İki kardeş, hepsi de silahlı ve belaya karşı hazırlıklı atlı adamları süzdüler. Başlarında iki genç askerin iyi tanıdıkları bir adam vardı. "Ah... iyi akşamlar, efendim," dedi Borric yüzüne yavaşça yayılan bir gülümsemeyle. İsyan Mangası'nın lideri, etrafta başka kimseyi görmediğinden, iki genç adamı gözetim altına almak için ilerledi.</p>
	<p class="block_4"> </p>
	<p class="block_5">Kraliyet Muhafızlarının lideri elini sallayarak ona çekilmesini işaret etti.</p>
	<p class="block_4"> </p>
	<p class="block_5">"Bu mesele seni ilgilendirmez nöbetçi. Sen ve adamların gidebilirsiniz." Nöbetçilerin komutanı başıyla hafifçe selam verdi ve adamlarını Fakir Mahallesi'nin merkezindeki kışlalarına yöneltti.</p>
	<p class="block_4"> </p>
	<p class="block_5">Erland, "Baron Locklear, ne mutluluk!" derken yüzünü bir parça buruşturdu.</p>
	<p class="block_4"> </p>
	<p class="block_5">Krondor'un Şövalye Mareşali Baron Locklear eğlenmiyormuş gibi gülümsedi. "Ona ne şüphe!" Mevkisine rağmen, oğlanlardan ancak bir ya da iki yaş büyük gözüküyordu, oysa onlardan neredeyse on altı yaş büyüktü. Kıvırcık sarı saçları ve koca mavi gözleri vardı, o gözler şu an ikizleri açık bir kınamayla seyrederken kısılmışlardı.</p>
	<p class="block_4"> </p>
	<p class="block_5">Borric, "Ve bundan Baron James'in..." dedi.</p>
	<p class="block_4"> </p>
	<p class="block_5">Locklear işaret etti. "Arkanızda durduğu anlamını çıkarabilirsin." İki kardeş de dönüp baktıklarında büyük pelerinli adamın kapı eşiğinde durduğunu gördüler. Başlığını geriye attığında, otuz yedi yaşında olduğu halde, hâlâ oldukça genç bir havaya sahip olan yüzü, grilerle hafifçe tozlanmış kıvırcık kahverengi saçları ortaya çıktı. Bu, kardeşlerin diğerleri kadar iyi tanıdıkları bir yüzdü, çünkü çocukluklarından beri onlara öğretmenlik yapan biriydi ve dahası, en yakın arkadaşlarından biriydi. İki kardeşi saklamayı beceremediği bir kınamayla süzdü ve "Babanız doğrudan eve gelmenizi emretti. Yüksekşato'dan ayrılışınızdan... iki gün önce şehir kapılarından geçtiğiniz andan beri nerelerde olduğunuzun raporunu aldım!" dedi.</p>
	<p class="block_4"> </p>
	<p class="block_5">İkizler, kraliyet refakatçilerinden kurtulabilmenin verdiği hazzı saklamaya çalıştılar, ama başaramadılar. "Babanızla annenizin size eve hoşgeldiniz demek için resmi bir maiyet çağırdığı gerçeğini bir an için boşverin. Üç saat boyunca ayakta beklediklerini unutun! Babanızın, Baron Locklear'la benim sizi bulmak için iki gün boyunca bütün şehri taramamız için ısrar etmesine boşverin." İki genç adamı inceledi. "Ama babanız yarın saraydaki toplantıdan sonra sizinle bir çift laf ettiğinde bütün bu küçük ayrıntıları hatırlayacağınızdan eminim." İki at getirildi ve bir asker dizginleri saygıyla iki kardeşe uzattı. Erland'ın yan tarafındaki kanı gören bir Muhafız Teğmeni atını yaklaştırdı ve alaylı bir sempatiyle, "Ekselanslarının yardıma ihtiyacı var mı?"</p>
	<p class="block_4"> </p>
	<p class="block_5">Erland üzengiyi aştı ve kendini eyerin üzerine yardım almadan çekti. Sinirli bir ses tonuyla cevap verdi, "Sadece Babamı gördüğümde Kuzen Willy ve o zaman da benim için fazla bir şey yapabileceğini sanmıyorum."</p>
	<p class="block_4"> </p>
	<p class="block_5">Teğmen William başını salladı ve soğuk bir ses tonuyla fısıldadı, "Hemen eve gelmeni söyledi Erland."</p>
	<p class="block_4"> </p>
	<p class="block_5">Erland başını boyun eğerek salladı. "Sadece bir ya da iki gün gevşemek istemiştik şeyden önce."</p>
	<p class="block_4"> </p>
	<p class="block_5">William kendini kuzeninin haline gülmekten alıkoyamadı. Başlarını derde soktuklarını birçok kez görmüştü ve böyle bir cezaya karşı duydukları iştahı asla anlayamıyordu. "Belki de sınıra kaçabilirdiniz. Sizi takip ederken epey aptallaşabilirdim," dedi.</p>
	<p class="block_4"> </p>
	<p class="block_5">Erland başını iki yana salladı. "Sanırım yarın sabahki saray toplantısından sonra önerini kabul etmiş olmayı dileyeceğim."</p>
	<p class="block_4"> </p>
	<p class="block_5">William tekrar güldü. "Hadi gel, bu azar şimdiye dek işittiğin bir düzinesinden daha kötü olmayacak."</p>
	<p class="block_4"> </p>
	<p class="block_5">Krondor Şansölyesi ve Krondor Dükü'nün birinci yardımcısı Baron James hızla atına bindi. "Saraya," emrini verdi ve topluluk ikiz prensler Borric ve Erland'a saraya eşlik etmek için döndü.</p>
	<p class="block_4"> </p>
	<p class="block_5">Krondor Prensi, Batı Diyarının Şövalye Mareşali ve Adalar Krallığı tahtının kraliyet vârisi Arutha, karşısında yürütülen saray toplantısına sessiz bir dikkat göstererek oturuyordu. Gençliğinde ince bir adam olan Arutha genelde orta yaşla gelen hacmi kazanmamıştı, ama oldukça sertleşmiş, gençliğin sırık gibi görünüşüne verdiği az da olsa yumuşak etkiyi kaybederek hatları daha köşeli bir hale gelmişti. Krondor'a yirmi yıldır hükümdarlık etmekle gelen yeterince griye rağmen saçları hâlâ koyu renkti. Yıllar içinde refleksleri pek az yavaşlamıştı ve kılıç becerisini tecrübe etmek için nadiren neden bulsa da, hâlâ krallıktaki en iyi kılıç ustalarından biri sayılıyordu. Koyu kahverengi gözleri konsantrasyonla kısılmıştı, Prense hizmet edenlerin çoğunun fikrine göre bu, hiçbir şeyi kaçırmıyora benzeyen bir bakıştı.</p>
	<p class="block_4"> </p>
	<p class="block_5">Düşünceli, hatta zaman zaman kara kara düşünen bir görünüme bürünse de, Arutha parlak bir askeri liderdi. Ününü ikizlerin doğumundan önceki yıl sona eren- Gedik Savaşlarının dokuz yılında, Crydee'deki garnizonun, ailesinin şatosunun yönetimini, oğullarının şimdi olduğundan sadece birkaç ay büyükken aldıktan sonra hakkıyla kazanmıştı. Sert ama adil bir hükümdar sayılırdı, karısı Prenses Anita'nın isteği üzerine çoğu zaman müsamahalı davransa da, suç gerektirdiğinde adalet dağıtmakta hızlıydı. Ve Batı Krallığı'nın idaresini her şeyden çok bu ilişki simgeliyordu; sert, mantıklı, merhametle yumuşayan tarafsız adalet. Arutha'yı az sayıda insan açıkça methetse de, hayli saygı duyulur ve şereflendirilirdi ve karısı vatandaşları tarafından çok sevilirdi.</p>
	<p class="block_4"> </p>
	<p class="block_5">Anita, tahtında sessizce oturuyor, yeşil gözleri boşluğa bakıyordu. Kraliyete yakışır tavrı oğulları için duyduğu endişeyi onu çok iyi tanıyanlar dışında herkesten gizliyordu. Kocasının, çocukları, geçen gece ebeveynlerinin kişisel ikametgâhlarına değil de, sabah toplantısı için büyük salona çağırtması adamın hoşnutsuzluğunu başka herhangi bir şeyden daha fazla gösteriyordu. Anita kendini Dokumacılar Derneği'nin bir üyesinin yaptığı konuşmaya dikkat göstermeye zorladı; kocasının huzuruna çıkanların her dilek ve ricasını dinleme nezaketini göstermek de göreviydi. Kraliyet ailesinin diğer üyelerinin normalde sabah toplantısına katılmaları icap etmezdi, ama ikizler Yüksek Şato'daki sınırdaki görevlerinden dönmüş olduklarından, bir aile toplantısı haline gelmişti.</p>
	<p class="block_4"> </p>
	<p class="block_5">Prenses Elena annesinin yanında duruyordu. Kızıl-kahve saçlarıyla ebeveynlerinin adil bir uzlaşması gibi görünüyordu ve annesinin açık renk teniyle babasının koyu renk ve zeki gözlerini almıştı. Kraliyet ailesini yakından tanıyanlar, Borric'le Erland amcaları Kralı andırıyorlarsa, o zaman Elena'nın halasını, Salador Baronesi Carline'i andırdığını gözlemlemişlerdi. Arutha ve Anita'nın en küçük çocukları Prens Nicholas, babasının görüşünden saklanarak kız kardeşinin yanında dikilme gerekliliğinden kaçınmıştı. Annesinin tahtının arkasında, babasının bakışlarının dışında, kürsünün ilk basamağında duruyordu. Kraliyet dairelerine giden kapılar salondakilerin gözlerinden üç basamak aşağıda saklanmıştı, geçmiş yıllarda, dört çocuk da ilk basamağa sıkışıp babalarının toplantıyı yürütmesini dinleme oyunu oynayarak, kulak misafiri olmanın nefis duygusunun tadına varmışlardı. Nicky iki erkek kardeşinin gelişini bekliyordu.</p>
	<p class="block_4"> </p>
	<p class="block_5">Anita, annelerin çocuklarının olmamaları gereken bir yerde oldukları hissiyle etrafa bakındı. Nicholas'ın kapının yanında beklemekte olduğunu fark etti ve yakına gelmesini işaret etti. Nicky, kendisine çok az vakit ayırmalarına ve sürekli onunla alay etmelerine rağmen, Borric'le Erland'ı putlaştırmıştı. Nicky kendilerinden on iki yaş küçük olduğundan, sadece küçük kardeşleriyle fazla ortak noktaları yoktu.</p>
	<p class="block_4"> </p>
	<p class="block_5">Prens Nicholas üç geniş basamağı topallayarak çıktı ve annesinin yanına geldi ve doğumdan bu yana her gün olduğu gibi Anita'nın kalbi kırıldı. Çocuğun ayağında biçim bozukluğu vardı ve ne cerrahların ihtimamı ne de rahiplerin büyülerinin, yürümesini mümkün kılmak dışında bir etkisi olmamıştı. Sakat bebeği halkın önüne çıkarmaya gönülsüz olan Arutha geleneğe boşvermiş ve çocuğu takdimde -bir kraliyet çocuğunun halkın karşısına ilk çıkışının onuruna verilen tatil, Nicholas'ın doğumuyla ölen bir gelenek- göstermeyi reddetmişti.</p>
	<p class="block_4"> </p>
	<p class="block_5">Nicky kapının açıldığını duyduğunda döndü ve Erland içeriye dikkatle baktı. Küçük prens ağabeyleri kapıdan büyük bir dikkatle süzülürken onlara sırıttı.</p>
	<p class="block_4"> </p>
	<p class="block_5">Nicky yollarını kesmek için üç basamağı eğik yürüyüşüyle indi ve ikisini de kucakladı. Erland görünür şekilde yüzünü buruşturdu ve Borric omzuna dalgın bir şekilde hafifçe vurdu.</p>
	<p class="block_4"> </p>
	<p class="block_5">İkizler tahtların arkasındaki basamakları yavaşça çıkıp kız kardeşlerinin arkasında dururlarken, Nicky onları izledi. Elena omzunun üzerinden arkaya bakıp dilini çıkarıp gözlerini devirerek üç erkek kardeşinin de kendilerini gülmemek için zorlamalarına neden oldu. Toplantıdaki kimsenin onun geçici pandomimini göremeyeceğini biliyorlardı. İkizlerin küçük kız kardeşlerine ettikleri işkencenin uzun bir tarihi vardı ve Elena da onlara elinden geldiğince iyi karşılık vermişti. Onları kralın kendi huzurunda utandıracak bir şey düşünmezdi. Çocukları arasında bir alışveriş olduğunu hisseden Arutha arkaya baktı ve dört evladına, potansiyel herhangi bir neşeyi susturmaya yetecek şekilde hızla kaşlarını çattı. Bakışları büyük <span id="id_OLE_LINK5" class="calibre1">oğullarından ayrılamadı ve sadece ona yakın olanlar bunu böyle algılayacak olsalar da, onlara olan öfkesini tam olarak gösterdi. Sonra dikkati toplantıdaki meseleye çevrildi. İkincil bir soylu yeni bir makama terfi ettiriliyordu ve dört kraliyet çocuğu bunun fazla saygınlığa değmeyeceğini düşünseler de, adam bunu hayatındaki en yüksek noktalardan biri sayıyordu. Arutha yıllar içinde bu farkındalığı akıllarına sokmaya çalışmış ama sürekli başarısız olmuştu.</span></p>
	<p class="block_4"> </p>
	<p class="block_5">Prensin toplantısına Krondor Dükü Lord Gardan nezaret ediyordu. Yaşlı asker Arutha'ya ve ondan önce de otuz yıl ya da daha fazla süreyle babasına hizmet etmişti. Koyu renk teni neredeyse beyaz renkteki sakalıyla tam bir tezatlık oluşturuyordu, ama hâlâ üstünlüğünden bir şey yitirmemiş birinin tetikte gözlerine sahipti ve kraliyet çocukları için hazır bir gülümsemesi vardı. Doğuştan halktan olan Gardan yeteneğiyle yükselmişti ve sıklıkla dışa vurduğu emekli olma ve Crydee'deki evine dönme arzusuna rağmen, Arutha'nın hizmetinde kalmış, önce Crydee'deki garnizonda Çavuş, sonra Prens'in Kraliyet Muhafızlarının Komutanı, derken Krondor'un Şövalye Mareşali olmuştu. Krondor'un eski dükü Lord Volney yedi yıllık kraliyet hizmetinden sonra beklenmedik bir şekilde ölünce, Arutha, Gardan'ı o makamla ödüllendirmişti. Yaşlı asker asalete uygun olmadığı yönündeki itirazlarına rağmen, yetenekli bir asker olduğu kadar usta bir idareci olduğunu da ispatlamıştı.</p>
	<p class="block_4"> </p>
	<p class="block_5">Gardan, adamın yeni makam ve ayrıcalıklarını okumayı bitirmişti ve Arutha, üzerinde kurdeleler ve kabartma mühürler olan fazla büyük bir parşömeni sundu. Adam yeni makam ödülünü aldı ve kalabalığa, mahkemede bulunan diğer insanların fısıltılı tebriklerinin arasına çekildi.</p>
	<p class="block_4"> </p>
	<p class="block_5">Gardan Tören Amiri Jerome'a baş salladı ve zayıf adam dikildi. Bu makam, bir vakitler Baron James'in çocukluk rakibi olan Jerome'un kendine önem veren tabiatına uygun düşüyordu. Jerome, herkesin dediğine göre, esaslı bir baş ağrısıydı ve ıvır zıvırla meşgul olması onu görev için ideal kılmıştı. Ayrıntılara olan düşkünlüğü makam pelerininin mükemmel dikişinde kendini belli ediyordu ve sivri uçlu sakalını biçimlendirmek için saatler harcıyordu. Fiyakalı bir tavırla konuştu, "Ekselansları arzu ederse, Lord Tören efendim, Büyük Kesh kraliyet sarayının büyükelçisi."</p>
	<p class="block_4"> </p>
	<p class="block_5">Danışmanlarıyla görüşmekte olan büyükelçi kürsüye yaklaştı ve başıyla selam verdi. Kılığından gerçek bir Kesh olduğu açıkça anlaşılıyordu, çünkü kafası traşlıydı. Arkadan yırtmaçlı, etekleri uzun ve ön köşeleri yuvarlak kesimli kızıl cekedi. Sarı bir pantolonu ve beyaz terlikleri gözler önüne seriyordu. Göğsü Kesh tarzında çıplaktı, büyük, altından, burma makam gerdanlığı boynunu süslüyordu. Giysilerin her parçası neredeyse görülmeyen bir iğne işiyle, her dikiş yeri ufak mücevherler ve incilerle süslenerek incelikle tamamlanmıştı.</p>
	<p class="block_4"> </p>
	<p class="block_5">Hareket ederken sanki titrek parıltılarla yıkanmış gibi bir etki bırakıyordu.</p>
	<p class="block_4"> </p>
	<p class="block_5">Rahatlıkla mahkemedeki en fevkalade figür olduğu söylenebilirdi.</p>
	<p class="block_4"> </p>
	<p class="block_6">"Ekselansları," dedi, konuşması hafif tekdüze bir aksanla bezeliydi. "Hanımımız, Lakeisha, Adı Kesh Olan kişi, Siz ekselanslarının sağlıklarını sorar."</p>
	<p class="block_7"> </p>
	<p class="block_5">"İmparatoriçeye en sıcak saygılarımızı iletin," diye karşılık verdi Arutha, "Ve ona hepimizin iyi olduğunu söyleyin."</p>
	<p class="block_4"> </p>
	<p class="block_5">"Zevkle," diye cevap verdi büyükelçi. "Şimdi, ekselanslarının hanımım tarafından yapılan davete yanıt vermelerini rica etmek zorundayım. Muhteşem hanımımın yetmiş beşinci yıldönümü İmparatorluk için emsalsiz bir olaydır. İki ay sürecek bir kutlamaya ev sahipliği yapacağız. Ekselansları bize katılacaklar mı?"</p>
	<p class="block_4"> </p>
	<p class="block_5">Kral, Queg'den Doğu Krallıkları'na kadar olan bütün komşu hükümdarlıklar gibi, özürlerini çoktan iletmişti. İmparatorlukla komşuları arasında sıradışı bir şekilde uzun bir süredir -son büyük sınır çarpışmasından bu yana on bir yıl geçmişti- barış varken, hiçbir hükümdar Midkemia'nın en korkulan ulusunun sınırlarına girecek kadar aptal değildi. Bu redler uygun sayılıyordu. Krondor Prens ve Prensesine yapılan davet ayrı bir meseleydi.</p>
	<p class="block_4"> </p>
	<p class="block_5">Adalar Krallığı'nın Batı Diyarı, Krondor Prensi'ne verilen hükümdarlık sorumluluklarıyla birlikte neredeyse kendi başına bir ulustu. Sadece en genel politika kralın Rillanon'daki sarayından geliyordu. Ve sık olmamakla birlikte, Kesh'in büyükelçileriyle ilgilenmesi gereken kişi Arutha oluyordu, çünkü Kesh'le krallık arasındaki olası çatışmaların çoğunluğu Batı Topraklarının güney sınırından kaynaklanıyordu.</p>
	<p class="block_4"> </p>
	<p class="block_5">Arutha karısına baktı ve sonra da büyükelçiye. "Resmi görevlerin baskısının bizi böyle uzun bir yolculuğa çıkmaktan alıkoymasından üzüntü duyuyoruz, ekselansları."</p>
	<p class="block_4"> </p>
	<p class="block_5">Büyükelçinin yüz ifadesi değişmedi, sadece gözlerinin etrafındaki hafif bir sertleşme Keshli'nin reddedişi hakarete yakın bir şey olarak algıladığını gösteriyordu. "Bu üzücü ekselansları. Hanımım varlığınızı hayati önemde sayıyordu -dostluğun ve iyi niyetin işareti diyebilirim."</p>
	<p class="block_4"> </p>
	<p class="block_5">Tuhaf yorum Arutha’nın dikkatinden kaçmadı. Başıyla onayladı. "Yine de, Adalar'ın Kraliyet Ailesi'ni temsil edebilecek birini göndermezsek, güneydeki komşularımıza dostluk ve iyi niyetimizi göstermemiş sayacağız kendimizi." Büyükelçinin gözleri anında ikizlere dikildi. "Adalar Tahtının olası vârisi Prens Borric imparatorun yıldönümünde bizim temsilcimiz olacak, efendim." Aniden ilgi odağı olan Borric daha dik durduğunu fark etti ve tuniğini düzeltmek için beklenmedik bir ihtiyaç duydu. "Ve kardeşi Prens Erland ona eşlik edecek." Borric ve Erland irkilmiş bakışlarını birbirlerine çevirdiler. "Kesh!" diye fısıldadı Erland, sesinde şaşkınlık yoktu.</p>
	<p class="block_4"> </p>
	<p class="block_5">Keshli büyükelçi başını prenslere doğal bir an şükranla eğdi. "Uygun bir saygı ve dostluk ifadesi ekselansları. Hanımım hoşnut olacak."</p>
	<p class="block_4"> </p>
	<p class="block_5">Arutha’nın bakışları odayı taradı ve bir an için odanın köşesindeki bir adama dikildi, sonra devam etti. Keshli büyükelçi çekilirken Arutha tahtından kalktı ve "Bugün yapılacak birçok işimiz var; huzura kabul yarın nöbetin onuncu saatinde kaldığı yerden devam edecek," dedi. Karısına elini uzattı ve karısı ayağa kalkarken onun elini tuttu. Prensesin kürsüden inmesine eşlik ederken Borric'e fısıldadı, "Sen ve kardeşin, beş dakika sonra odamda olun." Dört çocuk da baba ve anneleri geçerken resmi bir şekilde selam verdiler, sonra arkalarından alaya katıldılar.</p>
	<p class="block_4"> </p>
	<p class="block_5">Borric, Erland'a göz attı ve kendi merakının ikizinin yüzünden de yansıdığını gördü. İkizler salondan çıkana kadar beklediler ve Erland dönüp Elena'yı kavradı, onu kucaklayıp havaya kaldırarak kabaca döndürdü. Borric, Elena'nın elbisesinin kumaş katlarının yumuşatıcı etkisine rağmen, kıçına sert bir şekilde vurdu. "Canavarlar!" diye bağırdı kız. Sonra ikisini de sırayla kucakladı. "Bunu söylemekten nefret ediyorum, ama dönmenize sevindim. Siz gittiğinizden beri her şey korkunç bir şekilde sıkıcı bir hal almıştı."</p>
	<p class="block_4"> </p>
	<p class="block_5">Borric sırıttı. "Ben öyle duymadım küçük kardeşim."</p>
	<p class="block_4"> </p>
	<p class="block_5">Erland kolunu Borric'in boynuna doladı ve sahte bir komployla fısıldadı, "Prensin toprak ağalarından ikisinin bir ay önce dövüşürken yakalandıkları kulağıma çalındı ve görünen o ki, sebep de kız kardeşimize Banapis Festivali'ne hangisinin eşlik edeceğiymiş."</p>
	<p class="block_4"> </p>
	<p class="block_5">Elena kısık gözlerini iki kardeşine dikti. "O gerizekalıların kavgasıyla bir ilgim yok." Sonra yüzü aydınlandı. "Ayrıca, bütün günü Baron Lowey'in oğlu Thom'la geçirdim."</p>
	<p class="block_4"> </p>
	<p class="block_5">İkizler güldüler. "Ki bunu da duymuştuk," dedi Borric. "Ünün sınır baronlarına kadar ulaşıyor küçük kardeşim! Ve sen daha on altı yaşında bile değilsin!"</p>
	<p class="block_4"> </p>
	<p class="block_5">Elena eteklerini topladı ve kardeşlerinin yanından geçti. "Şey, neredeyse annemin babamla ilk karşılaştığı yaştayım ve babamdan bahsetmişken, çalışma odasına gitmezseniz, ciğerlerinizi kahvaltı için kavurur." Bir düzine adım kadar uzaktaki bir noktaya vardı, ipek hışırtısıyla döndü ve tekrar kardeşlerine dil çıkardı.</p>
	<p class="block_4"> </p>
	<p class="block_5">İkisi de güldüler, sonra Erland, Nicky'nin yakında durmakta olduğunu fark etti. "Pekâlâ, bakalım burada ne var?"</p>
	<p class="block_4"> </p>
	<p class="block_5">Borric, Nicky'nin kafasının üzerinden etrafa bakıyormuş numarası yaptı. "Ne demek istiyorsun? Ben bir şey görmüyorum."</p>
	<p class="block_4"> </p>
	<p class="block_5">Nicky'nin yüzü üzüntülü bir hal aldı. "Borric!" dedi, neredeyse inleyerek.</p>
	<p class="block_4"> </p>
	<p class="block_5">Borric aşağı baktı. "Acaba..." Kardeşine döndü. "Bu da ne?"</p>
	<p class="block_4"> </p>
	<p class="block_5">Erland yavaşça Nicky'nin etrafında yürüdü. "Emin değilim. Goblin olamayacak kadar küçük, ancak bir maymun olmayacak kadar da büyük-tabi belki de çok uzun bir maymun olması dışında."</p>
	<p class="block_4"> </p>
	<p class="block_5">"Omuzları bir cüce olacak kadar geniş değil ve dilenci olmak için fazla iyi giyimli..."</p>
	<p class="block_4"> </p>
	<p class="block_5">Nicky'nin yüzü bulutlandı. Gözlerinde yaşlar birikmeye başladı. "Söz vermiştiniz!" dedi, sesi gırtlaktan çıkmıştı. Ona sırıtarak bakmakta olan kardeşlerine baktı, derken yanaklarında gözyaşlarıyla Borric'in incik kemiğini tekmeledi, döndü ve kaçtı, koridordan aşağı koşuştururken yarı topallaması, yuvarlanarak yürümesi onu yavaşlatmıyordu, hıçkırıklarının sesi onu izliyordu. Borric kardeşinin tekmelediği yere baktı. "Off. Çocuk tekme atmayı biliyor." Erland'a baktı. "Söz mü verdin?"</p>
	<p class="block_4"> </p>
	<p class="block_5">Erland gözlerini yukarı yuvarladı. "Artık onunla alay etmeyeceğimize dair." Güçlükle iç geçirdi. "Bir tur azar daha. Kesin anneme koşacak ve annem de babamla konuşacak ve..."</p>
	<p class="block_4"> </p>
	<p class="block_5">Borric yüzünü buruşturdu. "Ve bir tur azar daha işiteceğiz."</p>
	<p class="block_4"> </p>
	<p class="block_5">Sonra aynı anda "Babam!" dediler ve Arutha’nın şahsi konutuna doğru acele ettiler. Kapıya yerleştirilmiş muhafız yaklaşan kardeşleri görünce onlara kapıları açtı.</p>
	<p class="block_4"> </p>
	<p class="block_5">İçeri girdiklerinde, ikizler babalarının en sevdiği, ahşap ve deriden eski bir şey olmasına rağmen babalarının büyük toplantı odasındaki sandalyeye oturmuş olduğunu gördüler. Azıcık solunda Baron James ve Locklear duruyordu.</p>
	<p class="block_4"> </p>
	<p class="block_5">Arutha, "İçeri gelin," dedi.</p>
	<p class="block_4"> </p>
	<p class="block_5">İkizler gelip babalarının karşısında durdular, Erland, yarası bir gece içinde sertleştiğinden, hafif bir sakarlıkla hareket ediyordu. "Bir sorun mu var?" diye sordu Arutha.</p>
	<p class="block_4"> </p>
	<p class="block_5">İki oğul da güçsüzce gülümsediler. Babalarının gözünden pek bir şey kaçmıyordu. Borric, "Darbeyi bertaraf edeceği yerde, bir darbe indirmeyi ve karşı atak yapmayı denedi. Adam da Savunmasını açtı," dedi.</p>
	<p class="block_4"> </p>
	<p class="block_5">Arutha'nın sesi soğuktu. "Gene kavga. Baron James'in açıkça yaptığı gibi, beklemeliydim." James'e hitaben, "Ölen var mı?"</p>
	<p class="block_4"> </p>
	<p class="block_5">James, "Hayır, ama şehrin epey etkili deniz taşımacılarından birinin oğlunu az daha öldürüyordu," dedi.</p>
	<p class="block_4"> </p>
	<p class="block_5">Arutha'nın öfkesi sandalyesinden yavaşça kalkarken su yüzüne çıktı. Duygularını kontrol altında tutabilen bir adam için böyle bir dışavurum nadirdi ve onu yakından tanıyanlar için, hoş karşılanmazdı. Gelip ikizlerin karşısında durdu ve bir an için onlara vurmanın eşiğindeymiş gibi göründü. İkisinin de gözlerinin içine baktı. Tekrar kendine hakim olurken dilin ucuna gelen lafları yuttu. "Siz ikiniz ne düşünüyor olabilirdiniz?"</p>
	<p class="block_4"> </p>
	<p class="block_5">Erland, "Meşru müdafaaydı baba. Adam beni şişe geçirmeye çalışıyordu."</p>
	<p class="block_4"> </p>
	<p class="block_5">Borric ahenkli bir sesle söze girdi, "Adam hile yapıyordu.</p>
	<p class="block_4"> </p>
	<p class="block_5">Yeninde fazladan mavi bir kız vardı."</p>
	<p class="block_4"> </p>
	<p class="block_6">Arutha, "Yeninde fazladan bir deste olsaydı bile umurumda değil. Siz sıradan askerler değilsiniz, lanet olsun! Siz benim oğullarımsınız!" derken neredeyse tısladı.</p>
	<p class="block_7"> </p>
	<p class="block_5">Arutha, atları inceliyor ya da muhafızlarını teftiş ediyormuşçasına etraflarında yürüdü. İki çocuk da babalarının ruh halinin küstahlığa tahammülü olmadığını anladıklarından, yakın tetkike dayandılar.</p>
	<p class="block_4"> </p>
	<p class="block_5">Sonunda ellerini tevekkül belirten bir hareketle yukarı savurdu ve "Bunlar benim oğullarım değil," dedi. İkizlerin yanından geçip baronların yanında durdu.</p>
	<p class="block_4"> </p>
	<p class="block_5">"Lyam'ın olmalılar," dedi, kralın adına başvurarak. Arutha’nın kardeşi gençliğinde mizacı ve kavgacılığıyla tanınmıştı. "Her nasılsa, Anita benimle evlendi, ama kralın kabadayı, şımarık veletlerini doğurdu." James sadece başını sallayarak onaylayabildi. "Benim anlamadığım ilahi bir plan olmalı." Dikkatini oğullarına çevirerek, "Büyükbabanız hâlâ yaşıyor olsaydı, cüssenize ya da yaşınıza bakmadan, sizi bir fıçıya yatırır, eline de deri bir kayış alırdı. Bir kez daha çocuk gibi hareket ettiniz ve çocuk muamelesi görmelisiniz," dedi.</p>
	<p class="block_4"> </p>
	<p class="block_5">Dönüp onlara doğru yürürken sesi yükseldi, "Size hemen eve gelmeniz İçin emir gönderdim! Ama emre uydunuz mu? Hayır! Doğrudan saraya gelmek yerine, Fakir Mahallesi'nde ortadan kayboluyorsunuz. İki gün sonra Baron James sizi bir meyhanede dövüşürken buluyor," dedi ve duraksadı, sonra, neredeyse bağırışa yakın bir sesle çığlık attı, "Öldürülebilirdiniz!" Borric espri yapacak oldu, "Ancak o kaçamak..."</p>
	<p class="block_4"> </p>
	<p class="block_5">"Yeter!" diye bağırdı Arutha, öfkesi kontrol edemeyeceği bir hal almaya başlıyordu. Borric'in tuniğini kavradı ve oğlunu öne çekerek dengesini kaybetmesine neden oldu. "Bunu bir şaka ve gülümsemeyle bitirmeyeceksin! Bana son kez karşı geldiniz." Bunu, Borric'in kardeşine çapmasına neden olan bir itişle noktaladı. Arutha'nın tavrı oğlunun genelde aldırmadığı saygısızlıklarına sabır olmadığını gösterdi. "Saray sizin acayip karmaşanızı özlediği için çağırmadım sizi. Sınırda bir ya da iki yıl daha geçirmeniz bence sizi biraz yatıştırabilirdi, ama başka seçeneğim yok. Prenslere yakışır görevleriniz var ve size şu an ihtiyaç var!"</p>
	<p class="block_4"> </p>
	<p class="block_5">Borric'le Erland bakıştılar. Arutha'nın huysuzlukları onlar için eski hikâyeydi ve -genelde haklı çıkan- öfkesine daha önce de katlanmışlardı, ama bu kez ciddi bir şeyler oluyordu. Borric, "Üzgünüz baba," dedi. "Bizi eve çağıranın görev meselesi olduğunun farkına varmadık."</p>
	<p class="block_4"> </p>
	<p class="block_5">"Çünkü hiçbir şeyin farkına varmanız beklenmiyor sizden, itaat etmeniz bekleniyor!" diye lafı yapıştırdı babaları. Bütün bu olanlar açıkça sabrını taşırmıştı, "Sizinle artık işim bitti. Bu öğleden sonra Keshli büyükelçiyle özel olarak ilgilenmek için kendime gelmeliyim. Baron James bu konuşmaya benim adıma devam edecek," dedi. Kapıda duraksadı ve James'e, "Ne yapman gerekiyorsa yap! Ama bu öğleden sonra onlarla konuştuğumda olayların vahametinin bu imansızların akıllarına girmiş olmasını istiyorum," dedi. Bir karşılık beklemeden kapıyı kapattı.</p>
	<p class="block_4"> </p>
	<p class="block_5">James ve Locklear genç prenslerin iki yanına geçtiler ve James, "Ekselansları bizi izleme nezaketini gösterirler mi," dedi.</p>
	<p class="block_4"> </p>
	<p class="block_5">Borric'le Erland kendilerine hayat boyu öğretmenlik yapmış amcalarına ve sonra birbirlerine baktılar. İkisinin de ne olacağına dair ne de sezgileri vardı. Babalan çocuklarının hiçbirine ne kayış ne el kaldırmıştı, ama yine de bu, çocukların çoğu zaman oldukları gibi azılı oldukları zamanlarda, düzenli 'dövüş talim'leri yapmalarını engellememişti.</p>
	<p class="block_4"> </p>
	<p class="block_5">Dışarıda bekleyen Teğmen William, koridordan aşağı ilerlerlerken ikizlerle baronların sessizce arkalarına takıldı. Prens Arutha’nın spor salonuna açılan kapıyı açmak için acele etti, burası kraliyet ailesinin kılıç, hançer ya da çıplak elle dövüş becerilerini tecrübe edebildikleri büyük bir odaydı. Baron James alayı koridordan aşağı ilerletti. Spor salonunun kapısında, William yine kapıyı açmaya davrandı, çünkü ikizlerin ikinci kuzeni olsa da, henüz sadece soylular topluluğunda bir askerdi. Odaya önce Borric girdi, ardından Erland ve James, onları Locklear ve William izledi.</p>
	<p class="block_4"> </p>
	<p class="block_5">Odaya girince Borric çevik bir şekilde döndü ve geri geri yürüdü, "Artık biraz daha büyük ve iriyiz Jimmy Amca. Ve son seferinde yaptığın gibi beni kulağımın arkasından yumruklayamayacaksın," derken, elleri bir boksör duruşundaydı.</p>
	<p class="block_4"> </p>
	<p class="block_5">Erland, sol yanını abartılı bir şekilde tutarak sola eğildi ve birdenbire topallamaya başladı. "Ve daha da hızlıyız Locky Amca." Uyarmadan, Locklear'ın kafasına dirsek attı. Neredeyse yirmi yıllık deneyimli bir asker olan baron yana kaçarak Erland'ın dengesini kaybetmesine neden oldu. Sonra bir kolundan çekerek ona bir daire çizdirdi ve spor salonunun ortasına itti.</p>
	<p class="block_4"> </p>
	<p class="block_5">İki kardeş yumruklarını kaldırıp kavga pozisyonu alırken baronlar geri durdular. James çarpık bir gülümsemeyle ellerini yukarı kaldırdı ve "Ah, siz bizim için çok genç ve çok hızlısınız, tamam," dedi. Ses tonundaki alay çocukların gözünden kaçmadı. "Ama önümüzdeki birkaç gün aklımızın dinç olması gerektiğinden, son iki yılda ne kadar yol aldığınızı görme zevkinden vazgeçmeyi düşündük." Başparmağıyla uzak bir köşeyi işaret etti. "Kişisel fikrim bu." Köşede sadece pantolon giymiş iki asker duruyordu. İkisinin de heybetli kolları etkileyici bir şekilde adaleli göğüslerinde kavuşmuştu. Baron James onlara yaklaşmalarını işaret etti. Askerler yaklaşırken çocuklar birbirlerine baktılar.</p>
	<p class="block_4"> </p>
	<p class="block_5">İki adam safkan savaş atları gibi, bekleyen bir güçle, çeviklikle hareket ettiler. Borric, "Bunlar insan değil!" diye fısıldadı. Erland sırıttı, çünkü her iki adamın da, dağ trollerini anımsatırcasına çıkık büyük alt çeneleri vardı. "Bu beyler Lyam amcanızın Garnizonu'ndan," dedi Locklear. "Geçen hafta Kraliyet Boks Şampiyonası gösterisini seyrettik ve onlardan fazladan birkaç gün bizimle kalmalarını istedik." İki adam, çocukların etrafında aksi yönlerde daireler çizerek birbirlerinden uzaklaşmaya başladılar.</p>
	<p class="block_4"> </p>
	<p class="block_5">Jimmy, "Sarı saçlı olan Rodez Garnizonu’ndan Çavuş Obregon..." dedi. Locklear lafa karıştı, "Yüz kilonun altındaki erkeklerde şampiyon -ah, Erland senin öğrencin olmalı Obregon; yara aldı. Ona nazik davran."</p>
	<p class="block_4"> </p>
	<p class="block_5">"...ve diğeri," diye devam etti Jimmy, "Bas Tyra'dan Çavuş Palmer." Borric'in gözleri yaklaşan askeri incelerken kısıldı. "Bırak da tahmin edeyim: Yüz kilo üzerindeki erkeklerde şampiyon." "Evet," dedi Baron James kötü bir gülümsemeyle.</p>
	<p class="block_4"> </p>
	<p class="block_5">Anında, Borric'in görüş alanı yaklaşan bir yumrukla doldu. Hızla yumruktan uzaklaşmaya çalıştı, ama birden bir diğerinin kafasının yanına indiğini fark etti. Derken babasının spor salonuna çevirdiği odanın tavanındaki freskleri kimin çizdiğini düşünüyordu. Gerçekten bunu birine sormalıydı. Yavaşça oturur pozisyona geçerken başını iki yana salladı.</p>
	<p class="block_4"> </p>
	<p class="block_5">James'in "Baban yarın karşı karşıya kalacağınız şeyin önemini kafanıza sokmamızı istedi bizden," dediğini duyabiliyordu.</p>
	<p class="block_4"> </p>
	<p class="block_5">"O nedir?" diye sordu Borric, Çavuş, Palmer'in ayağa kalkmasına yardım etmesine izin vererek. Ama Çavuş Borric'in sağ elini bırakmadı, sağ yumruğunu Borric'in midesine sert bir şekilde indirirken sıkıca tuttu. Borric'in nefesi ciğerlerinden boşanırken Teğmen William görünür şekilde yüzünü buruşturdu ve Borric bir kez daha yere çökerken gözleri devrildi. Erland, şimdi kendisini sinsice takip eden diğer boksörden ihtiyatla uzaklaşmaya başladı.</p>
	<p class="block_4"> </p>
	<p class="block_5">"Dikkatinizden kaçtıysa diye söylüyorum, amcanız kral genç Prens Randolph öldüğünden beri sadece kız çocuk babası oldu."</p>
	<p class="block_4"> </p>
	<p class="block_5">Borric, Çavuş Palmer'in uzattığı eli reddetti ve "Teşekkürler. Kendim kalkarım," dedi. Bir dizinin üzerinde doğrulduğunda, "Kuzenimizin ölmesi olgusu üzerinde güçlükle durabilirim, ama farkındayım," dedi. Sonra, ayağa kalkarken Çavuş Palmer'in midesine korkunç bir yumruk indirdi.</p>
	<p class="block_4"> </p>
	<p class="block_6">Kendisinden büyük ve zorlu dövüşçü kaya gibi sağlam duruyordu, kendini nefes almaya zorladı, sonra takdirle gülümsedi ve "İyi bir yumruktu ekselansları," dedi.</p>
	<p class="block_7"> </p>
	<p class="block_5">Borric gözlerini yukarı yuvarladı. "Teşekkür ederim." Sonra bir başka yumruk görüş alanına girdi ve bir kez daha tavanda sergilenen harika zanaatçılığı düşündü. Neden daha önce farkına varma şansı olmamıştı ki, diye dalga geçti kendisiyle.</p>
	<p class="block_4"> </p>
	<p class="block_5">Erland yaklaşan Çavuş Obregon'la arasına mesafe koymaya çalıştı. Ansızın genç adam geri gitmekten vazgeçti, kısa bir süre için yumruk yağdırdı. Çavuş, geri çekilmek yerine, kollarını yüzünün önüne kaldırdı ve genç adamın kollarına ve omuzlarına vurmasına izin verdi. "Amcamızın vârisinin olmaması bilmediğimiz bir gerçek değil, Jimmy Amca," dedi Erland, adaleli çavuşu nafile yumruklarken kolları yorulmaya başlamıştı- Aniden, Çavuş, Erland'ın erişebileceği mesafeye geldi ve gencin yan tarafına bir yumruk indirdi. Erland'ın beti benzi attı ve gözleri karardı, derken odağını kaybetti.</p>
	<p class="block_4"> </p>
	<p class="block_5">Tepkiyi gören Çavuş Obregon, "Özür dilerim ekselansları, sağlam tarafa vurmak istemiştim," dedi.</p>
	<p class="block_4"> </p>
	<p class="block_5">Erland, "Ne kadar da naziksin," derken sesi ancak fısıltıyla çıktı.</p>
	<p class="block_4"> </p>
	<p class="block_5">Borric düşüncelerinden kurtulmak için kafasını iki yana salladı, sonra hızla geri yuvarlandı ve dövüşmeye hazır halde ayağa kalktı. "O halde, ailemizin Kraliyet Prensi eksikliği çıkarımının bir anlamı var."</p>
	<p class="block_4"> </p>
	<p class="block_5">"Gerçekten öyle," diyerek fikrine katıldı James. "Ortada bir erkek olmayınca, vâris yine Krondor Prensi."</p>
	<p class="block_4"> </p>
	<p class="block_5">Erland'ın sesi nefesi kesilmiş ve boğuk bir şekilde karşılık verdi. "Krondor Prensi hep kraliyet vârisidir."</p>
	<p class="block_4"> </p>
	<p class="block_5">"Ve baban da Krondor Prensi," diyerek araya girdi Locklear.</p>
	<p class="block_4"> </p>
	<p class="block_5">Borric, soluyla yaptığı akıllıca bir şaşırtmacayla, sağ yumruğunu Çavuş Palmer'ın çenesine indirdi ve kendinden büyük adamı anında sendeletti. Gövdesine indirdiği bir başka darbeyle boksör geri çekildi. Borric'in kendine güveni geldi ve işini bitirecek yumruğu indirmek için ileri çıktı ve anında dünya tersine döndü.</p>
	<p class="block_4"> </p>
	<p class="block_5">Borric'in görüşü sarıya sonra uzun bir süre kırmızıya döndü ve o boşlukta asılıyken zemin gelip kafasının arkasına vurdu. Derken gözleri kararmaya başladı ve derin bir kuyunun ağzından kendisine bakan bir yüzler halkası gördü. Dost yüzlere benziyorlardı ve kim olduklarını bilebileceğini düşündü, ama kuyunun soğuk karanlığına gömülürken o kadar rahattı ki bu konuda endişe etmeye gerek görmedi. Yüzlere bakarken, dalgın dalgın herhangi birinin yukarıdaki fresklerin sanatçısının kim olabileceğini bilip bilmediğini merak etti.</p>
	<p class="block_4"> </p>
	<p class="block_5">Gözleri devrilirken, William, Borric'in yüzüne küçük bir kova dolusu su döktü. Büyük kuzen öksürerek ve su tükürerek bilincini kazandı.</p>
	<p class="block_4"> </p>
	<p class="block_5">Baron James bir dizinin üzerine çökmüştü ve prensin oturmasına yardım etti.</p>
	<p class="block_4"> </p>
	<p class="block_5">"Hâlâ benimle misin?"</p>
	<p class="block_4"> </p>
	<p class="block_5">Borric kafasını iki yana salladı ve gözlerini odakladı. "Sanırım," demeyi başarabildi.</p>
	<p class="block_4"> </p>
	<p class="block_5">"Güzel. Çünkü baban hâlâ tahtın vârisiyse, kraliyet bebesi," sıradaki şeyi vurgulamak için Borric'in kafasının arkasını tokatladı, "O zaman sen de hâlâ muhtemel vârissin."</p>
	<p class="block_4"> </p>
	<p class="block_5">Borric dönüp James'in yüzünü inceledi. Genç prens, James'in mesajının anlamını henüz kavrayamamıştı. "Yani?"</p>
	<p class="block_4"> </p>
	<p class="block_5">"Yani, budala, iyi kralımızın, amcanın, hayatının bu aşamasında oğul sahibi olması olası olmadığından -Kraliçenin yaşı da hesaba katılırsa- Arutha ondan uzun yaşarsa, o zaman kral olacak." Borric'in ayağa kalkmasına yardım etmek için uzanarak ekledi, "Ve Şans Tanrıçasının yardımıyla" -Borric'in yanağına şakacı bir tavırla tokat attı- "Sen babandan neredeyse kesin bir şekilde daha fazla yaşayacaksın, ki bu da ilerde bir gün, kral olacağın anlamına gelir."</p>
	<p class="block_4"> </p>
	<p class="block_5">"Tanrı korusun," diye araya girdi Locklear.</p>
	<p class="block_4"> </p>
	<p class="block_5">Borric odada göz gezdirdi. Çavuşlar boks dersi bahanesi unutulmuş gibi geri çekilmişlerdi. "Kral mı?"</p>
	<p class="block_4"> </p>
	<p class="block_5">"Evet, seni taş kafalı sersem," dedi Locklear. "Hâlâ hayatta olursak, önünde diz çökmek ve ne yaptığını biliyormuşsun gibi davranmak zorunda kalacağız." "Yani," diye konuşmayı sürdürdü James, "Baban, zengin bir sığır tüccarının şımarık oğluymuşsun gibi davranmayı bırakmanın ve Adalar'ın gelecekteki kralı gibi davranmaya başlamanın zamanı geldiğini düşünüyor."</p>
	<p class="block_4"> </p>
	<p class="block_5">Erland gelip hafifçe üzerine eğilerek kardeşinin yanında durdu. "O zaman neden sadece" -yanlış yana dönüp tekrar yaralanan tarafını gerince yüzünü buruşturdu- "bize neler olup bittiğini anlatmıyorsun?"</p>
	<p class="block_4"> </p>
	<p class="block_5">James, "Babanı dersin... vurgulanması gerektiğine ikna ettim," dedi. İki prensi de inceledi. "Eğitim aldınız, babanızın çalıştırabileceği en iyi öğretmenler tarafından eğitildiniz. Altı mı, yedi mi, kaç dil konuşuyorsunuz? Kuşatmadaki mühendisler gibi aritmetik ve hesap yapabiliyorsunuz. Eskilerin öğretilerinden söz edebiliyorsunuz. Müzik ve resim becerileriniz var ve saray kurallarını biliyorsunuz. Usta kılıç kullanıyorsunuz ve" -iki boksöre baktı- ''yumruklaşmada oldukça yetenekli öğrencilersiniz," dedi. Geri çekildi. "Ama doğumunuzdan bu yana geçen on dokuz yılda, şımarık, isteklerini frenleyemeyen çocuklardan başka bir şey olduğunuza dair tek bir işaret vermediniz. Krallığın prensleri olduğunuz dair örneğin!" Sesi yükseldi ve kızgın bir ifade aldı. "Ve sizinle işimiz bittiğinde, şımarık bir çocuk yerine Veliaht Prens rolünü oynayacaksınız."</p>
	<p class="block_4"> </p>
	<p class="block_5">Borric süngüsü düşmüş bir halde ayağa kalktı. "Şımarık mı?"</p>
	<p class="block_4"> </p>
	<p class="block_5">Erland kardeşinin huzursuzluğuna sırıttı. "Şey, bu o, o halde, değil mi?</p>
	<p class="block_4"> </p>
	<p class="block_5">Borric kendine çekidüzen verecek ve sizlerle babam mutlu olacaksınız..." James kötülük dolu sırıtışını Erland'a çevirdi. "Senin de olacağın gibi hayatım! Çünkü eğer bu aptal mizaçlı çocuk gidip Keshli bir saray hanımının kocasına boğazını kestirirse, günün birinde Rillanon'da conDoin tacını giyecek olan sensin. Ve boğazını kestirmese bile, sen yine de kardeşin baba olana dek vâris olmaya devam edeceksin. O zaman bile, bir yerlerde bir dük olacaksın." Sesini azıcık alçaltarak, "Bu yüzden ikiniz de mevkilerinizin gereğini öğreneceksiniz," dedi.</p>
	<p class="block_4"> </p>
	<p class="block_5">Borric, "Evet, biliyorum. Yarın ilk iş. Hadi, biraz dinlenelim..." dedi.</p>
	<p class="block_4"> </p>
	<p class="block_5">Gözlerini aşağı çevirdi ve göğsünü dizginleyen bir el gördü.</p>
	<p class="block_4"> </p>
	<p class="block_5">"O kadar çabuk değil," dedi James. "Dersinizi bitirmediniz."</p>
	<p class="block_4"> </p>
	<p class="block_5">"Ah, Jimmy Amca..." diye konuşmaya başladı Erland.</p>
	<p class="block_4"> </p>
	<p class="block_5">"Demek istediğini anlattın..." dedi Borric, sesi kızgındı.</p>
	<p class="block_4"> </p>
	<p class="block_5">"Sanmam," diye cevap verdi Baron. "Hâlâ bir çift edepsiz baş belasısınız."</p>
	<p class="block_4"> </p>
	<p class="block_5">Çavuşlara dönerek şöyle dedi, "Lütfen devam eder misiniz."</p>
	<p class="block_4"> </p>
	<p class="block_5">Baron James, iki genç Prens, profesyonelce idare edilen dayağa kendilerini hazırlarken hızla makamdan odanın çıkışına yönelip, Locklear'a kendisine eşlik etmesini işaret etti. İki soylu makamdan ayrılırken James eliyle Teğmen William'ı çağırdı. "Dayağa doyduklarında onları konutlara getir. Bırak dinlensinler ve bir şey yediklerinden emin ol, sonra kalkıp öğleden sonra Majestelerini görmeye hazır olmalarını sağla."</p>
	<p class="block_4"> </p>
	<p class="block_5">William selam verdi ve dönüp prenslerin branda zemine yıkılmalarını seyretti. Kafasını iki yana salladı. Bu hoş bir görüntü olmayacaktı.</p>
	<p class="block_4"> </p>
	<p class="block_9" id="calibre_pb_0"> </p>
</body></html>