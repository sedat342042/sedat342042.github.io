<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>01 - Asilkan Prens  - Gediksavaşları Dünyasından</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_3">KAYGILAR</p>
	<p class="block_4"> </p>
	<p class="block_5">Borric kafasını iki yana salladı.</p>
	<p class="block_4"> </p>
	<p class="block_5">Erland, "Canını sıkan nedir?" diye sordu.</p>
	<p class="block_4"> </p>
	<p class="block_5">Borric, "Ne?" dedi.</p>
	<p class="block_4"> </p>
	<p class="block_5">"Son birkaç dakikadır yürürken kafanı 'hayır' dercesine sallayıp duruyorsun.</p>
	<p class="block_4"> </p>
	<p class="block_5">Yine kendi kendine tartışıyorsun."</p>
	<p class="block_4"> </p>
	<p class="block_5">Borric iç geçirmeyle homurdanma arasında bir ses çıkardı. "Jimmy Amca için endişeleniyorum."</p>
	<p class="block_4"> </p>
	<p class="block_5">Erland, yürürlerken kardeşinin yüzünü inceleyebilmek için onun yürüyüşüne ayak uydurarak hafifçe döndü. Gece göğü ortadaki ay henüz doğmadığından zifiri bir renk alıyordu. Ama yumuşak ve ılık gece meyilli olanlar ve istekli eşler bulabilecekler için romantizm vaad ediyordu. Sal mavnasının bağlandığı yere yönelirlerken Erland, "Senin, bırak Jimmy Amca kadar yetenekli birini, başkaları için kaygılanman alışılmış bir şey değil," dedi.</p>
	<p class="block_4"> </p>
	<p class="block_5">"Kaygılandığım şey de bu," dedi Borric noktayı vurgulamak için durarak. Parmağını Erland'ın göğsüne koydu. " 'Bu dünyada şehvetle uyarılmış bir adamdan daha kafasız biri yoktur,' derdi bize değil mi?"</p>
	<p class="block_4"> </p>
	<p class="block_5">Erland güldü ve başıyla onayladı. "Lockey Amca dışında. Batı onu sadece daha da kurnaz yapıyor."</p>
	<p class="block_4"> </p>
	<p class="block_5">"Ancak iş büyük kılıcını koyacağı sıcak bir yer bulmaya gelince. Aksi takdirde geri kalanımız kadar aptal."</p>
	<p class="block_4"> </p>
	<p class="block_5">"Jimmy Amca dışında kalanlar kadar."</p>
	<p class="block_4"> </p>
	<p class="block_5">"Haklısın," diyerek bu fikre katıldı Borric. "Tam da benim dediğim gibi. Payına düşeni aldı, bunu ikimiz de biliyoruz. Ama onları hep belirli bir mesafede tuttu ve asla aptal sözler vermedi. Şimdi bu kadınla karşılaşıyor ve..." Söyleyecek kelime bulamayarak duraksadı.</p>
	<p class="block_4"> </p>
	<p class="block_5">"Büyü gibi."</p>
	<p class="block_4"> </p>
	<p class="block_5">"Aynen!" dedi Borric. "Ve büyü bulmak için büyücülerin adasından daha iyi neresi olabilir."</p>
	<p class="block_4"> </p>
	<p class="block_5">Erland kardeşi yürümeye başlarken eliyle onu durdurdu. "Bunun bir tür sihir olduğunu mu düşünüyorsun? Bir büyü mü?"</p>
	<p class="block_4"> </p>
	<p class="block_5">"Ah, çok özel bir büyü," dedi ciddi bir ses karanlığın içinden.</p>
	<p class="block_4"> </p>
	<p class="block_5">İki kardeş de döndüklerinde, üç metre kadar ötede bir ağaçta oturan tombul bir şekil gördüler. Adam kıpırdamadığından, konuşana kadar karanlıkta görünmemişti. Genç prensler yaklaştıklarında konuşanın ihtiyar büyücü Kulgan olduğunu gördüler.</p>
	<p class="block_4"> </p>
	<p class="block_5">"Ne demek istiyorsun?" diye sordu Borric, şüpheleri doğrulanmış gibi. Kulgan güldü. Bir an için elini çıkardı sonra sabırsızlıkla salladı. "Şey, orada durmayın. Yaşlı adama biraz yardım edin. Dizlerim yaradılıştan bile yaşlı!"</p>
	<p class="block_4"> </p>
	<p class="block_5">Erland, yaşlı büyücü bir eli Erland'ınkinde, diğeri büyük bir ahşap değnekte kendini dimdik çekerken Kulgan'a yardım etti. Büyücü konuşmaya devam etti, "Sal iskelesine kadar sizinle yürüyeceğim. Sanırım bela bulmaya gidiyorsunuz. Sizin yaşınızdaki oğlanlara bela hep ilgi çekici gelmiştir."</p>
	<p class="block_4"> </p>
	<p class="block_5">"Büyü?" dedi Borric sabırsızlıkla.</p>
	<p class="block_4"> </p>
	<p class="block_5">Yaşlı adam güldü. "Biliyorsunuz, büyükbabanız sizden az daha büyükken, beklemek konusunda en az bu kadar sabırsızdı. Bir cevap istediğinde, lanet olsun, hemen o an isterdi. Bunun üstesinden gelmesi epey yılını aldı. Babanızda da aynı kusur var, ama daha iyi saklıyor. Arutha sınırların farkına varma konusunda hep en iyileri oldu."</p>
	<p class="block_4"> </p>
	<p class="block_5">Erland, "Böyle bir hüneri var, tabi iş bize geldiği zamanlar dışında," dedi. Kulgan iki kardeşi de meşum bir ifadeyle süzdü. "Sınırlar mı? Siz şımarık çocuklar sınırlardan ne anlarsınız? Ah, belki zaman zaman kılıçlarınızı kullanmak zorunda kalmış olabilirsiniz, ama sınırlar?" Bir an durdu ve değneğe yaslandı. Bir parmağıyla kafasına hafifçe vurarak şöyle dedi. "Bu. Beyniniz. Bütün yetilerinizi bir sorunla uğraşmak için topladığınızda, zihninizde bütün düşünülebilir çözümleri deneyip de yine elinizde bir çözüm olmazsa, o zaman hangi sınırlardan söz ettiğimi anlayacaksınız."</p>
	<p class="block_4"> </p>
	<p class="block_5">"Babam hep senin en talepkâr öğretmenlerinden biri olduğunu söylerdi," dedi Erland sırıtarak.</p>
	<p class="block_4"> </p>
	<p class="block_5">"Ha!" diye homurdandı Kulgan. "Şimdi Rahip Tully dedikleri, titizlik isteyen bir amir vardı." Gözleri uzaklara baktı, sonra devam etti, "Onu hiç tanımamış olmanız çok yazık. O öldüğünde siz bebektiniz. Trajik bir kayıp. Tanıdığım en iyi zihinlerden biri... rahip olduğu halde," diye ekledi, eski tartışmalı olduğu arkadaşını iğnelemeye engel olamayarak ve bir cevabın eksikliğinin hüznünü hissederek.</p>
	<p class="block_4"> </p>
	<p class="block_5">Borric, "Jimmy'nin üzerindeki büyü hakkında şaka mı yapıyordun?"</p>
	<p class="block_4"> </p>
	<p class="block_6">Kulgan, "Çok gençsiniz prensim," dedi. Vurgulamak için Borric'in bacağına şakacı olmayı aşan bir darbe indirerek. "Her şeyin yarısını bile bilmiyorsunuz henüz."</p>
	<p class="block_7"> </p>
	<p class="block_5">"Off," dedi Borric refleks olarak geri zıplayarak.</p>
	<p class="block_4"> </p>
	<p class="block_5">Erland gülmeye başladığında, Kulgan onun da incik kemiğine bir tekme atarken, "Sadece eşitliği sağlamak için," dedi. İki kardeş de acı çekiyormuş numarası yaparken Kulgan, "Şimdi dikkat edin. Ben yaşlıyım ve kendimi tekrarlayarak ziyan edecek zamanım yok."</p>
	<p class="block_4"> </p>
	<p class="block_5">İkizler küçük acı danslarını keserlerken Kulgan, "Benim bahsettiğim türden büyü öğretebileceğiniz bir şey değil. İnsanların geçici bir hevesle kullanabilecekleri türden bir büyü değil. Tanrıların sadece birkaç şanslı erkekle kadına vermiş olduğu bir büyü. Öyle gerçek ve derin bir aşkın büyüsü ki, bir kez anladın mı hiçbir şey seni döndüremez." Gözleri yine uzak ufukları tararken şöyle dedi, "O kadar yaşlıyım ki dün gecenin düşlerini hatırlamak için çalışmam gerekiyor. Yine de çocukluk anılarımı sanki birkaç dakika önceymiş gibi hatırladığım oluyor." Borric'e, genç yüzünde tanıdık bir şey arıyormuş gibi baktı. Bir an sessiz kaldıktan sonra, "Büyükbabanız aşırı tutkulu bir adamdı ve amcanız da öyle. Ona bakmakla anlayamayacağınız halde, babanız da öyle -annenize neredeyse karşılaştıkları anda tutuldu, hoş bunu bilemeyecek kadar yoğundu. Halan Carline Amcanız Laurie'yle evlenmeye onunla karşılaştıktan birkaç gün sonra karar vermişti.</p>
	<p class="block_4"> </p>
	<p class="block_5">"Anlatmak istediğim, yaşlandıkça içinizde ihtiyaçlar hissedeceksiniz, birahanelerde ağ tamircilerinin kızlarıyla içki alemi yaparak tatmin edemeyeceğiniz ihtiyaçlar, yanakları ne kadar pembe, gülüşleri ne kadar tatlı ya da kolları ne kadar yumuşak olursa olsun. Ve soyluların kızlarının ipekli yatakları da göz alıcılığını yitirecek," dedi.</p>
	<p class="block_4"> </p>
	<p class="block_5">Borric'le Erland bakıştılar ve Erland, "Bunun olmasına daha var sanırım," dedi.</p>
	<p class="block_4"> </p>
	<p class="block_5">Kulgan onu incik kemiğine indirdiği bir başka tokatla susturdu. "Sözümü kesme. Prens olman umurumda değil. Senden daha iyi ve daha yüksek rütbeli adamlara vurdum. Amcan, kral, kötü bir öğrenciydi ve elimin tersini birden fazla defa hissetti." İç geçirdi. "Şimdi, nerde kalmıştım? Hah, evet, gerçek aşk. Yaşlandıkça tutkunun büyüdüğünü ve gerçek bir eş ihtiyacının yoğunlaştığını göreceksiniz. Babanız onu buldu, Halanız Carline buldu, Amcanız Martin buldu. Kral bulamadı."</p>
	<p class="block_4"> </p>
	<p class="block_5">Borric, "Kraliçeyi seviyor, eminim," dedi.</p>
	<p class="block_4"> </p>
	<p class="block_5">"Ah, kendi şekliyle, elbette. İyi bir kadın ve herhangi birinin başka türlü konuştuğunu da duymayacağımdan eminim, ama aşk var, bir de genç baronunuz James'in keşfettiği şey var. O başka bir adam, buna şüphe yok. Seyrederseniz öğrenirsiniz. Şanslıysanız, muhtemelen bilmediğiniz şeyi görebilirsiniz."</p>
	<p class="block_4"> </p>
	<p class="block_5">Borric iç geçirdi ve yere baktı. "Kral olacağım için mi?"</p>
	<p class="block_4"> </p>
	<p class="block_5">Kulgan başıyla evetledi. "Kesinlikle. Sen sandığım kadar kalın kafalı değilsin. Ulusun iyiliği için evleneceksin. Ah, arzunu çeşitli mevkilerden istekli hanımlarla tatmin etmek için yeterince şansın olacak şüphesiz. Amcanın sana en az yarım düzine battaniyenin yanlış tarafında doğmuş kuzen verdiğini biliyorum. Birkaçının soyluluk mevkilerinde yükseleceğine şüphe yok. Ama bu aynı şey değil." James tanrıların hayatını tam kılmak için buraya yerleştirdikleri o insanı buldu. Kader olduğundan bir an bile şüphe etmeyin ve bir an için farkında olmadığını düşünmeyin. Sana fazla aceleci bir düşüncesizlikten kaynaklanan aceleci bir eylem olarak görünen şey aslında öyle derin bir şeyin tanınması ki, sadece onu yaşayan kişi anlayabilir. Ee, şimdi anlıyor musun?"</p>
	<p class="block_4"> </p>
	<p class="block_5">"Onu yalnız mı bırakmalıyız?" dedi Erland.</p>
	<p class="block_4"> </p>
	<p class="block_5">"Kesinlikle," dedi Kulgan, kendinden hoşnut halde. Prensleri bir an için incelerken gülümsedi. "Biliyorsunuz, siz ikiniz andırdığınız bir çift aptal sokak hayduduna yakın bir yerde değilsiniz. Soy çekecektir, sanırım. Şimdi, kâğıt oyunları oynanan ve bol bol yetecek kadar bağışta bulunan garson kadınların genç bir soyludan zengin bir hediye koparmaya baktığı bir birahane bulduktan beş dakika sonra büyük ihtimalle söylediğim her şeyi unutacaksınız.</p>
	<p class="block_4"> </p>
	<p class="block_5">"Ama biraz şansla, hayatınızdaki kritik bir anda, dediklerimi hatırlayacaksınız. Ulusunuzun iyiliği için yapmanız gereken seçimleri yapmanıza yardım edecek, ikinize de."</p>
	<p class="block_4"> </p>
	<p class="block_5">Borric omuz silkti. "Anlaşılan son birkaç hafta bize sürekli görevimizi hatırlatmaya adandı."</p>
	<p class="block_4"> </p>
	<p class="block_5">"Olması gerektiği gibi." Kulgan çocukları inceledi. "Yüksek bir makama yerleştirildin Borric ve sen de bir adım aşağıya Erland. Makamınızın taşıdığı bütün o güç size basit zevk ve eğlenceleriniz için verilmedi. Size korkunç fedakârlıklar karşılığında geldi. Büyükbabanız o fedakârlıkları yaptı, amcanızla babanızın yaptığı gibi. Babanızın emrinde ölen birçok adamın hayaleti babanızın gecelerine dadanıyor. Ve o adamların her biri krallarına ve prenslerine hizmet etmek için gönüllü öldükleri halde, yine de ölümlerinin ağırlığı Arutha’nın üzerine çöktü. Babanız böyle bir adam işte. Yaşlandıkça onu daha iyi tanıyacaksınız."</p>
	<p class="block_4"> </p>
	<p class="block_5">İki kardeş de bir şey söylemedi. Sonunda Kulgan, Yıldızlimanı'nın görkemli büyük yapısına doğru döndü. "Hava soğuyor Kendime karşısında ısınacağım bir ateş bulacağım. Siz de gidin hangi belayı bulabilirseniz bulun." Birkaç adım attıktan sonra Kulgan durdu, döndü ve "Ve balıkçı delikanlılarımızın bazılarına dikkat edin. Kadınlarına bulaşırsanız, kraliyet ailesinin bireyleri olduğunuzu hatırlamadan temizleme bıçaklarını çıkarmış olurlar," dedi. Uzun bir süre ikizlerin yüzlerini inceledi, sonra ekledi, "Kendinize dikkat edin çocuklar." Borric'le Erland yaşlı adamın Akademi'nin ana binasının girişine ilerlemesini izlediler, sonra sala doğru yürüyüşlerine devam ettiler. Sahile vardıklarında Erland, "Ne düşünüyorsun?" diye sordu.</p>
	<p class="block_4"> </p>
	<p class="block_5">Borric, "Söyledikleri hakkında mı? Bence o bir sürü tuhaf fikri olan yaşlı bir adam," dedi.</p>
	<p class="block_4"> </p>
	<p class="block_5">Erland, uzaktaki kasabanın çağıran ışıklarına geçmek istediklerini salcıya işaret ederlerken onaylayarak başını salladı.</p>
	<p class="block_4"> </p>
	<p class="block_5">Gamina ve James kıyı boyunca, geceyi paylaşarak sessizce yürürken rüzgâr yumuşakça esiyordu. James hem canlanmış hem de tükenmiş hissediyordu kendini. Hayatının otuz yedi yılında herhangi biriyle kendisinin hakkında çok az şey paylaşmıştı. Gerçek samimiyet ona imkânsız görünmüştü, ama Gamina'da önceden kırılması imkânsız savunmasını kırabilen birini bulmuştu. Hayır, öyle değildi, diye düzelti kendi kendine. Hiçbir şeyi kırıp geçmemişti. Sadece açılmayı bekleyen kapıyı bulmuştu.</p>
	<p class="block_4"> </p>
	<p class="block_5">Güneyden kokulu bir rüzgâr esti, uzaktaki meyve bahçelerinin ve Düşler Vadisi'nde çiçeklenen toprakların kokusu. Ortadaki ay doğuda yükseldi, yaklaşan karanlık gecede bakırdan bir disk. James dönüp gelinine baktı. Boynunun kavisine, güzel solgun saçlarının yüzünde ve omuzlarında yüzermiş gibi görünmelerine, alacakaranlıkta hafif füme gri bir renge boyanmış beyaz haleye hayret etti. Kadının solgun gözleri onu süzdü, sonra gülümsedi ve James'in keyfi arttı. "Seni seviyorum," dedi kadın.</p>
	<p class="block_4"> </p>
	<p class="block_5">"Seni seviyorum," dedi James, kendi neşesine tam inanamayarak. "Ve senden ayrılmalıyım."</p>
	<p class="block_4"> </p>
	<p class="block_5">Kadın uzun bir süre ayı seyretmek için döndü, sonra düşünceleri James'e ulaştı. Hayır aşkım. Buradaki sürem doldu. Seninle Kesh 'e geleceğim.</p>
	<p class="block_4"> </p>
	<p class="block_5">James onu kollarına aldı. "Bu tehlikeli. Senin gibi yetenekli biri için bile tehlike olacak." Kadının boynunu öptü ve kadının hafifçe ürperdiğini hissetti.</p>
	<p class="block_4"> </p>
	<p class="block_5">"Sen burada güvende olursan daha hoşnut olurum."</p>
	<p class="block_4"> </p>
	<p class="block_5">“Öyle mi?” diye sordu kadın. Sanmıyorum. Biraz ileri çıktı ve solan ışıkta James'in yüzünü inceledi. </p>
	<p class="block_4"> </p>
	<p class="block_5">"Bence kendi içine kapanırsın James ve bir süre sonra kendini, burada bulduğun şeyin bir yanılsama olduğuna ikna edersin ve aşka ve acıya karşı oluşturduğun o bariyerler yenilenir, güçlenir, yüksekleşir ve öncekinden çok daha sert bir şekilde desteklenir. Krondor'a başka yoldan dönmek için bir neden bulursun ve Yıldızlimanı'na dönüşünü ertelemek için nedenler bulursun. Bir süre için kendini benim için mümkün olduğunca çabuk gelmeye niyetlendiğine ikna edersin, ama seni alıkoymak için hep bir ya da başka bir neden çıkar. Ve beni getirmek için de hep bir ya da başka bir engel çıkar. Bir süre sonra, bütün bunları kalbinden uzaklaştırır ve unutursun.'</p>
	<p class="block_4"> </p>
	<p class="block_6">James içi acımış gibi görünüyordu. Yeni keşfedilmiş duygular içini yakıp yıkıyordu ve her zamanki gevşemiş güvenli duruşundan eser yoktu. Asla gerçekten olmadığı çocuk gibi görünüyordu, bir kadının sevecen ilgisinden kafası karışmış ve rahatsız olmuş. "Hakkımda böyle kötü mü düşünüyorsun?"</p>
	<p class="block_4"> </p>
	<p class="block_5">Kadın James'in yanağına dokunarak gülümsedi ve sevecen bakışlarının sıcaklığı korkuyu tekrar silip süpürdü, gün boyunca düzinelerce defa yaptığı gibi birçok kez yaptığı gibi. Gamina, James’i göl kıyısında diriltirken kalbini ve ruhunu okumuştu ve onunla hem bedenini hem de kalbini paylaşmıştı. Yine de James güven duymayı istemeyerek bırakmıştı, kendisine başka kimsenin dokunmadığı gibi dokunmuş olan kadına karşı bile. "Hayır aşkım, seni küçümsemiyorum. Ama korkuyu da küçümsemiyorum. Benim becerilerim bu adadakilerin bildiği gibi büyü değil. Becerilerim zihin ve kalpte. Ruhen zayıflamış ve zihnen hasta insanlarla bazı şeyleri paylaşabilir ve onlara yardım edebilir, bazen iyileştirebilirim. Düşleri dinleyebilirim. Ve korkunun ne yapabileceğini gördüm. Annen tarafından terk edildiğin gibi yine terk edilmekten korkuyorsun."</p>
	<p class="block_4"> </p>
	<p class="block_5">James, Gamina’nın haklı olduğunu biliyordu. Gamina konuşurken bile, o korkunç gecenin duyguları geri döndü, altı ya da yedi yaşında bir çocukken annesinin karyolasından gizlice etrafı gözetlediği zamanki duyguları, zemindeki kanının yapışkanlığı, mutlak terk edilmişliği bilmenin dehşeti. James'in gözleri engelleyemediği yaşlarla doldu. Gamina onu kollarına aldı ve acısını dışa vurmasına izin verdi. Bir daha asla yalnız kalmayacaksın, düşüncesi James'in zihnine ulaştı.</p>
	<p class="block_4"> </p>
	<p class="block_5">James, kadını sanki hayatla arasındaki tek bağmış gibi tutarken kıpırtısız durdu. Ve daha önce olduğu gibi, acı, geride yorucu, ama sıcak ve hafiflemiş bir duygu bırakarak kayıp gitti. Yıllardır içinde olan kızgın ve irinlenen bir şey neşterlenmiş, zehirli korku ve yalnızlık akıtılmıştı. Yara tek bir gün ya da birçok gün boyunca iyileşmeyecekti, ama zamanla iyileşecekti ve Krondorlu James iyileşme sayesinde daha iyi bir adam olacaktı. Gamina'nın “ve konuşmak da benim korkum. Şüphe bizi saldırıya açık kılabilir” diyen sesi ona ulaştı.</p>
	<p class="block_4"> </p>
	<p class="block_5">"Hiç şüphem yok," diye cevap verdi James basit bir şekilde. Gamina onu tekrar sıkıca kucaklarken gülümsedi.</p>
	<p class="block_4"> </p>
	<p class="block_5">Zemindeki ayak sesleri ve bir boğazın anlamlı temizlenmesi Locklear'ın gelişini işaret ediyordu. "Böldüğüm için üzgünüm, ama Pug seni görmek istiyor James." Özür dilercesine gülümsedi. "Ve annen de ona mutfakta katılmanı istiyor Gamina."</p>
	<p class="block_4"> </p>
	<p class="block_5">"Teşekkür ederim," diye cevap verdi Gamina. Locklear'ı sıcak bir gülümsemeyle ödüllendirdi ve James'i yanağından öptü. "Akşam yemeğinde görüşürüz."</p>
	<p class="block_4"> </p>
	<p class="block_6">James onu öptü ve Gamina mutfağa yöneldi. James'le Locklear, Pug'ın çalışma odasına doğru yürüdüler. Locklear boğazını manalı, tiyatral bir edayla temizledi.</p>
	<p class="block_7"> </p>
	<p class="block_5">James, "Aklında bir şey var. Baklayı çıkar," dedi.</p>
	<p class="block_4"> </p>
	<p class="block_5">Locklear hemen döküldü. "Bak, birbirimizi, kaç, yirmi iki yıldır mı tanıyoruz? Bütün bu süre boyunca kadınlara azıcık ilgi gösterdiğini bile görmedim..." James ona garip bir ifadeyle baktı ve Locklear söylediğini düzeltti, "Evliliğe ilgi göstermeni kastediyorum, en azından. Şimdi, nedensiz bir şekilde, birden içeri giriyorsun ve herkese evleneceğini açıklıyorsun! Yani, hemen hemen beyaz o saçlarıyla ve her şeyiyle güzel olduğu muhakkak, ama onu..."</p>
	<p class="block_4"> </p>
	<p class="block_5">"Gamina gibi birini, bir şeyi hiç tanımadım," diye lafa girdi James. Locklear'ın göğsüne elini dayayarak onu durdurdu. "Senin gibi biri anlayabilir mi bilmiyorum Locky, ama içimi gördü. Orada görülecek ne varsa gördü, yaptığım ve hissettiğim kötü şeyleri, sadece sana çıtlattığım şeyleri ve beni seviyor." Derin bir nefes aldı. "Bunun ne demek olduğunu asla bilemeyeceksin." Yürümeye devam etti ve Locklear ona yetişmeden önce bir an tereddüt etti. " 'Senin gibi biri' demekle ne kastettin?"</p>
	<p class="block_4"> </p>
	<p class="block_5">James tekrar durdu. "Bak, sen benim en iyi arkadaşımsın -belki de tek gerçek arkadaşım- ama iş kadınlara gelince... üzerinde düşünmüyorsun. Çekicisin, dikkatlisin, ısrarlısın ve söz konusu hanımefendi senin yatağında uyandığında, sen görüş alanında yeni bir fetihle gitmiş oluyorsun. Bir kadının ağabeyi ya da babası seni neden şişlemedi... İş seninle kadınlara gelince Locky, çok sabit değilsin."</p>
	<p class="block_4"> </p>
	<p class="block_5">"Sen öyle misin?"</p>
	<p class="block_4"> </p>
	<p class="block_5">"Artık öyleyim," diye cevap verdi James. "Tepeden aşağı akan su kadar sabitim."</p>
	<p class="block_4"> </p>
	<p class="block_5">Locklear, "Pekâlâ, evliliğe balıklama dalışına Arutha'nın ne diyeceğini göreceğiz. Biz saray baronlarının evlenmek için onun iznine ihtiyacımız var, hatırladın mı?" dedi.</p>
	<p class="block_4"> </p>
	<p class="block_5">"Biliyorum."</p>
	<p class="block_4"> </p>
	<p class="block_5">"Pekâlâ, seni büyücüyle buluşmana bırakacağım," dedi Locklear, Akademi binasının kapısına vardıklarında. "Kızını kaçırmana onun da söyleyecek bir iki lafı olacağını düşünüyorum." Locklear, James'i girişte yalnız bıraktı. James binaya girdi ve tepesi Pug'ın çalışma odasına ev sahipliği yapan kulenin temeline giden uzun koridor boyunca ilerledi. Helezoni bir merdivene çıktı ve çalışma odasının kapısına ulaşana kadar tırmandı. Kapıyı çalmak için elini kaldırırken, kapı onu kabul etmek için açıldı. Ana kapıdan içeri girdiğinde, Pug'ın çalışma odasında tek başına, kapıdan uzakta olduğunu görünce şaşırmadı. İçeri girdikten sonra, kapı James'in görünür yardımı olmadan arkasından kapandı.</p>
	<p class="block_4"> </p>
	<p class="block_5">"Konuşmamız gerek," dedi Pug, ayağa kalkıp eliyle James'i büyük bir pencereye çağırarak. Dışarı bakarak uzak sahilde görünen küçük ışıkları işaret etti. "İnsanlar," dedi.</p>
	<p class="block_4"> </p>
	<p class="block_5">James omuz silkti. Büyücünün onu huzuruna apaçık olanı tartışmak için çağırmadığını biliyordu.</p>
	<p class="block_4"> </p>
	<p class="block_5">"Yirmi yıldan biraz fazla zaman önce Yıldızlimanı'na geldiğimizde, burası terk edilmiş bir gölün ortasındaki çıplak bir zemin parçasından başka bir şey değildi. Kıyı biraz daha misafirperverdi, ama bu vadi, krallıkla imparatorluk, rakip sınır lordları ya da hain çeteleri arasındaki sürekli savaşın sahnesiydi. Durbinliler yağmaladılar ve basit eşkıyalar çiftçilere çekirgeler kadar eziyet ettiler." Hatırlarken iç geçirdi. "Şimdi insanlar nispeten huzurlu hayatlar sürüyorlar. Ah, ara sıra sorun çıktığı oluyor ama çoğu zaman, Büyük Yıldız Gölü bölgesinde işler sakin."</p>
	<p class="block_4"> </p>
	<p class="block_5">"Bu değişikliğe neden olan nedir?" diye sordu James'e.</p>
	<p class="block_4"> </p>
	<p class="block_5">James, "Bu değişikliğe senin buradaki varlığının neden olduğu sonucunu çıkarmak için dahi olmaya gerek yok, Pug," dedi.</p>
	<p class="block_4"> </p>
	<p class="block_5">Pug göl manzarasına sırtını döndü ve "Jimmy, ilk karşılaştığımızda ben genç bir adamdım ve sen de bir çocuktun. Ama o günle bugün arasındaki zamanda çoğu erkeğin bir düzine hayatta hayal edebileceğinden fazla tehlike ve zorlukla karşılaştım," dedi. Elini basit bir şekilde sallayarak odanın ortasında, çapı elli santim civarında bir bulut yarattı. Bulut parıldadı, sonra havadaki bir delik gibi göründü, deliğin içinden James tuhaf bir koridoru seçebiliyordu. Havada asılı duran bir koridordu, koridor boyunca her bir metrede bir kapı vardı. Kapıların arasında o kadar mutlak bir hiçlik vardı ki karşılaştırıldığında gecenin siyahlığı bile güzel ve canlı görünüyordu. "Dünyalar Koridoru," dedi Pug. "Bu yol aracılığıyla hiçbir insanoğlunun görmediği, görme olasılığı olmayan yerlere gitmeyi göze aldım. Kadim uygarlıkların küllerini ziyaret ettim ve yeni ırkların yaratıldığını gördüm. Hem yıldızları hem de kum tanelerini saydım ve evrenin, hiçbir aklın, hatta bir tanrınınkinin bile alamayacağı kadar muazzam olduğunu anladım."</p>
	<p class="block_4"> </p>
	<p class="block_5">Pug elini salladı ve görüntü ortadan kayboldu. "Vadi gibi önemsiz, ufak bir yerde yaşayanların kaygılarını yok etmek kolay geldi."</p>
	<p class="block_4"> </p>
	<p class="block_5">James, "Ona kıyasla önemsiz," derken ellerini göğsünde kavuşturdu.</p>
	<p class="block_4"> </p>
	<p class="block_5">Pug başını iki yana salladı. "Burada yaşayanlar için değil."</p>
	<p class="block_4"> </p>
	<p class="block_5">James Pug'dan izin almadan oturdu ve "Bir yere varmak istediğini biliyorum Pug," dedi.</p>
	<p class="block_4"> </p>
	<p class="block_5">Pug çalışma masasının arkasındaki sandalyesine döndü ve "Evet. Katala ölüyor," dedi.</p>
	<p class="block_4"> </p>
	<p class="block_5">Beklenmedik olduğu kadar şok edici de olan bu haber James'i şaşırttı. "İyi gözükmediğini düşünmüştüm - öldüğünü..."</p>
	<p class="block_4"> </p>
	<p class="block_5">"Burada yapabileceğimiz çok şey var James, ama sınırlar var. Hiçbir büyü, merhem, tılsım ya da dua karım için zaten yapılmış olanlardan fazlasını yapamaz.</p>
	<p class="block_4"> </p>
	<p class="block_5">Çok geçmeden kendi vatanına, Kelewan'daki Thuril Dağları'na yolculuk edecek. Neredeyse otuz yıldır hiçbir akrabasını görmedi. Eve ölmek için dönecek." James, söyleyebileceği bir şey olmadığını bilerek başını iki yana salladı.</p>
	<p class="block_4"> </p>
	<p class="block_5">Sonunda sordu, "Gamina?"</p>
	<p class="block_4"> </p>
	<p class="block_5">"Karımın vaktinden önce yaşlanmasını seyrettim, James, bu hastalık gelişmeseydi bile bu yükle er geç yüzleşmek zorunda kalacaktım. Ölçülebilir şekilde yaşlanmadığımı görebilirsin. Ne de senin ömründe yaşlanacağım. Ölümsüz olmayabilirim, ama güçlerim beni uzun ömürlü kılıyor. Ve ben olduğum gibi kalırken çocuklarımın ve torunlarımın yaşlanmalarını seyretmeyeceğim." "Yıldızlimanı'ndan Katala'nın ayrılışından birkaç saat sonra ayrılacağım. William asker olma yolunda katı, büyü yeteneklerini terk etti. Başka türlü olmasını isterdim, ama çoğu baba gibi kendi düşlerimin muhakkak oğlumunkilerle aynı olmayacağını kabul etmek zorundayım. Gamina'nın da yetenekleri var, büyüyle sınırlı değil, ama sıradışı bir zihinden kaynaklanıyor. Zihinsel konuşması hem büyü hem de doğal, ama duyarlı tabiatı, empatisi, özenli oluşu, bunlar özel yetenekler."</p>
	<p class="block_4"> </p>
	<p class="block_5">James başıyla evetledi. "Bunu tartışamam. Zihni... bir mucize."</p>
	<p class="block_4"> </p>
	<p class="block_5">Pug, "Katılıyorum," dedi. "Kızımın yeteneklerini bu dünyadaki herkesten daha yakından inceledim ve yeteneklerinin boyutunu ve... sınırlarını ondan bile iyi biliyorum. Seninle tanışmamış olsaydı, annesinin geride bıraktığı yükleri sırtlanmak için burada kalmayı seçerdi - burada geçirdiğimiz süre boyunca topluluğumuzun gerçek lideri Katala oldu. Gamina'yı bundan kurtarmayı diledim. Erken yaşta büyük hüzün ve acı yüklenen bir çocuktu - sanırım, senin gibi."</p>
	<p class="block_4"> </p>
	<p class="block_5">James başını hafifçe salladı. "Bazı şeyleri paylaştık...""Şüphesiz," dedi Pug çarpık bir gülümsemeyle. "Ama bu aşıklar, eşler arasında olması gerektiği gibi. Katala ayrıldığında çok şey kaybedeceğim, belki onun bile şüphelendiğinden fazlasını." Pug bir an için James'e kendini göstererek durdu ve genç baron, diğerlerinden bilinemez bir sorumlulukla yalıtılmış bir adam gördü ve o büyük ağırlığı yaşayabilecek birkaç kişiden biri olduğunu, ona birkaç dakikalık bir sıcaklık ve teselli verebilecek kişinin onu yavaş yavaş terk ettiğini. Sadece bir an için Pug acısının derinliğini açık etti, sonra maske tekrar yerindeydi. "Çünkü o ayrıldığında senin sadece bir an için görmene izin verdiğim büyük meselelerle ilgilenmeye başlayacağım ve Yıldızlimanı'nın, vadinin, hatta krallığın 'önemsiz' meselelerini geride bırakacağım.</p>
	<p class="block_4"> </p>
	<p class="block_5">"Ama sevdiklerim için çoğu insanın istediklerini istiyorum, güvenli yuvalar ve iyi çocuklar, kargaşa ve çatışmayla bozulmayan hayatlar. Kısacası, onların mümkün olduğunca mutlu olmalarını istiyorum. Ve Gamina bana kalbindeki şeyin ne olduğunu gösterdi ve o sensin. Sana hayır dualarımı vermek istiyorum." James rahatlayarak iç geçirdi. "Umarım Arutha da bu kadar anlayışlıdır.</p>
	<p class="block_4"> </p>
	<p class="block_5">Evlenmek için onun iznine ihtiyacım var."</p>
	<p class="block_4"> </p>
	<p class="block_5">"Bu problem değil." Pug ellerini hareket ettirdi ve havada gri dumanlı bir küre yarattı. Kürenin içinde şekiller oluşmaya başladı, derken birdenbire James Krondor'daki çalışma odasındaki Arutha'ya bakıyordu, sadece bir duvarla ayrılmış iki oda arasında bir pencere belirmiş gibiydi. Arutha onlara bakmak içinmiş gibi başını kaldırdı ve alışılmadık bir şaşkınlık sergileyerek sandalyesinde yarı doğruldu. "Pug?"</p>
	<p class="block_4"> </p>
	<p class="block_5">Pug konuştu, "Evet, ekselansları. Rahatsız ettiğim için üzgünüm, ama sizden bir iyilik isteyeceğim."</p>
	<p class="block_4"> </p>
	<p class="block_5">Arutha, çalışma odasındaki ani hayaletin hem makul hem de dostça bir nedeni olduğunu anlayıp rahatlayarak sandalyesine oturdu. Yazmakta olduğu tüy kalemi bıraktı ve "Senin için ne yapabilirim?" dedi.</p>
	<p class="block_4"> </p>
	<p class="block_5">"Kızım Gamina'yı hatırlıyor musun?"</p>
	<p class="block_4"> </p>
	<p class="block_5">Arutha, "Evet, çok iyi hatırlıyorum," dedi.</p>
	<p class="block_4"> </p>
	<p class="block_5">"Onun... mevki sahibi bir adamla evlendiğini görmek isterim. Genç saray baronlarından biriyle."</p>
	<p class="block_4"> </p>
	<p class="block_5">Arutha, Pug'ın arkasına baktı, James'i gördü ve gülümsedi, gözleri nadir görülen bir şaşkınlığı ele veriyordu. "Sanırım parlak genç adamlarımızdan biriyle bir devlet düğünü yapabiliriz Pug. Aklında biri var mı?"</p>
	<p class="block_4"> </p>
	<p class="block_5">"Baron James geleceği çok parlak bir adama benziyor."</p>
	<p class="block_4"> </p>
	<p class="block_5">Arutha’nın gülümsemesi büyüdü, James bir sırıtışa dönüştüğüne yemin edebilirdi. Prensinin yaptığını daha önce hiç görmediği bir şeydi bu. "Hem de çok parlak," dedi, dikkatini tekrar Pug'a çevirirken yarı şaka yarı ciddi bir ifadeyle. "Eğer aceleci tabiatı yolun bir yerinde öldürülmesine -ya da Tuzlu Bataklık Adalarındaki kızgın bir kral tarafından sürgüne gönderilmesine- neden olmazsa günün birinde bir dük olacak. Bir eş bu dikkatsizliğin bir kısmını dizginleyecek şey olabilir. Aile konusundaki ilgisizliği yüzünden pes etmiştim. Yanılmış olmaktan hoşnudum. Onun yaşındayken on yıllık evliydim." Arutha bir an oturdu, karısına karşı duyduğu kendi gençlik duygularını hatırlarken düşüncelerin içinde kayboldu, sonra nadir yaptığı bir dışavurumla James'e açık derin bir sevgiyle baktı. Sonra daha alışıldık metanetli tavrına büründü.</p>
	<p class="block_4"> </p>
	<p class="block_5">"Pekâlâ, istiyorsa benden izin çıktı."</p>
	<p class="block_4"> </p>
	<p class="block_5">Pug gülümsedi. "İstiyor, hiç endişelenme. O ve kızım bu konuda epey anlaşıyorlar."</p>
	<p class="block_4"> </p>
	<p class="block_5">Arutha sandalyesinde arkasına yaslandı, yüzünde daha tipik bir yarı gülümseme vardı. "Anlıyorum. Anita'yla ilk karşılaştığımızda hissettiklerimi hâlâ hatırlıyorum. Birdenbire olabilir. Pekâlâ, Kesh'teki elçilik görevinden döner dönmez bir devlet töreni yaparız."</p>
	<p class="block_4"> </p>
	<p class="block_5">"Aslında, ben zaman açısından daha uygun bir şey düşünüyordum. Gamina yolculuğunda ona eşlik etmeyi arzuluyor."</p>
	<p class="block_4"> </p>
	<p class="block_5">Arutha’nın yüz hatları karardı. "Tasvip ettiğimi sanmıyorum. James size tehlikelerden bahsetmemiş olabilir..."</p>
	<p class="block_4"> </p>
	<p class="block_6">"İçerdiği tehlikeler konusunda çok net fikrim var Arutha," diye sözünü kesti Pug. "Ama sanırım senin, kızımın yetenekleri hakkında bir fikrin yok. Kesh'te olup bitenler hakkında çok şey biliyorum. Sorun çıkarsa oğullarına ve elçiye yardım eder."</p>
	<p class="block_7"> </p>
	<p class="block_6">Arutha bunu bir an düşündü, sonra başıyla onayladı. "Kızın babasının sen olduğu düşünülürse, işler zora girerse yararlı olacak yetenekleri olduğunu sanıyorum.</p>
	<p class="block_7"> </p>
	<p class="block_5">"Pekâlâ, en azından şu kadarını yapmamıza izin verin. Onları uygun olduğuna hükmettiğiniz kadar çabuk evlendirin, sonra döndüklerinde onurlarına bir devlet töreni ve festival yaparız. Karım ve kızım yeni evlilerin yanlarından geçmelerine bir bahane bulduğum için beni asla affetmeyecekler."</p>
	<p class="block_4"> </p>
	<p class="block_5">James şaşırmış görünüyordu. "Devlet töreni mi?"</p>
	<p class="block_4"> </p>
	<p class="block_5">Arutha başını kesin olarak bir kez salladı. "Gamina bir kraliyet kuzeni unutmadıysan- Pug'ın bütün ailesi öyle. Kuzenimiz Willy Yıldızlimanı Dükü olacak. Aileye giriyorsun." Sonra alaylı bir şüpheyle iç geçirdi, "Hoş o düşünce bana sadece en soğuk teselliyi veriyor ya."</p>
	<p class="block_4"> </p>
	<p class="block_5">"Teşekkür ederim," dedi Pug, yapılan sataşmayla eğlenerek.</p>
	<p class="block_4"> </p>
	<p class="block_5">"Önemli değil Pug. Ve... Jimmy," dedi, yine içten bir gülümsemeyle.</p>
	<p class="block_4"> </p>
	<p class="block_5">"Evet Arutha," dedi James gülümsemesine karşılık vererek.</p>
	<p class="block_4"> </p>
	<p class="block_5">"Dilerim, evliliğin benimki kadar mutlu olur."</p>
	<p class="block_4"> </p>
	<p class="block_5">James başını salladı. Arutha duygularını açığa vuran bir adam olmadığından, James birkaç yıl önce Anita'nın neredeyse ölmek üzere olduğu zamanı hatırladı; Arutha'nın çektiği acı hâlâ şiddetle hatırlanıyordu. Krondor Prensi'nin Prensesi'ne duyduğu sevginin ne kadar yoğun olduğunu James dışında sadece birkaç kişi biliyordu. "Sanırım mutlu olacağız."</p>
	<p class="block_4"> </p>
	<p class="block_5">"O halde sana bir hediyem var, erken bir düğün hediyesi."</p>
	<p class="block_4"> </p>
	<p class="block_5">Çalışma masasının üzerindeki küçük bir sandığı açtı ve küçük bir parşömen çıkardı. "Döndüğünde vereceğim, ama şu an için..."</p>
	<p class="block_4"> </p>
	<p class="block_6">Pug sözünü kesti. "Eğer istersen, hediyeyi ona şimdi getirebilirim Arutha." Prens bu teklife şaşırdıysa bile belli etmedi. Sadece, "Memnun olurum," dedi.</p>
	<p class="block_7"> </p>
	<p class="block_5">Pug elini salladı, gözlerini bir an kapadı ve belge Arutha'nın elinden kaybolup onun elinde belirdi. Arutha'nın gözleri hafifçe büyüdü, büyücünün parşömeni o kadar mesafeden bir anda alabilme becerisine verdiği tek tepki bu oldu.</p>
	<p class="block_4"> </p>
	<p class="block_5">Pug parşömeni James'e uzattı. "Senin."</p>
	<p class="block_4"> </p>
	<p class="block_5">James belgeyi açtı ve okudu. Gözleri bir an için büyüdü. "Bir Makam ilamı. Prens'in Makam Kontu. Ve Kralın Bakanı."</p>
	<p class="block_4"> </p>
	<p class="block_5">"Bunu sana dönüşünde verecektim. Bu mevkiiyi hak ettin James. Mülkleri ve gelirleri Krondor'a döndüğünde tartışırız. Gardan emekli olduğunda Batı Krallığı Şansölyesinin görevlerini de üstleneceksin."</p>
	<p class="block_4"> </p>
	<p class="block_5">James sırıttı ve Pug'la <span id="id_OLE_LINK11" class="calibre1">Arutha yıllar önce karşılaştıkları çocuk hırsızı hatırladılar. "Ekselanslarına teşekkür ederim."</span></p>
	<p class="block_4"> </p>
	<p class="block_5">"Şimdi, bırak da işime döneyim," dedi Arutha.</p>
	<p class="block_4"> </p>
	<p class="block_5">Pug, "Size iyi geceler dilerim ekselansları," dedi.</p>
	<p class="block_4"> </p>
	<p class="block_5">"Size de iyi geceler düküm ve kontum."</p>
	<p class="block_4"> </p>
	<p class="block_5">Pug elini salladı ve prensin görüntüsü ortadan kayboldu. "Şaşırtıcı," dedi James. "Bu numarayla" -tutmakta olduğu parşömene baktı- "ve bu... ordularla..."</p>
	<p class="block_4"> </p>
	<p class="block_5">"İşte bu yüzden düğününden başka şeyler hakkında konuşmalıyız James." Pug bir masaya doğru ilerledi ve bir şarap sürahisini işaret etti. James güzel kırmızı şaraptan iki kadeh doldurdu. O şarabı yudumlarken Pug oturdu ve James'e de aynını yapmasını işaret etti. "Yıldızlimanı'nın herhangi bir ulusun oyuncağı olmasına izin verilemez. Bunu önlemek için planlarım var."</p>
	<p class="block_4"> </p>
	<p class="block_5">"Oğlum Yıldızlimanı Dükü unvanını miras almayacak. Sanırım profesyonel bir askerin yaşamını tercih ediyor. Hayır, iskelede karşılaştığın iki adam, Watume ve Körsh'e ben ayrıldıktan sonra bu toprak üzerinde özerklik verilecek, henüz seçilmemiş biriyle daha, bir büyücüler Konseyi buradaki insanların iyiliğine karar verecek. Konseyi ilerleyen yıllarda genişletebilirler. Ama Lyam hep Adalar tahtında oturuyor olmayacak ve Yıldızlimanı'nın gücünü Deli Kral Rodric gibi birine devretmeyeceğim. Onunla tanıştım ve bizim burada sahip olduğumuz türden büyücüler toplasaydı, dünya sarsılırdı. Gedik Savaşı sırasında Savaş Efendisinin emirlerini yerine getirmeyi seçen büyücülerin Kelewan'da yarattıkları tahribatı da hatırlıyorum.</p>
	<p class="block_4"> </p>
	<p class="block_5">"Hayır, Yıldızlimanı politika dışı kalmalı. Her zaman."</p>
	<p class="block_4"> </p>
	<p class="block_5">James ayağa kalktı ve "Krallığın bir soylusu olarak, ihanete yaklaşmış olmandan korkuyorum," dedi. Açık bir pencereye doğru birkaç adım attı ve geceye baktı. Sonra gülümsedi. "Erken yaşta kendini düşünmeyi öğrenen bir adam olarak, bilgeliğini alkışlıyorum."</p>
	<p class="block_4"> </p>
	<p class="block_5">"O halde senin Lordlar Kongresi'nde hep mantığın sesi olacağına neden güvendiğimi de anlayacaksın."</p>
	<p class="block_4"> </p>
	<p class="block_5">James, "Cılız bir ses, ama senin öngörüne göre konuşmayı deneyecek bir ses," dedi. Sonra ekledi, "Yine de, diğerlerinin anlamasını sağlamaya çalışacağım. Ama çoğunun krallığa açık bir şekilde sadık değilsen düşman olman gerektiğini düşüneceğinin farkındasın değil mi?"</p>
	<p class="block_4"> </p>
	<p class="block_5">Pug sadece başını salladı. "Şimdi, diğer meselelere gelelim. Göl kıyısındaki kasabada bir rahibimiz olacak -adanın kendisinde tapınak yok ve rahip büyüleri yapanlarla ilişkimiz çok dostça değil."</p>
	<p class="block_4"> </p>
	<p class="block_5">James gülümsedi. "Onların topraklarında avlanıyorsun."</p>
	<p class="block_4"> </p>
	<p class="block_5">Pug iç geçirdi. "Çoğunluk böyle düşünüyor. Her durumda, mantıklı bulduğum rahipler ya ölü ya da uzakta. Buradaki gücümüz büyüdükçe, Rillanon ve Kesh'teki büyük tapınaklardaki şüphenin de büyümesinden korkuyorum." Sonra yüzü aydınlandı. "Ama kasabadaki küçük Killian Kilisesine nezaret eden Peder Marias yeterince nazik bir adam. Bir düğüne razı olacaktır." Sonra Pug'ın yüzü gevşeyerek kocaman bir gülümseme halini aldı. "Daha doğrudan konuşursak, yortuya muhakkak razı gelecektir."</p>
	<p class="block_4"> </p>
	<p class="block_5">James yüksek sesle güldü ve Gamina'yla evlenme düşüncesi içinden geçerken, onu düşünmenin neden olduğu duygulardan hem korktu hem de zevk aldı. Sonra Pug, "Söylemek üzere olduğum şeyi anlamanı beklemiyorum. Ama benim adıma bir şey söyleme noktasına gelecek olursan, 'Son gerçek büyünün olmamasıdır,' de," dedi.</p>
	<p class="block_4"> </p>
	<p class="block_5">James, "Anlamadım," dedi.</p>
	<p class="block_4"> </p>
	<p class="block_5">"Sadece hatırla. Ne demek olduğunu anlasaydın, Kesh'e gidiyor olmazdın; Arutha'yı seni burada tutmaya ikna ederdim." Pug gelecekteki damadının yüzüne baktı ve "Git ve kızımı bul ve ona merasimi yarından sonraki gün gerçekleştireceğimizi söyle. Sonraki Cuma için dört gün beklemenin anlamı yok yeterince geleneği yıkıyoruz," dedi.</p>
	<p class="block_4"> </p>
	<p class="block_5">James gülümseyerek yarısına kadar içtiği şarabını masaya koydu ve odadan çıktı. Acele eden ayak sesleri büyücünün kulesindeki merdivenlerde yankılanırken, Pug dönüp pencereden dışarı baktı ve alçak sesle konuştu, "Hepimiz bir doz şenlik alabiliriz. Çok fazla karanlık gün yaklaşıyor."</p>
	<p class="block_4"> </p>
	<p class="block_5">* * *</p>
	<p class="block_4"> </p>
	<p class="block_5">Yıldızlimanı kasabasının tamamı, gölden geçmenin yolunu bulabilen sahillilerin büyük kısmıyla birlikte iri yapılı rahibin etrafında geniş bir daire oluşturmuşlardı. Peder Marias gülümsedi ve eliyle James'le Gamina'ya önüne gelmelerini işaret etti. Kırmızı yanaklı bir adamdı, asla olgunlaşmamış, ama seyrekleşen saçları gümüş grisine dönen bir bebekti. Yeşil cüppesiyle, havı dökülmüş ve sık yıkanmış altın rengindeki yeleğini herhangi bir lord kadar gururla taşıyordu. Marias'ın gözleri bir düğün keyfiyle neredeyse ışıl ışıldı. Sürüsü temelde balıkçı ve çiftçilerden oluşuyordu ve çok sıklıkla görevi onları gömmeyi kapsıyordu. Düğünler ve bebeklerin Yaşayan Her Şeyin Tanrıçası'na adanması özellikle zevkliydi.</p>
	<p class="block_4"> </p>
	<p class="block_5">"Gelin çocuklar," dedi, Gamina'yla James yavaş yavaş ilerlerlerken. James, imparatoriçenin huzuruna çıkarken giymek için getirdiği giysiyi giymişti, açık mavi bir tunik, koyu mavi tozluklar ve siyah çizmeler. Bunun üzerine altın iplikle dikilmiş beyaz bir cüppe giymişti. Başında son moda, sol tarafından neredeyse omuzlarına değecek kadar sarkan, üzerinde güzelliğini ortaya çıkaran gümüş bir nişan ve beyaz baykuş tüyü olan büyük bir bere vardı. Locklear benzer bir kılıkta, giysileri daha bile zengin bir kırmızı kahverengi ve altın renklerinde, yanında duruyordu. Bu yeni modaların gülünç göründüğünü düşünerek etrafa bakınıyordu, ama kimse farkına varmışa benzemiyordu.</p>
	<p class="block_4"> </p>
	<p class="block_5">Bütün gözler gelindeydi.</p>
	<p class="block_4"> </p>
	<p class="block_5">Gamina, lavanta renginde sade bir elbise giymiş, boynuna güzelliğini ortaya çıkaran sıradışı bir inci dizisi takmıştı. Elbise inciler ve gümüş bir tokayla süslenmiş geniş bir kemerle belden kavranmıştı. Çiçeklerden yapılma bir çelenk alnını çevreliyordu, geleneksel 'gelin tacı'.</p>
	<p class="block_4"> </p>
	<p class="block_5">"Şimdi, o halde," dedi Marias, sesi Krallık Denizi'nin güney sahilinde, Gösterge Burnu'na yakın bir yerde doğmuş birinin tok, neredeyse lirik aksanını ele veriyordu, "karşıma belirttiğiniz evlenme niyetiyle çıktığınızı gördüğümden, size söyleyecek birkaç şeyim var."</p>
	<p class="block_4"> </p>
	<p class="block_5">James'e Gamina'nın sağ elini eline almasını işaret etti ve kendi tombul elini onlarınınkinin üzerine koydu. </p>
	<p class="block_4"> </p>
	<p class="block_5">"Hizmet ettiğim Tanrıça Killian, Her Şeyin Üzerindeki Ishap tarafından yaratıldıklarında erkekle kadına yukarıdan baktı ve ayrılmalarını sağladı. Erkekle kadın göğe doğru baktılar ve yalnızlıklarından feryat ettiler. Onları duyan ve onlara acıyan Yeşil Sessizlik Tanrıçası şöyle dedi, 'Ayrı kalmamalısınız.' Sonra Tanrıça erkekle kadını biraraya getirecek bağ olarak evlilik kurumunu yarattı.</p>
	<p class="block_4"> </p>
	<p class="block_5">Bu ruhların, zihinlerin ve kalplerin birbirine karışmasıdır. İki kişinin tek kişi olduğu zamandır. Anlıyor musunuz?" Sırayla ikisinin de gözlerinin içine baktı ve Gamina'yla James başlarıyla onayladılar.</p>
	<p class="block_4"> </p>
	<p class="block_5">Marias toplanmış kalabalığa, "Krondorlu James, Prensin Sarayının Kontu ve Dük Pug ve Düşeş Katala'nın kızları Gamina buraya ve bu topluluğa kendilerini birbirlerine bağlamak için geldiler ve biz de bu bağa şahit olmak için buradayız. Eğer aranızdan herhangi birinin bunun gerçekleşmemesi için bir nedeni varsa, ya şimdi konuşsun ya da sonsuza dek sussun," dedi. İtiraz edecek biri vardıysa da Marias bunu duymak için beklemek istemedi. Devam etti, "James ve Gamina, bu andan itibaren her birinizin diğerinin bir parçası olduğunuzu anlayın. Artık tek olduğunuzdan bir daha ayrılmayın."</p>
	<p class="block_4"> </p>
	<p class="block_6">"James, bu kadın hayatını seninle geçirmeyi arzuluyor. Hiç tereddüt duymadan ve artık seninle bir olduğunu bilerek, ona sadık kalarak ve başkalarını bir kenara atarak bugünden itibaren ölene dek onu kendine eş ve karı olarak alıyor musun?"</p>
	<p class="block_7"> </p>
	<p class="block_5">James, "Alıyorum," derken başıyla onayladı.</p>
	<p class="block_4"> </p>
	<p class="block_5">Marias elini sallayarak Locklear’a James'e altın bir yüzüğü uzatmasını işaret etti. "Bunu gelinin parmağına tak." James kendine söyleneni yaparak yüzüğü Gamina’nın sol el yüzük parmağına taktı.</p>
	<p class="block_4"> </p>
	<p class="block_5">"Gamina, bu adam hayatını seninle geçirmeyi arzuluyor. Hiç tereddüt duymadan ve artık seninle bir olduğunu bilerek, ona sadık kalarak ve başkalarını bir kenara atarak bugünden itibaren ölene dek onu kendine eş ve koca olarak alıyor musun?"</p>
	<p class="block_4"> </p>
	<p class="block_5">Gamina gülümsedi ve cevapladı, "Alıyorum."</p>
	<p class="block_4"> </p>
	<p class="block_5">Marias, Gamina'ya James'in parmağına yüzük takması için yol gösterdi ve Gamina da bunu yaptı.</p>
	<p class="block_4"> </p>
	<p class="block_5">"James'le Gamina, tanrıların ve insanların nazarında tek olarak yaşamakta hem fikir olduklarından biz de bu vesileyle tanıklık ediyoruz."</p>
	<p class="block_4"> </p>
	<p class="block_5">Toplanmış misafir topluluğu tekrarladı, "Bu vesileyle tanıklık ediyoruz."</p>
	<p class="block_4"> </p>
	<p class="block_5">Al yanaklı rahip sırıtarak, "Pekâlâ, bu kadar o halde, evlendiniz."</p>
	<p class="block_4"> </p>
	<p class="block_5">James etrafa bakındı. "Hepsi bu mu?"</p>
	<p class="block_4"> </p>
	<p class="block_5">Marias güldü. "Taşrada basit tutuyoruz lordum. Şimdi karınızı öpün de ziyafete başlayalım."</p>
	<p class="block_4"> </p>
	<p class="block_5">James gülümsedi, Gamina'yı kavradı ve öptü. Kalabalık tezahürat yaptı ve şapkalar havaya fırlatıldı.</p>
	<p class="block_4"> </p>
	<p class="block_5">Kalabalığın kıyısında iki adam kutlamayı gözlerken tezahürat yapmadılar. Üç günlük sakalı olan kemikli, zayıf bir adam diğerini dirseğinden tuttu ve güvenli bir uzaklığa götürdü. İkisi de en iyi tabirle pejmürde ve yırtık olarak tarif edilebilecek giysiler giymişlerdi. İlk adam, dinlenmediklerinden emin olmak için etrafa bakarak, "Krondorlu Kont James. Baron Locklear. Bu demek oluyor ki şu iki kızıl saçlı kavgacı genç Arutha’nın oğulları," dedi.</p>
	<p class="block_4"> </p>
	<p class="block_5">Toplu ve kısa boylu, yine de omuzları geniş olan ikinci adam arkadaşının keskin gözleminden açıkça etkilenmişti. "Bu yörelerde fazla prens görmüyoruz, bu doğru Lafe," derken meleksi yüzü hemen hemen masum görünüyordu.</p>
	<p class="block_4"> </p>
	<p class="block_5">"Aptalın tekisin Reese," diye cevap verdi diğeri ciddi bir sesle. "Bunu öğrenmek için iyi ödeme yapacak olan insanlar var. Çöl yakınındaki Oniki Sandalye Hanı'na git -o yoldan gidecekleri neredeyse kesin-. Kimi soracağını biliyorsun. Keshli arkadaşlarımıza Krondor Prensleriyle arkadaşlarının Yıldızlimanı'ndan ayrılacaklarını ve resmi bir bir şekilde değil gizlilik içinde yolculuk edeceklerini söyle. Sayıca azlar. Ve handa beni bekle. Ve sana verdiği paranın tamamını içkiye yatırma yoksa ciğerini deşerim!"</p>
	<p class="block_4"> </p>
	<p class="block_5">Reese arkadaşına böyle bir ikiyüzlülük düşünülemezmiş gibi baktı.</p>
	<p class="block_4"> </p>
	<p class="block_5">Lafe konuşmaya devam etti, "Ben buradan onları izleyeceğim ve güzergâhlarını değiştirecek olurlarsa, haber gönderirim. Muhakkak ki imparatoriçenin doğum günü için altın ve hediyeler taşıyorlar. Yirmi kadar silahlı adamla, eşkıyalar onların boğazlarını kesip bize payımızı verdiklerinde ömür boyu zengin oluruz." Reese adındaki adam ıssız sahile bakarak, "Oraya nasıl gidebilirim ki Lafe? Salcı düğünde," dedi.</p>
	<p class="block_4"> </p>
	<p class="block_5">Çürümekten kararmış dişlerinin arasından tıslayan uzun boylu adam, "Bir tekne çal, aptal," dedi.</p>
	<p class="block_4"> </p>
	<p class="block_5">Reese'in gözlerinde net cevap karşısında bir zevk parıltısı belirdi. "Güzel. Yiyecek bir şeyler alacağım, sonra..."</p>
	<p class="block_4"> </p>
	<p class="block_5">"Hemen gideceksin!" emrini verdi arkadaşı, onu itip sahile ve korunmasız teknelere doğru rahatsız edici bir koşuşa sürükleyerek. "Kasabada bir şeyler çalabilirsin. Herkes burada yediğinden yeterince kolay olur. Ama birkaçı hâlâ ayrılmamış, bu yüzden dikkatli ol." Reese döndü ve el salladı, sonra tek başına idare edebileceği kadar küçük bir tekne arayarak sahil boyunca koşuşturdu. Alayla homurdanan Lafe adındaki adam ziyafete döndü. Açlığı ona Reese'in önerisinin o kadar da kötü olmadığını söylüyordu, ama para hırsı onu düğün partisindeki her harekete karşı tetikte tutuyordu.</p>
	<p class="block_4"> </p>
	<p class="block_5">İki prens yemek masasında yeni evlilerin sevincini unutmuş sessizce oturuyorlardı. İkisi de sabırsızlıklarının kendi tarzlarında olması niyetindeydi. Son iki günün beklenmedik olaylarına rağmen Locklear ziyaretlerinin fazla uzatılmayacağını belirttiyse de, James ne zaman ayrılacakları konusunda ketumdu.</p>
	<p class="block_4"> </p>
	<p class="block_5">Eğer ikizler danışmanlarının aşkla ani karşılaşması karşısında şaşırmışlarsa, babalarının acele iznine ve hızlı düğüne de o kadar şaşırmamışlardı. Hayatlarında çok az şey şaşırmalarına izin veriyordu.</p>
	<p class="block_4"> </p>
	<p class="block_5">İkizler anın sükûnetinin her an felaketle mahvolabileceği bir beklenmedikler dünyasında yaşıyorlardı. Savaş, doğal afet, kıtlık ve hastalık sürekli tehditlerdi ve kısacık ömürlerinin büyük kısmını sarayın kalbinde babalarının böyle sorunlarla gündelik olarak uğraştığını gözlemleyerek yaşamışlardı. Kesh'le en önemli sınır çarpışmasından yeni bir ticarette hangi loncanın yetkili olduğuna kadar, babaları sorun ardına sorunla uğraşmıştı.</p>
	<p class="block_4"> </p>
	<p class="block_5">Ama, babalarını seyrederken olduğu gibi, şu anki ruh halleri anın heyecanını yansıtmıyordu. Daha ziyade sıkılmışlardı.</p>
	<p class="block_4"> </p>
	<p class="block_5">Borric sade biradan büyük bir yudum içti ve "Ellerindekinin en iyisi bu mu?" dedi.</p>
	<p class="block_4"> </p>
	<p class="block_5">Erland başıyla evetledi. "Sanırım öyle. Görebildiğim kadarıyla bira burada en çok ilgilendikleri şey değil. İyisi mi kasabada daha iyi bir şey var mı bakalım." Kardeşler oturdukları sıradan kalktılar, kontla yeni kontesine hafifçe selam verdiler, onlar da prenslerin şeref masasından kalkışlarına kısaca baş sallayarak karşılık verdiler.</p>
	<p class="block_4"> </p>
	<p class="block_5">Meydanın etrafına yerleştirilmiş diğer masaların yanından geçerlerken Borric sordu, "Nereye gidiyorsun?"</p>
	<p class="block_4"> </p>
	<p class="block_5">Erland, "Bilmiyorum. Oraya buraya. Bütün bu insanların arasında bir balıkçının kızı olmalı. Orda burada birkaç güzel yüz görüyorum. Hepsi de birilerinin karısı olamaz," dedi, sesini alçaltarak.</p>
	<p class="block_4"> </p>
	<p class="block_5">Borric'in morali düzeleceği yerde bozuldu. "Gerçekten istediğim şey bu büyücü yuvasından çekip gitmek ve yola koyulmak."</p>
	<p class="block_4"> </p>
	<p class="block_5">Erland yürür ve sessizce anlaşırlarken elini kardeşinin omzuna koydu. Sorumluluk konusunda aldıkları istikrarlı derslerle, kendilerini bastırılmış ve kontrol altında hissediyorlardı ve iki prens de hareket, değişiklik ve macera olasılığına benzeyen herhangi bir şeye hevesliydi. Hayat onların eğilimlerine göre biraz fazla sakindi.</p>
	<p class="block_9" id="calibre_pb_3"> </p>
</body></html>
