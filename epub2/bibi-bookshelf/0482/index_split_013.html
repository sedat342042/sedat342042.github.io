<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>01 - Asilkan Prens  - Gediksavaşları Dünyasından</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_3">PAZARLIK</p>
	<p class="block_4"> </p>
	<p class="block_5">Borric çenesini ovuşturdu.</p>
	<p class="block_4"> </p>
	<p class="block_5">"İnsanların mim koymak için bana vurmaktan vazgeçmelerini isterdim," diye yakındı.</p>
	<p class="block_4"> </p>
	<p class="block_5">Tepesinde dikilmekte olan Ghuda, "Bana maaşıma malolduğu için. İmparatorluk Ordusu'nun yarısı peşimdeyken artık Saber'i de arayamam ve onu bulsam bile, bana borçlu olduğu parayı ödeyeceğinden şüpheliyim. Ve bu senin suçun Deli," dedi.</p>
	<p class="block_4"> </p>
	<p class="block_5">Borric görünüşe göre onu her fırsatta öldürmeye meyilli bir ulusun ortasında, terk edilmiş bir ahırda nemli samanların üzerinde otururken azıcık da olsa sempatiyi hak ettiğini hissettiği halde, onunla sadece hemfikir olabiliyordu. "Bak Ghuda, bunu telafi edeceğim."</p>
	<p class="block_4"> </p>
	<p class="block_5">Paralı asker çaldıkları atlardan birinin eyerini kaldırmak için döndü ve omzunun üzerinden, "Ah, gerçekten mi?" dedi. "Peki bunu nasıl yapmayı planladığını söyler misin tanrı aşkına? Orduların Efendisi Lord Bukar'a 'Lütfen, nazik lordum, dostumun cezasını sert bir konuşmayla affedin. Benimle tanıştığında başıma görüldüğü yerde öldürülsün emri konmuş olduğunu bilmiyordu,' diyen nazik bir not mu göndereceksin?"</p>
	<p class="block_4"> </p>
	<p class="block_5">Borric kırılmadığından emin olmak için çenesini oynatarak ayağa kalktı. Acıyor ve bir yandan yuvasında içeri dışarı oynuyordu, ama sağlam olduğundan oldukça emindi. Gözlerini eski ahırda gezdirdi. Yakınlarda duran çiftlik evi eşkıyalar ya da İmparatorluğun yeterli olduğuna hükmettiği bir nedenden muhafızlar tarafında yakılmıştı, ama her iki durumda da Borric'in küçük gurubuna atları dinlendirme fırsatını veriyordu. Çoğu iyi süvariye şart koşulduğundan, eyer torbalarında arpa vardı, bu yüzden Borric atına bir avuç dolusu arpa vermeye koyuldu. Suli yarı çürümüş bir saman balyasının üzerine büyük bir dikkatle oturdu. Nakor atının eyerini çoktan çıkarmış ve atı bir avuç dolusu bulabildiği en temiz samanla siliyordu. İşini yaparken isimsiz bir melodiyi kayıtsızca mırıldanıyordu. Ve sırıtışı yüzünden bir anlığına bile silinmemişti.</p>
	<p class="block_4"> </p>
	<p class="block_5">Ghuda, "Atlar dinlendiğinde Deli, sen ve ben ayrılıyoruz. Bir şekilde Farâfra'ya geri dönmek ve Aşağı Kesh'e giden bir gemi bulmak niyetindeyim. Orada işler biraz daha az imparatorluğa özgü, ne demek istediğimi anladıysan. Bu olaydan sağ salim çıkarsam diye," dedi.</p>
	<p class="block_4"> </p>
	<p class="block_5">Borric, "Ghuda, bekle," dedi.</p>
	<p class="block_4"> </p>
	<p class="block_5">İri yarı asker eyeri yere çarptı ve "Ne?" dedi.</p>
	<p class="block_4"> </p>
	<p class="block_6">Borric onu bir el hareketiyle diğerlerinden uzaklaştırdı ve alçak sesle, "Lütfen. Seni bütün bunlara bulaştırdığım için üzgünüm, ama sana ihtiyacım var," dedi.</p>
	<p class="block_7"> </p>
	<p class="block_5">"Bana ihtiyacın mı var Deli? Ne için? Yalnız ölmeyesin diye mi? Sağol, ama bundan yıllar sonra bir orospunun kollarında ölmeyi tercih ederim."</p>
	<p class="block_4"> </p>
	<p class="block_5">"Hayır, Kesh'e sensiz ulaşamam demek istedim."</p>
	<p class="block_4"> </p>
	<p class="block_5">Ghuda bakışlarını yukarı çevirdi. "Neden ben?"</p>
	<p class="block_4"> </p>
	<p class="block_5">Borric, "Çocuğa bak. Korkuyor ve düşünemeyecek kadar hassas. Durbin'in arka sokaklarını biliyor olabilir, ama başka bir şey bilmiyor. Ve Isalan... şey, tam olarak güvenilir diyeceğim türden biri değil," dedi. Bir parmağını başına koydu ve dairesel bir hareket yaptı.</p>
	<p class="block_4"> </p>
	<p class="block_5">Ghuda üzgün görünüşlü çifte baktı ve Borric'in fikrine katılmak zorunda kaldı. "Demek derdin bu. Neden umurumda olsun ki?"</p>
	<p class="block_4"> </p>
	<p class="block_5">Borric düşündü ve tek bir neden bulamadı. Koşullar onları biraraya getirmişti, ama bu gerçek bir dostluk değildi. Kendinden yaşça büyük asker kendi tarzında hoş biriydi, ama Borric'in yoldaş diyeceği biri değildi. "Bak, gerçekten zahmetine değmesini sağlayacağım."</p>
	<p class="block_4"> </p>
	<p class="block_5">"Nasıl?"</p>
	<p class="block_4"> </p>
	<p class="block_6">"Beni Kesh'e ulaştır ve bu belayı temizlemek için ulaşmam gereken insanlara ulaşmamı sağla, hayat boyu kervanda çalışmakla göremeyeceğin kadar çok altın öderim sana."</p>
	<p class="block_7"> </p>
	<p class="block_5">Borric'in sözlerini düşünürken Ghuda'nın gözleri kısıldı. "Laf olsun diye söylemiyorsun değil mi?"</p>
	<p class="block_4"> </p>
	<p class="block_5">Borric kafasını iki yana salladı. "Sana söz veriyorum." "O kadar altını nereden bulacaksın?" diye sordu Ghuda.</p>
	<p class="block_4"> </p>
	<p class="block_5">Borric ona bütün hikâyeyi anlatmayı düşündü ama Ghuda'ya o kadar güvenemedi. İşlemediği bir suçtan sorumlu olan isimsiz bir adam olmak bir şeydi; avlanan bir prens olmak başka. Borric kimliğini tahmin eden herhangi birinin muhafızlar onu Borric'in yanında bulurlarsa ölü sayılacağını bilse de, Ghuda şansını zorlamak için ödül düşünceleriyle yeterince yoldan çıkabilirdi. Borric'in paralı askerlerle geçmişte yaşadığı deneyimler kişisel sadakat hisleri hakkında tartışmıyordu.</p>
	<p class="block_4"> </p>
	<p class="block_5">Borric sonunda, "Politik nedenlerle Durbin Valisi'nin karısını öldürmekle suçlandım," dedi. Ghuda bu açıklama üzerine gözünü bile kırpmadı, bu yüzden Borric doğru yolda olduğunu anladı; politik cinayetler Kesh'te ihtimal dışı görülmüyordu. "Kesh'te beni bu suçlamadan aklayacak insanlar var ve daha fazlası, kaynakları var -oldukça zengin kaynaklar- ve sana" -Krallık standartlarında yeterince etkileyici bir meblağı hızla Kesh parasına çevirdi-</p>
	<p class="block_4"> </p>
	<p class="block_5">"iki bin altın ekü verebilirler."</p>
	<p class="block_4"> </p>
	<p class="block_5">Ghuda'nın gözleri bir saniyeliğine büyüdü, sonra başını iki yana salladı.</p>
	<p class="block_4"> </p>
	<p class="block_5">"Kulağa hoş geliyor Deli, ama bir orospunun sözleri de öyle gelir."</p>
	<p class="block_4"> </p>
	<p class="block_5">Borric, "Pekâlâ," dedi, "üç bin."</p>
	<p class="block_4"> </p>
	<p class="block_5">Borric'in kurusıkı atıp atmadığını anlamaya çalışan Ghuda, "Beş bin!" dedi. "Anlaştık!" cevabını verdi Prens. Eline tükürdü ve elini Ghuda'ya uzattı. Ghuda eski tüccar tarzında uzatılan ele baktı ve ya eli alacağını ya da oyunbozan olarak bilinmeye zorlanacağını anladı. Gönülsüzce, avcuna tükürdü ve onunla el sıkıştı. "Kör olasıca Deli! Eğer bu bir yalansa, kılıcımla bağırsaklarını deşerim, yemin ederim! Aptallıktan öleceksem, en azından Ölüm Tanrıçası'yla karşılaşmadan önceki dakika senin de öldüğünü görmenin zevkini çıkarırım!"</p>
	<p class="block_4"> </p>
	<p class="block_5">Borric, "Başarırsak, zengin bir adam olarak öleceksin Ghuda Blue," dedi.</p>
	<p class="block_4"> </p>
	<p class="block_5">Ghuda mümkün olduğunca dinlenmek için kendini nemli samanların üzerine attı.</p>
	<p class="block_4"> </p>
	<p class="block_5">"Farklı bir şekilde ortaya koysaydın, onu tercih ederdim Deli."</p>
	<p class="block_4"> </p>
	<p class="block_5">Borric paralı askeri kendi kendine mırıldanmaya bıraktı ve Suli'nin yanına oturdu. "Yapabilecek misin?" diye sordu.</p>
	<p class="block_4"> </p>
	<p class="block_5">Çocuk, "Evet. Sadece biraz canım yanıyor. Ama bu hayvanın sırtı kılıç ağzı gibi. İkiye bölündüm," dedi.</p>
	<p class="block_4"> </p>
	<p class="block_5">Borric güldü. "Başlangıçta zordur. Bu gece ayrılmadan önce, burada ahırda biraz ders yapmayı deneriz."</p>
	<p class="block_4"> </p>
	<p class="block_5">Ghuda, "Bunun çocuğun pek işine yarayacağını sanmıyorum Deli. O eyerleri kaybetmek zorunda kalacağız. Çocuk eyersiz binmek zorunda kalacak," dedi. Nakor başını belirgin bir şekilde salladı. "Evet, bu doğru. Bu atları satacaksak, kimsenin imparatorluk malı olduklarından şüphelenmesine izin vermemeliyiz."</p>
	<p class="block_4"> </p>
	<p class="block_5">"Satmak mı?" dedi Ghuda. "Neden?"</p>
	<p class="block_4"> </p>
	<p class="block_5">"Kutlama varken," cevabını verdi Nakor, "şehre nehirden, kiralık bir tekneyle Sarne'den yukarı yolculuk ederek ulaşmamız daha kolay. Kalabalık içinde dört kişi olacağız. Ama böyle yolculuk etmek ödeme yapmayı gerektirir. Bu yüzden para temin etmeliyiz."</p>
	<p class="block_4"> </p>
	<p class="block_5">Borric Farâfra'dan giysi ve zırh aldıktan sonra kalan azıcık parayı düşündü ve Nakor'un haklı olduğunu anladı. Temiz bir handa birinci sınıf bir yemek almalarına yetecek paraları yoktu.</p>
	<p class="block_4"> </p>
	<p class="block_5">"Atları kim alır?" diye sordu Ghuda. "Damgalılar."</p>
	<p class="block_4"> </p>
	<p class="block_5">"Doğru," dedi Isalan, "ama bu halledilebilir. Ne yazık ki eyerler değersizleşme noktasında zarar görmeden değiştirilemez."</p>
	<p class="block_4"> </p>
	<p class="block_5">Ghuda bir kolunun üzerine yaslanarak kendini kaldırdı. "O damgayı nasıl değiştirebilirsin? Sırt çantanda ısıtılmış bir demir mi var?"</p>
	<p class="block_4"> </p>
	<p class="block_5">"Daha iyisi," dedi küçük adam sırt çantasına uzanıp küçük, tapalı bir kavanoz çıkararak. Çantayı altüst etti ve küçük bir fırça çıkardı. "Seyret." Mantar tapayı kavanozdan çekip çıkardı ve fırçayı kavanozdaki solüsyona daldırdı. "Isıtılmış bir demir damganın değiştirildiğini kolaylıkla fark ettirecek bir hamlık bırakır. Oysa bu sanatçılar içindir." En yakındaki ata yaklaştı- "Ordu bütün çiftlik hayvanlarını İmparatorluk Ordusu mührüyle damgalar." Sıvıyı fırçayla hafifçe dokunarak atın böğrüne uygulamaya başladı. Hafif cızırtılı bir ses işitiliyordu ve fırçayla dokunduğu yerdeki tüyler alevle dokunulmuş gibi kararmaya başladı. "Atı tut lütfen," dedi Borric'e. "Bu onlara zarar vermiyor, ama ısı hayvanı korkutabilir."</p>
	<p class="block_4"> </p>
	<p class="block_6">Borric hayvanın başlığını kavrayıp, olup bitenlere sinirlenip sinirlenmemeye karar vermeye çalışan hayvanın kulakları bir o yana bir bu yana dönerken onu tuttu.</p>
	<p class="block_7"> </p>
	<p class="block_5">Bir dakika sonra Nakor, "İşte. Artık Jung Sût'un, Shing Laili at tüccarının mührü," dedi.</p>
	<p class="block_4"> </p>
	<p class="block_6">Borric döndü ve baktı. Damga değişmişti ve Nakor haklıydı. Damga tek bir demirle yapılmış gibi görünüyordu. "Kesh'te bu Jung Sût'u bilen birileri olacak mı?"</p>
	<p class="block_7"> </p>
	<p class="block_5">"Varolmadığından, mümkün değil dostum. Ayrıca Shing Lai'de belki bin tane at tüccarı vardır, yani kim hepsini tanıdığını iddia edebilir ki?"</p>
	<p class="block_4"> </p>
	<p class="block_5">Ghuda, "Peki o zaman, bu işi bitirdiğinde ve gitmeye hazır olduğumuzda, beni uyandırın tamam mı?" dedi. Böyle diyerek nemli samanın üzerine uzandı ve rahat bir pozisyon bulmaya çalıştı.</p>
	<p class="block_4"> </p>
	<p class="block_5">Borric, Nakor'a baktı ve "Nehre vardığımızda bizden ayrılman büyük ihtimalle daha iyi olur," dedi.</p>
	<p class="block_4"> </p>
	<p class="block_5">"Öyle olacağını sanmıyorum," dedi sırıtarak. "Kutlama olayı para kazanmayı kolaylaştıracağından, her durumda Kesh'e yolculuk etmeye niyetliyim. Bir sürü şans oyunu ve küçük büyülerimin bana hizmet etmeleri için birçok fırsat olacak. Ayrıca, Ghuda ve çocuk birkaç saat önden ya da arkadan olmak üzere birlikte hareket edersek muhafızların aradıkları biz olmayız."</p>
	<p class="block_4"> </p>
	<p class="block_5">"Belki," dedi Borric, "Ama şimdiye üçümüzün de yeterince güzel bir eşkâlini almışlardır."</p>
	<p class="block_4"> </p>
	<p class="block_5">"Ama benimkini değil," diyerek sırıttı Isalan. "Arabayı durdurduklarında beni gören muhafız olmadı."</p>
	<p class="block_4"> </p>
	<p class="block_5">Borric o anı düşündü ve İmparatorluk Muhafızları herkese şöyle bir bakarken her nasılsa Nakor'un ortalarda olmadığım hatırladı. "Evet, konuyu açtığına göre, bunu nasıl yaptın?"</p>
	<p class="block_4"> </p>
	<p class="block_5">"Bu bir sır," dedi dostça bir sırıtışla. "Ama önemli değil. Önemli olan görünüşünle ilgili bir şey yapmamız gerektiği." Borric'in açık saçlarına bilmiş bilmiş baktı. "Siyah saçların diplerden şüpheli bir şekilde kızıl çıkıyor. Bu yüzden senin için bir başka görünüş planlamalıyız, dostum."</p>
	<p class="block_4"> </p>
	<p class="block_5">Borric kafasını iki yana salladı. "O çantadan bir sürpriz daha mı çıkacak?"</p>
	<p class="block_4"> </p>
	<p class="block_5">Çantanın üzerine eğilen Nakor'un sırıtışı alışılmışın dışında genişledi.</p>
	<p class="block_4"> </p>
	<p class="block_5">"Elbette dostum."</p>
	<p class="block_4"> </p>
	<p class="block_5">Borric, Suli'nin omuzlarını kararlı bir şekilde sarsmasıyla uyandı. Anında kendine geldi ve dışarda havanın kararmak üzere olduğunu görebildi. Ghuda kapının yanında tetikteydi, kılıcını çekmişti, bu yüzden Borric bir an sonra kendi silahıyla onun yanında bitmişti.</p>
	<p class="block_4"> </p>
	<p class="block_5">"Ne oluyor?" diye tısladı Borric.</p>
	<p class="block_4"> </p>
	<p class="block_5">Ghuda susması için elini kaldırarak dinledi. "Biniciler," cevabını verdi. Bekledi, sonra kılıcını kaldırdı. "Batıya at sürüyorlar. Bu ahır yoldan burayı kaçıracakları kadar uzakta, ama Jeeloge'de yayan bıraktığımız gurupla karşılaştıklarında gübreye üşüşen sinekler gibi buraya doluşacaklar. Gitsek iyi olacak."</p>
	<p class="block_4"> </p>
	<p class="block_5">Borric dört attan hangisinin Suli için daha iyi olabileceğine karar vermişti ve çocuğu atın üstüne iteledi. Dizginleri ona vererek, "Bir yere aceleyle gitmen gerekirse sol elinle yelesine tutun. Ve ayaklarını elinden geldiğince uzun süre gergin tut; denge için, dizlerinle kavrama. Anladın mı?"</p>
	<p class="block_4"> </p>
	<p class="block_5">Çocuk başıyla evetledi, ama at üstünde bir yere aceleyle gitme fikrinin, daha çok muhafızla karşılaşmaktan sadece birazcık daha az korkutucu olduğu yüz ifadesinden açıktı. Borric döndü ve Nakor'un eyerleri ahırdan dışarı taşımakta olduğunu gördü. "Onları nereye götürüyorsun?"</p>
	<p class="block_4"> </p>
	<p class="block_5">Sırıtan Isalan, "Arkada eski bir gübre yığını var. Altına bakmazlar, sanırım."</p>
	<p class="block_4"> </p>
	<p class="block_5">Borric gülmek zorunda kaldı ve müzmin olarak mutlu küçük adam bir dakika içinde ahıra geri dönmüş, yanından ayırmadığı sırt çantasıyla değneğine rağmen çevik bir şekilde atının sırtına tırmanıyordu. Borric çürüyen çöpün kuvvetli kokusunu aldı ve "Vav. Eğer sen o yığının bir örneğiysen, haklısın. Oraları eşelemeyecekleri kesin," dedi.</p>
	<p class="block_4"> </p>
	<p class="block_5">Ghuda, "Hadi. Şafaktan önce mümkün olduğunca yol alalım," dedi.</p>
	<p class="block_4"> </p>
	<p class="block_5">Borric eliyle işaret etti ve paralı asker ahır kapısını iterek açtı, sonra atının sırtına atladı. Atı sert bir şekilde tekmeledi ve Borric, Suli ve Nakor arkasından gelirken tırıs bir koşu tutturdu. Borric yoldaki her dönemecin bir pusu sakladığı yolundaki korkunç hissi bir kenara kaldırdı ve tek bir gerçeğin üzerinde odaklandı: Her geçen dakikanın onu Kesh'e ve Erland'la diğerlerine daha da yaklaştırdığı gerçeğine.</p>
	<p class="block_4"> </p>
	<p class="block_5">Farâfra'dan başlayıp, kuzeydoğuda Khattara'da sona eren yol, Sarne nehri üzerindeki köprüde birleştiğinden, bunun yamacında kurulmuş Pahes şehri hep kalabalıktı. Köprünün doğusunda, güney kıyısında, yıllar içinde, yük arabacıları ağır arabaları malları imparatorluğun kalbine taşıyan mavna ve nehir teknelerine çektikçe devasa bir ambar ve nehir önü mahallesi oluşmuştu.</p>
	<p class="block_4"> </p>
	<p class="block_5">Birkaç tane sığlıklarda gidebilen yelkenli tekne görülebiliyordu, hüküm süren rüzgârlar batıdan estiğinden, Kesh'ten Jamila'ya ve kıyı boyunca uzanan diğer kasabalarda sel olduğu zamanlar dışında, yılın çoğu zamanında nehrin yukarısına doğru yelken açmak mümkündü. Ve devasa göl Overn Deep'te, gemicilik Midkemia'nın herhangi bir denizindeki kadar çok yapılıyordu.</p>
	<p class="block_4"> </p>
	<p class="block_5">Borric şu an giymekte olduğu kıyafetin içinde kendini hâlâ aptal hissederek etrafa bakındı. Daha, bir Bendrifi'nin, Yağmurgölgesi Dağları’nın insanlarının geleneksel kıyafetini giymişti. Giysi renkli boyanmış bir kumaş parçasının belinden dolanması, sonra bir ehram gibi omza çekilmesinden oluşuyordu. Kılıç kolu, bacakları gibi çıplaktı. Çizme yerine artık çapraz bağlı sandaletler giyiyordu. Borric zırhı olmayınca kendini hem gülünç hem de saldırıya açık hissediyordu. Ama iyi bir seçimdi, çünkü Bendrifiler Kesh'in açık tenli birkaç ırkından biriydi.</p>
	<p class="block_4"> </p>
	<p class="block_5">Borric'in saçları saç derisine kadar kesilmiş ve Nakor'un önceki gece elde ettiği bozuk kokulu bir karışımla boyanmıştı ve şimdi şaşırtıcı derecede beyaza yakın açık bir renkti; saçları kulaklarının üzerinden tıraşlanmış halde dimdik -tatlı kokulu bir pomatla sabitlenmiş- duruyordu.</p>
	<p class="block_4"> </p>
	<p class="block_5">Bendrifiler ayrıca soğuk, uzak duran bir kabileydiler, bu yüzden suskun tavrının kimseyi meraklandırması olası değildi; Borric evden bu kadar uzakta biriyle asla karşılaşmamak için dua ediyordu, çünkü dilleri de Kesh'in diğer halklarınınkiyle alakasızdı ve Borric tek kelime konuşamıyordu. Borric değişimden geçerken, Suli Ghendriff’de, onların dilinde, azıcık küfredebildiğini açık etti, böylece Borric çocuğun kendisine birkaç deyim öğretmesini sağladı.</p>
	<p class="block_4"> </p>
	<p class="block_5">Nakor'un bu tuhaf giysiyi nereden bulduğu konusunda Borric'in hiçbir fikri yoktu, ama Isalan'ın denediği diğer her şey gibi, genelde şaşkına çevirici sonuçları vardı. Küçük adam Borric'in atlarının ettiğini düşündüğünün en az iki katını almış ve bu mütevazı kasabada Borric'in Kesh'in en büyük şehirlerinden birinde bulmayı başaramadığı yeni bir ince uzun kılıç bulmayı başarmıştı.</p>
	<p class="block_4"> </p>
	<p class="block_5">Herhangi mantıklı bir beklentisi olmamasına rağmen, Nakor Borric'in görünüşünü değiştirmek için ihtiyaç duyduklarını şaşırtıcı bir şekilde üretmişti. Suli artık Jal-Pur'daki büyük bir çöl adamı kabilesi Beni-Sherinli bir çocuk gibi giyinmiş, bir kılıç kuşanmıştı. Bir cüppe ve başlık giymişti, sadece gözleri görünüyordu ve dik yürümeyi hatırlarsa, kısa boylu bir yetişkin gibi görünüyordu.</p>
	<p class="block_4"> </p>
	<p class="block_5">Ghuda onları kılıcıyla keserek çıkarmakla tehdit edene kadar çocuk eski bildik yırtık pırtık giysilerinden vazgeçmemekte diretmişti. Ghuda'nın tutuklanmalarından beri sabırsız davrandığı düşünülürse, Borric, Ghuda'nın sadece rol yaptığından emin değildi.</p>
	<p class="block_4"> </p>
	<p class="block_5">Ghuda zırhını satmış ve daha iyi bir donanım almıştı, hemen hemen yeni deri bir koşum takımı ve onunla uyumlu kuşaklar. Eski çentik miğferi gitmiş, yerine Köpek Askerleri tarafından giyilene benzer, tepesinde sivri uçlu bir çivi olan, siyah kürkle çevrili, omuzlara doğru zincirden bir boyun koruyucusu olan metal bir başlık gelmişti.</p>
	<p class="block_4"> </p>
	<p class="block_5">Yüzün bir yanından öbür yanına kopçalanabiliyor, sadece gözleri açıkta bırakıyordu ve Ghuda başlığı şu an bu şekilde takmıştı. Nakor solgun sarı cüppesini kaybetmeyi her nasılsa başarmıştı ve şimdi neredeyse aynı derecede kötü, ama lekeli şeftali renginde bir cüppe giyiyordu. Ve Borric'e bir zerre daha az gülünç gelmiyordu. Ama Isalan bunun yeterli bir kılık değişimi olduğunu hissetti ve becerikliliği düşünülürse, Borric tartışmak konusunda isteksizdi.</p>
	<p class="block_4"> </p>
	<p class="block_5">Nakor nehirden aşağı Kesh'e giden bir mavnada yolculuk etmelerini garantiye almıştı. Yüz kadar yolcu içinde dört kişi olacaklardı.</p>
	<p class="block_4"> </p>
	<p class="block_5">Borric'in beklediği gibi, her yerde muhafızlar vardı. Göze çarpmamaya çalışıyorlardı, ama orada bir amaç için bulunuyor olmayacak kadar çok sayıda muhafız, her geçen yüze dikkatle bakmakla çok fazla zaman harcıyordu. Bir köşeyi dönen Borric ve Suli, Nakor'la Ghuda'nın birkaç metre önünden, rıhtıma sadece birkaç metre uzaklıktaki bir meyhaneye yürüyorlardı. Tekne iki saat içinde yola koyulacaktı. Zamanlarını yabancıların arkadaşlığında geçirmeye zorlanmış yolcular kısmını oynayacaklardı.</p>
	<p class="block_4"> </p>
	<p class="block_5">Açık bir kapının yanından geçtiler ve Suli bir adım geride kaldı. Borric'e tıslayarak, "Efendim, o sesi tanıyorum," dedi.</p>
	<p class="block_4"> </p>
	<p class="block_5">Borric çocuğu bir sonraki kapı aralığına çekti ve Ghuda'yla Nakor yaklaşırlarken onlara devam etmelerini işaret etti. "Ne demek istiyorsun?" diye sordu Borric.</p>
	<p class="block_4"> </p>
	<p class="block_5">Suli o açık kapıyı işaret etti. "Sadece birkaç kelime duydum, ama sesi tanıyorum."</p>
	<p class="block_4"> </p>
	<p class="block_5">"Kimdi?"</p>
	<p class="block_4"> </p>
	<p class="block_5">"Bilmiyorum. Bırakın da döneyim, belki hatırlayabilirim." Çocuk döndü ve bir an diğer yanda duraksayarak kapının önünden geçti, sonra köşeyi döndü ve bir şey görmeyi umuyormuş gibi geriye baktı. Sonra bir an bekliyormuş numarası yaptı, döndü ve Borric'e omuz silkti, sonra yürüdü. Kapının önünden geçer geçmez Borric'e doğru acele etti ve "O sesi Durbin Valisi'nin evinde o gece sizi öldürme komplosunu duyduğum gece duydum!" dedi.</p>
	<p class="block_4"> </p>
	<p class="block_5">Borric tereddüt etti. Tekrar önünden geçer ve kapı aralığından bakarlarsa, üzerlerine istenilmeyen bir dikkat çekeceklerdi, ama izi üzerindeki bu tazının kim olduğunu bilmek istiyordu. "Burada bekle," dedi Borric, "ve kimin dışarı çıktığına dikkat et. Sonra hana gel ve bize söyle."</p>
	<p class="block_4"> </p>
	<p class="block_5">Borric çocuğu orada bıraktı ve arkadaşlarının şimdiden bira içerek beklemekte oldukları yere acele etti. Bir an masalarında durarak, "Kasabada beni tanıyan biri olabilir," dedi, sonra döndü ve yanlarındaki masaya oturdu. Kısa bir süre sonra, Suli geldi ve Borric'in yanına oturdu. "Siyah cüppeli adamdı. Hâlâ o cüppeyi giyiyor, efendim. Onun sesiydi," diye fısıldadı çocuk.</p>
	<p class="block_4"> </p>
	<p class="block_5">"Yüzünü görebildin mi?"</p>
	<p class="block_4"> </p>
	<p class="block_5">Çocuk, "Onu tekrar tanıyabilecek kadar," dedi.</p>
	<p class="block_4"> </p>
	<p class="block_5">"Güzel," diye fısıldadı Borric, Ghuda'yla Nakor'un dinlediklerini bilerek.</p>
	<p class="block_4"> </p>
	<p class="block_5">"Onu tekrar görürsen, bize haber ver."</p>
	<p class="block_4"> </p>
	<p class="block_5">"Efendim, bir şey daha var."</p>
	<p class="block_4"> </p>
	<p class="block_5">"Ne?"</p>
	<p class="block_4"> </p>
	<p class="block_5">"Safkan olduğunu anlayacak kadar gördüm."</p>
	<p class="block_4"> </p>
	<p class="block_5">Borric başını salladı. "Bu şaşırtıcı değil."</p>
	<p class="block_4"> </p>
	<p class="block_5">"Ama hepsi bu değil. Cüppesinin eteklerini, önünde topladı ve cüppe kayınca, boynunda altın pırıltısı gördüm." Borric, "Bu ne demek oluyor?" dedi.</p>
	<p class="block_4"> </p>
	<p class="block_5">Omzunun üzerinden öfkeyle tıslayarak cevap veren Ghuda oldu. "Bu demek oluyor ki, seni lapa beyinli manyak o safkan sadece bir safkan değil, ayrıca Kesh Kraliyet Evi'nin de bir üyesi! Altın gerdanlığı sadece onların giymesine izin verilir! İmparatoriçenin sadece çok uzak bir kuzeni olabilir, ama İmparatoriçe yine de ona doğum gününde hediye gönderiyor! Başımızı hangi tanrının belası derde soktun?"</p>
	<p class="block_4"> </p>
	<p class="block_5">İri yarı, sessiz bir kadın servis elemanı yaklaşırken Borric sustu. Kulak tırmalayıcı bir sesle iki kupa bira sipariş etti ve kadın ayrıldığında, Ghuda'ya doğru yarım döndü. "Çok derin ve çarpık bir sorun, dostum. Önce de dediğim gibi, politika."</p>
	<p class="block_4"> </p>
	<p class="block_5">Kadın onlara bira getirip ayrıldığında, Ghuda, "Sevgili ölmüş annem, mezar hırsızlığı gibi onurlu bir mesleğe girmemi istedi. Dinledim mi? Hayır. Amcan Gustav gibi suikastçi ol, dedi. Kulak astım mı? Hayır. Büyücü çırağı..." Borric darağacı esprisini beğenmeye çalıştı, ama kendini altındaki anlamlar üzerine kafa yorarken buldu. Onu ve Erland'ı öldürmeye çalışan kimdi? Ve nedendi? Bu komplonun imparatorluktaki en yüce makamlardan kaynaklandığı açıktı, ama kraliyet ailesinden olması? İç geçirdi ve acı birasını içti ve teknenin gitmeye hazır olduğu çağrısını beklerken zihnini rahatlatmaya çalıştı.</p>
	<p class="block_4"> </p>
	<p class="block_5">Güverteye çağrı rıhtımın öbür tarafından yapıldı ve Borric'le arkadaşları, handaki yarım düzine diğer insanla birlikte, bohça ve paketlerini toplayarak ayaklanıp kapıdan çıktılar. Dışarda, Borric bir gurup İmparatorluk Muhafızı'nın, tekneye binen herkesi izleyerek borda rampasında beklemekte olduklarını gördü. Bunlar İç Alay Muhafızları'ydılar, Kesh'in kalbinin tepesinden yönetiliyorlardı.</p>
	<p class="block_4"> </p>
	<p class="block_5">Adamların her biri metal bir miğfer ve siyah emayeden zırh giymişlerdi. Kısa siyah etekliklerle siyah baldır zırhı ve bileklik onlara göz korkutucu bir görünüş veriyordu. Guruptan sorumlu memur kırmızı at kılından bir sorgucu olan bir miğfer takmıştı ve bir başka uzun kırmızı kuyruk arkasına sarkıyordu. Borric, "Şimdi sessiz ol ve saklayacak bir şeyin yokmuş gibi davran," dedi. Suli'yi hafifçe ittirerek çocuğun tek başına ilerlemesi gerektiğini gösterdi ve sonra Ghuda'yla Nakor'a geçmelerini işaret etti. Borric seyrederek geride kaldı.</p>
	<p class="block_4"> </p>
	<p class="block_5">Muhafızlar zaman zaman bir parşömene, büyük ihtimalle üçünün ayrıntılı eşkâline bakıyorlardı. Suli'yi ikinci bir kez bakmadan tekneye aldılar. Ghuda durduruldu ve kendisine bir soru soruldu. Her ne cevap verdiyse onları tatmin etmişe benziyordu, çünkü elleriyle tekneye binmesini işaret ettiler.</p>
	<p class="block_4"> </p>
	<p class="block_5">Sonra Borric'in kalbi Nakor'un dönüp bir muhafızla konuştuğunu, kalabalıkta kendisini işaret ettiğini görünce buz kesti. Muhafız bir şey söyledi ve başını salladı ve sonra bir ikinci muhafızla konuştu. Üç muhafız rampadan ayrılıp amaçlı bir şekilde ona doğru yürümeye başladıklarında Borric'in ağzı kurudu. Kurtulmak için alana ihtiyacı olacağına karar veren Borric sıradışı bir şey olmuyormuş gibi rampaya doğru ilerledi.</p>
	<p class="block_4"> </p>
	<p class="block_5">Muhafızların yolundan çekilmeye kalkıştığında, biri bir elini koluna koyarak onu durdurdu. "Bir dakika dur, Bendrifi." Bu bir rica değildi.</p>
	<p class="block_4"> </p>
	<p class="block_5">Borric sinirli ve kibirli görünmek için elinden geleni yaptı. Sonra memurun rampada durmakta olduğu yere baktı. "Ne?" dedi, kulağa becerebildiğince aksi gelmeye çalışarak.</p>
	<p class="block_4"> </p>
	<p class="block_5">"Khattara'dan gelirken yolda neredeyse başlattığın kavgayı duyduk. Kervan muhafızları belki seni hizaya sokamadılar, ama teknede seninle beraber altı lejyoner olacak. O türden bir sorun çıkaracak olursan, seni nehre fırlatırız." Borric adamın gözlerine baktı, dudaklarını bükerken hafif bir tıslama sesi çıkardı, sonra Suli'nin ona öğretmiş olduğu deyimlerden birini söyledi. Kolunu lejyonerin tutuşundan kurtardı, ama üç el kılıçlarının kabzasına gidince, elini avuçları dışarı gelecek şekilde kaldırarak sorun çıkarmaya niyetli olmadığını gösterdi.</p>
	<p class="block_4"> </p>
	<p class="block_5">Onlara sırtını dönerek alıngan, kaba bir adam havalarına bürünmeye çalıştı ve dizlerinin hissettiği kadar titrek görünmediklerini umdu. Tekneye rampadan son çıkanlarla birlikte bindi ve üç arkadaşının oturduğu geniş teknenin karşı tarafında kendine yer buldu. Tekneye son binenler altı muhafız oldu ve kıç tarafında gurup halinde kendi aralarında konuşarak durdular.</p>
	<p class="block_4"> </p>
	<p class="block_5">Borric sessizce, Kesh şehrine ulaştıklarında küçük Isalan'ı mutlulukla boğacağına yemin etti. Bir buçuk gün sonra, yol boyunca üç kez durarak, Kesh şehrinin siluetini gördüler. Borric, Isalan'ın ona yaşatmış olduğu dehşetten kendine gelmiş ve kendi adına çok da zorlanmadığı, öfkeli ama sessiz bir derin düşünme haline girmişti. Durum umutsuz görünüyordu ve yine de kendini devam etmeye zorlamalıydı.</p>
	<p class="block_4"> </p>
	<p class="block_5">Babası henüz çok küçüklerken ona ve Erland'a hayatta garanti edebilecekleri tek şeyin başarısızlık olduğunu öğretmişti; başarı kazanmak için risk almak zorundaydım Babasının neden bahsettiğini gerçekten anlamamıştı Erland'la ikisi Kraliyet Soyunun Prensleriydiler ve yapamayacakları bir şey gerçekten yoktu, ama bu oldukları şey yüzündendi.</p>
	<p class="block_4"> </p>
	<p class="block_5">Şimdi Borric babasının daha önce açıklamaya çalıştığı şeylerin çoğunu anlıyordu ve artık tehlikeye atılan onun ve kardeşinin hayatı ve belki de krallığın da hayatıydı.</p>
	<p class="block_4"> </p>
	<p class="block_5">Kesh'in yukarı rıhtımlarına yaklaşırlarken, Borric tekneden inen asker gurupları olduğunu gördü. Overn Deep ya da nehrin yukarısına doğru geçiş yapıyor olabilirlerdi, ya da bu şehir için normal muhafızlar olabilirlerdi, ama şehre giren yolcuları tarıyor da olabilirlerdi; kardeşiyle arasında bir engel daha.</p>
	<p class="block_4"> </p>
	<p class="block_5">Tekne burnunu rıhtıma vermeye başladığında Borric lejyonerlere yöneldi. Muhafızlar çıkmaya hazırlanıyorlardı ve tekne rıhtıma bağlandığında Borric gidip tekneye binmeden önce konuşmuş olduğu adamın yanında durdu. Muhafız ona hızla bir baktı sonra döndü.</p>
	<p class="block_4"> </p>
	<p class="block_5">İlk yolcular karaya çıkarken Borric hiçbir şey yapmadı, ama durdurulduklarını ve ayrılırken incelendiklerini gördüğünde, tekrar kenara çekilmeyi göze alamayacağını anladı. Bu yüzden ayrılma zamanı geldiğinde, muhafıza döndü ve sert sesiyle, "Pahes'te sana kaba bir şey söyledim muhafız," dedi.</p>
	<p class="block_4"> </p>
	<p class="block_5">"Senin gevezeliklerini anlamadığım halde, bunu tahmin ettim," derken lejyonerin gözleri kısıldı.</p>
	<p class="block_4"> </p>
	<p class="block_5">Borric iskele tahtasına onunla aynı anda adım attı ve "Kutlamaya katılmak ve Tith-Onaka tapınağında hasretmek için geldim," dedi. Borric adamın İki Suratlı Savaş Tanrısına tapan askerlerde sıkça rastlanan iyi talih muskasından taktığını fark etmişti. "Böyle kutsal bir zamanda, hiçbir askerle düşman olmak istemem. Isalan bana iskambilde hile yaptı. Bu yüzden sinirlendim. Elimi sıkacak ve beni işlediğim kabahat için affedecek misin?"</p>
	<p class="block_4"> </p>
	<p class="block_5">Muhafız, "Savaşın Tapınağının Plancı'sına üzerine bir savaşçıya hakaretle girmemeli." Lejyoner ve Borric rampanın ucunda, diğer yolcuları sorgulayan muhafızların önünde birbirlerinin sağ kollarını kavrayıp salladılar. "Düşmanın sırtını göremesin."</p>
	<p class="block_4"> </p>
	<p class="block_5">Borric, "Yıllar boyunca zafer şarkıları söyleyesin lejyoner," dedi.</p>
	<p class="block_4"> </p>
	<p class="block_5">Birbirlerine hoşçakal diyen eski dostlarmışçasına tekrar el sıkıştılar ve Borric dönüp rıhtımdaki iki askeri omuzlayarak geçti. Biri vedalaşmayı gözlemlemişti ve Borric'e bir şey demeye davrandı, ama vazgeçti ve dikkatini kendine yol açmaya çalışan bir başka adama, Shing Lai'den tuhaf küçük bir adam olan Isalan’a çevirdi.</p>
	<p class="block_4"> </p>
	<p class="block_5">Borric sokağı geçti, sonra neler olup bittiğini görmeyi bekleyerek duraksadı. Nakor'la muhafız tartışıyorlarmış gibiydiler ve birçok başka muhafız da sorunun ne olduğunu görmek için dönmüşlerdi. Ghuda sanki o noktaya şans eseri gelmiş gibi görünerek Borric'in yanında bitti. Birkaç dakika sonra Suli gelip Borric'in yanında durdu. Şimdi askerler Nakor'un etrafında bir daire oluşturmuşlardı ve biri hep taşıdığı sırt çantasını işaret etti.</p>
	<p class="block_4"> </p>
	<p class="block_5">Sonunda, Isalan bir noktada merhamet etmiş gibi sırt çantasını ilk muhafıza uzattı, muhafız elini çantanın içine soktu. Bir an sonra, muhafız çantayı altüst etti sonra içini dışarı çıkardı. Çanta artık boştu.</p>
	<p class="block_4"> </p>
	<p class="block_5">Ghuda soluğunun altından ıslık çaldı. "Bunu nasıl yaptı?"</p>
	<p class="block_4"> </p>
	<p class="block_5">Borric, "Belki bütün büyüsü sadece el çabukluğu değildir," dedi.</p>
	<p class="block_4"> </p>
	<p class="block_5">Ghuda, "Pekâlâ Deli, Kesh şehrindeyiz. Şimdi nereye?"</p>
	<p class="block_4"> </p>
	<p class="block_5">Etrafa bakınan Borric, "Sağa dön ve rıhtım boyunca yürü. Üçüncü sokaktan tekrar sağa dön ve bir han bulana kadar yürümeye devam et. Karşılaştığımız ilk handa buluşacağız," dedi. Ghuda başıyla onayladı ve yola koyuldu. "Suli," diye fısıldadı Borric, "Nakor'u bekle ve ona söyle."</p>
	<p class="block_4"> </p>
	<p class="block_5">Çocuk, "Evet efendim," dedi ve Borric ondan ayrılıp Ghuda'nın arkasından acele etmeden yola düştü.</p>
	<p class="block_4"> </p>
	<p class="block_5">Han fazlasıyla şatafatlı İmparatorun Sancağı ve Süslü Taç adını taşıyan bir nehir önü kuruluşuydu. Kesh tarihindeki hangi olayın bu tuhaf ismin verilmesine sebep olduğu hakkında Borric'in hiçbir fikri yoktu, ama bu kurumda imparatorluğa ait ya da mücevherimsi zerre kadar şey yoktu. Midkemia’nın yüzlerce şehrindeki diğer yüzlerce karanlık ve dumanlı kurum gibiydi. Diller ve adetler farklılık gösteriyor olabilirdi, ama müdavimlerinin hepsi de aynı kumaştan kesilmişti eşkıyalar, hırsızlar, her türden katiller, kumarbazlar, orospular ve ayyaşlar.</p>
	<p class="block_4"> </p>
	<p class="block_5">Borric Kesh'e girdiğinden beri ilk kez kendini evinde hissetti.</p>
	<p class="block_4"> </p>
	<p class="block_5">Etrafa bakınca, Erland'la krallıkta sık sık gittikleri diğer benzer hanlarda mahremiyete gösterilen olağan saygının burada da olduğunu gördü. Kayıtsız bir şekilde, kupasına bakarak, "Bu müşterilerden en az birinin imparatorluk casusu ya da muhbiri olduğunu varsayabiliriz," dedi.</p>
	<p class="block_4"> </p>
	<p class="block_5">Ghuda miğferini çıkardı, terden kaşınan kafa derisini kaşıdı ve "Bu güvenilir bir iddia," dedi.</p>
	<p class="block_4"> </p>
	<p class="block_5">"Burada kalmayacağız," dedi Borric.</p>
	<p class="block_4"> </p>
	<p class="block_5">"Kalacak yer aramadan önce bir içki istesem de," dedi Ghuda, "bu içimi rahatlattı."</p>
	<p class="block_4"> </p>
	<p class="block_5">Borric bu fikre katıldı ve iri adam servis yapan çocuklardan birinin dikkatini çekti, çocuk dört soğutulmuş birayla döndü. Borric birasını yudumladı ve "Soğutulmuş olmasına şaşırdım," dedi.</p>
	<p class="block_4"> </p>
	<p class="block_5">Ghuda gerindi. "Bir daha dışarı çıktığında kuzeye bakmak zahmetine girersen, Deli, Işık Kuleleri denen dağlar sırasını fark edersin. Bu adla anılıyorlar çünkü en yüksek zirveleri, koşullar doğruysa güneş ışığını etkileyici bir etkiyle yansıtan daimi buzlarla kaplıdır. Bu şehirde buz konusunda tıkırında giden bir iş var. Buz Kesiciler Loncası Kesh'teki en zengin loncalar arasında."</p>
	<p class="block_4"> </p>
	<p class="block_5">"İnsan her gün yeni bir şey öğreniyor," dedi Borric. Nakor, "Bundan hoşlanmadım. Bira dediğin ılık olmalı. Bu kafamı acıtıyor," dedi.</p>
	<p class="block_4"> </p>
	<p class="block_5">Borric güldü. Ghuda, "Peki o zaman, Kesh'teyiz. Senin şu arkadaşlarına nasıl ulaşacağız?"</p>
	<p class="block_4"> </p>
	<p class="block_5">Borric sesini alçalttı. "Ben..."</p>
	<p class="block_4"> </p>
	<p class="block_5">Ghuda'nın gözleri kısıldı. "Şimdi ne var?"</p>
	<p class="block_4"> </p>
	<p class="block_5">"Ben nerede olduklarını biliyorum. Sadece oraya nasıl gideceğimden emin değilim."</p>
	<p class="block_4"> </p>
	<p class="block_5">Ghuda'nın gözleri öfkeli yarıklara dönüştü. "Neredeler?"</p>
	<p class="block_4"> </p>
	<p class="block_5">"Sarayda."</p>
	<p class="block_4"> </p>
	<p class="block_5">"Tanrının Dişi!" Ghuda patladı ve hanın müdavimlerinin çoğu patlamaya neyin sebep olduğunu görmek için bir an döndüler. Sesini bir fısıltıya indiren, ama öfkeli tonundan vazgeçmeyen Ghuda, "Şaka yapıyorsun, değil mi? Lütfen şaka yaptığını söyle," dedi.</p>
	<p class="block_4"> </p>
	<p class="block_5">Borric başını hayır anlamında salladı. Ghuda ayağa kalktı ve uzun kamasını kemerine soktu ve miğferini aldı. "Nereye gidiyorsun?" diye sordu Borric. "Senin gitmediğin herhangi bir yere Deli." Borric, "Söz verdin!" dedi.</p>
	<p class="block_4"> </p>
	<p class="block_5">Ghuda ona bakarak, "Seni Kesh'e getireceğimi söyledim. Kesh'tesin. Saraydan bahsetmemiştin," dedi. Parmağını suçlayıcı bir tavırla Borric'e sallayarak, "Bana beş bin altın ekü borçlusun ve onun bir kuruşunun onda birini bile asla göremeyeceğim."</p>
	<p class="block_4"> </p>
	<p class="block_5">Borric, "Paranı alacaksın. Sana söz verdim. Ama arkadaşlarımı bulmak zorundayım," dedi.</p>
	<p class="block_4"> </p>
	<p class="block_5">"Sarayda," diye tısladı Ghuda.</p>
	<p class="block_4"> </p>
	<p class="block_5">"Otur, insanlar bakıyor."</p>
	<p class="block_4"> </p>
	<p class="block_5">Ghuda oturdu. "Bırak seyretsinler. Kimri'ye bulabildiğim ilk tekneye bineceğim. Hansule'ye gideceğim ve Doğu Krallıklarına giden bir gemiye bineceğim. Hayatımın sonuna kadar yabancı bir ülkede kervan muhafızlığı yapacağım, ama sağ olacağım ki, bunun saraya girmeye çalışırsan senin için geçerli olmayacağını söyleyebilirim."</p>
	<p class="block_4"> </p>
	<p class="block_5">Borric gülümsedi. "Bir iki numara biliyorum. Seni bizimle tutmak için ne gerekiyor?"</p>
	<p class="block_4"> </p>
	<p class="block_5">Ghuda, Borric'in ciddi olduğuna inanamadı. Bir an sonra, "Söz verdiğinin iki katı. On bin ekü," dedi. Borric, "Anlaştık," dedi.</p>
	<p class="block_4"> </p>
	<p class="block_5">"Ha!" diye lafı yapıştırdı Ghuda. "Hepimiz bir iki gün içinde ölecek olduktan sonra herhangi bir şey için söz vermek kolay."</p>
	<p class="block_4"> </p>
	<p class="block_5">Borric, Suli'ye dönerek, "Bazı insanlarla irtibata geçmemiz gerek," dedi. Suli gözlerini anlamamış gibi kırpıştırdı. "Efendim?"</p>
	<p class="block_4"> </p>
	<p class="block_5">Borric fısıldayarak, "Hırsızlar Loncası. Şakacılar. Hırpani Kardeşlik ya da bu şehirde onlara ne deniyorsa," dedi.</p>
	<p class="block_4"> </p>
	<p class="block_5">Suli başını anlamış gibi salladı, ama yüz ifadesi Borric'in ne istediği konusunda bir ipucu bile yokmuş gibiydi. "Efendim?"</p>
	<p class="block_4"> </p>
	<p class="block_5">Borric, "Sen ne biçim bir sokak hırsızısın," dedi.</p>
	<p class="block_4"> </p>
	<p class="block_5">Suli omuz silkti. "Öyle bir gurubu olmayan bir şehirden gelmiş bir hırsız, efendim."</p>
	<p class="block_4"> </p>
	<p class="block_5">Borric kafasını iki yana salladı. "Bak, buradan çık ve en yakın pazarı bul. Bir hırsız bul -bunu yapabilirsin, değil mi?" Suli başıyla onayladı. "Eline bir kuruş tutuştur ve biriyle önemli bir konu hakkında görüşmek isteyen bir yolcu olduğunu ve meselenin bu şehirde bazı işleri halledebilecek kişilerin vaktine değeceğini söyle. Anladın mı?"</p>
	<p class="block_4"> </p>
	<p class="block_5">"Sanırım, efendim."</p>
	<p class="block_4"> </p>
	<p class="block_5">"Hırsız daha fazla soru sorarsa, şöyle de..." Borric, James'in kendisine Krondor hırsızlarıyla geçirdiği çocukluğu hakkında anlattığı hikâyelerin bazılarını hatırlamaya çalıştı ve uzun bir aradan sonra ekledi, "Şehirde burada olduğu için güçlük yaratmak istemeyen, ama herkesin yararına düzenlemeler yapmak isteyen biri var. Bunu yapabilir misin?"</p>
	<p class="block_4"> </p>
	<p class="block_5">Suli, Borric'in talimatlarını tekrarladı ve Borric onları doğru kavradığından emin olduğunda çocuğu gönderdi. Borric, Nakor'un sırt çantasına uzandığını ve çantadan biraz peynirle ekmek çıkardığını görene dek, görece bir sessizlikte biralarını içtiler. Isalan'a anlamı bir şekilde bakan Borric, "Hey, dur bir dakika. Muhafız incelediğinde o çanta boştu," dedi.</p>
	<p class="block_4"> </p>
	<p class="block_5">"Bu doğru," dedi Nakor, beyaz dişleri yüzüne sığmıyormuş gibi görünüyordu.</p>
	<p class="block_4"> </p>
	<p class="block_5">"Bunu nasıl yaptın?" dedi Ghuda.</p>
	<p class="block_4"> </p>
	<p class="block_5">"Bir hile," cevabını verdi gülen küçük adam, sanki bu her şeyi açıklıyormuş gibi.</p>
	<p class="block_4"> </p>
	<p class="block_5">Suli güneş battığında döndü. Borric'in yanına oturdu ve "Efendim, biraz zaman aldı, ama sonunda istediğiniz gibi birini buldum," dedi. "Ona bir kuruş verdim ve bana dediklerinizi söyledim. Bir sürü soru sordu, ama sadece söylediklerinizi tekrarladım ve fazlasını söylemeyi reddettim. Onu beklememi söyledi ve ortadan kayboldu. Korkuyla bekledim, ama döndüğünde her şey yolundaydı. Konuşmak istediğiniz kişilerin bizimle buluşacaklarını söyledi ve zamanıyla yerini bildirdi."</p>
	<p class="block_4"> </p>
	<p class="block_5">"Nerede ve ne zaman?" diye sordu Ghuda.</p>
	<p class="block_4"> </p>
	<p class="block_5">Suli, Borric'e, "Nöbet zilinin gün batınımdan sonraki ikinci çalınışında.</p>
	<p class="block_4"> </p>
	<p class="block_6">Yerse buraya yakın. Biliyorum çünkü talimatlarını defalarca tekrarlattırdı. Ama pazara gitmeliyiz ve oradan bulmalıyız, çünkü bu hırsıza nerede olduğumuzu söylemedim," dedi.</p>
	<p class="block_7"> </p>
	<p class="block_5">"Güzel," dedi Borric. "Burada fazla kaldık. Hadi gidelim."</p>
	<p class="block_4"> </p>
	<p class="block_5">Ayağa kalkıp Suli'yi en yakın pazar meydanına doğru izleyerek gittiler.</p>
	<p class="block_4"> </p>
	<p class="block_5">Borric etrafındaki insan baskısına ve çeşitliliğine bir kez daha şaşırmıştı. Kendini aptal hissettiyse, kimse Bendrifi canlandırmasında bir şey fark etmedi. Farâfra'da gördüğü giysi düzeni imparatorluğun başkentinde daha bile çeşitliydi. Borric'in gördüğü en siyah deri öğleden sonra güneşinde sanki çayırlık vadinin aslan avcılarının yürüyüp gitmesinde olduğu gibi parıldıyordu ve yine de bir zamanlar krallıkta yaşamış olanların yıllar içinde Kesh'e gelmiş olduklarını göstermeye yetecek kadar açık tenli insan da vardı.</p>
	<p class="block_4"> </p>
	<p class="block_5">Çoğunun Nakor'unki gibi kısık gözleri ve sarıya çalan tenleri vardı, ama giysileri Isalan'ınkinden farklı tarzdaydı -kimi ipek ceketler ve dize kadar pantolon, kimi zırh ve diğerleri yine de basit keşiş cüppeleri giyiyordu. Kadınlar, en iffetlisinden neredeyse çıplağına, her tür giysiyle geçiyorlardı ve kadın sıradışı bir şekilde çarpıcı olmadıkça fark edilmiyorlardı.</p>
	<p class="block_4"> </p>
	<p class="block_5">Her biri bir çift kadını zincirlerle yönlendiren bir çift Ashuntalı ovalı adam aylak aylak dolaşıyordu -kadınlar çıplaktı ve gözleri yerde yürüyorlardı. Kızıl ve sarı saçlı adaleli görünüşlü, sıcağa rağmen kürk ve zırh giymiş bir adam gurubu yanlarından geçti ve karşılıklı hakaretler edildi.</p>
	<p class="block_4"> </p>
	<p class="block_5">Borric, Ghuda'ya döndü ve "Bu neydi?" dedi.</p>
	<p class="block_4"> </p>
	<p class="block_5">"Brijanler. Brijane ve Grimstone Dağları’nın aşağısındaki sahildeki kasabalardan gemiciler. Uzun gemileriyle Büyük Denizde Kesh'ten Doğu Krallıklarına -hatta hikâyelerin iddiasına göre Sonsuz Deniz'e kadar- düzenli seferler yapan yağmacı ve tüccarlar. Gururlu, vahşi adamlardır ve ölmüş annelerinin ruhlarına taparlar. Bütün Brijan kadınları geleceği görür ve rahibedirler ve erkekler onların ruhlarının gemilerine kılavuzluk etmek için geldiğine inanırlar ve bu yüzden kadınlarının hepsini kutsal sayarlar. Ashuntalı’lar kadınlara köpekten beter davranırlar. Şehrin üzerinde imparatoriçenin barışı mühürlü olmasaydı, birbirlerini görür görmez öldürmeye çalışırlardı."</p>
	<p class="block_4"> </p>
	<p class="block_5">Borric, "Harika. Kesh'te böyle çok kan davası var mı?" dedi.</p>
	<p class="block_4"> </p>
	<p class="block_5">Ghuda, "Her zamankinden fazla değil," dedi. "Herhangi bir festivalde, aşağı yukarı yüz kadar. Saray Muhafızları'yla, İç Lejyonların burada olmasının sebebi bu. Lejyonun Overn'i çevreleyen İç İmparatorluk'ta, Suların Anası, Işık Kuleleri, Koruyucular ve Grimstone dağlarının oluşturduğu halkada egemenliği var. O halkanın dışında işleri yerel lordlar hallediyor. Sadece imparatorluk anayollarında ve bu tür festivallerde huzur uygulanıyor. Diğer zamanlarda" -eliyle bir 'silme' hareketi yaptı- "taraflardan biri ya da diğeri köpek yemi oluyor."</p>
	<p class="block_4"> </p>
	<p class="block_5">Kesh Borric için bir endişe kaynağıydı. Sokaklardaki kalabalık hem tanıdık hem de yabancı geliyordu. Bir şehrin olduğu kadarı ona tanıdıktı, ama bu şehir asırlık yabancı bir kültürle kaplıydı.</p>
	<p class="block_4"> </p>
	<p class="block_5">Pazara girdiklerinde Borric, "Bu epey etkileyici," dedi.</p>
	<p class="block_4"> </p>
	<p class="block_5">Ghuda homurdandı. "Bu yerel bir pazar Deli. Büyük olan amfiteatrın karşısında. Çoğu yolcunun gittiği yer de orası."</p>
	<p class="block_4"> </p>
	<p class="block_5">Borric kafasını iki yana salladı. Etrafa bakınarak Suli'yle konuştu. "Ne zaman gideceğiz?"</p>
	<p class="block_4"> </p>
	<p class="block_5">"Biraz daha var, efendim." Konuşurken şehrin etrafındaki bir düzine çan ve gong, güneş ufkun üzerinde kaybolduğundan, çalmaya başladı. "İkinci zili bekleyeceğiz ki bir saat olsun."</p>
	<p class="block_4"> </p>
	<p class="block_5">"Peki o halde, iyisi mi yiyecek bir şeyler bulalım."</p>
	<p class="block_4"> </p>
	<p class="block_5">Bu konuda hemfikir oldular ve fiyatları çok pahalı olmayan bir sokak satıcısı aramaya koyuldular.</p>
	<p class="block_4"> </p>
	<p class="block_5">Gecenin ikinci zili çaldığında, ara yola girdiler. "Bu taraftan, efendim," dedi Suli, sesini alçak tutarak.</p>
	<p class="block_4"> </p>
	<p class="block_5">Gecenin erken saati olmasına rağmen, sokak ıssızdı. Dar koridor çöp ve süprüntülerle doluydu ve koku korkunçtu. Yemiş olduğu yağlı etle düz ekmeği çıkarmamaya çalışan Borric, "Bir dostum bir keresinde bana hırsızların çoğu zaman çöp" -ölü bir köpek gibi görünen bir şeyin üzerine basan Borric devam etti..." ve diğer şeyleri tesadüfi denetlemelerden caydırmak için kişisel kaçış yollarına koyduklarını söylemişti," dedi.</p>
	<p class="block_4"> </p>
	<p class="block_6">Ara yolun sonunda metalden kilidi olan ahşap bir kapı vardı. Borric kilidi kurcaladı ve kilitli olduğunu anladı. Sonra arkadan bir ses, "İyi akşamlar," dedi.</p>
	<p class="block_7"> </p>
	<p class="block_5">Borric'le Ghuda döndüler ve Suli'yle Nakor'u arkalarına ittiler. Ara yoldan yarım düzine silahlı adam onlara yaklaşıyordu. Ghuda tısladı: "İçimde çok kötü bir his var, Deli!"</p>
	<p class="block_4"> </p>
	<p class="block_5">Borric, "İyi akşamlar," dedi. "Buluşma ayarladığım kişi sen misin?"</p>
	<p class="block_4"> </p>
	<p class="block_5">"Duruma bağlı," diye cevapladı liderleri, yüzü için fazla büyük bir sırıtışı olan zayıf bir adam. Yanaklarında oldukça fazla yara izi vardı, ara yolun loş ışığında görünür olacak derecede çirkindiler. Arkasındakiler gölgeli siluetlerdi. "Ne teklif edeceksin?"</p>
	<p class="block_4"> </p>
	<p class="block_5">"Saraya girmem gerek."</p>
	<p class="block_4"> </p>
	<p class="block_5">Birkaç adam güldü. "Bu kolay," dedi lider. "Tutuklan, imparatorluk kanununu çiğnediğini varsayarak seni Yüce Tribünün karşısına çıkarırlar. Bir muhafızı öldür -bu hep işe yarar-."</p>
	<p class="block_4"> </p>
	<p class="block_5">"İçeri görülmeden girmem gerek."</p>
	<p class="block_4"> </p>
	<p class="block_5">"İmkânsız. Ayrıca, neden yardım edelim ki? İmparatorluk ajanları olabilirsiniz. Kıyafetine rağmen bir Bendrifi gibi konuşmuyorsun. Şehir birini arayan ajanlarla kaynıyor -kimi arıyorlar bilmiyoruz, bu yüzden o sen olabilirsin. Her durumda," dedi uzun kılıcını çekerek, "sizi şuracıkta öldürüp altınlarınızı almamamız için bir neden göstermen için on saniyen var." Ghuda'yla birlikte kendi kılıçlarını çekerlerken Borric, "Bize bir giriş söylersen sana on bin altın ekü, bizi oraya götürürsen iki katına söz verebileceğim için," dedi.</p>
	<p class="block_4"> </p>
	<p class="block_5">Lider kılıcıyla işaret verdi ve adamları sokak boyunca kılıçlardan bir duvar oluşturarak yayıldılar. "Ve?"</p>
	<p class="block_4"> </p>
	<p class="block_5">"Ve Krondorlu Dürüst Adam'dan selam getiriyorum." Lider bir an duraksadı, sonra, "Etkileyici," dedi.</p>
	<p class="block_4"> </p>
	<p class="block_5">Borric nefesini gergin bir şekilde saldı, sonra hırsızların lideri, "Çok etkileyici. Çünkü Dürüst Adam Krondor'da yedi yıldır ölü ve Şakacılar artık Erdemli Adam tarafından yönetiliyorlar. Yaptığın giriş pek zamanında olmadı," dedi. Adamlarına, "Öldürün," dedi.</p>
	<p class="block_4"> </p>
	<p class="block_5">Sokak Ghuda'nın kılıcını çekmesine izin vermeyecek kadar dardı, bu yüzden Borric ince uzun kılıcını ve Suli kısa kılıcını kınından çekerken, o da kamalarını çıkardı. Üç kişilik bir cephe oluşturdular, Borric'in Nakor'a "O kilidi açabilir misin?" demesi bir saniye aldı.</p>
	<p class="block_4"> </p>
	<p class="block_5">Isalan, "Bir dakika sürer," dedi ve saldırganlar tepelerine bindi. Borric'in ince kılıcı ilk adamı boğazından yakalarken, Ghuda iki kamasını kendisine saldıran adamın kılıç darbesini savuşturmak için kullanmak zorunda kaldı. Suli daha önce hiç kılıç kullanmamıştı, ama karşısındaki adamı bulanıklaşan silahı aşmak konusunda isteksizleştirecek kadar inançla savurdu kılıcını.</p>
	<p class="block_4"> </p>
	<p class="block_5">Saldırganlar içlerinden birinin ölmesiyle bir adım geri çekildiler. Borric'in kılıcının ucuna tekrar koşmak konusunda isteksizdiler. Karışık sokak, zaman dışında kimseye avantaj sağlamıyordu. Saldırganlar geri çekilip, Borric'in gurubunun yorulmasını bekler sonra onları ele geçirebilirlerdi, çünkü Borric'le gurubunun gidecek hiçbir yerleri yoktu, bu yüzden hırsızlar yanıltmak ve geri çekilmekle yetiniyorlardı.</p>
	<p class="block_4"> </p>
	<p class="block_5">Nakor sırt çantasını altüst etti ve aradığı şeyi buldu. Borric bir an omzunun üzerinden baktığında Isalan'ın yassı bir kavanozun kapağını açmakta olduğunu gördü. "Ne...?" diye konuşmaya davrandı, sonra geniş bir kılıç neredeyse sol kolunu koparacakken dikkatsizliğinin bedelini ödemeye zorlandı. Yana kaçtı ve kılıcını sapladı ve bir ikinci saldırgan kavga dışı kaldı, bu seferki sağ kolunda berbat bir kesikle.</p>
	<p class="block_4"> </p>
	<p class="block_5">Nakor beyaz tozdan küçük bir yığını sol eline döktü, sonra kavanozun kapağını kapattı. Kilidin önünde diz çöken ufacık adam toza üfledi. Toz rastgele yayılmak yerine sol elinden ince bir çizgi halinde ayrıldı, doğrudan kilitteki anahtar deliğine gitti. Toz kilidin içinden geçerken bir dizi duyulabilir tıkırtı işitilebiliyordu. Nakor yüzünde tatmin olmuş bir gülümsemeyle ayağa kalktı, kavanozunu kaldırdı ve kapıyı açtı. "Artık gidebiliriz," diye bildirdi sakince.</p>
	<p class="block_4"> </p>
	<p class="block_5">Anında, Ghuda onu kapıdan teklifsiz bir şekilde ittirdi ve peşinden girdi, bu arada Borric hırsızların geri çekilmelerine neden olan bir darbe sağanağı yaratarak Suli'nin paralı askerin ardından kapıdan fırlamasını sağladı. Sonra Borric de geçti ve Ghuda kapıyı arkasından kapattı. Nakor iri, süslü bir sandalye uzattı ve Borric sandalyeyi kapı koluna yaslayarak kapıyı bir an için sürgüledi.</p>
	<p class="block_4"> </p>
	<p class="block_5">Borric döndü ve aniden iki gerçeğin farkına vardı: İlki neredeyse çıplak bir kızın, önünde oturmakta olduğu kapının içerisindeki her kimse onun teklifini bekleyerek, onu vücudunun geri kalan her yerinden daha yaşlı gözlerle süzmekte olduğunu. İkincisi havada asılı duran, bir kez koklandı mı açık olan tatlı kokuydu. Diğer kokularla, ot, haşhaş ve tatlı kokulu yağlarla karışmış afyondu.</p>
	<p class="block_4"> </p>
	<p class="block_5">Bir haz evinin arkasına girmişlerdi.</p>
	<p class="block_4"> </p>
	<p class="block_5">Borric'in beklediği gibi, içeri girmelerinden hemen sonra üç iri adam -kurum sakinlerinin sopacıları- üçü de ellerinde değnekler, kemerlerinde bıçaklar ve kılıçlarla koridorda belirmişlerdi. "Burada neler oluyor pislik?" diye bağırdı ilki, gözleri küçük bir bedava kan davası beklediğinden büyümüş halde. Borric o anda ne derse desin, adamın niyetinin kanlı olduğundan emin oldu.</p>
	<p class="block_4"> </p>
	<p class="block_5">Borric, Ghuda'yı ittirerek öne çıkarken paralı askerin kamasının ucunu sorun yaratmamak konusunda açık bir mesajla aşağı çevirdi. Borric omzunun üzerinden bakarak, "Şehir nöbetçisi! O kapıdan girmeye çalışıyor," dedi.</p>
	<p class="block_4"> </p>
	<p class="block_5">Dışarıdaki hırsızlar kapıya vurur ve böylelikle sandalyenin bir adım kımıldamasına neden olurlarken ilk adamın yanından kaydı.</p>
	<p class="block_4"> </p>
	<p class="block_5">"O hırsız piçler!" dedi ilk sopacı. "Bu ayki ödemeyi yapmıştık."</p>
	<p class="block_4"> </p>
	<p class="block_5">Borric, "Açgözlü pislik seni daha fazlası için sallamaya çalışıyor," derken adamı kapıya doğru dostça itti. İkinci sopacı Borric'i tutmaya çalışırken prens adamın dirseğini kavradı ve onu da ilkinin arkasına çevirdi. "On kişiler, hem de silahlı! Ödemediğiniz bir kutlama ödemesi olduğunu iddia ediyorlar."</p>
	<p class="block_4"> </p>
	<p class="block_5">O ana dek kurumun birkaç müşterisi kapılarını açmaya ve ne olduğunu görmek için koridoru dikizlemeye başlamıştı. Silahlı adamları görünce, birçok kapı kapandı, sonra bir kız çığlık attı ve panik başladı.</p>
	<p class="block_4"> </p>
	<p class="block_5">Üçüncü sopacı, "Sen bekle bir dakika," dedi Borric'e ve değneğiyle bir darbe indirdi.</p>
	<p class="block_4"> </p>
	<p class="block_5">Borric sol kolunu güçbela zamanında kaldırdı ve darbeyi sol dirsekliğiyle karşıladı, ama sarsıntı yine de kolunu dirseğe kadar uyuşturdu. Yapacak başka bir şey düşünemeyen prens ciğerlerini patlatırcasına "Saldırı!" diye bağırdı ve koridordaki bütün kapılar açıldı. Üçüncü sopacı Borric'e bir başka darbe indirmeye çalıştı, ama Ghuda kamasının kabzasıyla adamın kulağının arkasına vurarak adamı sersemletti.</p>
	<p class="block_4"> </p>
	<p class="block_5">Borric üçüncü sopacıyı giysileri ellerinde kaçmaya çalışan tombul bir tüccarın üzerine ittirirken tüccara bağırdı, "Kızın babası! Seni öldürmeye geliyor adamım!"</p>
	<p class="block_4"> </p>
	<p class="block_5">Tüccarın gözleri korkuyla büyüdü ve hâlâ çıplak, cüppelerini bohçalamış halde dış kapıya doğru atıldı. Uykulu görünen, rahatlıkla kırklarında bir kadın kapıda durarak, "Babam mı?" dedi.</p>
	<p class="block_4"> </p>
	<p class="block_5">O anda Suli elinden geldiğince yüksek sesle bağırdı, "Şehir nöbetçisi!" Sonra arka kapı ardına kadar açıldı ve hırsızlar içeri dalarak çıplak kız ve oğlanlar, uyuşmuş adamlar ve çok öfkeli iki sopacıyla çarpıştılar. Koridordaki şamata, ne olduğunu öğrenmekte ısrarlı iki iri adam daha koridorun sonunda belirince ikiye katlandı. Borric bağırdı, "Dindar fanatikler! Köle kız ve oğlanlarınızı serbest bırakmaya çalışıyorlar. Adamlarınız arkada saldırıya uğradı. Onlara yardım edin!"</p>
	<p class="block_4"> </p>
	<p class="block_5">Her nasılsa Ghuda, Suli ve Nakor kendilerini koridordaki karışıklıktan kurtardılar ve binanın girişine fırladılar. Sokaktan aşağı koşan çıplak tüccar şehir nöbetçilerinin merakını uyandırmıştı ve huzurun silahlı iki muhafızı Borric, kapıyı açtığında kapıda bekliyorlardı. Borric hiç tereddütsüz, "Oh, baylar! Korkunç!" dedi. "Ev köleleri ayaklandı ve müşterileri öldürüyorlar. Haplarla çıldırmışlar ve insan ötesi bir güçleri var. Lütfen, yardım çağırın!" Muhafızlardan biri kılıcını çekti ve içeri daldı, bu arada diğeri kemerinden bir düdük çıkardı ve çaldı. Kulak tırmalayıcı düdük sesinden birkaç saniye sonra, on şehir nöbetçisi daha kargaşaya doğru acele ediyor ve kapıdan içeri dalıyordu.</p>
	<p class="block_4"> </p>
	<p class="block_5">İki sokak ötede, karanlık bir handa Borric ve arkadaşları bir masaya oturdular. Ghuda miğferini çıkardı ve o kadar sert koydu ki, neredeyse masada zıplattı. Parmağıyla Borric'i işaret ederek, "Kelleni şu an uçurmamamın tek nedeni kesinlikle tutuklanacak olmamız," dedi.</p>
	<p class="block_4"> </p>
	<p class="block_5">"Neden bana vurmayı istemeye devam ediyorsun" dedi Borric.</p>
	<p class="block_4"> </p>
	<p class="block_5">"Çünkü beni öldürtmenin habercisi olan aptalca şeyler yapmaya devam ediyorsun, Deli!"</p>
	<p class="block_4"> </p>
	<p class="block_5">Nakor, "Bu eğlenceliydi," dedi.</p>
	<p class="block_4"> </p>
	<p class="block_5">Ghuda ve Borric ona şaşkınlıkla baktılar. "Eğlenceli mi?" dedi Ghuda.</p>
	<p class="block_4"> </p>
	<p class="block_5">"Yıllardır yaşadığım en büyük heyecan," dedi sırıtan adam.</p>
	<p class="block_4"> </p>
	<p class="block_5">Suli bitkinliğin eşiğindeymiş gibi bakıyordu. "Efendim, şimdi ne yapıyoruz?" Borric bir an düşündü, başını iki yana salladı ve "Bilmiyorum," dedi.</p>
	<p class="block_9" id="calibre_pb_13"> </p>
</body></html>
