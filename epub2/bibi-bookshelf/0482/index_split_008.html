<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>01 - Asilkan Prens  - Gediksavaşları Dünyasından</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_3">KARŞILAMA</p>
	<p class="block_4"> </p>
	<p class="block_5">Trampetlerin sesi duyuldu.</p>
	<p class="block_4"> </p>
	<p class="block_5">Bin asker huzura çıktı ve silahlarıyla durdu. At sırtında yüz davulcu ritmik bir vuruş tutturdu. Erland sağında at koşan James'e dönüp, "Bu inanılmaz!" dedi. İmparatorluk kenti Kesh önlerinde duruyordu. Şehir Valisi ve onun maiyetinden bir delege tarafından karşılandıkları 'aşağı kent'e bir saat önce girmişlerdi. Nar Ayab'dan başkente yaptıkları yorucu yolculuk boyunca her durakta katlanmak zorunda bırakıldıkları merasimlerin aynıydı. Nar Ayab Valisi onlarla şehrin dış mahallelerinde buluştuğunda, Erland bu karşılamayı onu kötü ruh halinden uzaklaştıracak bir avuntu olarak görmüştü. Borric'in ölümünden beri, yaklaşık bir haftadır, uyuşmuş durumdaydı; kendini, tüm bunların adaletsizliğine duyduğu öfkeyle karışık depresyon nöbetlerine kaptırıyordu. Valinin karşılamasının şatafatı aklını ilk defa kumpastan uzaklaştırmıştı ve böyle bir gösteriyi izlemenin yarattığı değişiklik üç saatten fazla bir süre boyunca dikkatini dağıtmıştı.</p>
	<p class="block_4"> </p>
	<p class="block_5">Ama şimdi, gösteriler sabrını taşırıyordu. Kh'mrat ve Khattara kentlerinde de böylesine abartılı karşılamaları ve yarım düzine daha az gösterişli, ama bir bu kadar resmi ve can sıkıcı karşılamayı kabul etmişti. Yöresel yöneticilerden şehrin yaşlılar heyetine kadar tüm yetkililerin hoşgeldin konuşmalarına katlanmak zorunda kalmıştı.</p>
	<p class="block_4"> </p>
	<p class="block_5">Erland, Locklear'ın onları aşağı kentin girişinde karşılamak için gönderilen memurla yan yana ata bindiği arka tarafa doğru baktı. Prensin işaretiyle iki adam da binek hayvanlarını mahmuzlayıp Erland'ın yanına doğru tırıs gittiler. Memur, Kafi Abu Harez'di, Beni-Wazir den bir soylu, Jal-Pur'daki çöl insanlarından biri. Son yüz yıldır pek çok çöl adamı, belirgin diplomasi ve müzakere yetenekleriyle, imparatorluk hizmetinde çalışmak üzere gelmişti.</p>
	<p class="block_4"> </p>
	<p class="block_5">Kesh'in, on yıldır hasta olan Batı Krallığı Büyükelçisi, Abdur Rachman Memo Hazara-Khan, bir keresinde Erland'la ağabeyine, "Biz at insanlarıyız ve öyle olduğu için de sıkı at tüccarlarıyız," demişti. Erland, babasının adama istemeden saygı duyduğu için sayıp sövdüğünü gerçekten öyle olduğuna inanacak kadar duymuştu. Bu protokol görevlisi her ne olursa olsun kimsenin aptal yerine koyabileceği biri değildi ve izlenmesi gerekiyordu. Jar-Purlu çöl adamları korkunç düşmanlar olurlardı.</p>
	<p class="block_4"> </p>
	<p class="block_5">Kafi, "Evet, ekselansları. Size nasıl hizmet edebilirim?" dedi.</p>
	<p class="block_4"> </p>
	<p class="block_5">Erland, "Bu hep gördüğümüzden farklı bir durum. Bu askerler kim?" dedi. Kafi atını sürerken cüppesini hafifçe üzerine doladı. Dış görünüşü Erland'ın daha önce Krondor'da gördüklerine benziyordu, başörtüsü, tunik, yelek, dize kadar çizmeler ve kemer. Ama bu kıyafetin Erland'ın daha önce gördüklerinden farkı, kumaşın üzerine işlenmiş desenlerdi: Keshli saray görevlileri altın ipliklere ve incilere karşı neredeyse doğal olmayan bir düşkünlük gösteriyora benziyorlardı.</p>
	<p class="block_4"> </p>
	<p class="block_5">"Bunlar İmparatorluk Hanedanı Muhafızları, ekselansları." Erland resmiyetsiz bir şekilde, "Bu kadar çok mu?" dedi.</p>
	<p class="block_4"> </p>
	<p class="block_5">"Evet, ekselansları."</p>
	<p class="block_4"> </p>
	<p class="block_5">"Neredeyse bir şehir garnizonuna benziyor," diye belirtti Locklear.</p>
	<p class="block_4"> </p>
	<p class="block_5">Keshli, "Hangi şehir olduğuna göre değişir lordum. Bir kraliyet şehri için, öyle. Bir Kesh şehri için, pek değil. Kesh şehri için, küçük bir kısmı."  Erland soğuk bir tonla, "imparatoriçeyi kaç askerin koruduğunu söylemek askeri bir sırrı açıklamak sayılır mı?" diye sordu.</p>
	<p class="block_4"> </p>
	<p class="block_5">"On bin," diye cevap verdi Kafi.</p>
	<p class="block_4"> </p>
	<p class="block_5">Erland ve Locklear bakıştılar. Prens, "On bin!" dedi.</p>
	<p class="block_4"> </p>
	<p class="block_5">"Saray Muhafızları, şehir garnizonunun bir parçası olan Hanedan Muhafızları'nın bir parçasıdır -Kesh ordusunun kalbi-. Aşağı ve yukarı kentte, on bin asker Adı Kesh Olan'ı korumak için hazır bekliyor.</p>
	<p class="block_4"> </p>
	<p class="block_5">Atlarını askerler ve geçen Adalı adamları, göreceli bir sessizlikle durup inceleyen meraklı vatandaşlar tarafından çevrilmiş yola doğru sürdüler. Erland yolun yukarı dönüp bir yokuşu tırmandığını gördü, platonun tepesinde son bulan kocaman taş bir yol. Rampanın ortasında sarı-beyaz bir sancak havalandı ve Erland aşağıdaki ve yukarıdaki askerlerin üniformalarının değişik olduğunu fark etti. "Öyleyse, bunlar farklı alaylar?" diye sordu.</p>
	<p class="block_4"> </p>
	<p class="block_5">Kafi, "Antik çağlarda, Kesh'in ilk sakinleri Overn Deep'li halklardan biriymiş. Düşmanları tarafından sıkıştırılınca, sarayın bulunduğu platoya kaçmışlar. İmparatorluğa hizmet eden, ancak gerçekten Keshli olmayan herkesin aşağıdaki şehirde yaşaması bir gelenek haline gelmiş," diyerek sancağın dalgalandığı rampanın üst kısmını gösterdi. "Burada, Kesh'te gördüğünüz tüm askerler imparatorluk garnizonundan, ama sancağın üst tarafındakiler saf kan. Sadece onlar sarayda yaşayıp hizmet edebilirler." Sözlerine, "Saf Kesh kanı taşımayan hiç kimse sarayda yaşayamaz," diye devam ederken sesinde donuk bir tını vardı. Erland dikkatle baktı ama protokol görevlisinde şu ya da bu çeşit bir duygudan eser yoktu. Bunun Kesh yaşamının basit bir gerçeği olduğunu söylüyormuşçasına gülümsüyordu.</p>
	<p class="block_4"> </p>
	<p class="block_5">Yokuşun sonuna yaklaştıklarında Erland yol boyunca duran muhafızların çoğunlukla imparatorlukta gördüğü insanlara benzediğini de görebiliyordu: Her çeşit ırk ve görünüşten insan -hiç şüphesiz, krallıktakilerden daha koyu tenli ve koyu renk saçlıydılar, ama oldukça az kızıl ya da sarışın vardı. Ama sancağın üst kısmındakiler neredeyse bir örnekti: Esmer ama siyah, koyu kahverengi ya da açık olmayan bir ten. Hepsi de siyah veya seyrek olarak kızıla çalan koyu kahverengi saçlar, ama ortada hiç gerçek kızıl, sarışın ya da açık kahve yoktu. Bu insanların diğer Keshliler'le pek karışmamış bir soydan geldikleri ortadaydı. Erland platonun kenarı boyunca devam eden duvarı inceledi ve atını sürdüğü yerden pek çok kubbenin ve kulenin seçilebilir olduğunu fark etti. Platonun büyüklüğünü düşünüp, "O halde yukarıdaki şehirde ama sarayın dışında yaşayan herkes 'saf kan?" dedi.</p>
	<p class="block_4"> </p>
	<p class="block_5">Kafi hoşgörülü bir şekilde gülümsedi. "Platonun üstünde şehir yok, ekselansları. Platonun tepesinde göreceğiniz tek şey saraydır. Bir zamanlar başka binalar da varmış ama saray yüzyıllar boyunca büyüyüp genişleyince yerleri değiştirilmiş. Büyük tapınaklar bile saf Kesh soyundan gelmeyenler de tapınabilsin diye aşağı taşınmış." Erland etkilenmişti. Deli Kral Rodric'in egemenliği altında, Rillanon şehri güzelleştirilip Midkemia'nın en etkileyici kenti haline gelmişti, ya da Rodric'in görkemli hırsının amacı buydu. Ama Erland, Rodric'in planı sonuç vermiş olsaydı bile, tüm kamu binalarının cepheleri mermer, şehrin tamamında yol kenarlarında bahçeler, sarayın etrafında suyolları, bunların hepsi olsaydı bile, Rillanon'un, Kesh kentinin yanında sönük kalacağını kabul etmek durumunda kaldı. Kesh hoş bir şehir olduğundan değil, öyle değildi. Geçtikleri pek çok sokak yaşamın kokusuyla dolu -pişen yemek, demirci ocağının ekşi kokusu, tabakçının keskin deri kokusu ve yıkanmamış insan bedenlerinin ve dışkılarının daimi pis kokusu- kirli küçük binalarla çevrelenmişti.</p>
	<p class="block_4"> </p>
	<p class="block_5">Kesh şehrinde hoş olan çok az şey vardı. Ama çok eski bir kentti. Yüzyıllar süren bir tarihin izlerini taşıyordu, güçlü bir ulusun yükselip imparatorluk olmasını. Erland'ın ataları komşu adalara akınlar düzenlemek için güvenli koyları bulan Rillanon'dan henüz çıkmış balıkçılarken, burada ressamlar ve müzisyenler ortaya çıkaran bir kültür vardı. Durum ona çocukken tarih öğretmeni tarafından anlatılmıştı, ama bu öğretmenin ne demek istediğini şimdi görebiliyordu. Atının nalları altındaki taşlar, Rillanon, conDoin uyruğuna girmeden önce, akıncıların, tutsak reislerin ve muzaffer kaptanların geçişiyle yıpranmıştı. Ve Rillanon ve Bas-Tyra, Krallık Denizi olarak adlandırılacak bölge üzerinde hâkimiyet peşinde olan iki şehir devleti ticaret savaşlarına başladıkları ilk dönemde, efsanevi generallerin yönettiği istilacı ordular başka memleketleri zaptetmek için buradan geçtiler. Kesh yaşlıydı. Çok yaşlı. Kafi, "Elbette, ekselansları, imparatoriçenin misafirleri sarayın, Overn Deep'e bakan özel bir kanadında ağırlanacak. Sizin bu yolu her gün kat etmenizi talep etmek kabalık olur," dedi.</p>
	<p class="block_4"> </p>
	<p class="block_5">Erland derin düşüncelerinden sıyrılıp, "Ama siz her gün bu yolu kat ediyorsunuz, öyle değil mi?" dedi.</p>
	<p class="block_4"> </p>
	<p class="block_5">Adam, "Tabi, ama saf Kesh kanı taşımayan bizler düzen içindeki yerimizi anlıyoruz. Memnuniyetle hizmet ediyoruz ve böyle küçük bir zahmet tartışmaya bile değmez," derken dudaklarında hafif bir gerginlik vardı.</p>
	<p class="block_4"> </p>
	<p class="block_5">Erland imayı anladı ve konuyu uzatmadı. Onu karşılamak için, her biri diğerinden daha renkli giyinmiş bir gurup memur aşağı geliyordu. Gümbürdeyen davullar sustu ve bir müzik topluluğu kraliyet marşı izlenimi uyandıran, ama daha önce hiç duymamış birileri tarafından çalınan bir şey çalmaya başladılar.</p>
	<p class="block_4"> </p>
	<p class="block_5">James'e, "İhtişamlı karşılandık," dedi.</p>
	<p class="block_4"> </p>
	<p class="block_5">James dalgın dalgın kafa salladı. Şehre vardıklarından beri eski alışkanlığı olan ihtiyatlılığını ön plana çıkarmıştı. Gözleri sürekli kalabalığı tarıyor, Erland'a zarar verecek bir şeyin belirtisini arıyordu. Krondor'a haber gönderilmiş ve Keshli atlı ulağı Borric'in ölümünü Arutha'ya bildirmek ve cevabını iletmek konusunda inanılmaz bir hızla çalıştığından, cevap onlardan önce yetişmişti. Ulağın taşıdığı çantada pek çok mektup vardı. Kraliyet ulağı, diplomatik çantanın içeriğini Kont James, Baron Locklear ve Prens Erland dışında herkesten saklaması emredildiği için çok yorulmuştu. Birbiri sıra değişen, her durakta yeni atlara binen Keshli atlı ulaklar tarafından eşlik edilmişti kendisine. Adam üç gün aralıksız, sadece yorgunluk katlanılmaz hale geldiğinde durarak ve bunun dışında yemeğini de giderken üstünde yediği eyerde uyuklayarak yol almıştı. James adamı övmüş ve dönerken daha yavaş gitmesini tavsiye edip, kahramanca yolculuğu için terfi ve ödül önerileriyle birlikte cevabı onunla geri yollamıştı.</p>
	<p class="block_4"> </p>
	<p class="block_5">Arutha'nın, Borric'in ölüm haberine cevabı James'in beklediği gibiydi: Üstü örtülü, tüm kişisel tepkilerden yoksun. Krondor Prensi, hiçbir şeyin kendisini, Batı Krallığı'nın yöneticisi olarak yapmak zorunda olduğu zor seçimlerden uzaklaştırmasına izin vermezdi. Kont James'e, Borric'in bedenini geri getirmesi ancak tavırlarında herhangi belirgin bir değişiklik olmaması yönünde, dikkatlice talimat vermişti. Elçinin ilk görevi, imparatoriçeye yetmiş beşinci doğum günü kutlaması sebebiyle krallığın saygılarını sunmaktı ve iki halk arasında hiçbir şey daha fazla sürtüşmeye neden olmayacaktı. James bela kokusu alıyordu. Borric, imparatorluğu krallıkla savaşa sürüklemek için öldürülmüştü, ama Arutha yemi yutmayı reddetmişti. Bu ancak provokasyonlarda bir artış anlamına gelebilirdi.</p>
	<p class="block_4"> </p>
	<p class="block_5">Ve James'in aklına asilkan bir prensi öldürmekten daha provokatif gelen tek şey ikisini birden öldürmekti. Borric'in ölümünden kendini sorumlu tutuyordu ve Erland'ı korumak adına kendi yasını da bir süreliğine kenara kaldırmıştı. Yana doğru bakıp karısının onu izlediğini fark etti.</p>
	<p class="block_4"> </p>
	<p class="block_5">Gamina'ya doğru düşündü, “nasılsın aşkım?”</p>
	<p class="block_4"> </p>
	<p class="block_5">Leydi Gamina dışarıdan hiçbir rahatsızlık belirtisi göstermediği halde, “Sonunda bu attan inersem mutlu olacağım, aşkım” cevabı geldi. Uzun yolculuğun külfetlerine şikâyet etmeden katlanmıştı ve her gece James'in yanına yattığında birlikte olmalarından duydukları mutluluğun günün yorgunluğunu aldığının, ama James'in ne Borric'in ölümünden duyduğu acıyı, ne de Erland'ın esenliği için duyduğu endişeyi üstünden atamadığının oldukça farkındaydı.</p>
	<p class="block_4"> </p>
	<p class="block_5">Geçit alayı boyunca kafasını salladı. “Şimdiye kadar görülmüş en resmi karşılama hayatım.”</p>
	<p class="block_4"> </p>
	<p class="block_5">Beyaz ve altın renkli sancağın biraz ötesinde, prensi ve maiyetini yukarı şehre karşılamak için, en azından yüz görevli duruyordu. Erland'ın gözleri bu görüntü karşısında hafifçe büyüdü. İlk izlenimi inanmamak oldu, sanki kendisine garip bir şaka yapılıyordu. Çünkü önünde çok az giysi giymiş ve hatırı sayılır miktarda mücevher takmış adamlar ve kadınlar duruyordu. Genel giyim basit bir etek ya da hafif ipekten yapılmış, bir kez kalçaların etrafına dolanan ve göğüsten bacakların ortasına kadar inen bir eteklikti. Etekliği, topluluğun çoğunda görülen, karmaşık desenli altın tokalı, süslü kemerler tutuyordu. Ama hem kadınların hem erkeklerin üstleri çıplaktı ve ayakkabı olarak çapraz bağlı süssüz sandaletler seçilmişti. </p>
	<p class="block_4"> </p>
	<p class="block_5">Tüm erkeklerin kafaları kazınmıştı ve kadınların da saçları, buklelerine işlenmiş fevkalade mücevher ve altın şeritleriyle, omuzlarında ya da kulak seviyesinde olacak şekilde kısa kesimliydi. </p>
	<p class="block_4"> </p>
	<p class="block_5">Kafi, kafasını hafifçe Erland'a döndürerek konuştu. "Belki ekselansları bilmiyorlardır, ama sizin halkınıza ve imparatorluktaki bazı halklara özgü çıplaklık tabusu, saf Kesh kanı taşıyanlar arasında yoktur. Ben de bu görüntüye alışmak zorunda kaldım -benim halkım arasında başka bir adamın karısının yüzünü görmek ölmek demektir-" Kinayeli bir ifadeyle, "Bu insanlar sıcak memleketlerden, ekselansları, ama bu şekilde giyinmenin ölüme davetiye çıkaracağı, benim memleketim çölden daha sıcak değil. Platonun tepesindeki uzun, sıcak, rüzgârlı geceleri yaşadığınızda burada giysinin sadece moda icabı olduğunu anlayacaksınız. Ve Keshli saf kanlar asla kendilerine bağlı halkların duyarlı olduğu konular üstünde durmamışlardır. 'Kesh'te saf Keshliler'in yaptığı gibi yaparsın' diye bir atasözü var."</p>
	<p class="block_4"> </p>
	<p class="block_5">Erland, bu kadar çok tene bakmamaya çalışarak başını salladı. Erland'dan çok da yaşlı olmayan, kasları güçlü ve ikisi de işlevsel olmaktan çok törensel gözüken bir çoban değneğiyle bir yay taşıyan bir adam öne çıktı. Değerli taşlardan, mücevherlerden ve altından yapılmış halkalarla tutturulmuş bir tutam saç dışında, onun da kafası diğerleri gibi kazınmıştı. Hemen sonra tıknaz ve belli ki kavurucu güneşin altında durmaktan hoşnut olmayan başka bir adam, ilkinin yanına geldi. Kırmızılaşmış cildini kaplayan teri umursamaksızın, "Misafirlerimize hoşgeldiniz diyoruz," dedi.</p>
	<p class="block_4"> </p>
	<p class="block_5">Kafi, şişman adama, "Lordum Nirome. Ekselansları Prens Erland'ı, Adalar Tahtının vârisini, Batı Ordularının Şövalye-Kumandanını ve Adı Kesh Olan'a gelen elçiyi, takdim etmekten onur duyarım."</p>
	<p class="block_4"> </p>
	<p class="block_5">"Majesteleri," dedi tıknaz Nirome. "Gelişinizin şerefine imparatorluk soyundan biri sizi karşılamaya geldi. Adı Kesh Olan'ın oğlu Prens Awari'yi takdim etmekten büyük onur duyarım."</p>
	<p class="block_4"> </p>
	<p class="block_5">Genç adam tekrar öne çıktı ve doğrudan Erland'a konuştu. "Kardeş prensimizi memnuniyetle karşılıyoruz. Burada kaldığınız süre mutlu ve istediğiniz kadar uzun sürsün Prens Erland. Adalar'ın Kralının vârisini yollaması gerçekten bir onurdur. Hepimizin Annesi Olan sizi karşılamaya zavallı oğlunu göndermekten oldukça memnundur. Bize geldiğiniz andan itibaren Kesh'in tüm kalplerinin mutlulukla dolduğunu ve kaldığınız her dakikanın hazinemizdeki zenginlikler gibi değerli olduğunu söylemek isterim. Bilgeliğiniz ve cesaretiniz rakipsizdir ve Adı Kesh Olan sizi huzuruna kabul etmek için sabırsızlıkla beklemektedir." Prens Awari böyle konuştuktan sonra dönüp yukarı doğru yürümeye başladı. İmparatorluk karşılama komitesinin kadın ve erkekleri, prens ve Lord Nirome geçebilsin diye kenara çekildiler, sonra Kafi, prensin ve Baron Locklear'ın önden gitmesini kendisinin Kont James'le birlikte onları izleyeceğini belirtti.</p>
	<p class="block_4"> </p>
	<p class="block_5">Yokuşu çıkarlarken, James, Kafi'ye dönüp, "Aslında imparatorluk hakkında, kuzey sınırında gördüğümüz kadarının dışında çok az şey biliyoruz. Bizimle kalıp bu muhteşem yer hakkında daha fazla şey anlatabilseydiniz majestelerinin çok hoşuna giderdi," dedi.</p>
	<p class="block_4"> </p>
	<p class="block_5">Adam gülümsedi ve James onun gözlerinde bir şey gördü. "Dileğiniz öngörülmüştü. Her sabah, günün ilk ışıklarıyla kapınızda olacağım ve siz bana ayrılma izni vermedikçe yanınızda kalacağım. İmparatoriçe, hayır dualarımız üzerinden eksin olmasın, öyle emretti."</p>
	<p class="block_4"> </p>
	<p class="block_5">James gülümseyip kafasını eğdi. Yani bekçi köpeğimiz bu.</p>
	<p class="block_4"> </p>
	<p class="block_5">Gamina yakınındakilere gülümsedi ve Eminim pek çoğundan biridir, sevgilim, dedi.</p>
	<p class="block_4"> </p>
	<p class="block_5">James dikkatini, Erland'ın imparatorluk karşılama delegesini takip ettiği gurubun ön tarafına çevirdi. Gelecek bir buçuk ay boyunca zekâsının ve yeteneklerinin sınanabileceğini biliyordu. Ve iki görevi vardı: Erland'ı hayatta ve krallığı savaştan uzak tutmak.</p>
	<p class="block_4"> </p>
	<p class="block_5">Erland'ın neredeyse dili tutulmuştu. 'Dairesi' sarayın onlar için ayrılmış, tek başına babasının Krondor'daki sarayı büyüklüğünde olan 'kanat'ta, altı odalık bir kompleksti. İmparatorluk sarayı aslen kendi başına bir şehirdi. Ve ziyaretçi bölümü hayallerin ötesinde zengindi. Taş duvarların hepsi, fener ışığını binlerce mücevher gibi yansıtacak şekilde mükemmel cilalanmış mermerlerle kaplanmıştı. Krallık tarzındaki pek çok küçük odanın aksine, apartmandaki bütün odalar büyüktü ama değişik opaklıktaki perdelerle bölünebiliyorlardı. O anda sadece biri sağında diğeri solunda iki perde vardı ve ikisi de, görüşmeler yapma ihtiyacı göz önüne alınarak yerleştirilmiş sandalyeleri ve divanları görmesini sağlayacak şekilde şeffaf tüldendi. Ve sağında, bu imparatorluğun kalbinde yeralan koskoca tatlı su gölüne, Overn Deep'in etkileyici manzarasına açılan bir teras vardı. Yatak odası isterse danışmanlarıyla buluşabileceği bu ziyaretçi odasından bir çift kapıyla ayrılıyordu.</p>
	<p class="block_4"> </p>
	<p class="block_5">Erland, hizmetçilikle görevlendirilmiş iki muhafızından birine büyük kapıyı açmasını işaret etti. Onlar daha harekete geçemeden yanında genç bir kadın belirdi. Ellerini sesli bir biçimde bir kere çırparak, "Lordum," dedi.</p>
	<p class="block_4"> </p>
	<p class="block_5">Kapılar kendiliğinden açıldı ve Erland yatak odası olan yere girerken kadına başını salladı. Prens karşılaştığı manzara karşısında duraksadı. Baktığı her yerde altın görüyordu. Masalarda ve divanlarda, odanın etrafına yerleştirilmiş tabure ve sandalyelerde, giyinirken, mektup yazarken, ya da tek başına yemek yerken neye ihtiyacı varsa hepsinde altın kullanılmıştı. Duvarın üstüne doğru mermer bitiyor, yerine boğuk toprak rengi üstüne parlak renkli fresklerle boyanmış kumtaşı başlıyordu. Stilize Kesh tarzında, savaşçılar, krallar ve tanrılar ve pek çok hayvan kafası tasvirini gösteriyorlardı, çünkü Keshliler tanrılara kraliyette olduğundan çok farklı nitelikler yüklüyorlardı.</p>
	<p class="block_4"> </p>
	<p class="block_5">Erland, odanın ihtişamını özümsemek için sessizce durdu. Odaya, üç tarafı beş-altı metre yukarısındaki tavandan sarkan ipek perdelerle çevrili büyük bir yatak hakimdi. Yatak, o ve Borric Lord Yüksekşato ile birlikte gittikleri görevden döndüklerinde, üzerinde uyumaya alıştıkları Yüksekşato kışlasındaki dar şiltelerden sonra, kocaman görünen evdeki büyük yatağının iki katı kadardı. Borric'i düşünmek bir an için, bu şaşkınlığı kardeşiyle paylaşıyor olmayı dileyen Erland'ın içini özlemle doldurdu. Erland, saldırıdan bu yana sıkça olduğu gibi kardeşinin ölümünü kabullenemiyordu. Bir şekilde içinde Borric'in öldüğünü hissetmiyordu. Bir yerlerdeydi, Erland bundan emindi. Onlarla birlikte içeri giren genç kadın tekrar el çırptı ve birden oda hareketlendi. Prensin muhafızları, Keshli hizmetkârların bitmeyecekmiş gibi görünen alayının odanın içindeki geçit töreni karşısında sessizce eğlenerek durdular: İlk olarak prensin valizlerini açıp günlük kıyafetlerini yakındaki bir askıya hızla yerleştirdikleri, ama daha çok hepsi de güzel ve karşılama komitesindekiler gibi az giysiye bürünmüş kadınlar oldukları için. Tek fark mücevherlerinin olmamasıydı. Basit fistan göğsün altından kumaş bir kemerle bağlanmıştı. Bunun dışında kadınlar çıplaktı.</p>
	<p class="block_4"> </p>
	<p class="block_5">Erland iki muhafızın durduğu tarafa geçip, "Gidip yiyecek bir şeyler alın. Size ihtiyacım olursa haber gönderirim," dedi.</p>
	<p class="block_4"> </p>
	<p class="block_5">İkili selam verip döndü, belli ki nereye gidecekleri konusunda kararsızdılar, ama genç bir kadın, prensin aklından geçeni okumuş gibi, "Bu taraftan," deyip onları dışarı çıkardı.</p>
	<p class="block_4"> </p>
	<p class="block_5">Gözleri maun kahverengisi bir başka genç kadın gelip Erland'ın önünde durdu. "Eğer isterseniz banyonuz hazır lordum." Erland, onun kemerinin, yaygın olan beyaz yerine altın tokalı ve kırmızı olduğunu fark etti ve bu ev sahibesi genç kadınlardan sorumlu olduğuna karar verdi.</p>
	<p class="block_4"> </p>
	<p class="block_5">Kendini, aniden hem sarayın durgun sıcak havasına göre aşırı giyinmiş hem de iki günlük yoldan dolayı pis hisseden Erland başıyla onayladı ve yan odaya doğru kadını takip etti. Orada kendisini en az dokuz metre uzunluğunda bir havuz bekliyordu. Karşı ucunda altın heykelden bir çeşit çeşme, havuza su akıtan bir vazoyu tutuyordu. Havuzda hepsi de çıplak en azından beş kadın onu beklediğinden Erland etrafına bakındı.</p>
	<p class="block_4"> </p>
	<p class="block_5">Onu getiren kadın tuniğini çözmeye başlarken iki tanesi daha yanına geldi.</p>
	<p class="block_4"> </p>
	<p class="block_5">"Aa..." dedi Erland, refleks olarak geri çekilirken.</p>
	<p class="block_4"> </p>
	<p class="block_5">Maun gözlü kadın, "Yolunda gitmeyen bir şey mi var lordum?" diye sordu. Erland birden kadının koyu teninin birçok tondan oluştuğunu fark etti: Doğal, koyu zeytin rengi alacakaranlığın üzerinde kırmızımsı sıcak bir güneş yanığı. Siyah saçı sıkıca arkadan örülmüştü ve Erland kadının boynunun oldukça uzun olduğunu fark etti.</p>
	<p class="block_4"> </p>
	<p class="block_5">Erland konuşmaya başladı, sonra ne söyleyeceğinden emin olamayarak durdu. Borric onunla birlikte olmuş olsaydı, ikisinin birden havuzda sularla oynayıp bu hizmetçi hanımlarla... ayrıcalıklarının sınırlarını test ediyor olacaklarına emindi. Ama tek başına., kendini garip hissetti. "Adınız ne?"</p>
	<p class="block_4"> </p>
	<p class="block_5">"Miya, lordum."</p>
	<p class="block_4"> </p>
	<p class="block_6">"Ah, Miya..." Taleplerini bildirmesini bekleyen hoş hanımlara baktı. "...Benim ülkemdeki geleneklere göre bu kadar hizmetçinin... bu kadarına gerek yok..."</p>
	<p class="block_7"> </p>
	<p class="block_5">Genç kadının gözleri bir an için onunkileri gözledi. "Lordum hangi hizmetçileri hoş bulduklarını söylerlerse diğerlerini gönderirim," diye yavaşça cevap verdi. Bir an tereddüt ettikten sonra ekledi, "Yoksa bir tane mi arzu edersiniz? Ben ihtiyaçlarınızı gidermekten... büyük bir onur duyardım lordum," diye ekledi. Son söylediğinin anlamı son derece açıktı.</p>
	<p class="block_4"> </p>
	<p class="block_5">Erland kafasını iki yana salladı. "Hayır, demek istediğim..." Boyun eğmeyle iç geçirdi. "Sadece devam edin."</p>
	<p class="block_4"> </p>
	<p class="block_5">Marifetli eller üstündekileri çıkardı ve çıplak kaldığında çabucak havuza girdi, kendini garip ve kendinin bilincinde hissederek. Sığ havuzun merdivenlerini inerken şaşkınlıkla suyun sıcak olduğunu anladı. Kendini aptal gibi hissederek, suyun göğsüne geldiği en aşağıdaki merdivene oturdu. Sonra, Miya kendi kemerini çözdü ve küçük etekliği yere düştü. Bilinçsiz bir şekilde suya girdi ve Erland'ın hemen arkasındaki merdivene oturdu. Başka bir banyo görevlisi bir kez el çırparak havuzun dışındakilere yağlar, sabunlar ve merhemler getirmeleri için talimat verdi.</p>
	<p class="block_4"> </p>
	<p class="block_5">Miya onu, omuzlarından nazikçe tutarak, kafası yumuşak göğüslerine yaslanana dek geriye çekti. Erland, Miya saçına kokulu yağlar sürerken kafatasında onun parmaklarını hissetti. Diğer iki hizmetçi şimdi yanında duruyor, hafifçe çiçek kokan sabunlarla göğsünü ovuyorlardı. Sonra iki tanesi daha bacaklarındaki yorgun kaslara masaj yaparken, bir diğer ikisi tırnaklarını temizleyip törpülemeye başladı.</p>
	<p class="block_4"> </p>
	<p class="block_5">İlk gerginlik anı yedi yabancı kadın tarafından samimiyetle giderilirken, Erland rahatlama isteğiyle derin bir nefes aldı. Kendi kendine, bunun evdeki hizmetli erkeklerden birinin sırtını keselemesinden pek de farklı olmadığını söyledi. Sonra havuzun kenarında duran bir düzine güzel kadına ve onunla birlikte havuzda duran yedisine baktı ve kıkırdadı, kesinlikle evdeki gibiydi.</p>
	<p class="block_4"> </p>
	<p class="block_5">"Lordum?" diye sordu Miya.</p>
	<p class="block_4"> </p>
	<p class="block_5">Erland derin bir nefes verip, "Buna alışması biraz zaman alıyor," dedi. Kadın altın bir kaptan su dökerek saçını yıkamayı bitirdi, sonra boynundaki ve omuzlarındaki kaslara masaj yapmaya başladı. Çıplak hizmetçilerle birlikte havuzda olduğunun farkında olmasına rağmen ısrarlı masajın göz kapaklarının kapanmasına neden olduğunu fark etti. Yağların yumuşak aromalarıyla birlikte Miya'nın güneş değmiş nemli teninin güzel kokusunu içine çekerek gözlerini kapattı ve yorgunluğuyla üzüntüsünün akıp gittiğini hissetti.</p>
	<p class="block_4"> </p>
	<p class="block_5">Derince iç geçirdi ve Miya yumuşak bir tonla konuştu. "Lordum bir şey arzu ederler mi?"</p>
	<p class="block_4"> </p>
	<p class="block_5">Erland eşkıyaların saldırısından bu yana ilk defa gülümsedi ve "Hayır, sanırım buna alışabilirim," dedi.</p>
	<p class="block_4"> </p>
	<p class="block_5">"Öyleyse dinlenin ateş saçlı yakışıklı lordum," diye fısıldadı Miya, Erland'ın kulağına. "Dinlenin ve kendinize gelin, çünkü bu gece Adı Kesh Olan sizi kabul edecek."</p>
	<p class="block_4"> </p>
	<p class="block_5">Erland havuz suyunun sıcaklığının, hizmetçilerin yorgun ve gergin kaslarını ovuşturan parmaklarının onu ele geçirmesine izin verip, tekrar hizmetçinin yumuşak bedenine yaslandı. Kısa bir süre sonra kendini puslu, erotik hisler uyandıran bir uykunun içinde buldu ve rahatladıkça kadınların hassas dokunuşlarına karşılık verdiğini hissetti. Düşmüş göz kapaklarının arasından, ona beklentiyle bakan, gülen yüzler gördü ve iki hizmetçinin fısıldaşıp kıkırdamalarını kestiğini duydu. Evet, diye düşündü, buna alışabilirim.</p>
	<p class="block_4"> </p>
	<p class="block_5">Hizmetçilerden biri "Lordum!" diye fısıldayıp ayağını salladı.</p>
	<p class="block_4"> </p>
	<p class="block_5">Erland ne olduğunu görmek için doğruldu ve uykulu gözlerini kırpıştırdı.</p>
	<p class="block_4"> </p>
	<p class="block_5">Kendini tamamen uyandırıp, "Ne?" dedi.</p>
	<p class="block_4"> </p>
	<p class="block_5">"Lord James yarım saate kadar burada olacağına dair haber gönderdi, efendim. İmparatoriçenin huzuruna çıkmak için hazır olmanızı tavsiye ediyor. Giyinmelisiniz."</p>
	<p class="block_4"> </p>
	<p class="block_5">Erland önce sağa sonra sola bakıp iki yandan da hareketsiz bedenlerle çevrelenmiş olduğunu gördü; sağında nefes alıp verirken yumuşak sesler çıkararak uyuyan Miya, solundaysa başka bir hizmetçi -büyüleyici yeşil gözleri olan ama adını hatırlayamadığı- yarı kapalı gözlerle onu izleyerek yatıyordu. Şakacı bir tavırla Miya'nın çıplak poposunu tokatlayarak, "Hazırlanma vakti, canlarım!" dedi.</p>
	<p class="block_4"> </p>
	<p class="block_5">Miya akıcı tek bir hareketle tamamen uyanıp devasa yataktan kalkarak tepki verdi. Bir kez elini çırparak işaret verdi ve bir anda yarım düzine köle daha, Erland'ın temizlenmiş ve giyilmeye hazır giysileriyle belirdi. Erland yataktan atlayıp beklemeleri için bir işaret yaptı ve aceleyle havuzun olduğu odaya yöneldi. Hizmetçilere yolundan çekilmeleri için bir hareket yapıp üç basamaktan aşağı indi, kendini dibe batırdı ve durulandı. Kendisini izlemiş olan Miya'ya dönüp, "Islatılmıştım ve buna ihtiyacım vardı," dedi.</p>
	<p class="block_4"> </p>
	<p class="block_5">Kadın hafifçe gülümsedi. "Bir süre... oldukça faaldiniz, lordum."</p>
	<p class="block_4"> </p>
	<p class="block_5">Erland hafif gülümsemeye karşılık verdi. "Hep bu kadar sıcak mıdır?" Kız, "Şimdi yaz mevsimindeyiz, o yüzden böyle. Dileyenleri serinletmek için yelpaze kullanılıyor. Kışın geceleri çok soğuk olur ve yatakları sıcak tutmak için pek çok kürk gerekir."</p>
	<p class="block_4"> </p>
	<p class="block_5">Erland havuzdan çıkarken, bunu hayal edilmesi zor buldu. Üç kadın onu hızlıca kuruladı ve yatak odasına geri döndü.</p>
	<p class="block_4"> </p>
	<p class="block_5">Giyinmesi için yardım edilmesi tahmin ettiğinden daha zor çıktı. Kendi kendine yapmaya kalkışıp durdu ve bu da bağları, tokaları ya da kopçaları takmaya çalışan kadınların işine engel oldu. Ama Kont James geldiğinde tamamen giyinmişti.</p>
	<p class="block_4"> </p>
	<p class="block_5">James göründü ve "Güzel, daha iyi görünüyorsun. İyi bir uyku çektin mi?" dedi.</p>
	<p class="block_4"> </p>
	<p class="block_5">Erland etrafa, görünürdeki bereketli dişi bedenlere bakıp, "Doğrusu oldukça iyiydi," dedi.</p>
	<p class="block_4"> </p>
	<p class="block_5">James güldü. "Gamina odamızda o kadar çok güzel kadın görmekten hoşnut olmadı, o yüzden birkaç yakışıklı genç adam gönderdiler. Banyo yapmasına yardım etmeyi önerdiklerinde çok sıkıldı." Etrafa bakındı. "Şehvet düşkünü olduklarını söyleyebilirim, ama bu onlar için normal. Onlara göre biz şey gibi görünüyor olabiliriz... nasıl göründüğümüzü bilmiyorum."</p>
	<p class="block_4"> </p>
	<p class="block_5">Kont, Erland'a onunla gelmesi için bir işaret yapıp genç adamı Locklear ve Gamina’nın konuşuyor olduğu geniş bir koridora çıkardı. Koridora girince Gamina'nın zihni Erland'a konuştu: Erland, James şimdiden odamızda iki tane dinleme deliği tespit etti. Yüksek sesle söylediklerine dikkat et.</p>
	<p class="block_4"> </p>
	<p class="block_5">Hizmetçilerimden birinin Keshli bir istihbarat görevlisi olduğuna bahse girerim, diye geri düşündü Erland.</p>
	<p class="block_4"> </p>
	<p class="block_5">Her yerde gördükleri aynı kıyafetler -beyaz eteklik ve sandalet- içinde Keshli bir saray görevlisi onlara doğru gelirken bir sessizlik oldu. Ama bu görevli aynı zamanda altın ve turkuazdan gösterişli bir kolye takmıştı ve bir makam asası taşıyordu. "Bu tarafa ekselansları, lordlar, leydim."</p>
	<p class="block_4"> </p>
	<p class="block_5">Onları, büyük odalar ve apartman girişlerinin açık rüzgâr geçitleri şeklinde sıralandığı uzun bir koridordan geçirdi. Rüzgâr geçitleri boyunca çeşmeler ve küçük bahçeler üstlerine yerleştirilmiş fenerlerle bir örnek aydınlatılmıştı. Bu tarz pek çok bahçeyi geçerlerken James, "O kestirmelere alışsanız iyi olur ekselansları. Burada adet böyle. Saray işleri, imparatoriçe ve özel görevlileri tarafında sabah yapılır, sonra bir öğle yemeği ve öğle yemeğinden akşam üstüne kadar uyku, gün batınımdan dokuzuncu saate kadar saray işleri, sonra akşam yemeği," dedi.</p>
	<p class="block_4"> </p>
	<p class="block_5">Erland gelip geçen ve yine küçük eteklik dışında bir şey giymemiş hizmetçilere baktı. "Hallederim," dedi.</p>
	<p class="block_4"> </p>
	<p class="block_5">Gamina'dan seslendirilmeyen ama bir tavrı yansıtan bir düşünce geldi ve bu tamamıyla onaylamayan bir tavırdı.</p>
	<p class="block_4"> </p>
	<p class="block_5">Koridorun sonuna gelince bulundukları koridorla kesişen daha büyük bir koridora girdiler. Taş sütunların hepsi mermerle kaplanmıştı ve üç katlık bir yüksekliğe erişiyorlardı. Her iki taraftaki duvarlarda tanrılar ve şeytanlar arasındaki mistik savaşların kabartmaları vardı. Ayaklarını, mümkün olamayacak kadar uzun ama hiçbir kusuru olmayan muhteşem desenli dokuma bir halıya basarak koridorun ortasına doğru yürüdüler.</p>
	<p class="block_4"> </p>
	<p class="block_5">Yaklaşık her yirmi adımda bir Keshli bir muhafız hazır bekliyordu. Erland bu adamların, krallıkla olan sınırı koruyan meşhur Köpek Askerleri gibi, ne kadar küçük göründüklerine dikkat etti. Bu askerler, tecrübelerinden çok görünüşleri için seçilmişe benziyorlar, diye düşündü Erland.</p>
	<p class="block_4"> </p>
	<p class="block_5">Her bir asker, farklı desenlerde olsa da, bacakların daha rahat hareket edebilmeleri için önden kesilmiş kısa eteklikler giyiyorlardı. Her biri, eteklikle aynı kumaştan yapılmış kısa donlar giyiyor ve birçok renkten oluşan, önden gümüş bir kopçayla tutturulmuş şatafatlı kemerler takıyorlardı. Her bir asker aynı zamanda çapraz bağcıklı sandaletler de giyiyordu. Başlarının üzerinde, Erland'a büyüleyici gelen bir tasarımda yapılmış barbar, ilkel miğferler vardı. Birisi başının üzerinde, hayvanın derisi omuzlarının etrafından sarkacak şekilde bir leopar kafatası taşıyordu. Birkaç tanesi daha aynı şekilde, geyik ve ayı kafaları takmışlardı.</p>
	<p class="block_4"> </p>
	<p class="block_5">Birçoğu kafalarına yerleştirilmiş fildişi halkalara tutturulmuş şahin veya kartal tüyleri ya da parlak renkli papağan tüyleriyle süslenmiş miğferler ve bir kısmı da savaşta işe yaramaktan uzak gözüken, parlak renklere boyanmış kamışlardan yapılma yüksek, koni biçiminde miğferler takıyorlardı. James yüksek sesle, "Muhteşem bir manzara, değil mi?" dedi. Erland başıyla onayladı. O âna kadar Kesh'in yukarı şehrinde görmüş olduğu hiçbir şey aşırılıktan daha azını işaret etmiyordu. Aşağı şehirde gördüklerinin tersine daha da etkileyiciydi.</p>
	<p class="block_4"> </p>
	<p class="block_5">En küçük ayrıntıda bile zenginlik ve bolluk güne özgüydü. Basit şeyler yeterli olacakken, asil şeylerle değiştirilmişlerdi: Yaygın demir yerine altın, cam yerine mücevher ve pamuk beklenecek yerde ipek. Daha çok oda ve koridordan geçtikten sonra, aynı şeyin hizmetçiler için de geçerli olduğunu anladı. Eğer birine ihtiyaç duyuluyorsa, yalnızca sağlıklı ve ehil olması değil, yakışıklı olması da gerekiyordu. Eğer koridorlarda, şans eseri bile olsa, dolaşan bir kadın görecek olurlarsa güzel ve genç olmalıydı. Böyle birkaç gün daha geçirirsem, diye düşündü Erland, sıradan bir yüz gördüğümde bile memnuniyetle karşılayacağım.</p>
	<p class="block_4"> </p>
	<p class="block_5">Her tarafı altınla varaklanmış, heybetli bir çift kapıya ulaştıklarında onlara yol gösteren görevli, asasının metal ucunu yere vurarak "Prens Erland, Kont James, Kontes Gamina ve Baron Locklear!" diye bildirdi.</p>
	<p class="block_4"> </p>
	<p class="block_5">Kapılar savrularak ardına kadar açıldı ve Erland aralarından, bulundukları yerden karşı duvara en az yüz metre mesafede geniş bir koridor ve uzaktaki bu duvarın karşısında, üzerinde altın bir taht bulunan yüksek bir kürsü görebiliyordu.</p>
	<p class="block_4"> </p>
	<p class="block_5">Erland ağzının kenarıyla "Bana bunun resmi bir tören olduğunu söylememiştin," dedi.</p>
	<p class="block_4"> </p>
	<p class="block_5">James, "Değil zaten. Bu gelişigüzel, samimi bir akşam yemeği."</p>
	<p class="block_4"> </p>
	<p class="block_5">"Resmi sarayı görmek için sabırsızlanıyorum." Erland derin bir nefes alarak, "Öyleyse majesteleriyle bir şeyler atıştıralım," dedi. Prens Erland ileri doğru bir adım atarak, danışmanlarını Büyük Kesh İmparatoriçesi'nin salonuna yönlendirdi.</p>
	<p class="block_4"> </p>
	<p class="block_5">Erland amaçlı bir şekilde doğrudan salonun merkezine doğru ilerledi. Çizme topuklarının sesleri, standardı yumuşak deri sandaletler ve terlikler olan bu salonda gürültülü ve aceleci bir izinsiz giriş gibi, taş zeminde garip bir şekilde çatırdadı. Salondaki hiç kimse konuşmadığı ve bütün gözler Adalar Krallığı'nın maiyetinin üzerinde olduğu için sessizlik sesi yuttu.</p>
	<p class="block_4"> </p>
	<p class="block_5">Kürsünün üzerine, altın tahtın önüne bir yastık yığını yerleştirilmişti. Bu yığının üzerinde yaşlı bir kadın uzanmaktaydı. Erland doğrudan, ancak gözlerini dikmeden, ona bakmaya çalıştı ancak bunu imkânsız buldu. Orada, bilinen dünyadaki en kudretli tahtın önündeki yastıklarda uzanan, bilinen dünyadaki en güçlü hükümdardı. Ve o sıradan bir görünüme sahip küçücük, solgun bir kadındı. Giysisi, kendisininki diz altına kadar uzun olsa da, alışılmış kısa, beyaz etekle benzerdi. Kemeri de, meşale ışığını yakalayan ve duvarlarla tavanda dans eden kıvılcımlar yaratan muhteşem mücevherlerle bezenmişti. Önden, köylü-kanı kırmızısından fevkalade bir yakuta sahip altın bir broşla tutturulmuş, beyaz kumaştan dokunmuş, bol bir yelek giyiyordu. Başında, prensin o güne kadar gördüğü bütün safirlere ve yakutlara eşdeğer taşlarla bezenmiş altından bir taç duruyordu. Bütün bir ulusun rızkı bu yaşlı kadının bedeninde mevcuttu.</p>
	<p class="block_4"> </p>
	<p class="block_5">Esmer teni yılların solgunluğunu gizleyemiyordu. Hareketleri yetmiş beşinden on sene daha yaşlı bir kadınınkiler gibiydi, ancak Erland'ın yüceliği hissetmesini sağlayan, hâlâ ateş gibi oldukları için, gözleriydi.</p>
	<p class="block_4"> </p>
	<p class="block_5">Prens, akşamı imparatoriçe ile paylaşan, yemek yiyen insanların arasından koridor boyunca ilerledikçe, içlerinde en az alnındaki safir ve yakutlar kadar parlak ışıklar dans eden koyu gözlerine dikkat etti. Kürsünün tabanının etrafında bir düzine alçak masa bir yarım daire oluşturacak biçimde yerleştirilmişti ve her yuvarlak masanın etrafında, yastıklar üzerine uzanmış imparatoriçenin böyle bir onura layık gördüğü insanlar bulunuyordu. Erland gelip İmparatoriçenin önünde durdu ve başıyla selam verdi, kendi amcasına, krala yapacağından daha fazla değil. James, Gamina ve Locklear, Protokol Görevlisi'nin kendilerine öğrettiği şekilde, doğrulmak için bir işaret bekleyerek dizlerini kırdılar.</p>
	<p class="block_4"> </p>
	<p class="block_5">"Adalar'dan gelen genç prensimiz selametteler mi?"</p>
	<p class="block_4"> </p>
	<p class="block_5">Kadının sesi ağır bir yaz öğleden sonrasını bıçak gibi kesen şimşek gibiydi ve Erland sesin tonu karşısında neredeyse sıçradı. Bu basit soru genç adamın ifade edebilme yeteneğinin ötesinde ayrıntılar ve anlamlar içeriyordu. Erland, beklenmedik bir panik atağını bastırarak mümkün olduğu kadar sakin bir tavırla yanıt verdi. "İyiyim, majesteleri. Amcam, Adalar Kralı, sağlığınızın ve esenliğinizin devamı dileklerini gönderdi."</p>
	<p class="block_4"> </p>
	<p class="block_5">İmparatoriçe kıkırdayarak, "Bilmukabele, prensim. Bu salonda bulunanlar içinde, onun en iyi dostu benim, hiç şüpheniz olmasın," diye yanıtladı. İç geçirdi ve ardından, "Bu yıldönümü meselesi sona erdiğinde, Kesh'in Adalar'ın esenliğinin devamı konusundaki iyi dileklerini ona iletin. Ortak pek çok yönümüz var. Şimdi, maiyetinizdekiler kimler?"</p>
	<p class="block_4"> </p>
	<p class="block_5">Erland takdimleri yaptı ve bu bittiğinde imparatoriçe doğrulup herkesi şaşırtarak, "Kontes, yanıma gelme nezaketini gösterir misiniz?" dedi.</p>
	<p class="block_4"> </p>
	<p class="block_5">Gamina, James'e hızlı bir bakış attı ve ardından kendisini imparatoriçenin hemen önüne çıkartan on basamaktan yukarı ilerledi. "Siz Kuzeyliler çok zarif olabiliyorsunuz, ancak sizin gibisini hiç görmemiştim," dedi yaşlı kadın. "Aslen Yıldızlimanı civarından değilsiniz, öyle değil mi?"</p>
	<p class="block_4"> </p>
	<p class="block_5">"Hayır, majesteleri," diye cevapladı Gamina. "Ben, Romney'in kuzeyindeki dağlarda doğdum."</p>
	<p class="block_4"> </p>
	<p class="block_5">İmparatoriçe, bu her şeyi açıklıyormuş gibi başıyla onayladı. "Eşinize dönün, hayatım. Bakışlarınız egzotik havasıyla oldukça güzeller."</p>
	<p class="block_4"> </p>
	<p class="block_5">Gamina basamaklardan inerken, imparatoriçe, "Ekselansları, maiyetiniz için bir masa düzenlendi. Bizimle yemek yemeniz beni çok memnun edecektir."</p>
	<p class="block_4"> </p>
	<p class="block_5">Prens yeniden eğildi ve "O şeref bize ait, majesteleri." dedi.</p>
	<p class="block_4"> </p>
	<p class="block_5">Gösterilen, biri hariç imparatoriçeye en yakın masaya yerleştiklerinde bir başka saray mensubu belirdi ve "Prens Awari, Adı Kesh Olan'ın oğlu," duyurusunda bulundu. Erland'la o öğleden sonra tanışan prens, Erland'ın maiyetinin kabul edildiği kapıdan başka, sarayın gurubun konuk edildiğinden farklı bir kanadından geldiğini varsaydığı yan kapılardan birinden girişini yaptı.</p>
	<p class="block_4"> </p>
	<p class="block_5">"Ekselanslarına tavsiyede bulunacak olursam," diye bir ses geldi Erland'ın sağından ve döndüğünde Kafi Abu Harez'in, prensle Kont James'in arasından kendisini göstermeye çalıştığını fark etti. "Majesteleri, refah içinde olsunlar, bu kadar yeni şey arasında rahatsızlık duyabileceğinizi düşünüp yanınızda oturmam ve aklınıza gelebilecek her türlü sorunuzu yanıtlamam için beni görevlendirdi."</p>
	<p class="block_4"> </p>
	<p class="block_5">Tahmin et bakalım neyi merak ediyoruz, diye aktı Gamina'nın düşünceleri. Erland hafifçe başını salladı ve Kafi'ye, Erland bunu sadece düşünüyormuş gibi geldi, ancak Gamina kendisiyle aynı fikirde olduğunu biliyordu. Ardından saray görevlisi bağırdı, "Prenses Sharana!" Awari'nin ardından, görünüşünden Erland'ın yaşlarında olduğu anlaşılan genç bir kadın geldi. Erland, imparatoriçenin torununu gördüğünde, soluğunun boğazında düğümlendiğini hissetti. Bu güzel kadınlar diyarında, insanın aklını başından alacak gibiydi. Elbisesi, diğerlerinin tarzındaydı, ancak imparatoriçe gibi o da keten bir yelek giyiyordu -ve cazibesi gözlerden uzak tutulduğu için daha da artıyordu.</p>
	<p class="block_4"> </p>
	<p class="block_5">Kolları ve yüzü, sıcak Kesh güneşi tarafından altın rengine çevrilmiş, açık badem rengindeydi. Saçları alnından ve omuzlarından kesilmiş, kare biçimli ve stilsizdi, ancak saçları arkadan mücevher ve altınlarla birlikte uzun bir şekilde örülüydü. Ardından görevli bağırdı, "Prenses Sojiana." Locklear neredeyse yerinden fırlayacaktı. Eğer Prenses Sharana yeni çiçek açan bir tazeyse, annesi Sojiana boyunca bir güzellikti. Atletik yapılı, uzun boylu bir kadındı, bir dansçı edasıyla hareket ediyordu, her adım vücudunu en iyi şekilde sergileyecek şekilde tasarlanmış gibiydi. Ve sıradışı bir vücudu vardı, uzun uzuvlu, düz karınlı ve büyük göğüslü. Yağdan eser olmamasına karşın dolgun ve sıkı kaslarına rağmen yumuşak gözüküyordu. Beyaz etekliği beyaz kemer yerine altın bir kuşakla birlikte giymişti.</p>
	<p class="block_4"> </p>
	<p class="block_5">Kollarına altından iki yılan dolanmıştı ve boynunun çevresine alev renginde opalle süslenmiş altın bir gerdanlık takmıştı ve bunların hepsi esmer, yanık tenini ortaya çıkarıyordu. Saçları şarap emdirilmiş ahşap kahverengisi ve kahverengi olduğu kadar da kırmızıydı. Ve vücudu kadar çarpıcı yüzündeki ürkütücü yeşil gözler annesine saygıyla bakıyordu.</p>
	<p class="block_4"> </p>
	<p class="block_5">"Tanrım", dedi Locklear, "çok etkileyici."</p>
	<p class="block_4"> </p>
	<p class="block_5">Çöl adamı da bu fikre katıldı. "Prenses, safkanın en güzelleri arasında kabul edilir, lordum baron." Yorumunda kontrol altında tuttuğu bir ton vardı. James, Kafi'ye yüzünde tuhaf, sorgulayan bir ifadeyle baktı, ancak çöl adamı konuşmak konusunda isteksizmiş gibi görünüyordu. James'in bakışlarına bir süre katlandıktan sonra, Locklear'ın annesinin yanına gelen prensese, kendinden geçmiş bir halde bakışını gözlemleyerek, sonunda, "Lord Locklear, bir uyarıda bulunma gereği hissediyorum," dedi. Kürsüye ulaşan Prenses Sojiana'ya bir kez daha baktı ve fısıldadı, "imparatoriçeden sonra, bu salonda bulunan en tehlikeli kadındır. Ve bu onu dünyadaki ikinci en tehlikeli kadın yapar."</p>
	<p class="block_4"> </p>
	<p class="block_5">Locklear küstahça bir sırıtmayla, "İnanırım. Nefes kesici. Ama sanırım meydan okumak için ortaya çıkabilirim."</p>
	<p class="block_4"> </p>
	<p class="block_5">Gamina bu kaba şaka karşısında ona karanlık bir bakış attı, ancak çöl adamı zoraki bir şekilde gülümsedi. "Size bu ayrıcalığı verebilir. Zevklerinin... maceraperest olduğu söylenir."</p>
	<p class="block_4"> </p>
	<p class="block_5">Locklear'ın kadından başka bir şeyi dinleyemeyecek kadar büyülenmiş olmasına karşın, James, Kafi'nin asıl mesajını kaçırmadı. James, Kafi'ye teşekkür mahiyetinde hafif bir baş hareketi yaptı.</p>
	<p class="block_4"> </p>
	<p class="block_5">Awari ve Sharana'dan farklı olarak, Sojiana imparatoriçenin önünde sadece eğilip, imparatorluk ailesine ayrılmış masaya çekilmedi; eğildi ve konuştu.</p>
	<p class="block_4"> </p>
	<p class="block_5">"Annem iyiler mi?" diye sordu resmi bir tonla.</p>
	<p class="block_4"> </p>
	<p class="block_5">"İyiyim, kızım. Bugün de Kesh'de hükmümüz sürüyor."</p>
	<p class="block_4"> </p>
	<p class="block_5">Prenses eğildi ve "Öyleyse dualarım kabul olmuş," dedi. Ardından kardeşinin ve kızının yanına oturmak için hareketlendi ve hizmetçiler salona girdiler. Dikkate değer sayıda çeşitli tabak çanak birbiri arkasına sunuldu ve Erland her an neyi deneyeceğini düşünmek zorunda kaldı- Şaraplar sunuldu, sert ve tatlı, kırmızı ve beyaz, sonuncusu Koruyucu Dağlar'ın tepelerinden getirilmiş buzlarla serinletilmişti.</p>
	<p class="block_4"> </p>
	<p class="block_5">Erland Keshli'ye "Söyleyin bana bakalım, neden imparatorluk ailesi en son girdi?" diye sordu.</p>
	<p class="block_4"> </p>
	<p class="block_5">Kafi, "Bizler Kesh'te işleri tuhaf yollardan hallederiz, en az öneme sahip olanlar önden girer, köleler ve hizmetçiler ve ikinci dereceden saray görevlileri; bunlar her şeyi asil doğanlar için hazırlarlar. Ardından, Adı Kesh Olan girer ve kürsüsündeki yerini alır ve sonra asil doğan ya da layık olanlar girerler, yine en azdan en çok önemliye doğru. İmparatorluk ailesi hariç, davetliler arasında en yüksek rütbeli soylu sizsiniz, bu yüzden Prens Awari'den hemen önce girdiniz."</p>
	<p class="block_4"> </p>
	<p class="block_5">Erland başını salladı, derken bir tuhaflık dikkatini çekti. "Bu demek oluyor ki yeğeni, Sharana..."</p>
	<p class="block_4"> </p>
	<p class="block_5">"Bu sarayda prensten daha yüksek bir mevkide," diyerek tamamladı Kafi, odaya göz gezdirerek. "Bu aile içi bir münakaşayla alakalı bir şey, prensim."  Ve burada konuşmak istemediği bir şeyler, diye ekledi Gamina. Erland ona baktı, onun düşüncelerini okumuyorum, ekselansları. Bana izin vermeyen kimseye bunu yapmam, ancak o... düşüncelerini resmen ilan ediyor. Daha iyi açıklayamam, ancak birçok şey hakkında konuşmamak için kendisini zorluyor.</p>
	<p class="block_4"> </p>
	<p class="block_5">Erland fazla üstelemedi ve saray hakkında sorular sormaya başladı. Kafi, sorular onu komik, utandırıcı ya da skandal anekdotlara yönlendirebileceği zamanlar hariç, sorulara az çok, sıkılmış bir tarih hocasının yapacağı şekilde cevaplar verdi. Dedikoducunun teki olduğu belli olmuştu.</p>
	<p class="block_4"> </p>
	<p class="block_5">James, Kafi'nin cevaplarını akıl süzgecinden geçirirken, daha ziyade diğerlerinin konuşmasını tercih etti. Yemek devam ederken, ipuçlarını, ondan bundan umutlandırıcı ufak kısımları birleştirdi ve zaten bilmekte olduğu şablonla örtüştürdü. Kesh, karınca yuvası gibi bir yerdi ve düzeni sağlayan yalnızca bu yuvanın kraliçesi, imparatoriçenin varlığıydı. Hizipler, eski ulusal rakipler ve uzun süren düşmanlıklar Kesh saray hayatının bir parçasıydı ve İmparatoriçe imparatorluğu, bir hizbi diğerine karşı kullanarak ayakta tutuyordu.</p>
	<p class="block_4"> </p>
	<p class="block_5">James güzel, keskin, kırmızı şarabı yudumladı ve bu piyesteki rollerinin ne olması gerektiğini düşündü, çünkü varlıklarının, politik çıkarlarını ilerletmek isteyen birileri tarafından zaptedileceğini çizmelerinin vurduğunu bildiği kesinlikle biliyordu. Soru, bunu kimin, hangi güdülerle yapacağıydı. Kendi kendine, böyle birisinin, Erland'ın saraydaki varlığından nasıl faydalanmaya kalkışabileceğini hatırlattı. Sarayda en azından bir hizibin Erland'ın ölmesini ve krallıkla imparatorluk arasında savaş çıkmasını istediği aşikârdı. James odaya bakındı ve tekrar keskin kırmızı şarabın tadına baktı. Şarabın tadını çıkarırken, çok tuhaf bir ülkede bir yabancı olduğunu ve burada yolunu bulmayı çabucak öğrenmesi gerekeceğini düşündü. Etraftaki yüzlere dikkat ederek ve karşılığında yarım düzineden fazlasının kendisini incelediğini fark ederek bakışlarını ortalıkta dolaştırdı.</p>
	<p class="block_4"> </p>
	<p class="block_5">İç geçirdi. Zamanı olacaktı ve saraydaki ilk gecelerinde birçok belanın geleceğinden şüphelendi. Çünkü eğer kendisi Erland'ı öldürmekle görevli olsaydı, bunu şüpheleri çekecek daha çok konuğun bulunduğu bir zamanda yapardı ve ölümün etkisini imparatoriçenin yıldönümünü daha da çok mahvederdi. Tabi Erland'ın ölmesini isteyen, imparatoriçenin kendisi değilse diye düzeltti. Tabağından, incelikle hazırlanmış bir parça kavun aldı ve yedi. Kavunun tadına varırken, ülkenin sorunlarını birkaç saatliğine unutmaya karar verdi. Fakat bir dakikadan daha kısa bir süre içinde, bakışlarının bir sonraki atağın nerden gelebileceğine dair bir ipucu ararken yeniden odada dolaştığını fark etti.</p>
	<p class="block_9" id="calibre_pb_8"> </p>
</body></html>
