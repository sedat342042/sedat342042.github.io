<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 4 Büyücü ve Cam Küre</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos1274332" class="calibre1"><span class="calibre2">
</span></p><p class="calibre12"><span class="calibre2"><span class="bold">YEDİNCİ</span></span>
<span class="calibre2"><span class="bold">BÖLÜM</span></span></p><p class="calibre3"><span class="calibre2"> </span></p><p class="calibre3"><span class="calibre2"><span class="italic">KÜRENİN ALINIŞI</span></span></p><p class="calibre5" style="margin:0pt; border:0pt; height:1em"> </p><p class="calibre9">Malum bir fahişeyle malum bir barmen ağızlan bir karış açık kanlı aya bakarlarken Kimba Rimer aksırarak uyandı.</p><p class="calibre9">Kahretsin, diye düşündü. Soğuk almışım! Tam da Hasat'ta. İki gün boyunca dışarlarda dolaşmam gerekiyor. Bu durumda...</p><p class="calibre9">Bir şey burnunun ucuna dokundu ve adam tekrar aksırdı. Dar göğsünden ve kupkuru ağzından yükselen aksırık karanlık odada küçük kalibre bir tabancanın sesi gibi yankılandı.</p><p class="calibre9">Rimer, "Kim var orada?" diye bağırdı.</p><p class="calibre9">Ona cevap veren olmadı. Rimer'în gözlerinin önünde birdenbire bir hayal belirdi. İğrenç, vahşi bir kuş. Gündüz içeri girmiş olmalıydı, şimdi karanlıkta uçuşuyordu. O uyurken kanatları yüzüne çarpmıştı. Rimer'in tüyleri diken diken oldu. Kuşlar, böcekler, yarasalar, hepsinden de nefret ederdi. Yatağın yanındaki masada duran gaz lambasına öyle telaşla uzandı ki, az kalsın yere deviriyordu.</p><p class="calibre9">Lambayı kendine doğru çekerken yine o tüy gibi şeyi hissetti. Bu kez yanağına dokundu. Rimer bağırarak yastıklarına doğru büzüldü. Lambayı göğsüne bastırmıştı. Yanındaki düğmeyi çevirdi. Gaz hışırdadı. Kıvılcım çıkaracak düğmeye basınca lamba yandı. Sönük ışığının oluşturduğu dairenin içinde uçuşan bir kuş yoktu. Clay Reynolds karganın kenarına ilişmişti. Bir elinde Mejis'in kâtibini gıdıkladığı kuş tüyü vardı. Diğer eliyse kucağına yayılmış olan pelerinin altındaydı, gözükmüyordu.</p><p class="calibre9">Reynolds, kentin batısındaki koruda Rimer'le karşılaştıkları ilk an ondan nefret etmişti. Eyebolt Kanyonu'nun gerisindeki, şimdi Latiao'yla birliklerinin önemli bir bölümünün kamp kurdukları o yerdeki buluşma rüzgârlı bir gecede olmuştu. Reynolds ve diğer Büyük Tabut Avcıları korudaki açıklığa girdikleri sırada yanında Lengyll'le Croydon olan Rimer küçük bir ateşin önünde oturuyordu. Reynolds'un pelerini etrafında dalgalanıyordu.</p><p class="calibre9">Rimer, "Sai Manto," demiş, diğerleri de gülmüşlerdi. Aslında zararsız bir şakaydı bu. Ama Reynolds'a hiç de zararsız gibi gelmemişti.</p><p class="calibre9">Silahşorun gördüğü ülkelerin çoğunda "manto" sözcüğü "pelerin" değil, "eğilen" ya da "dayanan" anlamına geliyordu. Eşcinseller için kullanılan argo bk sözcüktü. Deneyimli, görmüş geçirmiş bir adam görüntüsünün altında aslında taşralı olan Rimer'in bu deyimi bilmediği Reynolds'un aklına bile gelmemişti. İnsanların kendisini ne zaman aşağıladıklarını bilirdi. Ve mümkün olduğu zaman da böyle birine bunu ödetirdi.</p><p class="calibre9">Ve Kimba Rimer'in ödeme günü de gelmişti.</p><p class="calibre9">"Reynolds? Ne yapıyorsun? Buraya nasıl gir..."</p><p class="calibre9">Yatağa ilişmiş olan adam, "Sen yanlış kovboyu düşünüyorsun," diye cevap verdi. "Şimdi karşındaki Reynolds değil. Sadece Senyor Manto." Pelerinin altından elini çıkardı. Elinde iyice bilenmiş bir cuchillo vardı. Reynolds onu bu geceki işi düşünerek aşağı pazardan almıştı. Silahşor elini kaldırdı ve otuz santimlik bıçağı Rimer'in göğsüne sapladı. Ucu adamın sırtından çıktı. Rimer şimdi iğnelenmiş bir böceğe benziyordu. Reynolds, bir tahtakurusuna, diye düşündü.</p><p class="calibre9">Lamba Rimer'in elinden kayarak yataktan aşağıya yuvarlandı. Küçük halının üzerine düştü ama kırılmadık Dipteki duvara Rimer'in çırpınan çarpılmış gölgesi vuruyordu. Diğer adamın gölgesi ise onun üzerine aç bir akbaba gibi eğilmişti.</p><p class="calibre9">Reynolds bıçak tutan elini kaldırdı. Çevirdi: Şimdi baş ve işaret Parmakları arasındaki mavi tabut dövmesi tam Rimer'in gözlerinin önündeydi. Silahşor adamın açıklığın bu yanında göreceği son şeyin bu olmasını istiyordu.</p><p class="calibre9">Reynolds, "Haydi şimdi de benimle alay et de görelim," dedi. Sırıttı. "Haydi. Konuş bakalım."</p><p class="calibre9">Belediye Başkanı Thorin sabah beşe doğru korkunç bir rüyadan uyandı. Rüyasında pembe gözlü bir kuş bir ileri bir geri, ağır ağır Baronluk'un üzerinde dolaşıyordu. Gölgesinin düştüğü her yerde otlar sararıyor, şoka uğrayan yapraklar ağaçlardan dökülüyordu. Ürünler mahvoluyordu. Gölge Thorin'in yeşil, güzel memleketini kısır topraklara dönüştürüyordu. Adam uyanmadan önce, burası benim memleketim olabilir, diye düşündü. Ama o kuş da benim. Thorin karyolanın bir yanına büzülerek top gibi oldu. Benim kuşum. Onu buraya ben getirdim. Kuşu kafesinden salıverdim.</p><p class="calibre9">Artık bu gece daha fazla uy uyamayacaktı. Bunu biliyordu. Bir bardağa su koyarak içti. Sonra çalışma odasına gitti. Dalgın dalgın kabaetlerinin arasına giren gecelik entarisini çekiştiriyordu. Gecelik takkesinin ucundaki püskül kürek kemiklerinin arasında sallanıyordu. Her adımda dizleri çatırdıyordu.</p><p class="calibre9">Rüyanın ifade ettiği suçluluk duygusuna gelince... Eh, olan oldu artık. Jonas ve arkadaşları yapmak için geldikleri (ve bol para da aldıkları) işi bir gün sonra başaracaklar. Ondan bir gün sonra da çıkıp gidecekler. Uçup git, pembe gözlü, uğursuz gölgeli kuş! Geldiğin yere uç. Büyük Tabut Avcıları'nı da birlikte götür.</p><p class="calibre9">Nasıl olsa Yılın Sonu'nda Susan'la ilgilenecek ve böyle şeyleri düşünmek için zamanı olmayacaktı. Ya da böyle rüyalar görecek hali.</p><p class="calibre9">Zaten gözle görülür ibaretleri olmayan rüyalar sadece birer düş sayılırlardı. Birer kehanet değil!</p><p class="calibre9">Gözle görülecek işaret çalışma odasının perdelerinin altından çıkan botlardı; sadece soyulmuş burunları gözüküyordu. Ama Thorin o tarafa hiç bakmadı. Gözlerini en sevdiği koltuğunun yanındaki içki şişesine dikmişti. Sabahın beşinde kırmızı şarap içmeye alışılmaması gerekirdi. Ama bir kez içmenin bir zararı olmazdı. Tanrıların adına, korkunç bir rüya görmüştü...</p><p class="calibre9">Thorin ocağın önündeki berjere oturarak, "Yarın Hasat Günü," dedi. "Eh, insan Hasat zamanı biraz yoldan çıkabilir."</p><p class="calibre9">Kadehe şarap doldurdu. Bu dünyada içeceği son içkiydi bu. Midesi ateş gibi yanarken öksürmeye başladı. Sonra sıcaklık boğazına doğru çıkarak onu ısıttı. Belediye Başkanı şimdi daha iyiydi. Evet, çok daha iyi. Şimdi ne dev kuşlar vardı, ne uğursuz gölgeler. Kollarını uzatarak kemikli parmaklarını kenetledi. Eklemlerini çatırdattı.</p><p class="calibre9">Biri Thorin'in sol kulağına, "Kemiklerini çatırdatmandan nefret ediyorum, sıska köpek," dedi.</p><p class="calibre9">Belediye Başkanı irkildi. Kalbi de göğsünün içinde sıçradı sanki. Elindeki boş kadeh fırladı, ocağa düşerek kırıldı.</p><p class="calibre9">Thorin daha bağıramadan Roy Depape başkanın gecelik takkesini eliyle yere itti. Adamın seyrek saçlarını kavradı ve kafasını geriye doğru çekti. Depape'in diğer elindeki bıçak Reynolds'un kullandığı kadar özel değildi. Ama yine de yaşlı adamın gırtlağını kolaylıkla yardı. Loş odada kırmızı kanlar etrafa sıçradı. Depape, Thorin'in saçlarını bırakarak arkasına saklandığı perdelere doğru gitti. Yerden bir şeyi aldı. Cuthbert'in "nöbetçisi"ydi bu. Depape geri dönerek onu ölmek üzere olan başkanın kucağına bıraktı.</p><p class="calibre9">Ağzı kan dolu olan Thorin gargara yaparmış gibi bir sesle, "Kuş..." dedi. "Kuş!"</p><p class="calibre9">"Evet, ihtiyar. Böyle bir anda bunu farketmen hayret verici. Bunu itiraf etmeliyim." Depape, Thorin'in başını tekrar geri çekti. Bıçağını hızla hareket ettirerek yaşlı adamın gözlerini oydu. Gözlerden biri ateş yanmayan ocağa yuvarlandı. Diğeriyse duvara çarparak ocakta kullanılan maşanın üzerinden kaydı. Thorin'in sağ ayağı bir an titredi, sonra da hareketsiz kaldı.</p><p class="calibre9">Geride yapılacak tek iş kalmıştı.</p><p class="calibre9">Depape etrafına bakındı ve Thorin'in gecelik takkesini gördü. Ucundaki püskülün işe yarayacağına karar verdi. Takkeyi alıp püskülü Belediye Başkanı'nın kucağındaki kan gölcüğüne batırdı. Onunla duvara iyi Adam'ın sigul'u olan göz resmi çizdi.</p><p class="calibre9">Geriye doğru bir adım atarak, "İşte oldu," diye mırıldandı. "Eğer bu onların işini bitirmezse bu dünyada hiçbir şey bitiremez demektir."</p><p class="calibre9">Bu doğruydu. Şimdi geriye cevaplanmamış bir tek soru kalıyordu: Roland'ın ka-tet'ini canlı ele geçirilebilecek miydi?</p><p class="calibre9">Jonas, Fran Lengyll'e adamlarını nerelere yerleştirmesi gerektiğim iyice anlatmıştı. İki kişi ahırın içine, altı dışarıya. Bu altılı gruptan üçü paslanmış eski aletlerin arkasına, ikisi yanmış evin kalıntılarının arasına saklanacaklardı. Biri... yani Dave Hollis de ahırın damına çıkıp sinecek ve etrafı gözetleyecekti. Lengyll gruptakilerin işlerini ciddiye almalarına sevindi. Evet, onlar sadece birer çocuktular. Ama bir keresinde Büyük Tabut Avcıları'nı yenmiş olan çocuklar.</p><p class="calibre9">Şerif Avery başlangıçta her şeye komuta ediyormuş gibi bir tavır takındı. Ama Bar K.'ye seslerini duyuracak kadar yaklaştıkları zaman durum değişti. Makineli tüfeğini omzuna atmış olan (ve atının sırtında yirmi yaşında yaptığı gibi dimdik oturan) Lengyll komutayı ele aldı. Soluk soluğa kalan ve endişeli olduğu anlaşılan Avery bu yüzden alınmadı. Tersine rahatlamış gibiydi.</p><p class="calibre9">Lengyll, adamlarına, "Size nereye gideceğinizi söyleyeceğim," dedi. "Yani bana söylenenleri tekrarlamayacağım." Karanlıkta adamların suratları koyuca birer leke gibi gözüküyordu. "Kendim için size sadece bir tek şeyi açıklayacağım: Onları canlı olarak ele geçirmemiz şart değil. Ama öyle olursa daha iyi. Çünkü onları sıradan insanların cezalandırmasını istiyoruz. Bütün yaptıklarının cezasını çekmeliler. Bunu unutmayın. Onun için size şimdi şunu söylüyorum: Ateş edilmesi gerekiyorsa ateş edin. Ama sebepsiz yere ateş eden olursa onun suratının derilerini yüzerim. Anlaşıldı mı?"</p><p class="calibre9">Adamlar cevap vermediler. Ama anladıkları belliydi.</p><p class="calibre9">Lengyll, "Pekâlâ," dedi. Suratı ifadesizdi. "Size bir dakika veriyorum. Koşum takımlarının şıngırdamaması için maden kısımların üzerine bez sarın. Ondan sonra gideceğiz. Artık kimse konuşmayacak, bir tek kelime bile söylemeyecek."</p><p class="calibre9">Roland, Cuthbert ve Alain o sabah altıyı çeyrek geçe yatakhaneden çıktılar. Verandada sıraya dizilerek durdular. Alain kahvesini bitiriyordu. Cuthbert kaşınıyor ve geriniyordu. Roland gömleğinin düğmelerini ilikliyor ve güneybatıya, Kötü Çayırlar'a doğru bakıyordu. Pusuyu ve Susan'ı düşünüyordu. Onun gözyaşlarını. Kız, "Açgözlü, ihtiyar ka! "demişti. "Ondan öyle nefret ediyorum ki!"</p><p class="calibre9">Delikanlının önsezileri henüz uyanmamıştı. Aiain'in, Jonas'ın güvercinleri öldürdüğü gün durumu sezen "dokunuşu" hafifçe titremiyordu bile. Cuthbert'e gelince...</p><p class="calibre9">O da şafağın aydınlatmaya başladığı gökyüzüne bakarak, "Sakin bir gün daha," diye bağırdı. "Rahat bir gün daha. Sessiz bir gün daha. Bu sessizliği âşıkların iç çekişleri ve atların nal sesleri bozacak."</p><p class="calibre9">Alain, "Senin saçmalıklarını dinleyeceğimiz bir gün daha," dedi. "Haydi gelin."</p><p class="calibre9">Delikanlılar avluda ilerlediler. Üzerlerine dikilmiş olan sekiz çift gözü hissetmediler bile. Kapının iki tarafında bekleyen adamların yanından geçerek ahıra girdiler. Adamlardan biri eski bir sabanın arkasına saklanmıştı, biri de karmakarışık bir saman yığınının gerisine. İkisi de silahlarını çekmişlerdi.</p><p class="calibre9">Sadece Aceleci kötü bir şeyler olduğunu sezmişti. Ayaklarını yere vuruyor, gözlerini deviriyordu. Roland onu bölmesinden geri geri çıkarırken hayvan şaha kalkmaya da çalıştı.</p><p class="calibre9">Genç silahşor, "Hey, oğlum," diyerek etrafına bakındı. "Galiba örümceklerden ürktü. Aceleci onlardan nefret ediyor."</p><p class="calibre9">Lengyll dışarda ayağa kalkarak iki elini birden salladı. Adamları sessizce ahırın kapısına doğru gittiler. Dave Hollis damda tabancasını çekerek doğruldu. Monoklünü yeleğinin cebine sokmuştu. Camın olmayacak bir anda ışıldamasını istemiyordu.</p><p class="calibre9">Cuthbert atını ahırdan çıkardı. Alain onu izledi. Roland en gerideydi. Durmadan tepinen iğdiş edilmiş küheylanın dizginlerini iyice kısa tutuyordu.</p><p class="calibre9">Cuthbert neşeyle, "Bakın," dedi. Onun ve arkadaşlarının hemen arkasında duran adamların farkında bile değildi. Kuzeyi işaret ediyordu, "işte, ayı biçiminde bir bulut! Bu şans..."</p><p class="calibre9">Fran Lengyll, "Kımıldamayın, çocuklar," diye seslendi. "Tanrıları Çiğneyen ayaklarınızı bile oynatmayın."</p><p class="calibre9">Roland bağırdı. "Hayır, Al! Hiç kımıldama! Sakın!" Çaresizlik bobini zehir gibi yakıyordu. Ama yine de sakın sakin duruyordu. Alain'le Cuthbert de aynı şeyi yapmalıydılar. Kımıldadıkları takdirde öldü aileceklerdi. Delikanlı tekrar seslendi. "Kımıldamayın! İkiniz de!"</p><p class="calibre9">"Akıllıca davranıyorsun, ahbap." Lengyll'in sesi daha yakından gelmişti şimdi. Buna birkaç kişinin ayak sesleri eşlik ediyordu. "Ellerinizi arkanıza götürün."</p><p class="calibre9">Roland'ın iki yanında gölgeler belirdi. Sabahın ilk ışıklarında upuzundular. Delikanlı, soldaki gölgenin iriliğinden o tarafta duranın Şerif Avery olduğunu tahmin etti. Herhalde adam bugün onlara beyaz çay ikram etmeyecekti.</p><p class="calibre9">"Çabuk ol, Dearborn! Ya da adın neyse! Ellerini arkana uzat. Belinin hizasına. Arkadaşlarına nişan aldık. Üçünüz yerine ikinizi götürürsek yaşam yine devam eder."</p><p class="calibre9">Roland, bizi yakalarken hiçbir tehlikeyi göze alamıyorlar, diye düşündü. Ve bir an garip bir gurur duydu. Sonra bunu acı bir duygu izledi. Ağzındaki bu acılık kaybolmadı.</p><p class="calibre9">"Roland!" Konuşan Cuthbert'ti. Sesinde panik vardı. "Roland, yapma!"</p><p class="calibre9">Ama hiç seçenekleri yoktu. Roland ellerini arkaya uzattı. Aceleci usulca, sitem edermiş gibi kişnedi. Sanki, "Bu çok uygunsuz," diyordu. At sonra uzaklaşarak, yatakhanenin verandasının yakınında durdu.</p><p class="calibre9">Lengyll, "Bileklerinde madenin dokunuşunu hissedeceksin," diye açıkladı. "Esposas."</p><p class="calibre9">Roland'ın bileklerini soğuk iki halka kavradı. Bir şıkırtı oldu. Sonra kelepçeler çocuğun bileklerini iyice sıktı.</p><p class="calibre9">Bir başkası, "Tamam," dedi. "Şimdi sen, oğlum."</p><p class="calibre9">"Bunu yaparsam kahrolayım!" Cuthbert'in sesinden sinir krizinin eşiğinde olduğu anlaşılıyordu.</p><p class="calibre9">Bir gürültü oldu. Bunu can acısını belirten boğuk bir feryat izledi. Roland döndü. Alain bir dizinin üzerine çökmüş, sol elini alnına bastırmıştı. Yüzünden kanlar akıyordu.</p><p class="calibre9">Jake White, "Öbürüyle de ilgileneyim mi?" diye sordu. Elindeki tabancayı çevirmiş, silahı namlusundan tutuyordu. "Sabahın bu saatinde kendimi çok güçlü hissediyorum."</p><p class="calibre9">"Hayır!" Cuthbert dehşet ve üzüntüyle kıvranıyordu. Arkasında üç silahlı adam sahneyi endişe ve açgözlülükle seyrediyorlardı.</p><p class="calibre9">"O halde uslu bir çocuk gibi ellerini arkana uzat."</p><p class="calibre9">Ağlamamaya çalışan Cuthbert söyleneni yaptı. Onun bileklerine Dosas'ı Şerif Yardımcısı Bridger taktı. Başka iki adam Alain'i hızla iterek yerden kaldırdılar. Çocuk bir an sendeledi ama sonra bileğine kelepçeler geçirilirken dimdik durdu. Roland'la göz göze geldiler. Alain gülümsemeye çalıştı. Bazı bakımlardan bu sabahki pusunun en kötü anıydı bu. Roland arkadaşına başını salladı ve kendi kendine bir söz verdi. Bin yaşıma kadar da yaşasam beni bir daha böyle yakalamalarına izin vermeyeceğim!</p><p class="calibre9">Lengyll bu sabah kordon gibi kravat yerine bir çiftçi eşarbı takmıştı. Roland onun arkasında haftalar önce Belediye Başkanı'nın "Hoşgeldiniz" ziyafetinde giydiği küt kuyruklu ceket olduğunu düşündü. Lengyll'in yanında Şerif Avery duruyor, heyecan ve endişe.yüzünden kesik kesik soluyordu.</p><p class="calibre9">Sonra, "Çocuklar," dedi. "Baronluk aleyhine suç işlediğiniz için tutuklandınız. Suçlarınız vatana ihanet ve cinayet."</p><p class="calibre9">Alain yavaşça, "Biz kimi öldürdük ki?" diye sordu. Gruptaki adamlardan biri ya şok geçirdiğinden ya da alay etmek için güldü. Roland nedenini anlayamadık</p><p class="calibre9">Avery, "Bunu çok iyi biliyorsunuz," dedi. "Belediye Başkanı'nı ve kâtibini öldürdünüz. Şimdi..."</p><p class="calibre9">Roland merakla, "Bunu nasıl yapabildin?" diye sordu. Bu sözleri Lengyll'eydi. "Mejis senin vatanın. Kentin mezarlığında atalarının taşlarını gördüm. Bunu vatanına nasıl yapabildin, sai Lengyll?"</p><p class="calibre9">Lengyll, "Burada durup seninle gevezelik edecek değilim," diyerek Roland'ın omzunun üzerinden baktı. "Alvarez! Onun atını getir! Bunlar kadar usta çocuklar atlarını elleri arkalarında bağlıyken de sürebilirler..."</p><p class="calibre9">Roland onun sözünü kesti. "Hayır, bana anlatın. Hiçbir şey gizlemeyin, sai Lengyll. Birlikte geldiğiniz bu insanlar dostlarınız. Yakından tanımadığınız hiç kimse yok. Bunu nasıl yapabildiniz? Yakın bir akrabanızın etekleri uyurken açılsaydı, onun ırzına geçer miydiniz?"</p><p class="calibre9">Lengyll'in dudakları kımıldandı. Ama utanç ya da suçluluk yüzünden değil. Sadece Roland'ın söylediği şeyi edebe aykırı bulduğundan. "Gilead'da çocuklara ağızlarını bozmamaları gerektiğini öğretiyorlar, öyle değil mi?"</p><p class="calibre9">Avery'nin elinde bir tüfek vardı. Bilekleri kelepçeli genç silahşor yaklaşarak silahın kabzasını kaldırdı. "Ona kibar bir adamla nasıl konuşulacağını öğreteceğim. Gerçekten. Sen istersen kafasındaki bu düşünceleri vura vura temizleyeceğim."</p><p class="calibre9">Lengyll ona engel oldu. Yorulmuş gibi bir hali vardı. "Budalalık etme! Onu eyere atarak götürmek istemiyorum. Tabii ölürse o başka."</p><p class="calibre9">Avery silahını indirdi. Lengyll, Roland'a döndü.</p><p class="calibre9">"Nasihatten yararlanacak kadar fazla yaşayamayacaksın, Dearborn. Ama ben sana yine de bir öğüt vereceğim: Bu dünyada kazananlardan yana olmalısın. Rüzgârın ne yönden estiğini anlamalısın Böylece yön değiştirdiği zaman farkedebilirsin."</p><p class="calibre9">Cuthbert açık açık, "Sen babanın yüzünü unutmuşsun," dedi. "Gidi yerde sürünen pis kurtçuk!"</p><p class="calibre9">Bu, Lengyll'i Roland'ın sözlerinden çok daha fazla etkiledi. Güneş ve rüzgârdan yanmış yanaklarının birdenbire kızarmasından anlaşılıyordu böyle olduğu.</p><p class="calibre9">"Onları atlara bindirin," diye emretti. "Bir saat içersinde hapsedilmelerini istiyorum!"</p><p class="calibre9">Aceleci'nin sırtına binmesi için Roland'ı öyle hızla kaldırdılar ki, delikanlı neredeyse diğer taraftan düşecekti. Ama Dave Hollis onu yakaladı ve çocuğun botlu ayağını üzengiye soktu. O arada da genç silahşora endişe ve yarı utançla hafifçe gülümsedi.</p><p class="calibre9">Roland ciddi bir tavırla, "Seni burada gördüğüm için üzgünüm," dedi.</p><p class="calibre9">Şerif yardımcısı, "Ben de burada olduğum için üzgünüm," diye mırıldandı. "Suçunuz cinayet idiyse bunu daha önce yapmış olmalıydınız. Arkadaşın da kartvizitini bırakacak kadar küstahça davranmamalıydı." Başıyla Cuthbert'i işaret etti.</p><p class="calibre9">Roland'ın Şerif Yardımcısı Dave'in neden söz ettiği konusunda en ufak bir fikri bile yoktu. Ama bu da önemli değildi. Aslında hepsi onlara hazırlanan tuzağın bir parçasıydı. Buradaki adamlar da buna pek inanmıyorlardı. Herhalde Dave de öyle. Roland, ama tabii ilerki yıllarda bütün bunlara İnanacaklar, diye düşündü. Çocuklarına ve torunlarına olayı gerçekmiş gibi anlatacaklar. Atlarla gidip vatan hainlerini nasıl yakaladıklarından söz edecekler.</p><p class="calibre9">Genç silahşor dizlerini bastırarak Aceleci'yi döndürdü. Ve Jonas'ı gördü. Bar K.'nin avlusuyla Büyük Yol'a inen patikanın arasındaki kadının yanında duruyordu. Geniş göğüslü doru bir ata binmişti. Başında yeşil keçeden bir sürücü şapkası, arkasında da eski gri bir ceket vardı. Ceketin sol tarafını geriye doğru çekmiş ve belindeki tabancanın kabzası ortaya çıkmıştı. Jonas saçlarını bağlamamıştı bugün. Saçları omuzlarına kadar iniyordu.</p><p class="calibre9">Silahşor kibar bir tavırla şapkasını çıkararak Roland'ı selamladı. "Güzel bir oyundu bu. Kısa bir süre önce süt emen bir çocuk için çok ustaca oynadın."</p><p class="calibre9">Roland, "ihtiyar," dedi. "Sen çok fazla yaşadın."</p><p class="calibre9">Jonas gülümsedi. "Mümkün olsaydı bunun çaresine bakardın, öyle değil mi? Evet, öyle sanırım." Lengyll'e baktı. "Onların oyuncaklarını al, Fran. Özellikle keskin bıçaklarını. Tabancaları var ama üzerlerinde değil. O demirler konusunda sandıklarından daha fazla bilgim var. Şu komik çocuğun sapanını da unutma. Tanrılar adına, sakın onu unutayım deme! Kısa bir süre önce o sapanla Roy'un kafasını uçuracaktı nerdeyse."</p><p class="calibre9">Cuthbert, "Şu havuç saçlı kovboydan mı söz ediyorsun?" diye sordu. Atı altında kımıldanıp duruyor, Bert de düşmemek için sirkteki bir sürücü gibi sağa sola oynuyordu. "O kafasının yokluğunu farketmezdi ki? Testislerini belki, ama kafasını asla."</p><p class="calibre9">Jonas başını salladı. "Bu doğru olabilir." Adamların mızrakları ve Roland'ın kısa yayını toplamalarını seyrediyordu. Sapan Cuthbert'in kemerinin arkasında, çocuğun kendisinin yaptığı kılıfın içindeydi.</p><p class="calibre9">Roland, Roy Depape'in Bert'le başa çıkmaya kalkışmamasının adam için daha iyi olduğunu biliyordu. Çünkü Bert altmış metreden uçan bir kuşu vurabilirdi. Çocuğun solundan sarkan kesede çelik bir top vardı. Bridger onu da aldı.</p><p class="calibre9">Bütün bunlar olurken Jonas gözlerini Roland'a dikmiş gülümsüyordu. "Asıl adın nedir, piç? Haydi, itiraf et. Artık adını açıklamanın bir zararı olmaz. Nasıl olsa öleceksin. Bunu ikimiz de biliyoruz."</p><p class="calibre9">Roland hiç sesini çıkarmadı. Lengyll kaşlarını kaldırarak Jonas'a baktı. Silahşor omzunu silkerek başıyla kenti işaret etti. Lengyll de kafasını salladı. Derisi çatlamış, sert parmağıyla Roland'ı dürttü. "Haydi gel, çocuk. Gidelim."</p><p class="calibre9">Roland, Aceleci'nin iki yanını dizleriyle sıktı. At Jonas'a doğru gitti. Ve delikanlı birdenbire bir şeyi anladı. En iyi ve en doğru sezgileri gibi bu da birdenbire ortaya çıkmıştı. Ortada yokken bir an sonra bütün ayrıntılarıyla belirmişti.</p><p class="calibre9">Roland, Jonas'ın yanından geçerken, "Seni batıya kim gönderdi kurtçuk?" diye sordu. "Cort olamaz. Ona göre yaşlısın. Yoksa Cort'un babasının işi mi?"</p><p class="calibre9">Jonas'ın suratında bütün bunları eğlenceli buluyormuş ama yine de sıkılıyormuş gibi bir ifade vardı. Ancak bu ifade birdenbire kayboldu, şaşılacak bir an ak saçlı adam bir çocuğa dönüştü. Şok geçiren, yaralanan ve utanan bir çocuğa.</p><p class="calibre9">"Evet, Cort'un babasının işi. Bunun gözlerinden anlıyorum. Ve şimdi burada, Temiz Deniz'in kıyısındasın... Ama aslında burası senin için batı yine de. Senin gibi insanların ruhları hiçbir zaman batıdan ayrılamaz."</p><p class="calibre9">Jonas tabancasını çekerek horozu itti. Bunu öyle hızla yaptı ki, bu hareketini Roland o keskin gözleri sayesinde farkedebildi. Arkalarındaki adamlar mırıldandılar. Hem şok yüzünden ama daha çok hayranlıkla.</p><p class="calibre9">Lengyll dişlerini göstererek, "Aptallık etme, Jonas," diye homurdandı. "Onları yakalayıp ellerini bağlamak için kendimizi tehlikeye attık. Zaman da harcadık. Şimdi onları öldürecek misin?"</p><p class="calibre9">Jonas bu sözlere aldırmıyormuş gibiydi. Gözleri irileşmişti. Buruşuk dudakları titriyordu. Alçak, boğuk bir sesle, "Sözlerine dikkat et, Will Dearborn," dedi. "Hem de çok dikkat et. Şu anda bir kilo gücündeki tetiğe yarım kilo güç uyguluyorum."</p><p class="calibre9">"İyi ya, vur beni öyleyse!" Roland başını kaldırarak Jonas'a dik dik baktı. Vur, sürgün. Vur, kurtçuk. Vur, başarısızlığa uğramış adam. Sen hâlâ sürgündesin ve öyle öleceksin."</p><p class="calibre9">Çocuk bir an Jonas'ın onu gerçekten vuracağına inandı. Ve, bu kadar kolaylıkla yakalandığımız için utanç duyuyorum, diye düşündü. Onun için ölümü kabul edeceğim. Bu yeterli bir ceza olur. O anda Susan'ı unutmuştu. Bu gergin anda kimse soluk almıyor, ses çıkarmıyor, adamıyordu. Bu karşılaşmayı seyreden atlı ve yaya adamların iki boyutlu gölgeleri toprağın üzerine düşüyordu.</p><p class="calibre9">Sonra Jonas tabancasının horozunu iterek silahı kılıfına soktu.</p><p class="calibre9">Lengyll'e, "Onları kente götürüp hapishaneye tık," dedi. "Ve ben geldiğim zaman hepsini sağsalim görmeliyim. Saçlarının bir teline bile zarar vermeyin. Ben içlerinden birini öldürmemeyi başardığıma göre, sen de diğerlerine zarar vermekten kaçınabilirsin."</p><p class="calibre9">Lengyll, "Haydi," diye seslendi. Sesindeki o sert otoritenin birazı kaybolmuştu. Şimdi, girmek için fiş satın aldığı oyunda büyük paralar döndüğünü (çok geç) farkeden bir adamın sesiydi bu.</p><p class="calibre9">Atları sürdüler. Roland son bir defa dönüp geriye baktı. Soğuk bakışlı genç gözlerindeki aşağılayıcı ifade Jonas'ı yıllar önce Garland'da sırtında yaralar açan kırbaçtan daha çok sarstı.</p><p class="calibre9">Jonas kafile gözden kaybolduktan sonra yatakhaneye girdi. Çocukların silahlarını sakladıkları yerin üzerindeki tahtayı kaldırınca orada sadece iki tabanca olduğunu gördü. Birbirinin eşi olan koyu renk kabzalı tabancalar orada değildi. Herhalde Dearborn'un tabancalarıydı onlar.</p><p class="calibre9">"Aslında burası senin için batı yine de. Senin gibi insanların ruhları hiçbir zaman batıdan ayrılamaz. Sen hâlâ sürgündesin ve öyle de öleceksin."</p><p class="calibre9">Jonas, Cuthbert'le Alain'in batıya getirdikleri silahları parçalarına ayırdı. Alain silahı beline bile takmamış, onu sadece atış alanında kullanmıştı. Jonas dışarı çıkarak tabancaların parçalarını etrafa saçtı. Mümkün olduğu kadar uzağa attı onları. O soğuk mavi gözlerin bakışını unutmaya çalışıyor, kimsenin bildiğini sanmadığı sırrının açıklanmasının yarattığı şoktan kurtulmaya çabalıyordu. Roy'la Clay durumdan şüpheleniyorlardı ama onlar da kesin bir şey bilmiyorlardı.</p><p class="calibre9">Daha güneş batmadan Mejis'te herkes elinde tabut dövmesiyle dolaşan ak saçlı Eldred Jonas'ın başarısızlığa uğramış bir silahşor olduğunu öğrenecekti.</p><p class="calibre9">"Sen hâlâ sürgündesin ve öyle de öleceksin."</p><p class="calibre9">Jonas yanmış çiftlik evine doğru baktı. Ama onu gördüğü yoktu. "Belki..." diye mırıldandı. "Ama ben senden daha fazla yasayacağım genç Dearborn. Kemiklerin toprakta çürüdükten çok çok sonra öleceğim."</p><p class="calibre9">Atına binerek hayvanı döndürdü. Dizginleri zalimce çekiyordu Citgo'ya doğru gitti. Roy'la Clay onu orada bekleyeceklerdi. Jonas atı dörtnala sürüyordu ama Roland'ın gözleri de yanında gidiyordu.</p><p class="calibre5" style="margin:0pt; border:0pt; height:1em"> </p><p class="calibre9">"Uyanın! Uyanın, sai! Uyanın! Uyanın!'"</p><p class="calibre9">Bu ses önce sanki çok uzaklardan geliyor, Susan'ın yattığı o karanlık yere bir sihir sayesinde ulaşıyordu. Sese, onu şiddetle sarsan bir el katıldığı ve kız uyanması gerektiğini kavradığı zaman bile kendine gelmesi uzun bir zaman almıştı.</p><p class="calibre9">Susan haftalardan beri bir gece olsun doğru dürüst uyuyamamıştı. Bu gece de öyle olacağını sanmıştı... Özellikle bu gece. Deniz Kıyısı'ndaki lüks yatak odasında gözlerini kapatmadan yatmış, sağa sola dönerek olabilecek şeyleri düşünmüştü. Bu ihtimallerin hiçbiri de iyi değil. Arkasındaki geceliğin etekleri yukarı sıyrılmış, belinin altında top gibi olmuştu. Susan tuvalete gitmek için kalktığı zaman nefret ettiği giysiyi çıkarıp attı. Sonra da yattı.</p><p class="calibre9">O kalın ipek gecelikten kurtulmak işe yaramıştı. Hemen hemen yatar yatmaz uykuya daldı... Bu durumda "daldı" sözcüğü çok uygundu. Sanki Susan uyumamış, topraktaki bir yarığa düşmüştü. Artık ne düşünmek vardı, ne de rüya görmek.</p><p class="calibre9">Şimdi işe bir ses karışmıştı. Ve bir el. Bu el onu öyle şiddetle sarsıyordu ki, Susan'ın başı yastığın üzerinde sağa sola oynuyordu. Kız kurtulmaya çalıştı. Dizlerini göğsüne kadar çekerek boğuk bir sesle itiraz etti. Ama o el onu yine izledi. Susan'ı sarsmayı sürdürdü. O dırdır eden, kendisine mırıldanan ses de susmuyordu.</p><p class="calibre9">"Uyanın, sai! Uyanın! Kaplumbağa ve Ayı adına kalkın!"</p><p class="calibre9">Maria'nın sesiydi bu. Susan önce bu sesi tanıyamamıştı. Çünkü hizmetçi kız panik içindeydi. Susan onun böyle bir sesle konuştuğunu hiç duymamıştı. Ama şimdi Maira'nın neredeyse sinir krizi geçireceği anlaşılıyordu.</p><p class="calibre9">Susan doğrulup oturdu. Bir an kötü bir şeyler olduğunu sezdiğinden kımıldayamadı. Bu duygu onu ağırlığı altında eziyordu. İlk terslik ışıkla ilgiliydi. Işık pencerelerden içeriye giriyordu. Eski yere göre daha güçlüydü... Susan bunun nedenini birdenbire anladı. Bu odada bu saate kadar hiç uyumamıştı. Tanrılar, herhalde saat on olmuştu. Hatta belki de daha geç.</p><p class="calibre9">İkinci terslik aşağıdan gelen seslerle ilgiliydi. Başkanın evi sabahları genellikle çok sakin olurdu, insan öğleye kadar atları sabah çalıştırması için götüren casa vaqueros'un sesinden başka bir şey pek duymazdı. Avluyu temizleyen Miguel'in süpürgesinin hışırtısına dalgaların devamlı uğultu ve şapırtısı karışırdı. Ama bu sabah birileri bağırıyor, küfrediyordu. Atlar dörtnala gidiyor, zaman zaman garip, kesik kahkahalar duyuluyordu. Odasının dışında, belki bu bölükte değil ama yakında bir yerde koşuşan birilerinin botlarının gürültüsü işitiliyordu.</p><p class="calibre9">Ve en tersi de Maria'ydı. Hizmetçi kızın esmer yanakları kül gibiydi. Her zaman düzgünce taradığı saçları açılıp karışmıştı. Susan, Maria'yı bu hale ancak bir depremin düşüreceğini sanırdı. Tabii deprem onu sarsabilirse.</p><p class="calibre9">"Ne var, Maria?"</p><p class="calibre9">"Hemen gitmeniz gerekiyor, sai. Şu ara Deniz Kıyısı sizin için güvenli bir yer değil. Belki kendi eviniz daha emin. Sizi daha önce görmediğim için çoktan çıkıp gittiğinizi sandım. Geç saate kadar uyumak için çok kötü bir gün seçtiniz."</p><p class="calibre9">Susan, "Gitmem mi gerekiyor?" dedi. Örtüyü ağır ağır burnuna kadar çekerek irileşen, etrafı şiş gözleriyle Maria'ya baktı. "Ne demek gitmem gerekiyor?"</p><p class="calibre9">"Arka taraftan." Maria örtüyü Susan'ın uykudan uyuşmuş ellerinden çekerek açtı. "Daha önce yaptığınız gibi. Şimdi, küçük hanım, Şimdi! Giyinip hemen gidin! O çocukları hapsettiler. Ama ya arkadaşları varsa? Ya geri gelip sizi de öldürürlerse?"</p><p class="calibre9">Susan ayağa kalkarken bacaklarının bütün gücü kesildi. Tekrar yatağa çöktü. "Çocuklar mı?" diye fısıldadı. "Çocuklar kimi öldürmüşler? Kimi öldürmüş çocuklar?"</p><p class="calibre9">Sözleri gramer kurallarına pek uygun değildi ama Maria onun ne demek istediğini anladı.</p><p class="calibre9">"Dearborn'la züppe arkadaşları."</p><p class="calibre9">"Onların kimi öldürdüklerini iddia ediyorlar?"</p><p class="calibre9">"Belediye Başkanı'yla kâtibi." Maria, Susan'a anlayışla baktı. "Haydi, kalkın artık. Hemen gidin. Burada herkes loco."</p><p class="calibre9">Susan, "Onlar öyle bir şey yapmadılar," dedi. Sonra, "Planlarında böyle bir şey yoktu," diye eklememek için kendini zor tuttu.</p><p class="calibre9">"Cinayetleri kim işlemişse işlemiş olsun, sai Thorin ve sai Rimer öldüler." Aşağıdan yine bağrışmalar geldi. Bir de patlama oldu ama havai fişek gürültüsüne benzemiyordu. Maria o tarafa doğru baktı. Sonra da Susan'a giysilerini atmaya başladı. "Başkanın gözlerini oymuşlar."</p><p class="calibre9">"Onlar böyle bir şey yapmış olamazlar! Ben onları tanıyorum, Maria..."</p><p class="calibre9">"Ben onlar hakkında hiçbir şey bilmiyorum. Bilmek istediğim de yok. Bütün istediğim sizin kaçmanız. Beni dinleyin, hemen giyinip gidin. Mümkün olduğu kadar çabuk."</p><p class="calibre9">"Çocuklara ne oldu?" Susan'ın aklına korkunç bir şey gelmişti. Ayağa fırlarken kucağındaki giysiler yere düştü. Maria'yı omuzlarından yakaladı. "Onları öldürmediler değil mi?" Hizmetçiyi sarsmaya başlamıştı. "Bana onları öldürmediklerini söyle!"</p><p class="calibre9">"Onları öldürdüklerini sanmıyorum. Her kafadan bir ses çıkıyor. Ortalıkta binlerce dedikodu dolaşıyor. Ama ben onları sadece hapsettiklerini sanıyorum. Yalnız..."</p><p class="calibre9">Maria'nın sözlerini tamamlamasına gerek yoktu. Bakışlarını Susan'dan kaçırdı. İstemeden yaptığı bu hareket (ve aşağıdan gelen karmakarışık bağrışmalar) durumu açıklıyordu. Çocukları henüz öldürmemişlerdi. Ama Hart Thorin eski bir aileden, çok sevilen bir adamdı. Oysa Roland, Cuthbert ve Alain dışardan gelmiş yabancılardı.</p><p class="calibre9">Onları henüz öldürmemişlerdi... Ama ertesi gün Hasat Bayramı'ydı. Ertesi gece ise Hasat Ateşi yakılacaktı.</p><p class="calibre9">Susan elinden geldiğince çabuk giyinmeye başladı.</p><p class="calibre5" style="margin:0pt; border:0pt; height:1em"> </p><p class="calibre9">Jonas'ın yanında.Depape'den daha uzun süre çalışmış olan Reynolds, iskelete benzeyen petrol kulelerinin arasından tırısa kaldırdığı atıyla onlara doğru gelen adamı görür görmez arkadaşına döndü.</p><p class="calibre9">"Ona sakın soru sorayım deme! Bu sabah gülünç soruları dinleyecek halde değil."</p><p class="calibre9">"Bunu nerden anladın?"</p><p class="calibre9">"Boşver. Sen sadece o lanet olasıca dilini tut."</p><p class="calibre9">Jonas atının dizginlerini çekerek ikisinin önünde durdu. Bakışları Depape'in, Reynolds'un bütün uyarısına rağmen dayanamayarak bir soru sormasına neden oldu. "Eldred, iyi misin?"</p><p class="calibre9">Jonas cevap verdi. "İyi olan var mı?" Sonra da sessizleşti. Arkalarında Citgo'daki çalışan birkaç tulumba gıcırdıyordu. Yorgun bir insanın çığlıklarına benziyordu bu ses.</p><p class="calibre9">Sonunda Jonas kendini toplayarak eyerin üzerinde dikleşti. "O köpek yavruları sağsalim hapishaneye tıkıldılar. Lengyll'le Avery'e bir aksilik olursa iki el ateş etmelerini söyledim. Ve öyle ateş edilmedi."</p><p class="calibre9">Depape heyecanla, "Biz de silah sesi duymadık, Eldred," dedi. "Hiç böyle bir şey işitmedik."</p><p class="calibre9">Jonas yüzünü buruşturdu. "İşitemezsin ki! Öyle değil mi? Bu gürültüde ne duyulabilir ki? Ahmak!"</p><p class="calibre9">Depape dudağını ısırdı. Sonra sol üzengisinin düzeltilmesi gerektiğine karar vererek onun üzerine eğildi.</p><p class="calibre9">Jonas, "Bu sabahki işleri hallederken sizi gören oldu mu, çocuklar?" diye sordu. "Yani Rimer'le Thorin'i son yolculuklarına uğurladığınız zaman birinizden birini görmüş olmaları ihtimali var mı?"</p><p class="calibre9">Reynolds kendisiyle Depape adına, "Hayır," der gibi başını salladı. "Bu işi mümkün olduğu kadar temiz hallettik."</p><p class="calibre9">Jonas sanki konu kendisini fazla ilgilendirmiyormuş gibi başını salladı. Sonra da dönerek petrol bölgesine ve paslı iskelelere baktı. "Belki de şimdikiler haklı," diye mırıldandı. "Belki de Eskiler gerçekten birer iblistiler." Sonra tekrar iki kovboya döndü. "Eh, artık iblisler biziz. Öyle değil mi, Clay?"</p><p class="calibre9">Reynolds, "Sen nasıl düşünüyorsan, Eldred," diye cevap verdi.</p><p class="calibre9">"Ben ne düşündüğümü açıkladım. Artık iblisler biziz. Ve Tanrılar adına, öyle de davranacağız! Quint'ie oradaki, adamlar ne âlemde? " Başıyla adamların pusuda bekledikleri ağaçlıklı yamacı işaret etti.</p><p class="calibre9">Reynolds, "Hâlâ oradalar. Senin emrini bekliyorlar."</p><p class="calibre9">"Artık onlara ihtiyacımız yok." Jonas kötü kötü Reynolds'a baktı "O Dearborn çok ukala bir piç! Keşke yarın gece Hambry'de olabilsem! Sırf onun bacaklarının arasına meşaleyi yerleştirebilmek için. Az kalsın Dearborn'u Bar K.'de öldürüyordum. Lengyll bana engel olmasaydı bunu yapacaktım. Evet, Dearborn çok ukala bir piç."</p><p class="calibre9">Jonas konuşurken omuzları düşmeye başlamıştı. Suratında gitgide daha kötü bir ifade beliriyordu. Sanki güneşin önünden fırtına bulutları geçiyordu. Üzengisini düzeltmiş olan Depape endişeyle Reynolds'a göz attı. Ama Reynolds onun bakışına karşılık vermedi. Bunun ne yararı olacaktı? Eldred şimdi çıldırdığı takdirde (ve Reynolds daha önce de bunun olduğunu görmüştü) bu ölüm alanından zamanında kaçamayacaklardı.</p><p class="calibre9">"Eldred, daha yapmamız gereken işler var." Reynolds alçak sesle konuşmuştu ama sözlerinin etkisi oldu. Jonas dikleşti. Şapkasını çıkararak eyer kaşına astı. Sonra parmaklarıyla saçlarını dalgın dalgın taradı.</p><p class="calibre9">"Evet. Doğru. Daha yapmamız gereken işler var. Atlarla aşağıya inin. Quint'e dolu olan son iki tankeri çekmeleri için öküzleri getirtmesini söyleyin. Tankerler Darağacı Kayası'na götürülecek. Dört adamını tankerlerin Latigo'ya götürülmesi için alıkoysun. Diğerleri önden gidebilirler."</p><p class="calibre9">Reynolds artık rahatlıkla bir soru sorabileceğine karar verdi. "Latigo'nun adamlarının geri kalanı buraya ne zaman gelecek?"</p><p class="calibre9">"Adamlar?" Jonas burnundan soludu. "Keşke öyle olsaydı, ahbap. Latigo'nun çocuklarının geri kalanları ayışığında Darağacı Kayası'na gelecekler. Herhalde bayrakları dalgalanarak. Ve bütün çakallarla diğer çöl köpekleri onları görecek ve huşu duyacaklar. Yarın ona kadar tankerleri götürmeye hazır olacaklar. Ama tabii beklediğim tipteki bu adamlar kargaşa çıkaracaklardır. Ama işin iyi yanı onlara fazla ihtiyacımız olmaması. İşler yolunda. Haydi, şimdi aşağıya inip adamları yollayın. Sonra da yanıma dönün. Mümkün olduğu kadar çabuk."</p><p class="calibre9">Jonas dönerek kuzeybatıdaki yuvarlak tepelere doğru baktı.</p><p class="calibre9">"Bizim kendi işimiz de var. İş ne kadar çabuk başlarsa, o kadar çabuk sona erer, çocuklar. Bu lanet olasıca Mejis'in tozlarını olabildiğince bu şapkamdan ve botlarımdan silkelemek istiyorum. Artık kent bende duygular uyandıramıyor. Ve bu da hiç hoşuma gitmiyor. Hem de hiç."</p><p class="calibre5" style="margin:0pt; border:0pt; height:1em"> </p><p class="calibre9">Theresa Maria Dolores O'Shyven adlı kadın kırk yaşındaydı. Tombul ve güzeldi. Dört çocuğu vardı. Kocası Peter güleryüzlü bir vaquero'ydu. Kadın ayrıca yukarı pazarda perdeler ve halılar satıyordu. Deniz Kıyısı'ndaki daha güzel ve zarif perdelerle halılar Theresa O'Shyven'in elinden geçmişti. Ailenin hali vakti yerindeydi. Kadının kocası bir kovboydu ama başka bir yerde ve zamanda aileden orta tabakadan diye söz edilirdi. Theresa'nın iki çocuğu büyümüş ve evden ayrılmışlardı. Hatta biri Baronluktan gitmişti. Üçüncü oğlu yakışıklıydı ve yılın sonunda büyük aşkıyla evleneceğini umuyordu. Sadece en küçük çocuk annesinin bir illeti olduğundan kuşkulanıyordu. Ama o da Therasa'nın bir saplantısı olduğunu ve kadının çıldırdığını bilmiyordu.</p><p class="calibre9">Rhea, Theresa'yı kürenin içinde aç gözlerle seyrederken, biraz sonra, diye düşündü. Biraz sonra başlayacak. Ama önce piçi başından atması gerekiyor.</p><p class="calibre9">Hasat zamanı okullar kapalıydı. Satış tezgâhları öğleden sonra sadece birkaç saat için açılıyordu. Theresa bu yüzden en küçük çocuğuna bir tepsi börek vererek onu yolladı. Büyücü kendi kendine, bu komşu için hazırlanmış bir Hasat armağanı olmalı, dedi. Ama tabii Theresa'nın kızının başına örgü bir başlığı geçirerek kulaklarına kadar çekerken söylediklerini duyamıyordu. Komşu pek yakında değil sanırım. Theresa Maria Dolors O'Shyven'in zamana ihtiyacı var. İş görmek için. Evde temizlenmesi gereken pek çok köşe olmalı...</p><p class="calibre9">Rhea kıkır kıkır güldü. Sonra gülüşü boğuk bir öksürük krizine dönüştü. Musty yaşlı kadına ürkek ürkek baktı. Hanımı canlı bir iskelete benziyordu. Ama kedinin de durumu hiç iyi değildi.</p><p class="calibre9">Theresa börek tepsisini kolunun altına sıkıştırmış olan kızını kapıdan çıkardı. Çocuk bir tek defa annesine endişeyle baktı. Sonra kadın kapıyı kızının suratına kapattı.</p><p class="calibre9">Rhea karganınkini andıran bir sesle, "Şimdi!" diye bağırdı, "o köşeler seni bekliyor! Kadın, dizlerinin üzerine çök bakalım! Çalışmaya başla!"</p><p class="calibre9">Theresa önce pencereye gitti. Gördükleri onu rahatlattığından mutfağa döndü. (Herhalde kızı bahçe kapısından çıkmış ve anayola inmeye başlamıştı.) Kadın masaya giderek orada durdu. Dalgın dalgın ilerde bir noktaya bakıyordu.</p><p class="calibre9">Rhea sabırsızca haykırdı. "Şimdi bırak bunu!" Büyücü artık kendi pis kulübesini görmüyordu. Etrafındaki iğrenç kokuları duymuyordu Kendi iğrenç kokusunu da öyle. Rhea, Büyücünün Gökkuşağı'na girmişti. Şimdi Therasa O'Shyven'le birlikteydi. Mejis'te kadının kulübesinin köşeleri kadar temiz olan başka bir yer yoktu. Hatta belki de bütün Orta-Dünya'da.</p><p class="calibre9">Rhea yarı çığlık atar gibi, "Çabuk ol, kadın!" dedi. "Ev işine başla!"</p><p class="calibre9">Sanki Theresa onu duymuştu. Arkasındaki ev elbisesinin düğmelerini açtı. Giysiyi düzgünce bir iskemleye koydu. Tamir edilmiş, temiz gömleğinin eteklerini dizlerinin yukarsına kadar çekti. Sonra köşeye giderek dizleriyle avuçlarının üzerine çöktü. .</p><p class="calibre9">Cadı, "İşte böyle, mio corozon!" diye bağırdı. Az kalsın öksürükleri kahkahalarına karışırken balgamdan boğulacaktı. "İşlerini yap artık. Şöyle özenle."</p><p class="calibre9">Theresa O'Shyven başını boynunun izin verdiği kadar uzattı. Ağzını açarak dilini sarkıttı. Ve köşeyi yalamaya başladı. Yeri yalaması Musty'nin süt içmesine benziyordu. Rhea sahneyi seyrediyor, dizine vurarak kahkahalar atıyordu. İki yana sallanırken suratı gitgide daha kızarıyordu. Ah, seyretmekten en hoşlandığı insan Therasa'ydı. Kuşkusuz! Kadın şimdi saatlerce dört ayaküstü dolaşacak, köşeleri yalayacaktı. Ve bunu yaparken de bilinmeyen bir tanrıya yalvarıp dua edecekti. (Bu gerçek bir tanrı bile değildi. Ya da İsa veya bir insan.) Theresa kim bilir hangi günah için bu tanrıdan kendisini affetmesi için yakaracaktı. Bazen kadının diline kıymıklar batıyordu. O zaman duraklıyor ve mutfaktaki evyeye kanları tükürüyordu. O ana kadar altıncı bir his kadının aile üyelerinden biri dönmeden ayağa kalkıp giyinmesini sağlamıştı. Ama Rhea, Theresa'nın bu saplantı yüzünden er geç fazla ileri gideceğini biliyordu. Ve onu gafil avlayacaklardı. Belki de bu olay gün olacaktı. Belki de küçük kız kentte harcamak için para istemeyecek ve annesini dört ayak vaziyetinde bir köşeyi yalarken yakayacaktı. Ah, ne hoş olacaktı bu! Rhea bu sahneyi görmeyi öyle istiyordu ki! Adeta özlem.,.</p><p class="calibre9">Birdenbire Theresa'nın görüntüsü kayboldu. Kulübenin derli toplu hali de öyle. Her şey silindi. Dalgalanan pembe ışığın oluşturduğu perdenin arkasında eriyip gitti. Ve sonra sihirbazın küresi haftalardan beri ilk kez bir şey göstermez oldu.</p><p class="calibre9">Büyücü uzun tırnaklı sıska elleriyle küreyi alarak sarstı. "Nen var senin, kahrolasıca şey? Ne oldu?"</p><p class="calibre9">Küre ağırdı, Rhea'nınsa artık fazla gücü kalmamıştı.</p><p class="calibre9">Cadı cam küreyi iki üç defa salladı, sonra küre avuçlarından kaydı.</p><p class="calibre9">Yaşlı kadın küreyi erimiş göğsüne bastırdı. Titriyordu.</p><p class="calibre9">Ninni söyler gibi, "Hayır, hayır, güzelim," dedi. "Evet, hazır olduğun zaman geri dön. Rhea önce biraz öfkelendi. Ama şimdi kendini topladı. Seni sarsmayı zaten hiç istemedi. Ve seni hiçbir zaman yere düşürmeyecek. Onun için..."</p><p class="calibre9">Cadı konuşmasını yarıda keserek başını yana eğdi. Etrafı dinliyordu. Atlar yaklaşıyorlardı. Hayır, yaklaşmıyorlardı, buraya gelmişlerdi bile. Seslerden gelenlerin üç kişi oldukları anlaşılıyordu. O küreye daldığı sırada yaklaşmışlardı.</p><p class="calibre9">O çocuklar mı? O lanet olasıca çocuklar?</p><p class="calibre9">Rhea, küreyi göğsüne bastırdı. Gözleri irileşmiş, dudakları ıslanmıştı. Artık elleri o kadar sıskalaşmıştı ki, kürenin pembe ışığı parmaklarından sızıyor, koyu renk kemiklerini hafifçe aydınlatıyordu.</p><p class="calibre9">"Rhea! Cöos'lu Rhea!"</p><p class="calibre9">Hayır, gelenler o çocuklar değillerdi.</p><p class="calibre9">"Dışarı çık ve sana verilen şeyi getir!"</p><p class="calibre9">Durum daha kötüydü.</p><p class="calibre9">"Farson eşyasını istiyor! Onu almaya geldik!"</p><p class="calibre9">Gelenler o çocuklar değil, Büyük Tabut Avcıları'ydı.</p><p class="calibre9">Rhea, "Asla," diye fısıldadı. "Seni beyaz saçlı pis ihtiyar! Küreyi hiç bir zaman alamayacaksın!" Telaşla sağa sola bakıyor, dudakları titriyordu. Saçları tel tel yapışmıştı. Bu haliyle son kez inine girmiş olan hastalıklı bir çakala benziyordu.</p><p class="calibre9">Büyücü başını eğerek küreye baktı. Sonra inlemeye başladı. Artık o pembe ışıltı da kaybolmuştu. Küre şimdi bir cesedin gözü kadar karaydı.</p><p class="calibre9">Kulübeden bir çığlık yükseldi.</p><p class="calibre9">Depape, Jonas'a döndü. Gözleri irileşmiş, tüyleri diken diken olmuştu. Bu çığlık insan sesine hiç benzemiyordu.</p><p class="calibre9">Jonas tekrar seslendi. "Rhea! O şeyi hemen buraya getir, kadın! Ve bana ver! Seninle oyun oynayacak zamanım yok!"</p><p class="calibre9">Kulübenin kapısı ağır ağır açıldı. Yaşlı cadı dışarı çıkarken Depape'le Reynolds tabancalarını çektiler. Rhea güneşte bütün yaşamını bir mağarada geçirmiş bir yaratık gibi gözlerini kırpıştırıyordu. John Farson'un o pek sevgili oyuncağını başının yukarsına kaldırmıştı. Avluda üzerlerine atabileceği pek çok taş vardı. Kadın doğru dürüst nişan alamadığı ve küre taşların üzerine düşmediği takdirde bile kırılabilirdi.</p><p class="calibre9">Bu çok kötü olurdu. Jonas da biliyordu bunu. Tehdit edemeyeceğin bazı insanlar vardı. Dikkatinin çoğunu o piçlere vermişti. (Ve işin gülünç yanı onları keklik gibi kolayca avlamışlardı.) Bu yüzden de küreyi düşünerek hiç endişelenmemişti.</p><p class="calibre9">Maerlyn'in Gökkuşağı'nın Rhea'da güvencede olacağını söyleyen Kimba Rimer de ölmüştü. İşler ters giderse artık suçu Rimer'e atamazdı. Öyle değil mi?</p><p class="calibre9">Jonas dünyanın soğuk ucundan düşmeyecek kadar batıya gittiklerini düşündüğü sırada işi daha da kötüleştirecek bir şey oldu. Silahşor bir çıtırtı duydu. Depape tabancanın horozunu açmıştı.</p><p class="calibre9">Ak saçlı adam öfkeyle, "O silahı kaldır, ahmak," diye homurdandı.</p><p class="calibre9">Depape neredeyse inler gibi, "Ama kadına bak!" dedi, "Ona bir bak, Eldrea!"</p><p class="calibre9">Jonas da bakıyordu zaten. Siyah giysili yaratık boynuna gerdanlık yerine bir yılanın çürümüş gövdesini sarmıştı. Öylesine sıskaydı ki, yürüyen bir iskelete benziyordu. Derileri soyulan kafatasında birkaç tel saç kalmıştı. Yanaklarında ve alnında sürüyle yara açılmıştı. Ağzının etrafında örümcek ısırığına benzeyen bir şey vardı. Jonas bunun iskorbüt yarası olabileceğini düşündü. Ama aslında bu onu hiç ilgilendirmiyordu. Onu ilgilendiren, ölümün eşiğinde olan kadının pençeye benzeyen uzun parmaklı titrek elleriyle havaya kaldırdığı küreydi.</p><p class="calibre9">Güneş Rhea'nın gözlerini öylesine kamaştırdı ki, kendisine çevrilen tabancayı görmedi bile. Etraftaki şeyleri seçmeye başladığı sırada ise Depape silahını kılıfına sokmuştu. Cadı karşısına dizilmiş olan adamlara baktı. Gözlüklü kızıl saçlı kovboy, pelerinli adam ve ak saçlı ihtiyar Jonas. Büyücü soğuk bir kahkaha attı. Gerçekten onlardan korkmuş muydu? Bu ulu Tabut Avcıları'ndan? "Evet, galiba. Ama tanrıların aşkına, neden? Onlar erkek, hepsi bu kadar. Birkaç erkek daha. Ve bütün hayatım boyunca öylelerini yendim. Ah, evet. Onlar kendilerini her şeyin hakimi sanıyorlar. Orta-Dünya'da hiç kimse başkalarını annelerinin yüzünü unutmakla suçlamıyor. Ama aslında bir işe yaramayan yaratıklar bu erkekler. Acıklı bir şarkı duydular mı gözleri doluyor! Çıplak bir göğüs gördüler mi kendilerinden geçiyorlar. Çok güçlü, sert ve akıllı olduklarına yürekten inandıkları için de kolaylıkla idare ediliyorlar."</p><p class="calibre9">Küre kapkaraydı. Rhea bundan hiç hoşlanmıyordu. Ama bu sayede zihni berraklaşmıştı.</p><p class="calibre9">Cadı, "Jonas," diye bağırdı. "Eldred Jonas!"</p><p class="calibre9">Kovboy, "Buradayım, ihtiyar ana," dedi. "Uzun günler ve güzel geceler."</p><p class="calibre9">"Bırak şimdi yağcılığı! Bunun için zamanımız yok." Rhea dört basamak indi ve durdu. Küreyi hâlâ başının yukarsında tutuyordu. Yakınında yerdeki otların arasından kurşuni bir kaya parçası çıkmıştı. Büyücü bir ona baktı, bir Jonas'a. Düşüncesini sözlerle açıklamadı ama ne demek istediği belliydi,</p><p class="calibre9">Jonas, "Ne istiyorsun," diye sordu.</p><p class="calibre9">"Küre karardı. Bende olduğu sürede capcanlıydı. Evet, içinde anlamadığım şeyler belirdiği zaman bile. Çok canlıydı. Parlak ve pembe. Ama senin sesin duyulur duyulmaz karardı. Küre seninle gitmek istemiyor."</p><p class="calibre9">"Ama bana yine de onu alıp getirmemi söylediler."</p><p class="calibre9">Jonas'ın sesi yumuşamıştı. Kadını yatıştırmaya çalışıyormuş gibi konuşuyordu. Coral'la beraberken pek öyle konuşmuyordu ama ses tonu buna yakındı. "Bir dakika düşün. O zaman ne durumda olduğumu anlarsın. Farson küreyi istiyor. Gelecek yıl Şeytan Ayı yükseldiği zaman Orta-Dünya'nın en güçlü adamı olacak o. Ben kimim ki, Farson gibi birinin isteklerine karşı geleyim? Geri dönüp Cöos'lu Rhea'nın küreyi vermeye yanaşmadığını söylersem Farson beni öldürtür."</p><p class="calibre9">Rhea, "Ona gider ve küreyi senin yaşlı, çirkin suratında kırdığımı söylersen, seni yine de öldürtür," dedi. Kadın yakınında olduğu için Jonas artık hastalığın onu nasıl kemirmiş olduğunu görüyordu. O lanet olasıca küre Rhea'nın birkaç tutam saçının yukarsında ileri geri titriyordu. Cadı onu daha fazla tutamayacaktı. En fazla bir dakika. Jonas alnında ter taneciklerinin belirdiğini hissetti.</p><p class="calibre9">"Evet, ana. Ama bana ölüm konusunda bir seçenek verirlerse o zaman sorunun nedenini de birlikte götürmek isterim. Yani seni, hayatım."</p><p class="calibre9">Cadı kurbağanınkini andıran boğuk bir ses çıkardı... Gülüyordu sözümona. Sonra takdirle başını salladı. "Zaten ben olmazsam bu küre de Farson'un işine yaramaz. Bu cam sahibini buldu. O yüzden de sesini duyduğu zaman böyle karardı."</p><p class="calibre9">Jonas, acaba.kaç kişi kürenin sadece onların olduğunu düşündü, diye kendi kendine sordu. Terler gözlerine akmadan alnını silmek istiyordu. Ama yine de eyer kaşının üzerinde düzgünce kavuşturduğu ellerini kaldırıp yüzüne götürmedi. Reynolds ya da Depape'e bakmaya da cesaret edemiyordu. Sadece onların oyunu kendisine bırakmalarını dileyebiliyordu. Büyücü hem maddi, hem de manevi bakımdan bıçağın yanının üzerinde duruyordu. En ufak bir hareket onun bu ya da şu yana devrilmesine neden olabilirdi.</p><p class="calibre9">"Demek küre sonunda istediği kişiyi buldu?" Ak saçlı adam bu dertten kurtulmanın yolunu bulduğunu düşündü. Tabii şansı yardım ederse. "Peki, şimdi ne yapacağız?"</p><p class="calibre9">"Beni de birlikte götürün." Kadının yüz hatları iğrenç bir açgözlülükle çarpıldı. Bu haliyle aksırmaya çalışan bir cesede benziyordu. Jonas ölümün eşiğinde olduğunun farkında bile değil, diye düşündü. Bunun için tanrılara şükretmeliyim. Büyücü ekledi. "Küreyi al, ama beni de birlikte götür. Seninle birlikte Farson'a giderim. Onun falcısı olurum. Ondan sonra kimse karşımızda duramaz. Çünkü Farson için kürenin gösterdiklerini okurum. Beni de beraber götür."</p><p class="calibre9">Jonas, "Pekâlâ," dedi. Onun istediği de buydu. "Ama Farson adına karar vermek bana düşmez. Bunu biliyorsun değil mi?"</p><p class="calibre9">"Evet."</p><p class="calibre9">"İyi. Şimdi o küreyi bana ver. İstersen daha sonra onu sana geri veririm. Ama şimdi çatlamış olup olmadığına bakmam gerekiyor."</p><p class="calibre9">Rhea küreyi ağır ağır indirdi. Jonas camın kadının kucağında bile güvende olmadığını düşündü. Ama yine de daha rahat soluk almaya başladı. Büyücü ayaklarını sürüyerek ona yaklaştı. Silahşor atını geri sürerek ondan uzaklaşmamak için kendini zor tuttu.</p><p class="calibre9">Jonas hayvanın sırtından eğildi. Küreyi almak için ellerini uzattı. Rhea başını kaldırıp ona baktı. Kabuk kabuk kapaklarının altındaki ihtiyar gözlerinde hâlâ kurnaz bir pırıltı vardı. Sonra bir komplocu gibi göz kırptı. "Kafandan geçenleri biliyorum, Jonas. Küreyi kadından alacağım, diye düşünüyorsun. Sonra tabancamı çekip cadıyı öldüreceğim. Bunun ne zararı olur ki? Öyle değil mi? Ama bunun yine de zararı olur. Sana ve seninkilere. Beni öldürürsen küre bir daha Farson için ışıldamaz. Evet, belki ilerde bir gün, bir başkası için parıldar. Ama Farson için değil... Ve o oyuncağını geri götürdüğün zaman onun bozulmuş olduğunu görünce ne yapar dersin? Senin yaşamana izin verir mi?"</p><p class="calibre9">Jonas bunu düşünmüştü zaten. "Seninle bir anlaşma yapalım, yaşlı ana. Sen de küreyle birlikte batıya gideceksin... Tabii bir gece yolda ölürsen o başka. Bunu söylediğim için kusura bakma. Ama hiç de iyi görünmüyorsun."</p><p class="calibre9">Cadı gıdaklar gibi güldü. "Ben gözüktüğümden daha iyiyim. Ah, evet! Saatimin durmasına daha yıllar var!"</p><p class="calibre9">Jonas, bence bu bakımdan yanılıyorsun, yaşlı ana, diye düşündüyse de, bir şey söylemedi. Sadece küreyi almak için uzandı.</p><p class="calibre9">Rhea onu hemen vermedi. Konuşmuş ve anlaşmışlardı. Ama büyücü sonunda küreyi elinden bırakmaya razı olmadı. Gözleri aç aç parlıyordu. Sisin arkasından gözüken ayın ışıkları gibi.</p><p class="calibre9">Jonas ellerini ona doğru uzatmış, sabırla bekliyor, yaşlı cadının gerçeği kavramasını diliyordu. Rhea küreyi verirse yine bir şans var demekti. Ama vermemekte diretirse bu taşlı, ot bürümüş avludaki herkes sonunda kendini cenaze arabasında bulacaktı.</p><p class="calibre9">Ama büyücü sonunda üzüntüyle içini çekerek küreyi ak saçlı adamın avuçlarına bıraktı. Küre kadından Jonas'a geçerken derinliklerimde pembe bir kıvılcım çakıp söndü. Jonas'ın başı bir an zonkladı... ve kaşları şehvete benzer bir istekle büzüldü.</p><p class="calibre9">Silahşor Depape'le Reynolds'un silahlarının horozlarını ittiklerini duydu. Ses sanki çok uzaklardan geliyordu.</p><p class="calibre9">Jonas, "O silahları kaldırın," dedi.</p><p class="calibre9">"Ama..." Reynolds'un yüzünde şaşkın bir ifade vardı.</p><p class="calibre9">Yaşlı kadın gıdaklar gibi güldü. "Senin Rhea'ya kalleşlik edeceğini sanıyorlardı. İyi ki, lider onlar değil sensin, Jonas... Belki de onların farkında olmadıkları bir şeyi biliyorsun."</p><p class="calibre9">Evet, Jonas gerçekten bir şeyi biliyordu. Bu avucundaki yuvarlak cam nesnenin ne kadar tehlikeli olduğunu. Küre istediği takdirde göz açıp kapatıncaya kadar ona hakim olabilirdi. Ve bir ay sonra da bu cadıya dönerdi: sıska, yara bere içinde, saplantısı yüzünden durumu anlayamayan ve buna aldırmayan bir yaratığa.</p><p class="calibre9">Jonas, "Silahlarınızı kılıflarına sokun!" diye bağırdı.</p><p class="calibre9">Reynolds'la Depape bakıştılar, sonra da Jonas'ın emrini yerine getirdiler.</p><p class="calibre9">Jonas, Rhea'ya, "Bunun bir kesesi vardı," dedi. "Bir kutunun içine konmuş, ağzı büzülen bir kese."</p><p class="calibre9">Rhea ona pis pis sırıttı. "Ama küre seni isterse o kese buna engel olamaz. Sakın engel olabileceğini sanma." Öbür iki kovboyu süzdü, sonra da gözlerini Reynolds'a dikti. "Arkadaki barakada bir araba var. Onu çekecek güzel gri iki keçi de." Reynolds'la konuşuyordu ama Jonas cadının gözlerinin sık sık küreye kaydığının farkındaydı... ve şimdi kendi lanet olasıca gözleri de aynı şeyi yapmak istiyordu.</p><p class="calibre9">Reynolds, "Sen bana emir veremezsin," dedi.</p><p class="calibre9">Jonas homurdandı. "Öyle, Ama ben veririm." Gözleri küreye kaydı. Camın derinliklerindeki o canlı pembe kıvılcımı hem görmek istiyor, hem de bundan korkuyordu. Ama bir şey göremedi. Küre soğuk ve karaydı. Jonas kendini zorlayarak tekrar Reynolds'a baktı. "Arabayı getir."</p><p class="calibre9">Reynolds daha barakanın sarmaşıklar sarmış kapısından içeri girmeden sineklerin vızıltısını duydu. Ve hemen Rhea'nın keçilerinin artık araba çekecek günlerinin sona ermiş olduğunu anladı. Hayvanlar bölmelerinde ölmüşler ve gövdeleri şişmişti. Ayakları havaya doğruydu. Gözlerinde kıvıl kıvıl kurtlar dolaşıyordu. Rhea'nın keçilere en son ne zaman yem ve su verdiğini tahmin etmek imkânsızdı. Ama kokuya bakılırsa en aşağı bir hafta olmuştu.</p><p class="calibre9">Reynolds, cam kürenin içindekileri seyretmeye dalmış ve keçilerle ilgilenmek için zaman bulamamış, diye düşündü. Ama neden boynunda o ölmüş yılanla dolaşıyor?</p><p class="calibre9">Kovboy yukarı çekerek ağzını kapattığı eşarbının altından, "Bunu bilmek istemiyorum," dedi. O sırada tek istediği şey buradan defolup gitmekti.</p><p class="calibre9">Reynolds sonra arabayı gördü. Siyaha boyanmış ve üzerine sihirli sarı işaretler yapılmıştı. Reynolds bunu uydurma ilaç satan adamların taşıtlarına benzetti. Biraz da cenaze arabasını andırıyordu. Reynolds arabayı kulplardan yakalayarak mümkün olduğu kadar çabuk barakadan çıkardı. Tanrılar aşkına! Gerisini de artık Depape yapabilirdi. Atını arabaya koşar ve pis pis kokan ihtiyar cadıyı götürürdü... Ama nereye? Bunu kim bilebilir? Belki Eldred?</p><p class="calibre9">Rhea sendeleyerek kulübesinden çıktı. Elinde küreyi getirdikleri zaman kullanılan kese vardı. Ama sonra durakladı ve Reynolds aklına takılan o soruyu sorduğu zaman onu dinledi.</p><p class="calibre9">Jonas düşündü, sonra da, "Önce Deniz Kıyısı'na sanırım," dedi. "Evet, bu uygun. Herhalde bu cam oyuncağı yarınki eğlence sona erinceye kadar orada tutarız."</p><p class="calibre9">Rhea sinsice güldü. "Belki Thorin'le de karşılaşırız. O zaman bas. kana, İyi Adam'ın oyuncağının içinde bir şeyler gösterebilirim. Bu onun çok ilgisini çeker."</p><p class="calibre9">Jonas yere atlamış, Depape'in atını arabaya koşmasına yardım ediyordu. "Thorin'le ancak uzakları görmek için sihire hiç gerek olmayan o yerde karşılaşırsın."</p><p class="calibre9">Cadı ona baktı. Kaşları çatılmıştı. Sonra tekrar sinsi sinsi güldü. "Ah, anladım. Başkan bir kazaya uğramış."</p><p class="calibre9">Jonas başını salladı. "Olabilir."</p><p class="calibre9">Rhea gıdaklamaya benzeyen kahkahalar attı. Avludan çıktıkları sırada kadın hâlâ gıdaklıyor ve üzerinde sihirli işaretler olan küçük siyah arabada azametle oturuyordu. Karanlık Yerler Kraliçesi tahtında oturuyormuş gibi.</p><p class="calibre5" style="margin:0pt; border:0pt; height:1em"> </p><p class="calibre5" style="margin:0pt; border:0pt; height:1em"> </p><div class="mbppagebreak" id="calibre_pb_31"></div>
</body></html>
