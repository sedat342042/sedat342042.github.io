<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 4 Büyücü ve Cam Küre</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos1135333" class="calibre1"><span class="calibre2">
</span></p><p class="calibre12"><span class="calibre2"><span class="bold">BEŞİNCİ</span></span>
<span class="calibre2"><span class="bold">BÖLÜM</span></span></p><p class="calibre3"><span class="calibre2"> </span></p><p class="calibre3"><span class="calibre2"><span class="italic">BÜYÜCÜNÜN GÖKKUŞAĞI</span></span></p><p class="calibre5" style="margin:0pt; border:0pt; height:1em"> </p><p class="calibre9">Roland'la Cuthbert'in Cöos'a gidişlerinden üç gün sonra Roy Depape'le Clay Reynolds Yolcuların Dinlenme Yeri'nin ikinci katındaki koridordan geçtiler. Coral Thorin'in handaki geniş yatak odasına doğru gittiler. Clay kapıya vurdu. Jonas içeri girmeleri için seslendi. Kapı açıktı.</p><p class="calibre9">Depape'in içeri girdiği zaman ilk gördüğü Coral Thorin oldu. Başkanın kızkardeşi pencerenin önündeki salıncaklı sandalyede oturuyordu. Arkasında beyaz ipekten köpük köpük duran bir gecelik, başında da kırmızı bir bulanda vardı. Örgü örüyordu. Depape ona hayretle baktı. Kadın ona ve Reynolds'a gizemli bir tavırla gülümsedi. "Merhaba, beyler," diyerek tekrar örgüsünün üzerine eğildi. Dışarda kâğıt fişekler patlıyordu. (Gençler hiçbir zaman o önemli güne kadar sabredemiyorlar, ellerine fişek geçirdiler mi hemen tutuşturuyorlardı.) Bu sese bir atın kişnemesi ve çocukların gürültülü kahkahaları karışıyordu.</p><p class="calibre9">Depape, Reynolds'a döndü. O da omzunu silkti, sonra pelerinin iki yanını tutabilmek için kollarını kavuşturdu. Böylece kuşkusunu ya da hoşnutsuzluğunu veya ikisini birden açıklamış oldu.</p><p class="calibre9">"Bir sorun mu var?"</p><p class="calibre9">Jonas banyonun kapısında duruyor, omzundaki havlunun ucuyla yüzündeki tıraş sabununun köpüklerini siliyordu. Belinden yukarsı çıplaktı, Depape onu böyle pek çok kez görmüştü. Ama adamın sırtındaki birbiriyle kesişen eski beyaz yara izleri her zaman midesini bulandırıyordu.</p><p class="calibre9">"Şey...hanımefendinin odasını kullandığımızı biliyordum. Ama hanımın da burada olduğundan haberim yoktu."</p><p class="calibre9">"Evet, o da burada." Jonas havluyu banyoya atarak karyolaya yaklaştı. Ayakucundaki sütuna asılmış olan gömleğini aldı. Coral silahşorun çıplak sırtına bir an aç gözlerle baktı. Sonra tekrar örgüsünü örmeyi sürdürdü. Jonas gömleğini giydi. "Citgo'da durum nasıl, Clay?"</p><p class="calibre9">"Sakin. Ama şu malum genç vagabundas meraklı burunlarını işe soktukları takdirde gürültü kopacak."</p><p class="calibre9">"Orada kaç kişi var? Nöbet durumu nasıl?"</p><p class="calibre9">"Gündüzleri on kişi bekliyor, geceleri de on iki. Roy ya da ben her nöbette oraya gidiyoruz. Ama dediğim gibi şimdilik her şey sakin."</p><p class="calibre9">Jonas başını salladı ama memnun değildi. Çocukları şimdiye kadar Citgo'ya çekebileceğini ummuştu. Yatakhaneyi altüst edip güvercinleri öldürdüğü zaman onların karşısına dikileceklerini umduğu gibi. Ama onlar hâlâ lanet olasıca tepelerinin arkasına saklanıyorlardı. Silahşor kendini kırda üç genç boğayla karşılaşan bir adam gibi hissediyordu. Elinde kırmızı paçavra vardı. Bu tereodor bozuntusu paçavrayı olanca gücüyle sallıyordu ama foralar hâlâ saldırmıyorlardı. Neden?</p><p class="calibre9">"Nakliyat? O nasıl gidiyor?"</p><p class="calibre9">Reynolds, "Her şey saat gibi tıkır tıkır işliyor," dedi. "Her gece dört tanker. Çift çift. Son dört gece böyle yaptık. Nakliyatı Renfrew kontrol ediyor. Şu Lazy Susan'ın sahibi. Hâlâ yem olarak altı tanker bırakmak istiyor musun?"</p><p class="calibre9">Jonas, "Evet," derken kapıya vuruldu.</p><p class="calibre9">Depape irkildi. "Yoksa o..."</p><p class="calibre9">Jonas, "Hayır," dedi. "Siyah cüppeli dostumuz çıkıp gitti. Belki de çarpışmadan önce İyi Adam'ın birliklerine moral vermek istiyordu."</p><p class="calibre9">Depape bu sözleri duyunca havlar gibi güldü. Pencerenin önünde geceliğiyle oturan kadının örgüsüne baktı ve sesini çıkarmadı.</p><p class="calibre9">Jonas, "Kapı açık," diye seslendi.</p><p class="calibre9">İçeri giren adamın başında bir sombrero, arkasında serape ve ayaklarında da çiftçilerin ya da vaguero'ların giydikleri türden sandalias vardı. Ama teni açık renkti ve sombrero'sunun kenarının altından gözüken bir tutam saçı da sarıydı. Latigo'ydu bu gelen. Sert bir adam olduğu kesindi. Ama yine de durmadan kıkırdayan o siyah cüppeli adama tercih edilirdi.</p><p class="calibre9">Latigo içeri girerek kapıyı kapattı. "Sizi görmek çok hoş bir şey, baylar." Ama çatık kaşları ve ekşi suratından yıllardan beri "hoş" bir şey görmediği anlaşılıyordu. Belki de doğduğundan beri. "Jonas? İyi misin? Her şey yolunda mı?"</p><p class="calibre9">"Ben iyiyim, her şey de yolunda." Jonas elini uzattı. Latigo bu eli çabucak sıktı. Avucu kupkuruydu. Depape ya da Reynolds'un elini sıkmadı. Onun yerine Coral'a bir göz attı.</p><p class="calibre9">"Uzun günler ve güzel geceler, hanımefendi."</p><p class="calibre9">Coral örgüsünden başını kaldırmadan, "Sizinkiler bunun iki katı olsun," diye karşılık verdi.</p><p class="calibre9">Latigo karyolanın ayakucuna ilişerek serape'sinin altından tütün kesesini çıkardı ve bir sigara sarmaya başladı.</p><p class="calibre9">Sonra, "Fazla kalacak değilim," dedi. İç-Dünya'nın kuzey bölgesi halkı gibi sert sert, kesik kesik konuşuyordu. "Süreyi uzatmam akıllıca olmaz. Bana dikkatle bakarlarsa buraya hiç uymadığımı farkedebilirler."</p><p class="calibre9">Reynolds alayla, "Doğru," dedi. "Buraya hiç uymuyorsun."</p><p class="calibre9">Latigo ona sert bir bakış attı, sonra da dikkatini tekrar Jonas'a verdi. "Adamlarımın çoğu buradan otuz tekerlek öteye kamp kurdu. Eyebolt Kanyonu'nun kuzeyindeki ormana... Ha, sahi, o uçurumdan gelen iğrenç ses de neyin nesi? Atları ürkütüyor."</p><p class="calibre9">Jonas, "Bir incecik," dedi.</p><p class="calibre9">Reynolds atıldı. "Uçuruma çok yaklaşırlarsa insanları da korkutuyor. En iyisi oraya hiç yaklaşmamak, patron."</p><p class="calibre9">Jonas sordu. "Kaç kişisiniz?"</p><p class="calibre9">"Yüz. Ve tepeden tırnağa kadar da silahlıyız."</p><p class="calibre9">"Söylediklerine göre Lord Perth'in adamları da öyleymiş."</p><p class="calibre9">"Saçmalama!"</p><p class="calibre9">"Adamların hiç savaş görmüşler mi? Bir çarpışma?"</p><p class="calibre9">Latigo, "Nasıl bir şey olduğunu bilecek kadar görmüşler," dedi. Jonas onun yalan söylediğini biliyordu. Farson deneyimli adamlarını dağdaki yerinde saklıyordu. Latigo'nunki küçük bir keşif gücüydü. Herhalde çavuşların da dünyadan haberleri yoktu.</p><p class="calibre9">Latigo ekledi. "Darağacı Kayası'nda on iki adamım var. Seninkilerin oraya kadar getirdikleri tankerleri koruyorlar."</p><p class="calibre9">"Herhalde gereğinden fazla."</p><p class="calibre9">"Bu ücra kente gelme riskini sırf seninle hazırlıklarımı tartışmak için almadım, Jonas."</p><p class="calibre9">Silahşor, "Özür dilerim, sai," dedi kayıtsızca. Coral'ın salıncaklı sandalyesinin yanına yere oturarak o da sigara sarmaya koyuldu. Kadın örgüsünü bırakıp onun saçlarını okşamaya başladı. Depape, Eldred bu kadının nesini beğeniyor, diye düşündü. Bence çirkin bir kaltak. Burnu koskocaman. Göğüsleri de birer kabarcık gibi. Sanki sivrisinek ısırmış.</p><p class="calibre9">Latigo işin can alıcı noktasına parmağını basan bir adam tavrıyla, "O üç gence gelince," dedi. "İyi Adam birilerinin İç-Dünya'dan Mejis'e geldiklerini öğrenince çok endişelendi. Şimdi sen bana onların göründükleri gibi olmadıklarını söylüyorsun. O halde kim bu çocuklar? Genç adamlar?"</p><p class="calibre9">Jonas, Coral'ın elini insanı rahatsız eden bir böcekmiş gibi itti. Kadın aldırmadı bile, tekrar örgüsünü aldı. "Onlar genç adamlar değiller. Üçü de birer çocuk. Eğer buraya gelişlerinin nedeni ka'ysa, o zaman bu Birlik'in değil bizim ka'mız da sayılır. Farson'un bu konuyla yakından ilgilendiğini biliyorum."</p><p class="calibre9">Latigo, "Ne yazık ki, vardığın teknolojik sonuçları İyi Adam'a açıklamaktan kaçınmalıyız," diye cevap verdi. "Yanımızda telsiz getirdik. Ama onlar ya kırık ya da bu uzaklıkta çalışamıyor. Hangisi olduğunu kimse bilmiyor. Ben zaten o tür oyuncaklardan nefret ediyorum. Tanrılar onlara gülüyorlar. Yalnızız, dostum, başımızın çaresine bakmamız gerekiyor. Her şey ya iyi olacak ya da kötü."</p><p class="calibre9">Jonas, "Farson'u gereksiz yere endişelendirmemeliyiz," dedi.</p><p class="calibre9">"İyi Adam bu gençlerin planları için tehlike oluşturduğunu düşünüyor. Ve onlara bildirdiği gibi davranılmasını istiyor. Herhalde Walter'de sana aynı şeyi söyledi."</p><p class="calibre9">"Evet, söyledi. Ve onun söylediklerinin bir kelimesini bile unutmuş değilim. Zaten sai Walter de unutulmayacak biri."</p><p class="calibre9">Latigo, "Evet," diye başını salladı. "O İyi Adam'ın danışmanı. Sana gelmesinin en önemli nedeni de o çocuklar."</p><p class="calibre9">"Evet, biliyorum. Roy, sai Latigo'ya önceki gün Şerifin Bürosu'na gittiğin zaman neler olduğunu anlat."</p><p class="calibre9">Depape sinirli sinirli öksürerek boğazını temizledi. "Şerif... Avery..."</p><p class="calibre9">Latigo, "Şerifi biliyorum," dedi. "Toprak Bayramı'nda satılan domuzlar kadar şişman. Devam et."</p><p class="calibre9">"Şerifin yardımcılarından biri uçurumda atları sayan çocuklara bir mesaj götürdü."</p><p class="calibre9">"Nasıl bir mesaj?"</p><p class="calibre9">"'Hasat Bayramı'nda kente gelmeyin. Hasat Bayramı'nda uçuruma yaklaşmayın. Hasat Günü yatakhanede kalmanız daha doğru olur. Çünkü Baronluk halkı öyle günlerde yabancıları görmekten hoşlanmazlar! Bu yabancılara ısınmış olsalar bile.'"</p><p class="calibre9">"Çocuklar bu haberi nasıl karşıladılar?"</p><p class="calibre9">Depape, "Bayramda hiçbir yere gitmemeye razı olduklarını söylediler," dedi. "Hemen. Zaten başından beri hep böyle davranıyorlar. Onlardan bir şey istendiği zaman uysalca razı oluyorlar. Ama tabii aslında gerçeği biliyorlar. Başka yerlerde olduğu gibi burada da bayramlarda yabancıların eğlencelere katılmalarının yasaklanmadığının farkındalar. Aslında kentliler yabancıların eğlencelere katılmalarını sağlıyorlar. Çocukların da bunu bildiklerinden eminim. Tabii planımız şu..."</p><p class="calibre9">Latigo, Depape'in sözlerini sabırsızca tamamladı. "Çocukların tankerleri bayram günü götüreceğimizi sanmalarını sağlayacağız. Evet, evet! Ben şimdi şunu öğrenmek istiyorum: Çocuklar buna inanıyorlar mı? Onları Hasat'tan bir gün önce yakalayabilecek misiniz? Verdiğiniz sözü yerine getirecek misiniz? Yoksa daha beklememiz mi gerekiyor?"</p><p class="calibre9">Depape'le Reynolds, Jonas'a baktılar. Ak saçlı adam elini arkaya doğru uzatarak avucunu Coral'ın sıska ama yine de ilginç gözüken bacağına koydu. İşte o an geldi, diye düşünüyordu. Şu anda ne söylersem söyleyeyim söz vermiş sayılacağım. Bir terslik olursa bunu hoşgörüyle karşılamayacaklar. Haklı çıkarsam Büyük Tabut Avcıları'na teşekkür ederek ücreti ödeyecekler... Belki birer ikramiye de verecekler. Ama başarısız olursam hepimizi de iyice yükseğe asacak ve ipi de öyle çekecekler ki, kafalarımız patlayacak.</p><p class="calibre9">Jonas sonra, "Onları yere konmuş kuşlar gibi kolaylıkla avlayacağız," dedi. "Üçü de vatana ihanetle suçlanacak. Bu soylu üç delikanlı John Farson'a hizmet ediyorlar. Herkesin şok geçirmesine neden olacak bir şey bu. Ne kadar kötü günler geçirdiğimizi bundan daha iyi ne açıklayabilir?"</p><p class="calibre9">"Yani, 'Vatana ihanet!' diye haykırır haykırmaz güruh ortaya çıkacak, öyle mi?"</p><p class="calibre9">Jonas, Latigo'ya soğuk bir ifadeyle gülümsedi. "Vatana ihanet sıradan insanların kolaylıkla kavrayamayacakları bir suç olabilir. Güruh sarhoş olsa bile. Elebaşları Atçılar Derneği tarafından satın alınıp paralan ödenmiş olsa bile. Ama cinayet... özellikle çok sevilen bir Belediye Başkanı'nın öldürülmesi..."</p><p class="calibre9">Çok şaşıran Depape'in bakışları başkanın kızkardeşine kaydı.</p><p class="calibre9">Coral, "Ne kadar yazık olacak..." diyerek içini çekti. "Belki de çok etkilenir ve o güruhun başına kendim geçerim."</p><p class="calibre9">Depape, Eldred'in onu neden çekici bulduğunu şimdi anladım, diye düşündü. Kadın da Jonas kadar duygusuz ve soğukkanlı.</p><p class="calibre9">Latigo, "Bir şey daha var," dedi. "İyi Adam'a ait bir şeyi güvenceye almanız için size yolladılar. Cam bir küreyi."</p><p class="calibre9">Jonas başını salladı. "Doğru. Güzel ama önemsiz bir şey."</p><p class="calibre9">"Anladığıma göre onu yerel bir brujo'ya emanet etmişsiniz."</p><p class="calibre9">"Evet."</p><p class="calibre9">"Küreyi geri almalısınız. Yakında."</p><p class="calibre9">Jonas biraz sinirlendi. "Büyükbabana oyun öğretme. Ben piçlerin hesabı görülünceye kadar bekleyeceğim."</p><p class="calibre9">Reynolds, "Sen onu gördün mü, sai Latigo?" diye sordu.</p><p class="calibre9">"Yakından görmedim. Ama görmüş olan kimselerle konuştum." Latigo bir an durakladı. "Onlardan biri çıldırdı, sonunda onu vurmak zorunda kaldılar. Bu hale giren birini otuz yıl önce görmüştüm. Çölün sınırında. Adam orada bir kulübede yaşıyordu ve onu kuduz bir kurt ısırmıştı."</p><p class="calibre9">Reynolds, "Tanrılar Kaplumbağa'yı kutsasınlar," diyerek üç defa boğazına vurdu. Kuduzdan çok korkardı.</p><p class="calibre9">Latigo sert bir sesle, "Büyücünün Gökkuşağı seni eline geçirseydi, hiçbir şeyi kutsayamazdın," diye homurdandı. Sonra dikkatini tekrar Jonas'a verdi. "O küreyi geri alırken, teslim ettiğiniz zamankinden çok daha dikkatli davranmalısınız. O yaşlı cadı herhalde artık kürenin büyüsüne kapılmıştır."</p><p class="calibre9">"Büyücüye Rimer'le Avery'i göndermek niyetindeyim. Şerif adamdan pek sayılmaz, zeki de değildir. Ama Rimer çok kurnazdır."</p><p class="calibre9">Latigo, "Korkarım bu olmaz," dedi.</p><p class="calibre9">"Öyle mi?" Jonas, Coral'ın bacağını sıkıca kavrayarak Latigo'ya pis pis sırıttı. "Belki bu aşağılık hizmetkârınıza bunun nedenini açıklarsınız."</p><p class="calibre9">Ama onun sorusunu Coral yanıtladı. "Çünkü Rhea'daki Büyücü'nün Gökkuşağı geri alınacağı sırada Rimer ağabeyimle birlikte onun sonsuza dek dinleneceği yere gidecek."</p><p class="calibre9">Depape, "O neden söz ediyor, Eldred?" diye sordu.</p><p class="calibre9">"Rimer'in de öleceğinden." Jonas gülmeye başladı. "John Farson'un casusu olan o pis çocuklar bu iğrenç cinayetle de suçlanacaklar."</p><p class="calibre9">Coral da aynı fikirde olduğunu açıklamak için tatlı tatlı gülümsedi. Jonas'ın elini biraz yukarıya çektikten sonra tekrar örgüsünü aldı.</p><p class="calibre5" style="margin:0pt; border:0pt; height:1em"> </p><p class="calibre9">Kız gençti ama evliydi.</p><p class="calibre9">Delikanlı yakışıklıydı ama dengesizdi.</p><p class="calibre9">Kız bir gece ıssız bir yerde delikanlıyla buluştu.</p><p class="calibre9">İlişkilerinin tatlı olmakla birlikte artık sona ermesi gerektiğini söyledi. Delikanlı, "Aşkımız hiçbir zaman sona eremez," dedi. "Yıldızlarda böyle yazılı."</p><p class="calibre9">Kız, "Olabilir," diye cevap verdi. "Ama gün döndü, takımyıldızların yerleri değişti."</p><p class="calibre9">Belki de delikanlı ağlamaya başladı. Belki de kız ona güldü. Aslında sinirleri gerildiği için herhalde. Sebep ne olursa olsun gülmenin zamanı değildi. Delikanlı bir taşı kaptığı gibi kızın başını ezdi. Sonra kendine geldi ve ne yaptığını kavradı. Sırtını bir granite dayayarak oturdu. Kızın zavallı ezilmiş başını kucağına çekti ve yakındaki ağaçtan bir baykuş onu seyrederken kendi gırtlağını kesti. Genç adam kızı öperek can verdi. Onları buldukları zaman iki gencin dudakları kandan birbirine yapışmıştı.</p><p class="calibre9">Eski bir hikâyeydi bu. Her kentte buna benzer şeyler anlatılırdı. Yer genellikle o yöredeki âşıklar yolu ya da nehrin ıssız kıyışıydı. Ya da kentin mezarlığı. Olanların ayrıntıları aşırı romantik kişilerin hoşuna gidecek biçimde çarpıtıldıktan sonra şarkılar bestelenirdi.</p><p class="calibre9">Bu şarkıları genellikle gitar ya da mando'yu beceriksizce çalan, kalpleri özlem dolu bakireler söylerdi. Müzik kulakları pek olmayan kızlar. Şarkının ara nağmeleri çoğunlukla göz yaşartacak gibi olurdu. "Yazık yazık yazık... Onlar birlikte öldüler."</p><p class="calibre9">Bu acıklı hikâyenin Hambry'de anlatılan uyarlamasına göre gencin adı Robert, kızınki de Francesca'ydı. Olay eski günlerde, dünya necip gitmeden önce olmuştu. Cinayet ve intihar olayının Hambry mezarlığında geçtiği iddia ediliyordu. Francesca'nın beyninin dağılmasına neden olan şey kaygan taştan yapılmış bir levhaydı.</p><p class="calibre9">Robert'in nefes borusunu keseceği zaman dayandığı granit ise Thorin mozelesinin duvarıydı. (Aslında Mejis'te beş kuşak önce Thorin'lerin yaşadığı kuşku götürürdü. Ama ne de olsa halk hikâyelerinin çoğu genellikle kafiyeli yalanlardır.)</p><p class="calibre9">Doğru ya da yalan, kentliler iki sevgilinin hayaletlerinin mezarlıkta dolaştığına inanıyorlardı. Söylendiğine göre, Francesca'yla Robert mezartaşlarının arasında dolaşıyorlardı. Üstleri başları kan içindeydi. Yüzlerinde hüzünlü ifadeler vardı. Bu nedenle mezarlığa geceleri pek kimse gelmiyordu. Yani burası Roland, Cuthbert, Alain ve Susan'ın buluşmaları için en uygun yerdi.</p><p class="calibre9">Dördü biraraya geldikleri sırada Roland'ın endişeleri iyice artmıştı. Hatta delikanlı durumun çaresiz olduğunu bile düşünüyordu. Sorun Susan'dı. Daha doğrusu Susan'ın halası Cordelia, Rhea'nın zehirli pusulasını almamış olmasına rağmen kuşkuları iyice artmıştı. Artık Susan'ın Roland'la ilişkisi olduğundan hemen hemen emindi. Mezarlıktaki buluşmadan birkaç gün önce Susan kolunda sepetle eve girer girmez halası bağırmaya başlamıştı.</p><p class="calibre9">"Yine o çocukla beraberdin değil mi? Evet, bu belli bir şey, aşağılık yaratık! Durum suratından okunuyor!"</p><p class="calibre9">O gün Roland'ın yakınına bile gitmemiş olan Susan önce ağzı bir karış açık şaşkın şaşkın halasına bakmıştı. "Kiminle beraberdim?"</p><p class="calibre9">"Ah, anlamazlıktan gelme Pek Genç ve Pek Güzel, Küçük Hanım! Bizim kapının önünden geçerken heyecanlanan çocuk kim? Kim olacak? Dearborn! Dearborn! Bunu bin defa da söylerim! Utan, utan! Utan! Şu pantolonunun haline bak! Yemyeşil çim lekeleri içinde. Otların arasında yuvarlandığınız besbelli." Cordelia artık avaz avaz haykırıyordu, Boynundaki damarlar kabarmış, birer ip gibi olmuştu.</p><p class="calibre9">Susan şaşkın şaşkın başını eğerek ayağındaki eski haki pantolona baktı.</p><p class="calibre9">"Bu boya, hala. Bunu göremiyor musun? Chetta'yla ben başkanın evini Hasat Bayramı için süslüyorduk. O yeşil lekelerin nedeni Dearborn değii, Thorin! Thorin! Beni süsler ve havai fişeklerin konduğu kulübede yakaladı. Yine biraz güreşmemiz için iyi bir yer ve zaman olduğuna karar verdi." Susan burnunu kırıştırdı. Artık Thorin'den korkmuyordu. Ona karşı kederle karışık bir tiksinti duyuyordu.</p><p class="calibre9">Cord Hala kıza gözlerinde garip bir pırıltıyla bakıyordu.</p><p class="calibre9">Susan ilk defa bilinçli olarak halasının çıldırmaya başladığından kuşkulandı.</p><p class="calibre9">Cordelia yavaşça, "Bu hikâyeye kim inanır?" diye fısıldadı. Kaşlarının yukarsında ter tanecikleri belirmişti. Şakaklarındaki sıra sıra mavi damarlar atıyordu. Kadın son zamanlarda kokuyordu da. ister yıkansın, ister yıkanmasın, geniz yakıcı bir kokusu vardı. "Bu hikâyeyi seviştikten sonra birbirinize sokulmuş yatarken mi uydurdunuz?"</p><p class="calibre9">Susan öne doğru bir adım atarak halasının kemikli bileğini kavradı ve avucunu dizindeki boya lekelerinden birine bastırdı. Cordelia bağırarak onun elinden kurtulmaya çalıştı. Ama kız onu sıkı sıkı tutuyordu. Susan sonra Cordelia'nın elini onun suratına doğru kaldırdı. Avucundaki boyanın,kokusunu alıncaya kadar elini burnuna tuttu.</p><p class="calibre9">"Bu kokuyu tanıdın mı, hala? Boya kokusu bu! Fenerler için kullandığımız pirinç kâğıdını boyadık."</p><p class="calibre9">Cordelia'nın, Susan'ın avucundaki bileği gevşedi. Kıza dikili gözleri biraz normalleşir gibi oldu. Cord Hala nihayet, "Evet," dedi. "Boya." Bir an durdu. "Bu sefer."</p><p class="calibre9">Susan o günden sonra kaç defa başını arkaya döndürdüğü zaman dar kalçalı bir kadının sokakta peşinden kayarcasına ilerlediğini gördü. Ya da halasının sayısı fazla olan dostları kuşkulu gözlerle onu izliyorlardı. Atla uçuruma gittiğinde hep birileri kendisini gözetliyormuş gibi bir duyguya kapılıyordu. Susan iki kez Roland ve arkadaşlarıyla mezarlıkta buluşmayı kabul etti. Ama iki sefer de bundan vazgeçmek zorunda kaldı. Özellikle ikincisinden son dakikada. O gün Brian Hookey'nin büyük oğlunun kendisini aşırı bir dikkatle süzdüğünü farketti. Kızınki sadece bir önseziydi... Ama güçlü bir önsezi.</p><p class="calibre9">Durumu daha da kötüleştiren Susan'ın da Roland gibi bu buluşmayı çok istemeseydi. Sadece konuşmak için değil. Kızın delikanlının yüzünü görmeye, elini avuçları arasına almaya ihtiyacı vardı. Gerisi, çok tatlı bir şey olmakla beraber bekleyebilirdi. Ama Susan sevgilisini görmeli, ona dokunmalı, Roland'ın korkuya kapılmış yalnız bir kızın kendini avutmak için uydurduğu bir hayal olmadığını anlamalıydı.</p><p class="calibre9">Sonunda kıza Maria yardım etti. Tanrı kutsasın, küçük hizmetçi kız belki de Susan'ın sandığından çok daha fazlasını anlıyordu. Maria, Cordelia'ya bir pusula götürdü. Susan'ın geceyi Deniz Kıyısı'ndaki misafir bölüğünde geçireceği yazılıydı. Altında da Olive Thorin'in imzası vardı. Cordelia bütün şüphelerine rağmen bunun sahte olmadığına inandı. Gerçekten de imza sahte değildi. Susan, Olive'den bunu istediği zaman kadın soru sormadan kaygısızca pusulayı yazmıştı.</p><p class="calibre9">Cordelia, "Yeğenimin nesi var?" diye homurdandı.</p><p class="calibre9">"O çok yorgun, sai. Dolor de garganta'sı var."</p><p class="calibre9">"Boğazı mı ağrıyor? Bayram bu kadar yakınken? Buna inanamam! Susan hiçbir zaman hastalanmaz!"</p><p class="calibre9">Maria, "Dolor de garganta," diye tekrarladı. Köylü kadınların kuşkuyla karşılaştıkları zaman yaptıkları gibi ifadesiz bir yüzle. Aslında Maria, Susan'ın neyi planladığını bilmiyordu. Susan'ın da işine geliyordu böylesi.</p><p class="calibre9">Kız balkona çıktı ve binanın kuzey tarafını kaplayan sarmaşıklardan dört buçuk metre aşağıya indi. Bahçe duvarındaki hizmetkârların kullandığı arka kapıdan çıktı. Roland orada bekliyordu. Bizi ilgilendirmemesi gereken iki sıcak dakikadan sonra gençler Aceleci'ye binerek dörtnala mezarlığa gittiler. Cuthbert'le Alain onları orada endişe ve umutla bekliyorlardı.</p><p class="calibre9">Susan önce adı Richard Stockworth değil Alain Johns olan yuvarlak yüzlü, sarışın delikanlıya baktı. Sonra da diğerine. Adı Cuthbert Allgood olan bu gencin ondan şüphelendiğini, hatta öfkelendiğini hissediyordu.</p><p class="calibre9">İki genç yan yana yere devrilmiş ve üzerini sarmaşık kaplamış bir mezartaşının üzerinde oturuyorlardı. Ayakları ince sis tabakasının içindeydi. Susan, Aceleci'nin sırtından kayarak indi ve iki çocuğa doğru yavaşça ilerledi. Roland'ın arkadaşları ayağa kalktılar. Alain İç-Dünya tarzı selam verdi. Ayağını uzatıp topuğunu yere sıkıca bastı ve dizini dimdik tuttu. "Küçük hanım, uzun günler..."</p><p class="calibre9">Diğer arkadaşı da yanına geldi. Bu çocuk ince ve esmerdi. Eğer huzursuz olmasaydı yüzü yakışıklı sayılacaktı. Siyah gözleri gerçekten çok güzeldi.</p><p class="calibre9">Cuthbert arkadaşının sözlerini tamamladı ve o da Alain gibi selam verdi. Bayram günü oynanan bir oyundaki komik saraylılara benziyorlardı. Susan elinde olmadan güldü, sonra bir reverans yaptı. Arkasında bir tuvalet varmış gibi kollarını açmıştı. "Ve gündüz ve gecelerinizin bunun iki katı olmasını dilerim."</p><p class="calibre9">Durup sadece birbirlerine baktılar. Ne yapmaları gerektiğini pek bilmeyen üç genç. Roland onlara yardım etmedi. Aceleci'nin sırtında oturuyor ve dikkatle diğerlerine bakıyordu.</p><p class="calibre9">Susan çekinerek öne doğru bir adım attı. Artık gülmüyordu. Ağzının iki yanında hâlâ gamzeler vardı ama bakışları endişeliydi.</p><p class="calibre9">"Benden nefret etmediğinizi umarım," dedi. "Tabii nefret ediyorsanız, bunu da anlarım. İşlerinize karıştım... Üçünüzün arasına girdim. Ama elimde değildi." Ellerini iki yanına sarkıtmıştı. Sonra avuçlarını Alain'le Cuthbert'e doğru uzattı. "Onu seviyorum."</p><p class="calibre9">Alain, "Senden nefret etmiyoruz," diye cevap verdi. "Öyle değil mi, Bert?"</p><p class="calibre9">Cuthbert korkunç bir an sesini çıkarmadı. Susan'ın omzunun üzerinden bakıyor, sanki Şeytan Ayı'nı inceliyordu. Kızın kalbi durmuş gibi oldu. Sonra delikanlı ona bakarak gülümsedi. Tebessümü öyle tatlıydı ki, karmaşık ama ışıltılı bir düşünce kızın kafasından bir kuyruklu yıldız gibi geçti. (Bu düşünce, eğer önce onunla karşılasaydım... diye başlıyordu.)</p><p class="calibre9">Cuthbert, "Roland'ın sevdiği benim de sevdiğimdir," diyerek uzandı, Susan'ın ellerini tutup onu Alain'le arasına çekti. Şimdi ikisi erkek, biri kız üç kardeş gibi duruyorlardı. Bert ekledi. "Çünkü kundaklandığımız günlerden beri dostuz. Birimizden biri yoldan ayrılarak açıklığa girinceye kadar da öyle kalacağız." Çocuk gibi güldü. "Ama gidişata bakılırsa galiba yolun sonunu hep birlikte bulacağız."</p><p class="calibre9">Alain, "Hem de çok yakında," dedi başıyla onaylayarak.</p><p class="calibre9">Susan da ekledi. "Cordelia Hala başımızda bulunmak için bizimle gelmesinde..."</p><p class="calibre9">Roland, "Biz ka-tet'iz," dedi. "Çok parçadan oluşan bir bütün." Üç gence tek tek baktı ama hiçbirinin itiraz edecekmiş gibi bir hali yoktu. Mozoleye girmişlerdi. Ağız ve burunlarından çıkan solukları buharlaşıyordu. Roland, çömelmiş diğer üçüne bakıyordu. Onlar iki yanında vazolar olan taş bir meditasyon bankına yan yana oturmuşlardı. Vazolarda iskelete benzeyen çiçekler vardı. Yere solmuş gül yaprakları saçılmıştı. Susan'ın iki yanına geçmiş olan Cuthbert'le Alain kollarını rahat bir tavırla onun omzuna atmışlardı.</p><p class="calibre9">Roland yine onları üç kardeşe benzetti. İki genç, kızkardeşlerini korumaya çalışıyorlardı.</p><p class="calibre9">Alain, "Eskisinden daha güçlüyüz," dedi. "Bunu çok iyi hissediyorum."</p><p class="calibre9">Cuthbert başını salladı. "Ben de öyle." Etrafına bakındı. "Burası konuşmak için bulunmaz bir yer. Özellikle bizimki gibi bir ka-tet için."</p><p class="calibre9">Roland gülmedi. Hazırcevaplık konusunda pek usta değildi. "Hambry'de olanlardan söz edelim. Ondan sonra da yakın geleceği konuşuruz."</p><p class="calibre9">Alain, Susan'a, "Aslında bizi buraya bir görevle yollamadılar," diye açıkladı. "Bizi babalarımız buraya düşmanın yolunun üzerinden çekilmemiz için gönderdiler. Roland, John Farson'un ortağı olması ihtimali kuvvetli bir adamı kendine düşman etti..."</p><p class="calibre9">Cuthbert tekrarladı. "John Farson'un suçortağı olması ihtimali kuvvetli. Çok güzel bir söz. Etkili. Bunu hatırlamak ve her fırsatta kullanmak niyetindeyim."</p><p class="calibre9">Roland, "Kendine gel," dedi. "Bütün geceyi burada geçirmek niyetinde değilim."</p><p class="calibre9">Cuthbert, "Ah, ulu liderim, özür dilerim," dediyse de, gözlerindeki pırıltıdan hiç de pişman olmadığı anlaşılıyordu.</p><p class="calibre9">Alain açıklamasını sürdürdü. "Buraya haber almak ve göndermek için posta güvercinleriyle geldik. Ama bence bize o güvercinleri babalarımız iyi olduğumuzdan emin olmak istedikleri için verildi."</p><p class="calibre9">Cuthbert, "Evet," dedi; "Alain şunu söylemek istiyor. Biz gafil avlandık. Roland'la... nasıl devam edeceğimiz konusunda... aramızda anlaşmazlık çıktı. O beklemek istiyordu. Ben istemiyordum. Ama şimdi onun haklı olduğunu düşünüyorum."</p><p class="calibre9">Roland dokundurmadan edemedi. "Ama yanlış nedenlerle. Her neyse. Aramızdaki anlaşmazlığı ortadan kaldırdık."</p><p class="calibre9">Susan endişeyle bir ona, bir diğerlerine bakıyordu. Sonra bakışları Roland'ın çenesinin sol yanındaki çürüğün üzerinde durdu. Bere sepultura'nın yarı kapısından içeri giren hafif ışıkta bile belli oluyordu. "Ortadan nasıl kaldırdınız?"</p><p class="calibre9">Roland, "Bu önemli değil," dedi. "Farson bir çarpışmaya girmek niyetinde. Belki de bir dizi çarpışmaya. Savaşa Gilead'ın kuzeybatısındaki Shaved Dağları'nda başlayacak. Ona doğru giden Birlik güçlerinin onu kıstırdıklarını sanmalarını sağlayacak. Normal koşullarda bizimkiler bunu başarabilirlerdi. Ama Farson onlarla çarpışmaya girerek bizimkileri tuzağa düşürmeyi ve onları Eskiler'in silahlarıyla oradan kaldırmayı planlıyor. O silahları Citgo'dan gönderilen petrolle çalıştıracak. Gördüğümüz tankerlerdeki yakıtla, Susan."</p><p class="calibre9">"Farson'un petrolü kullanması için rafine etmesi gerekir. Bunu nerde yaptıracak?"</p><p class="calibre9">Cuthbert, "Buranın batısında bir yerde," dedi. "Yolunun üzerinde. En uygun yerin Vi Castis olduğunu düşünüyoruz. Orayı biliyor musun? Vi Castis maden bölgesi."</p><p class="calibre9">"Oradan söz edildiğini duydum. Ama yaşamım boyunca Hambry'den hiç ayrılmadım." Roland'ın gözlerinin içine baktı. "Bu durum yakında değişecek sanırım."</p><p class="calibre9">Alain, "O dağlarda Eskiler'den kalma pek çok makine var," diye açıkladı. "Söylediklerine göre bunlardan çoğu dar ve derin vadilerdeymiş. Robotlar ve ölüm ışınları. Ustura ışınlar deniyormuş bunlara. Çünkü insanı yarıdan biçiyorlarmış. Başka daha neler olduğunu tanrılar bilir. Bunların bir kısmının sadece bir efsane olduğu kesin. Ama ateş olmayan yerden duman çıkmaz. Her neyse... Rafineri için en uygun yer orası gibi gözüküyor."</p><p class="calibre9">Cuthbert ekledi. "Sonra her şeyi Farson'un beklediği yere götürecekler. Ama bu bizim için önemli değil. Çünkü Mejis'te başımız yeterince belada."</p><p class="calibre9">Roland, "Ben hepsini birden ele geçirmek için bekliyordum," dedi.</p><p class="calibre9">Cuthbert, "Susan belki farketmedin," diyerek göz kırptı. "Arkadaşımız biraz hırslı."</p><p class="calibre9">Roland bu sözlere aldırmadı. Eyebolt Kanyonu'na doğru bakıyordu. Bu gece oradan gürültü gelmiyordu. Rüzgâr her sonbahar olduğu gibi yön değiştirmişti. Kentten öteye doğru esiyordu. "Petrolü tutuşturursak, geri kalan her şey havaya uçar... Zaten en önemlisi petrol. Onu tutuşturmak ve buradan çabucak kaçmak istiyorum. Dördümüzün birlikte kaçmasını."</p><p class="calibre9">Susan, "Onlar Hasat Günü harekete geçecekler değil mi?" diye sordu.</p><p class="calibre9">Cuthbert, "Öyle gözüküyor," dedi gülerek. Tatlı, insanı etkileyen bir gülüşü vardı. Bir çocuğun kahkahası. Delikanlı hem kahkahalar atıyor, hem de elini karnına bastırmış bir öne arkaya sallanıyordu. Yine küçük bir çocuk gibi.</p><p class="calibre9">Susan şaşırdı. "Ne? Ne var?"</p><p class="calibre9">Cuthbert gülmekten katılıyordu. "Bunu anlatamayacağım. Bana göre fazla komik bu. Anlatmaya kalkarsam durmadan güleceğim, Roland da kızacak. Sen anlat, Al. Susan'a Şerif Yardımcısı Dave'in ziyaretinden söz et."</p><p class="calibre9">Alain da gülümsüyordu. "Dave, Bar K.'ye bizi görmeye geldi." Bizimle sanki bir büyüğümüzmüş gibi konuştu. Amcamız gibi. Bize Hambry'lilerin bayram günlerinde yabancıları görmekten hoşlanmadıklarını açıkladı. Dolunay zamanı yatakhanede kalmamızın daha uygun olacağını söyledi."</p><p class="calibre9">Susan öfkeyle, "Çılgınlık bu!" diye bağırdı. Oturduğu kentin haksızca karalandığını duyan bir insanın hiddetiyle konuşmuştu.</p><p class="calibre9">"Biz yabancıları her zaman eğlencelerimize katılmaya davet ederiz! Gerçekten! Hep böyle yaptık. Biz... Biz... vahşi değiliz!"</p><p class="calibre9">Cuthbert kıkır kıkır güldü. "Sinirlenme, sinirlenme! Bunu biz de biliyoruz. Ama Şerif Yardımcısı Dave'in gerçeği bildiğimizden haberi yok! Öyle değil mi? Dave bu yörede en iyi beyaz çay yapanın karısı olduğunu biliyor. Ama gerisi? Onun dünyadan haberi yok. Şerif Hark'ın birazcık daha bilgisi var sanırım. Ama o da öyle fazla değil."</p><p class="calibre9">Roland, "Bizi uyarma zahmetine girmelerinin iki anlamı var," dedi. "Birincisi... senin de söylediğin gibi, Susan, onlar Hasat Günü harekete geçecekler. İkincisi... Farson'a gidecek şeyleri burnumuzun dibinden çalabileceklerini sanıyorlar."</p><p class="calibre9">Alain atıldı. "Ve büyük olasılıkla sonra da suçu bizim üzerimize atacaklar!"</p><p class="calibre9">Susan merakla delikanlılara baktı. "O halde planınız nedir?"</p><p class="calibre9">Roland usulca, "Bizi yemlemek için Gitco'da bıraktıkları şeyleri ortadan kaldırmak," diye açıkladı. "Böylece kendi tuzağımızı hazırlamak. Ve toplandıkları yerde onlara saldırmak. Yani Darağacı Kayası'nda. Batıya götürmeyi planladıkları tankerlerin en aşağı yarısı orada. Tabii oraya adamlarını da koyacaklar. Belki iki yüz kişi. Ama ben sayılarının bundan daha az olacağını sanıyorum. Ve hepsinin ölmesine karar verdim."</p><p class="calibre9">Alain, "Ya onlar ya biz," dedi. "Onlar ölmezse biz ölürüz!"</p><p class="calibre9">"Dördümüz iki yüz kişiyi nasıl öldürürüz?"</p><p class="calibre9">"Tabii ki öldüremeyiz. Tankerlerden bir bölümünü tutuşturursak, büyük bir patlama olur. Geride kalan adamlar dehşete kapılırlar. Başlarındakilerse bizi görünce öfkelenirler. Çünkü biz onlara görünmek niyetindeyiz..."</p><p class="calibre9">Alain'le Cuthbert soluklarını tutmuş Roland'a bakıyorlardı. Arkadaşları planın gerisini onlara açıklamış ya da iki çocuk bazı şeyleri tahmin etmişlerdi. Ama Roland işin bu bölümünü kendine saklamıştı.</p><p class="calibre9">Susan korkuyla, "Sonra?" diye sordu. "Sonra?"</p><p class="calibre9">Roland, "Bence onları Eyebolt Kanyonu'na sürebiliriz," dedi. "Onları incecik'e götürebiliriz?"</p><p class="calibre9">Roland'ın bu sözlerini şaşkınlık dolu bir sessizlik izledi. Sonra Susan, "Sen çıldırmışsın," dedi. Ama bunu söyleyiş tarzı saygısızca değildi.</p><p class="calibre9">Cuthbert düşünceli bir tavırla, "Hayır," diye mırıldandı. "Çıldırmış değil. Uçurumun dik yamacındaki o küçük yarığı düşünüyorsun değil mi Roland? Uçurumun dibindeki o çukurdan önceki yeri?"</p><p class="calibre9">Roland başını salladı. "Dört kişi oradan fazla zahmet çekmeden yukarı tırmanabilir. Tepeye bolca taş yığarız. Bizi izlemeye kalkışan olursa taşları üzerlerine yuvarlarız."</p><p class="calibre9">Susan bağırdı, "Ama bu korkunç bir şey!"</p><p class="calibre9">Alain, "Sadece hayatta kalmaya çalışmak," diye cevap verdi. "Petrolü götürüp kullanırlarsa Birlik'ten silahlarının ateş alanına giren her insanı öldürürler. İyi Adam savaş esiri almıyor."</p><p class="calibre9">"Ben 'bu yanlış bir şey' demedim. Sadece 'korkunç' dedim."</p><p class="calibre9">Bir an konuşmadılar. Dört çocuk iki yüz kişinin öldürülmesini düşünüyordu. Kuşkusuz öleceklerin hepsi erişkin erkekler olmayacaklardı. Bazıları (hatta belki de çoğu) aşağı yukarı onların yaşıtları olacaklardı. .</p><p class="calibre9">Susan sonunda, "Taşların altında kalmayanlar dönüp atlarıyla tekrar uçurumdan çıkarlar," dedi.</p><p class="calibre9">"Hayır." Alain araziyi görmüş, şimdi de konuyu iyice kavramıştı. Roland başını sallıyor ve hafifçe gülümsüyordu.</p><p class="calibre9">"Neden?"</p><p class="calibre9">"Kanyonun ağzındaki çalılar yüzünden. Onları tutuşturacağız. Öyle değil mi, Roland? Ve rüzgâr şimdiki yönden esmeye devam ederse... dumanlar..."</p><p class="calibre9">Roland, "Onların içerlere kadar girmelerine neden olacak," dedi. "İncecik'e düşmelerine."</p><p class="calibre9">Susan sordu. "Çalıları nasıl tutuşturacaksınız? Onların kuru olduklarını biliyorum ama herhalde kükürtlü kibrit ya da çakmak taşı ve çeliği kullanacak zamanınız olmayacak."</p><p class="calibre9">Roland, "Sen bu konuda bize yardım edebilirsin," dedi. "Tankerleri tutuşturmamıza da yardım edebileceğin gibi. Petrolü ateş ederek tutuşturmaya çalışabiliriz. Ama başarılı olmamamız ihtimali var. Ham petrol insanların sandığından daha zor tutuşur. Sheemie'nin de sana yardım edeceğini umarım."</p><p class="calibre9">"Bana ne istediğini söyle."</p><p class="calibre9">Yirmi dakika daha konuştular. Planın şaşılacak kadar az ayrıntısını değiştirdiler. Hepsi de inceden inceye plan yapıp da sonra ansızın değişiklik olursa donup kalmaları tehlikesi olduğunu biliyorlardı. Ka onları bu işe sürüklemişti. Kurtulmak için belki de en iyisi ka'ya güvenmeleri olacaktı. Ve tabii kendi cesaretlerine de.</p><p class="calibre9">Cuthbert işe Sheemie'nin karıştırılmasını istemiyordu. Ama sonunda razı oldu. Zaten çocuğa pek az bir iş düşecekti. Tehlike de az sayılırdı. Roland sonunda Mejis'ten bütün bütün ayrılırken Sheemie'yi de götürmeye razı oldu. "Beş kişilik bir grup, dörtlü kadar iyidir," dedi.</p><p class="calibre9">Sonunda Cuthbert, "Pekâlâ," diye mırıldanarak Susan'a döndü. 'Sheemie'yle sen mi konuşacaksın, yoksa ben mi?"</p><p class="calibre9">"Onunla ben konuşurum."</p><p class="calibre9">Cuthbert, "Ona Coral Thorin'e bir tek kelime bile söylememesi gerektiğini iyice anlat," dedi. "Belediye Başkanı'nın kızkardeşi önemli değil. Sadece ben o karıya hiç güvenmiyorum."</p><p class="calibre9">Susan, "Sana onun Hart'ın kardeşi olmasından çok daha iyi bir neden açıklayabilirim," diye cevap verdi. "Halam, Coral'ın Eldred Jonas'la ilişki kurduğunu söyledi. Zavallı Cord Hala! Yaşamının en kötü yazını geçirdi. Sonbaharın da daha iyi olacağını sanmıyorum. Herkes ondan, 'Bir vatan haininin halası,' diye söz edecek."</p><p class="calibre9">Alain, "Ama bazıları gerçeğin hiç de öyle olmadığını bilecek," dedi.</p><p class="calibre9">"Belki. Ama Cordelia Hala hiçbir zaman hoş dedikoduları dinleyen bir kadın değil. Başkaları için güzel sözler söyleyen biri de olmadığı gibi. Anlayacağınız o da Jonas'a göz koymuştu."</p><p class="calibre9">Cuthbert fena halde şaşırdı. "Jonas'a mı göz koymuştu! Tanrılar adına! Bunu düşünebiliyor musunuz? Ah, eğer insanları aşk konusunda zevksizlik ettiği için assalardı darağacını boylayan ilk kadın senin halan olurdu. Öyle değil mi?"</p><p class="calibre9">Susan kıkır kıkır gülerek kollarını dizlerine dolayıp başını salladı.</p><p class="calibre9">Roland, "Artık gitme zamanı geldi," dedi. "Susan'ın hemen öğrenmesi gereken bir şey olursa Yeşil Kalp'teki kızıl kayayı kullanırız."</p><p class="calibre9">Cuthbert başını salladı. "İyi. Artık gidelim buradan. Mozolenin soğuğu insanın iliklerine işliyor."</p><p class="calibre9">Roland kımıldanarak uyuşan bacaklarına kan gitmesi için ayağa kalktı.</p><p class="calibre9">"Önemli olan şu: Her şeyi toplayıp kaçıncaya kadar bizi serbest bırakmaya karar verdiler. Bu bizim lehimize. İyi bir avantaj. Ve şimdi..."</p><p class="calibre9">Alain alçak sesle konuşarak onun sözünü kesti. "Bir sorun daha var. Çok önemli."</p><p class="calibre9">Roland tekrar yere çömeldi. Merakla Alain'e bakıyordu.</p><p class="calibre9">"Şu büyücü..."</p><p class="calibre9">Susan irkildi. Ama Roland sabırsızca arkadaşının sözünü kesti. "Onun bizim işimizle bir ilişkisi yok, Al. Nasıl olabilir ki? Ben onun Jonas'ın komplosuna katıldığını hiç sanmıyorum..."</p><p class="calibre9">Alain, "Ben de öyle," dedi.</p><p class="calibre9">"Cuthbert'le ben cadıyı Susan'la benim hakkımda konuşmaması için ikna da ettik. Eğer cadının gözünü korkutamasaydık, Susan'ın halası şu anda kıyameti koparıyor olurdu."</p><p class="calibre9">Alain, "Ama anlayamıyor musun?" diye sordu. "Rhea'nın bu ilişkiden kimlere söz ettiği önemli değil. Önemli soru şu: Cadı sizin ilişkinizi nasıl öğrendi?"</p><p class="calibre9">Susan birdenbire, "O pembe!" dedi. Elini başına götürmüş, kesik saçlarına dokunuyordu. Saçları uzamaya başlamıştı.</p><p class="calibre9">Alain meraklandı. "Pembe olan nedir?"</p><p class="calibre9">Kız, "Şey..." dedi ama sonra başını salladı. "Bilmiyorum. Neden söz ettiğimin farkında değilim. Pinch ve Jilly kadar aptalım... Roland? Ne oldu? Nen var?"</p><p class="calibre9">Roland artık çömelmiyordu. Birdenbire gevşekçe gül yaprakları saçılmış yere oturmuştu. Sanki bayılmamaya çalışıyordu. Mozolenin dışından sonbahar yapraklarının kemik çıtırtısına benzeyen sesi ve çobanaldatan kuşunun çığlığı geliyordu.</p><p class="calibre9">Roland alçak sesle, "Tanrılar..." diye fısıldadı. "Olamaz. Bu doğru olamaz!" Cuthbert'le göz göze geldiler.</p><p class="calibre9">Bett'in yüzündeki o neşeli ifade birden kaybolmuştu. Şimdi annesinin bile tanıyamayacağı granitten oyulmuşa benzeyen suratında acımasız bir ifade vardı...Ya da annesi onu tanımayı bile istemezdi.</p><p class="calibre9">Cuthbert, "Pembe," dedi. "Çok ilginç. Biz Gilead'dan ayrılmadan önce baban da aynı kelimeyi kullandı, öyle değil mi, Roland? Bizi o 'pembe şey' konusunda uyardı. Biz bunun bir şaka olduğunu sandık."</p><p class="calibre9">"Ah!" Alain'in gözleri irileşti. "Kahretsin!" Sonra en yakın arkadaşının sevgilisiyle otururken küfrettiğini anlayınca elleriyle ağzını kapattı. Yanakları kıpkırmızı kesildi.</p><p class="calibre9">Susan onun bu halini pek farketmedi. Roland'a gitgide artan bir şaşkınlık ve korkuyla bakıyordu. "Ne? Bildiğin nedir? Bana söyle! Söyle!"</p><p class="calibre9">Roland, "Seni tekrar ipnotize etmek istiyorum," dedi. "O gün söğüt korusunda yaptığım gibi. Hemen şimdi. Bu konudan daha fazla söz edip hatırladıklarını büsbütün belirsizleştirmeden önce."</p><p class="calibre9">Delikanlı elini cebine sokup bir kurşun çıkarmış, onu yine elinin üzerinde oynatıyordu. Susan'ın gözleri hemen ona takıldı. Bir mıknatısın çeliği çekmesi gibi.</p><p class="calibre9">Roland, "Bunu yapabilir miyim?" diye sordu. "İzninle, hayatım."</p><p class="calibre9">"Evet. İstediğini yapabilirsin." Kızın gözleri irileşip camlaşıyordu. "Bu sefer neden bir şeyin farklı olacağını düşündüğünü bilmiyorum. Ama..." Birdenbire sustu. Bakışlarıyla Roland'ın elinin üzerinde oynayan kurşunu izliyordu. Delikanlı sonra bunu durdurarak avucuna aldı. Susan'ın gözleri kapandı. Sessizce ve düzenle soluk alıyordu.</p><p class="calibre9">Cuthbert hayretle, "Tanrılar," diye fısıldadı. "Birdenbire kendinden geçti."</p><p class="calibre9">"Onu daha önce de ipnotize etmişler. Bu Rhea'nın işi sanırım." Roland durdu, sonra da sordu. "Susan beni duyuyor musun?"</p><p class="calibre9">"Evet, Roland. Seni çok iyi duyuyorum."</p><p class="calibre9">"Senin bir başka sesi de duymanı istiyorum."</p><p class="calibre9">"Kimin sesini?"</p><p class="calibre9">Roland eliyle Alain'e yaklaşmasını işaret etti. Susan'ın kafasındaki engeli kaldıracak (ya da bunun etrafından dolaşabilecek) biri varsa o da Alain'di.</p><p class="calibre9">Alain, Roland'ın yanına geldi. "Benim sesim, Susan. Bunun kimin sesi olduğunu anladın mı?"</p><p class="calibre9">Gözleri kapalı olan kız gülümsedi. "Evet. Sen Alain'sin. Richard Stockwell adını kullanan genç."</p><p class="calibre9">"Doğru." Alain endişeyle Roland'a, "Ona ne sorayım?" dermiş gibi baktı. Genç silahşor bir an cevap vermedi. Aynı anda iki ayrı yerdeydi. Ve iki farklı sesi duyuyordu.</p><p class="calibre9">Susan söğüt korusundaki suyun yanında, "Evet," diyordu. "Evet, tamam. Sen iyi bir kızsın." Sonra her şey pembeleşiyordu.</p><p class="calibre9">Babası ise Büyük Salon'un arkasındaki avluda, "Bu bir greyfurt," diyordu. "Yani pembe olanı."</p><p class="calibre9">Pembe olanı!</p><p class="calibre9">Atları eyerlenmiş ve çantalar yüklenmişti. Üç delikanlı hayvanların önünde duruyorlardı. Görünüşte sakindiler ama için için gitmekte acele ediyorlardı. Yollar ve bunların ulaştığı gizemli şeyler hiç kimseyi gençler kadar güçle çağırmaz.</p><p class="calibre9">Üç arkadaş Büyük Salon'un arkasındaki, doğu tarafındaki avludaydılar. Roland'ın bütün bunların başlamasına neden olduğu, yani Cort'u yendiği yerin yakınında. Sabahın erken saatleriydi. Güneş henüz doğmamıştı. Yeşil tarlaları gri kurdelelere benzeyen sisler örtüyordu. Yirmi adım ötede Cuthbert'le Alain'in babaları nöbet bekliyorlardı. Bacaklarını açmış, ellerini tabancalarının kabzalarına atmışlardı. (Marten o ara sarayda değildi. Hatta belki kısa bir süre için Gilead'dan da gitmişti.) Sihirbaz zaten onlara saldıramazdı. Özellikle burada. Ama yine de cüretli davranabilirdi.</p><p class="calibre9">Bu nedenle çocuklar doğuya, Mejis'e ve Dış Kavis'e doğru yola çıkmak için atlarına binerlerken onlarla sadece Roland'ın babası konuştu.</p><p class="calibre9">Üç arkadaş eyer kolanlarını ayarlarken Steven, "Son bir şey daha," dedi. "Bizi ilgilendirecek bir şeyle karşılaşacağınızı sanmıyorum. Mejis'te öyle bir şey olamaz. Ama gökkuşağı renklerine dikkat etmenizi istiyorum. Yani Büyücünün Gökkuşağı'nın renklerine." Bir an güldü, sonra da ekledi. "Bu bir greyfurt. Yani pembe olanı."</p><p class="calibre9">Cuthbert, Steven'in tebessümüne gülümseyerek karşılık verdi., "Büyücünün Gökkuşağı sadece bir peri masalı." Ama sonra, belki de Steven Deschaira'in gözlerindeki ifade yüzünden çocuğun tebessümü silindi. "Öyle değil mi?"</p><p class="calibre9">Steven, "Eski hikâyelerin hepsi de doğru değil," diye cevap verdi. Ama Maerlyn'in Gökkuşağı hikâyesinin doğru olduğunu sanıyorum. Bir zamanlar on üç cam küre olduğu söyleniyor. On İki Koruyucu için birer tane. Ve bir de Işınlar'ın birleştiği noktayı simgeleyen on üçüncü küre."</p><p class="calibre9">Tüyleri diken diken olan Roland usulca, "Kule için bir tane," dedi. "Kara Kule için bir tane."</p><p class="calibre9">"Evet. Ben çocukken bu sonuncusundan 'On Üç' diye söz edilirdi. Bazen ateşin etrafında kara küreyle ilgili hikâyeler anlatır ve birbirimizin ödünü patlatırdık...Tabii babalarımız bizi yakalamadıkları zaman. Babam, 'On Üç hakkında konuşmak akıllıca bir şey değildir,' derdi. 'Çünkü adını söylediğini duyar ve yuvarlana yuvarlana sana doğru gelir.' Ama Kara On Üç sizin için önemli değil... Hiç olmazsa bu ara. Hayır, önemli olan pembe. Maerlyn'in Greyfurt'u."</p><p class="calibre9">Steven'in ne dereceye kadar ciddi olduğunu anlamak imkânsızdı... Hatta ciddi olup olmadığını bile.</p><p class="calibre9">"Belki Büyücünün Gökkuşağı'nda diğer küreler vardı. Ama çoğu artık kırıldı. Böyle şeyler bir yerde ya da birinin ellerinde uzun süre kalmaz. Ve sihirli camlar bile kırılabilir. Ama yine de hüzünlü dünyamızda Gökkuşağı'nın üç dört rengi yuvarlanıyor olabilir. Mavinin kırılmadığı hemen hemen kesin gibi. Ağır ağır değişim geçiren, çölde yaşayan ve kendilerine 'Tam Domuzlar' diyen bir kabilenin elinde böyle bir küre vardı. Hemen hemen elli yıl önce. Ama cam küre ondan sonra ortadan kayboldu. Yeşille turuncunun sırasıyla Lud ve Dis'de olduğu söyleniyor. Ve belki pembe de."</p><p class="calibre9">Roland, "Bu kürelerin işlevleri nedir?" diye sordu. "Ne işe yarıyorlar?"</p><p class="calibre9">"Görmeye. Büyücünün Gökkuşağı'nın bazı renkleri geleceği görmeye yarıyor. Diğerleri başka dünyalara bakıyor, iblislerin yaşadıkları yere. Eskiler'in bizim dünyamızdan ayrıldıktan sonra oraya gittikleri iddia ediliyor. Ayrıca bu küreler belki de dünyaların arasındaki kapıların yerlerini de belirtiyorlar. Diğerleri kendi dünyamızın uzak geleceğine bakıyor. Ve insanların sır olarak saklamak isteyecekleri şeyleri görüyor. Ama bu küreler sadece kötü şeyleri görüyorlar. İyileri değil. Bütün bu söylenenlerin ne kadarı doğru, ne kadarı efsane, bunu kimse bilmiyor.</p><p class="calibre9">Steven çocuklara bakarken yüzündeki gülümseme kayboldu.</p><p class="calibre9">"Ama şu kadarını biliyoruz: John Farson'da sihirli bir şey olduğu söyleniyor. Bu nesne geceleri geç vakit iyi Adam'ın çadırında ışıldıyormuş... Bazen önemli çarpışmalardan önce. Bazen kalabalık birlikler ve atların harekâtından önce. Kimi kez de çok önemli kararlar açıklamadan önce bu nesne pembe bir ışık çıkarıyormuş."</p><p class="calibre9">Cuthbert, "Belki de onda elektrik lambası var ve dua edeceği zaman üzerine pembe bir eşarp örtüyor." Arkadaşlarına biraz da kendini savunmak istiyormuş gibi baktı. "Şaka etmiyorum. Böyle yapanlar var."</p><p class="calibre9">Roland'ın babası, "Peki," diye mırıldandı. "Belki hepsi bu kadar. Ya da buna benzer bir şey. Ama belki de bundan çok daha önemli. Ben bildiğim kadarını söyleyebilirim: Farson bizi yenmeyi sürdürüyor. Onu hiç beklemediğimiz bir yerde birdenbire ortaya çıkıyor. Eğer sihir bir nesnede değil, kendindeyse o zaman tanrılar Birlik'in yardımcısı olsun."</p><p class="calibre9">Roland, "İsterseniz... bu aklımızda olsun," dedi. "Ama Farson kuzeyde ya da güneyde. Oysa biz doğuya gidiyoruz." Sanki babası bunu bilmiyordu.</p><p class="calibre9">Steven, "Eğer bu, Gökkuşağı'nın renklerinden biriyse," diye cevap verdi. "Şu anda her yerde olabilir. Doğuda, güneyde, hatta batıda. Anlayacağınız Farson'un küreyi her zaman yanında tutması imkânsız. Kafasını ve kalbini rahatlatacak olsa bile böyle bir şeyi yapması mümkün değil. Bunu hiç kimse yapamaz."</p><p class="calibre9">"Neden?"</p><p class="calibre9">Steven, "Çünkü küreler canlı ve aç," dedi. "İnsan işe onları kullanarak başlıyor. Ama sonunda küreler onu kullanıyor. Farson'da Gökkuşağı'nın bir parçası varsa onu bir yere yollar. Ve küreyi ancak ihtiyacı olduğu zaman geri getirtir. Tabii İyi Adam küreyi kaybetme tehlikesi olduğunu biliyor. Ama onu yanında fazla tutmanın çok daha tehlikeli olacağının farkında."</p><p class="calibre9">İki çocuğun terbiyeleri yüzünden soramayacakları bir soru vardı. Ama Roland bunu sorabilirdi. Öyle de yaptı. "Ciddisiniz değil mi, baba? Bizimle alay etmiyorsunuz ya?"</p><p class="calibre9">Steven, "Sizi, pek çok çocuğun anneleri onları öpmedikçe uyuyamadıkları bir çağda uzaklara gönderiyorum," dedi. "Sizi tekrar sağsalim göreceğimden eminim. Mejis sakin ve güzel bir yer. Ya da ben çocukken öyleydi. Ama artık bundan emin değilim. Son zamanlarda durum belli, insan artık hiçbir şeyden emin olamıyor. Sizi bir şaka ve bir kahkahayla uzaklara yollayamam. Böyle düşünmene şaşıyorum, Roland."</p><p class="calibre9">Roland, "Özür dilerim," diye cevap verdi. Babasıyla aralan düzelmişti. Ama yine de nazik bir denge vardı. Çocuk da bu havayı bozmak istemiyordu. Aceleci de bunu onaylıyormuş gibi altında kımıldandı.</p><p class="calibre9">"Siz çocukların, Maerlyn'in küresini göreceğinizi sanmıyorum.., Ama sizi on dört yaşında yolcu edeceğim aklıma gelmezdi. Burada ka'nın etkisi var. Ve ka etkiliyken her şey olabilir."</p><p class="calibre9">Steven yavaşça şapkasını çıkardı. Gerileyerek çocukları selamladı. "Huzur içinde gidin, çocuklar. Ve sağsalim dönün."</p><p class="calibre9">Alain, "Uzun günler ve güzel geceler," dedi.</p><p class="calibre9">Cuthbert, "Şansınız açık olsun," diye ekledi.</p><p class="calibre9">Roland mırıldandı. "Sizi seviyorum..."</p><p class="calibre9">Steven başını salladı. "Teşekkür ederim. Ben de seni seviyorum. Tanrılar sizi kutsasın, çocuklar." Bu sonuncu sözleri yüksek sesle söylemişti. Diğer iki adam, Robert Allgood ve gençliğinde Yanan Chris diye tanınan Christopher Johns da ona katıldılar.</p><p class="calibre9">Böylece üç arkadaş birlikte Yeşil Yol'un sonuna doğru gittiler. Yaz etraflarında uyukluyordu. Soluğu kesilmiş gibi. Roland başını kaldırdı ve Büyücünün Gökkuşağı'nı unutmasına neden olan bir şey gördü. Annesini. Gabrielle dairesinin penceresinden sarkmıştı. Oval yüzünü sarayın batı bölüğünün zamana karşı koyan gri taşları çerçeveliyordu.</p><p class="calibre9">Kadının yanaklarından yaşlar akıyordu. Ama yine de gülümseyerek oğluna el salladı. Üç çocuğun içinde bunu sadece Roland gördü. Ama elini sallayarak annesine karşılık vermedi.</p><p class="calibre9">"Roland!" Biri onun kaburgalarına dirseğiyle vurdu. Hem de canlı anıların kaybolmasını sağlayacak şiddetle. Roland şimdiye döndü. Onu dürten Cuthbert'ti. "Bir şeyler yapmaya niyetliysen şimdi başla! Bizi bu ölüler evinden çıkar! Yoksa titreye titreye derilerim kemiklerimin üzerinden kayıp düşecek!"</p><p class="calibre9">Roland eğilerek Alain'in kulağına, "Bana yardıma hazır ol," diye fısıldadı.</p><p class="calibre9">Alain, "Olur," der gibi başını salladı.</p><p class="calibre9">Roland, Susan'a döndü. "İlk kez biraraya geldiğimiz zaman korudaki suyun kenarına gittin."</p><p class="calibre9">"Evet."</p><p class="calibre9">"Saçının bazı tutamlarını kestin."</p><p class="calibre9">"Evet." Susan'ın sesi dalgındı. "Öyle yaptım."</p><p class="calibre9">"Saçlarının hepsini kesecek miydin?"</p><p class="calibre9">"Evet. Her tutamı, her bukleyi."</p><p class="calibre9">"Saçlarını kesmeni sana kim söyledi? Bunu biliyor musun?"</p><p class="calibre9">Uzun bir sessizlik oldu. Roland tam Alain'e döneceği sırada kız, "Rhea," dedi. Yine durakladı. "Beni muayene etti."</p><p class="calibre9">"Evet. Ama daha sonra ne oldu? Sen kapının önünde dururken?"</p><p class="calibre9">"Ah... Daha önce de bir şey oldu."</p><p class="calibre9">"Ne?"</p><p class="calibre9">Susan, "Cadıya odun taşıdım," dedi ve sustu.</p><p class="calibre9">Roland, Cuthbert'e baktı. Delikanlı omzunu silkti. Alain ellerini açtı. Roland ona yaklaşmasını söyleyecekti ama sonra henüz zamanın gelmediğine karar verdi.</p><p class="calibre9">"Odunu bir tarafa bırak şimdi," dedi. "Ya da daha önce olanları. Belki bundan daha sonra söz ederiz. Ama şu anda değil. Sen kulübeden ayrılacağın sırada ne oldu? Rhea sana saçların konusunda ne söyledi?"</p><p class="calibre9">"Kulağıma fısıldadı. Tılsımı vardı."</p><p class="calibre9">"Rhea ne fısıldadı?"</p><p class="calibre9">"Bilmiyorum. Bu bölüm pembeydi."</p><p class="calibre9">İşte işin can alıcı noktasına gelmişlerdi. Roland başıyla Alain'e işaret etti. Arkadaşı dudağını ısırarak öne çıktı. Korkmuş gibi bir hali vardı. Ama Susan'ın ellerini avuçlarının arasına alarak konuşmaya başladığı zaman sesi sakin ve okşayıcıydı.</p><p class="calibre9">"Susan? Ben Alain Johns. Beni tanıyor musun?"</p><p class="calibre9">"Evet. Takma adın Richard Stockworth'du."</p><p class="calibre9">"Rhea kulağına ne fısıldadı?"</p><p class="calibre9">Kızın kaşları çatıldı. Kapalı havada yere düşen bir gölge gibi. "Göremiyorum. Pembe bu."</p><p class="calibre9">Alain, "Görmen gerekmiyor ki," dedi. "Şu anda senin bir şeyleri görmeni istemiyoruz. Gözlerini kapa. Böylece hiçbir şeyi görmezsin."</p><p class="calibre9">Kız biraz da huysuzca, "Gözlerim kapalı," diye söylendi.</p><p class="calibre9">Roland kendi kendine, Susan korkuyor, dedi. Alain'e durmasını, kızı uyandırmasını söylemek istedi ama kendini tuttu.</p><p class="calibre9">Alain, "İçerdeki şeyleri istemiyorum," diye açıkladı. "Hafızandan dışarı bakan şeyleri. O pencereleri kapat, Susan. Babanın adına kapat. Ve bana neler gördüğünü değil, duyduklarını söyle. Bana cadının söylediklerini açıkla."</p><p class="calibre9">Susan kafasının içindeki pencereleri kapatırken gözleri beklenmedik bir anda açıldı. Bakışları buz gibiydi. Roland'a ve onun arkasına baktı. Gözleri eski bir heykelinkine benziyordu. Roland bir çığlık atmamak için kendini zor tuttu.</p><p class="calibre9">Alain, "Kapıda mı duruyordun, Susan?" diye sordu.</p><p class="calibre9">"Evet. İkimiz de orada duruyorduk."</p><p class="calibre9">"Oraya tekrar git."</p><p class="calibre9">"Peki." Susan dalgın dalgın konuşuyordu. Sesi hafifti ama söyledikleri anlaşılıyordu. "Gözlerim kapalıyken bile ayın ışıklarını görebiliyorum: O bir greyfurt kadar büyük."</p><p class="calibre9">Roland, greyfurt, diye düşündü. "Yani pembe greyfurt." Babası öyle söylemişti.</p><p class="calibre9">"Ne duyuyorsun? Rhea ne söylüyor?"</p><p class="calibre9">"Sen, 'Hayır,' diyorum." Şimdi Susan'ın sesi huysuz küçük kızınkine benziyordu. "Alain, ben önce diyorum ki... 'Artık işimiz bitti mi?' diyorum. Cadı da, 'Belki küçük bir şey daha var, diyor. Ve sonra... sonra..."</p><p class="calibre9">Alain, Susan'ın ellerini usulca sıktı. Kendi elindeki gücü, o dokunuşu kızınkine geçirdi. Susan cansızca gerilemek istedi ama delikanlı buna izin vermedi. "Sonra ne? Ne oldu sonra?"</p><p class="calibre9">"Rhea'nın gümüş bir madalyonu var."</p><p class="calibre9">"Evet."</p><p class="calibre9">"Bana doğru eğiliyor ve onu duyup duymadığımı soruyor. Cadının soluklarının kokusu burnuma geliyor. Nefesi sarımsak kokuyor. Başka daha iğrenç şeyler de." Susan'ın yüzü tiksintiyle buruştu. "Onu duyduğumu söylüyorum. Şimdi onu görüyorum. Rhea'nın madalyonunu."</p><p class="calibre9">Alain, "Çok güzel, Susan," dedi. "Başka ne görüyorsun?"</p><p class="calibre9">"Rhea'yı. Ayışığında suratı bir kurukafanınkine benziyor. Saçları olan bir kurukafaya."</p><p class="calibre9">Cuthbert, "Tanrılar!" diye fısıldayarak kollarını göğsünde kavuşturdu.</p><p class="calibre9">"Rhea bana onu dinlememi söylüyor. Ben de dinleyeceğimi söylüyorum. Rhea itaat etmemi söylüyor. Ben de itaat edeceğimi söylüyorum. O zaman, 'Evet, güzelim,' diyor. 'Sen iyi bir kızsın.' Saçımı okşuyor. Durmadan. Örgümü." Susan mozoledeki gölgelerin arasında elini boğulmak üzere olan bir insanınki gibi cansızca kaldırarak sarı saçlarına götürdü.</p><p class="calibre9">"Rhea bana onunla buluştuktan sonra bir şey yapmam gerektiğini söylüyor. 'Onun yanında uyuyakalmasını bekle,' diyor. 'Sonra saçlarını kes. Her telini. Diplerine kadar.'"</p><p class="calibre9">Susan'ın sesi Rhea'nınkine dönüşürken delikanlılar ona dehşetle baktılar. Şimdi duydukları Cöos'lu yaşlı cadının iniltiyle karışık homurtuya benzeyen sesiydi. Hatta kızın, dalgın ve soğuk bakışlı gözleri dışında suratı da bir ucubeninkine dönüşmüştü.</p><p class="calibre9">"Hepsini de kes, kız! Her telini, küçük fahişe! Evet! Ve ona annenden doğduğun günkü gibi kabak kafayla dön! Bakalım seni o zaman da beğenecek mi?'"</p><p class="calibre9">Susan birdenbire sustu. Rengi uçmuş olan Alam, Roland'a döndü. Dudakları titriyordu ama kızın ellerini bırakmamıştı.</p><p class="calibre9">Roland, "Ay neden pembe?" diye sordu. "Niçin sen hatırlamaya çalıştığın zaman ay pembeleşiyor?"</p><p class="calibre9">"Kadının tılsımı!" Onu yatağının altında saklıyor. Gerçekten. Tılsımı gördüğümden haberi yok."</p><p class="calibre9">"Bundan emin misin?"</p><p class="calibre9">Susan, "Evet," dedi. Sonra da kısaca ekledi. "Bunu bilseydi beni öldürürdü." Kıkır kıkır gülünce delikanlılar çok şaşırdılar. "Rhea ayı yatağının altındaki kutuda saklıyor." Bu sözleri küçük bir kız gibi şarkı mırıldanırcasına söylemişti.</p><p class="calibre9">Roland, "Pembe bir ay," dedi.</p><p class="calibre9">"Evet."</p><p class="calibre9">"Cadının yatağının altında."</p><p class="calibre9">"Evet." Susan bu kez ellerini Alain'in avuçlarının arasından çekti. Parmaklarıyla havada bir daire çizdi ve bir an yüzünde açgözlü bir ifade belirdi. "O tılsımın benim olmasını isterim, Roland. Gerçekten. Güzel Ay! Onu cadı beni odun getirmem için yolladığı zaman gördüm. Pencereden. Rhea... gençleşmiş gibi gözüküyordu." Kız yineledi. "O tılsımın benim olmasını isterim."</p><p class="calibre9">"Hayır... istemezsin! O tılsım cadının yatağının altında, öyle mi?"</p><p class="calibre9">"Evet. Ellerini sallayarak oluşturduğu sihirli yerde."</p><p class="calibre9">Cuthbert şaşkın şaşkın, "Cadıda Mearlyn'in Gökkuşağı'nın bir parçası var anlaşılan," diye fısıldadı. "Babanın bize anlattığı şey o yaşlı cadıda. Onun aracılığıyla Susan'ın yaptığı her şeyi biliyor..."</p><p class="calibre9">Alain, Roland'a baktı. "Sormamız gereken başka bir şey var mı? Elleri buz gibi oldu. Onun bu kadar derinlere inmiş olması hiç hoşuma gitmiyor. Çok başarılı oldu ama..."</p><p class="calibre9">"Bu kadar yeterli sanırım."</p><p class="calibre9">"Susan'a her şeyi unutmasını söyleyeyim mi?"</p><p class="calibre9">Roland, "Hayır," der gibi başını salladı. İyi ya da kötü, onlar bir ka-tet'tiler. Delikanlı kızın parmaklarını tuttu. Evet, gerçekten buz gibiydiler.</p><p class="calibre9">"Susan?"</p><p class="calibre9">"Evet, sevgilim?"</p><p class="calibre9">"Ben şimdi küçük bir şiir okuyacağım. Şiir sona erdiği zaman her şeyi hatırlayacaksın. Daha önce olduğu gibi. Tamam mı?"</p><p class="calibre9">Susan gülümseyerek gözlerini yumdu. "Kuş ve ayı ve tavşan ve balık..."</p><p class="calibre9">Roland da gülümseyerek sözleri tamamladı. "Sevgilime en çok istediği şeyi ver."</p><p class="calibre9">Kız gözlerini açtı. Gülümsedi. "Sen," diyerek delikanlıyı öptü. "Hâlâ sen, Roland. Hâlâ sen, aşkım."</p><p class="calibre9">Kendini tutamayan Roland kıza sarıldı.</p><p class="calibre9">Cuthbert ileriye doğru baktı. Alain ise gözlerini botlarına dikerek öksürdü.</p><p class="calibre9">Deniz Kıyısı'na dönerlerken Roland'ın beline sarılmış olan Susan, "Küreyi cadıdan alacak mısınız?" diye sordu .</p><p class="calibre9">"Onun şimdilik Rhea'da kalması daha doğru olur. Küreyi Jonas'ın Farson adına cadıya emanet ettiğinden eminim. Yağmalanan diğer malzemeyle birlikte batıya yollanacak. Bundan hiç kuşkum yok. Önce tankerleri ve Farson'un adamlarını ortadan kaldırmalıyız. Ondan sonra küreyle ilgileniriz."</p><p class="calibre9">"Küreyi yanımıza mı alacağız?"</p><p class="calibre9">"Onu ya beraberimizde götüreceğiz ya da kıracağız. Herhalde onu babama götürmem daha doğru olurdu. Ama tehlikeli bir şey. Dikkatli davranmak zorundayız. Tılsım çok güçlü!"</p><p class="calibre9">"Ya cadı kürenin yardımıyla planlarımızı öğrenirse? Ya durumu Jonas'a ya da Kimba Rimer'e haber verirse?</p><p class="calibre9">"Cadı o değerli oyuncağını elinden almaya geldiğimizi görmezse, planlarımız onu şu ya da bu biçimde ilgilendirmez sanırım. Bence büyücüyü iyice korkuttuk. Eğer küre onu etkisine aldıysa, herhalde artık zamanının çoğunu camın yardımıyla etrafı seyretmeye ayırıyordur."</p><p class="calibre9">"Kürenin elinden alınmasını istemeyecek. Ona sıkı sıkı sarılacak."</p><p class="calibre9">"Evet."</p><p class="calibre9">Aceleci Deniz Kıyısı'nin çevresindeki koruda ilerliyordu. İnce dalların arasından Belediye Başkanı'nın evinin sarmaşıklarla kaplı duvarlarını görüyor ve aşağıdaki çakıllara çarpan denizin uğultusunu duyuyorlardı.</p><p class="calibre9">"İçeriye rahatça girebilecek misin, Susan?"</p><p class="calibre9">"Hiç endişelenme."</p><p class="calibre9">"Sheemie'yie ne yapacağınızı biliyorsun, değil mi?"</p><p class="calibre9">"Evet. Kendimi çoktan beri bu kadar rahat hissetmemiştim. Sanki kafamdaki eski bir gölge sonunda kayboldu."</p><p class="calibre9">"Eğer öyleyse, Alain'e teşekkür etmelisin. Ben bunu kendi başıma başaramazdım."</p><p class="calibre9">"Alain'in elleri sihirli."</p><p class="calibre9">"Evet." Hizmetkârların kapısına gelmişlerdi. Susan zarif bir hareketle, kolaylıkla attan indi. Delikanlı da yere atlayarak kolu kızın belinde öylece durdu. Susan başını kaldırmış aya bakıyordu.</p><p class="calibre9">"Bak, ay iyice büyüdü. Artık Şeytan'ın suratı biraz belli oluyor. Görüyor musun?"</p><p class="calibre9">Ustura gibi bir burun. Garip bir sırıtma. Şeytan'ın gözleri yoktu henüz. Ama, evet, Roland onu görebiliyordu.</p><p class="calibre9">"Küçükken bu aydan çok korkardım." Susan şimdi fısıltıyla konuşuyordu. "Şeytan Ayı dolunay halini aldığı zaman perdeleri kapatırdım. Beni görürse uzanıp yukarıya çekeceğinden ve beni yiyeceğinden korkardım." Dudakları titriyordu. "Çocuklar gülünç oluyorlar, öyle değil mi?"</p><p class="calibre9">"Bazen." Roland çocukken Şeytan Ayı'ndan korkmamıştı. Ama şimdi bu aydan korkuyordu. Gelecek kapkaranlık gözüküyordu. Işığa giden yol ise çok ince. "Seni seviyorum, Susan. Bütün kalbimle seviyorum."</p><p class="calibre9">"Biliyorum. Ben de seni seviyorum." Susan delikanlıyı dudaklarından usulca öptü. Roland ona sarıldı. Kız delikanlının omzunun üzerinde büyümeye başlayan aya baktı.</p><p class="calibre9">"Hasat'a bir hafta kaldı," dedi. "Buna fin de ano diyorlar. Senin ülkende de öyle mi?"</p><p class="calibre9">Roland, "Buna yakın," dedi. "Bizde Yılın Sonu derler. Kadınlar reçel, turşu ve öpücükler dağıtırlar."</p><p class="calibre9">Başını delikanlının omzuna dayamış olan kız usulca güldü. "Belki de ülkendeki şeyler bana fazla yabancı gelmeyecek."</p><p class="calibre9">"En güzel öpücüklerini bana saklamalısın."</p><p class="calibre9">"Saklayacağım."</p><p class="calibre9">Roland, "Gelecek ne getirirse getirsin, beraber olacağız," dedi. Sevtan Ayı, Temiz Deniz'in yukarsındaki yıldızlı gökyüzünde sırıttı. Sanki geleceğin çok farklı olacağını biliyordu.</p><p class="calibre5" style="margin:0pt; border:0pt; height:1em"> </p><p class="calibre5" style="margin:0pt; border:0pt; height:1em"> </p><div class="mbppagebreak" id="calibre_pb_29"></div>
</body></html>
