<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 4 Büyücü ve Cam Küre</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos1043302" class="calibre1"><span class="calibre2">
</span></p><p class="calibre12"><span class="calibre2"><span class="bold">DÖRDÜNCÜ BÖLÜM</span></span></p><p class="calibre5" style="margin:0pt; border:0pt; height:1em"> </p><p class="calibre3"><span class="calibre2"><span class="italic">ROLAND VE CUTHBERT</span></span></p><p class="calibre5" style="margin:0pt; border:0pt; height:1em"> </p><p class="calibre9">Roland, Cuthbert ve Alain, Jonas Coral'ın Yolcuların Dinlenme Yeri'ndeki odasından ayrıldıktan hemen hemen iki saat sonra Bar K. yatakhanesinin önündeki verandaya çıktılar. O sırada güneş ufuktan iyice yükselmişti. Çocuklar aslında geç kalkmazlardı. Ama Cuthbert, "İç-Dünya imajımızı korumamız gerekli," demişti. "Tembel değil ama rahat gençler."</p><p class="calibre9">Roland gerindi. Kollarını geniş bir Y biçiminde gökyüzüne doğru kaldırmıştı. Sonra eğilerek botlarının burnunu kavrarken sırtı çatırdadı.</p><p class="calibre9">Alain, "Bu sesten nefret ediyorum," dedi. Sıkıntılı ve uykuluydu. Aslında bütün gece kâbuslar ve önseziler yüzünden bütün rahatı kaçmıştı. İçlerinde sadece onun böyle bir derdi vardı. Belki de bunun nedeni her zaman güçlü olan o "dokunuş" yeteneğiydi.</p><p class="calibre9">Cuthbert, "O da bu yüzden öyle yapıyor zaten," diyerek Alain'in omzuna vurdu. "Biraz neşelen, oğlum. Keyifsiz olamayacak kadar yakışıklısın."</p><p class="calibre9">Roland doğruldu ve üç arkadaş tozlu avluda ahırlara doğru gittiler. Yolun yarısında Roland birdenbire durakladı. Alain az kalsın ona çarpacaktı. Roland doğuya doğru bakıyordu. Garip, dalgın bir sesle, "Ah..." dedi. Hatta hafifçe gülümsedi.</p><p class="calibre9">Cuthbert bir yankı gibi tekrarladı. "Ah? Ah, ne büyük bir lider? Ah, harika, biraz sonra o mis kokulu hanımı göreceğim. Ah, kahretsin, bütün gün pis pis kokan arkadaşlarımla birlikte çalışacağım."</p><p class="calibre9">Alain başını eğerek botlarına baktı. Gilead'dan ayrıldıkları sırada yeniydiler. Rahat da değillerdi. Ama şimdi genişlemiş ve yıpranmışlardı. Topukları biraz aşınmıştı. Ve rahattılar. İşte giyilen botlar ne kadar rahat olabilirlerse. Onlara şu ara bakmak, arkadaşlarına bakmaktan daha iyiydi. Son günlerde Cuthbert'in şakalarında gizli bir iğneleme vardı. O eski neşesinin yerini zalimce ve hoş olmayan bir tavır almıştı. Alain her an Cuthbert'in iğnelemeleri yüzünden Roland'ın parlamasını bekliyordu. Sivri uçlu bir çakmak taşının çarptığı bir çelik gibi. Roland bir vuruşta Cuthbert'i devirecekti. Bir bakıma Alain böyle olmasını neredeyse istiyordu. Böylece o gergin hava kaybolabilirdi.</p><p class="calibre9">Ama bu sabah da öyle bir şey olmadı.</p><p class="calibre9">Roland uysalca, "Sadece 'Ah,'" diyerek yürümeye başladı.</p><p class="calibre9">Üç arkadaş hayvanları eyerlerken Cuthbert, "Özür dilerim," dedi. "Bunu dinlemek istemeyeceğini biliyorum. Ama güvercinler konusunda bir iki söz daha söylemem gerekiyor. Ben hâlâ o mesajın..."</p><p class="calibre9">Roland, "Sana bir söz vereceğim," diyerek gülümsedi.</p><p class="calibre9">Cuthbert biraz da kuşkuyla ona baktı. "Evet?"</p><p class="calibre9">"Eğer o mesajı yarın sabah da göndermek istiyorsan öyle yaparız. Seçeceğin güvercinin bacağına senin yazacağın mesaj bağlanacak ve onu batıya, Gilead'a yollayacağız. Ne diyorsun, Arthur Heath? Bu adilce olur, değil mi?"</p><p class="calibre9">Cuthbert, Roland'a Alain'in kalbini sızlatan bir şüpheyle baktı. Sonra o da gülümsedi. "Evet. Adilce. Sağol."</p><p class="calibre9">Sonra Roland, Alain'e garip gelen ve önsezilerini kaygıyla harekete geçiren bir şey söyledi. "Bana henüz teşekkür etme."</p><p class="calibre9">Sheemie, "Oraya gitmek istemiyorum, sai Thorin," dedi. Genelde sakin olan yüzünde şimdi korku vardı. Endişeyle kaşlarını çatmıştı. "O kadın insanı korkutuyor. Bir ayı kadar korkunç. Burnunun tam şurasında da bir etbeni var." Başparmağıyla küçük ve biçimli burnunun ucunu işaret etti.</p><p class="calibre9">Coral daha dün çocuğun bu isteksizliği yüzünden avaz avaz bağırarak onu azarlardı. Oysa bugün kendisinden beklenmeyecek kadar sabırlıydı. "Çok doğru. Ama, Sheemie, kadın özellikle seni istedi. Sonra bahşiş de veriyor. Bunu sen de biliyorsun. Bahşişi bol."</p><p class="calibre9">Sheemie sıkıntıyla, "Kadın beni hamamböceğine döndürürse o bahşiş hiçbir işe yaramaz," dedi. "Hamamböcekleri bakır para harcayamazlar."</p><p class="calibre9">Ama yine de Coral'ın onu hanın yük katırı Caprichoso'nun bağlı olduğu yere götürmesine razı oldu. Barkie katırın sırtına iki küçük fıçı yüklemişti. Bunlardan içi kum dolu olanı denge içindi. Diğerindeyse Rhea'nın hoşlandığı taze üretilmiş graf vardı.</p><p class="calibre9">Coral neşeyle, "Panayır günü yaklaşıyor," dedi. "Eh, artık iki üç hafta bile kalmadı."</p><p class="calibre9">"Evet." Bu sözler Sheemie'yi biraz keyiflendirmişti. Panayırlara bayılıyordu. Işıklar, havai fişekleri, danslar, oyunlar, kahkahalar. Panayır günü geldiği zaman herkes mutlu oluyor ve acı sözler de söylemiyordu.</p><p class="calibre9">Coral ekledi. "Cebinde bakır paralar olan bir delikanlı panayırda çok eğlenir. Bu kesin."</p><p class="calibre9">"Haklısınız, sai Thorin." Sheemie yaşamın en önemli prensiplerinden birini keşfetmiş birine benziyordu. "Evet, doğruya doğru. Gerçekten."</p><p class="calibre9">Coral, Caprichoso'nun ipten oluşan dizginlerini çocuğun avucuna koyarak parmaklarını onların üzerine kapattı. "İyi yolculuklar, oğlum. O yaşlı kargaya nazik davran. En güzel selamını ver...Ve hava kararmadan tepeden inmeye de dikkat et."</p><p class="calibre9">Sheemie, "Evet, çok önce," dedi. Karanlık bastıktan sonra hâlâ Cöos'ta olma düşüncesiyle titredi. "Evet, çok önce. Bu çok kesin."</p><p class="calibre9">"Aferin, oğlum." Coral çocuğun arkasından baktı. Sheemie pembe sombrero'sunu başına geçirmiş, ipinden tuttuğu huysuz katırın yanında yürüyordu. Çocuk ilk alçak tepenin arkasında kaybolurken kadın, "Aferin, oğlum," diye tekrarladı.</p><p class="calibre9">Jonas bir sırtın yamacında yüksek otların arasından yüzükoyun yatıyordu. Piçler, Bar K.'den ayrıldıktan sonra bir saat kadar bekledi. Sonra sırtın doruğuna tırmandı. Çocukları hemen gördü. Delikanlılar altı kilometre ötedeki kahverengi yamaçta birer nokta gibiydiler. Günlük görevlerini yapmaya gidiyorlardı. Kuşkulandıklarını gösteren hiçbir şey yoktu. Bu çocuklar başlangıçta sandığımdan daha kurnazlar, diye aklından geçirdi Jonas. Ama sandıkları kadar da zeki değiller.</p><p class="calibre9">Jonas atla Bar K.'nin üç yüz elli metre kadar yakınına gitti. Sonbaharın başındaki bu günde parlak güneş yanmış olan binaların kalıntılarını aydınlatıyordu. Çiftlikten geriye sadece yatakhane ve ahırlar kalmıştı. Silahşor atını çiftliğe su veren kaynağın etrafındaki kavak korusuna bağladı. Çocuklar oraya yıkadıkları çamaşırlarını ve diğer eşyalarını kurumaları için asmışlardı. Jonas pantolon ve gömlekleri alçak dallardan alıp yere attı. Onları bir yığın haline getirerek üzerlerine işedi. Sonra da atının yanına döndü.</p><p class="calibre9">Eyer çantalarının birinden kesik bir köpek kuyruğunu çıkarırken at ayağını şiddetle yere vurdu. Sanki kuyruktan kurtulduğuna sevindiğini açıklamaya çalışıyordu. Silahşor de ondan kurtulduğu zaman sevinecekti. Kuyruk etrafa pek belirgin bir koku saçmaya başlamıştı. Jonas diğer eyer çantasından küçük bir kavanoz kırmızı boya ve bir fırça aldı. Onları bugün ahırlara bakan Brian Hookey'nin büyük oğlu vermişti. Herhalde sai Hookey artık Citgo'daydı.</p><p class="calibre9">Jonas gizlenmeye gerek görmeden yatakhaneye gitti... Zaten burada saklanabileceği bir yer de yoktu. Saklanmasını gerektirecek birileri de. Çocuklar gitmişlerdi.</p><p class="calibre9">Delikanlılardan biri, verandadaki salıncaklı sandalyeye gerçek bir kitap bırakmıştı. Mercer'in Vaaz ve Düşünce adlı eseri. Kitaplar. Orta-Dünya'da ender görülen çok değerli nesnelerdi. Özellikle merkezden uzaklaştıkça. Jonas, Mejis'e geleli beri, Deniz Kıyısı'ndaki birkaç cilt dışında ilk kez bir kitap görüyordu. Kitabı açtı. Bir kadın güzel bir yazıyla buraya, "Çok değerli oğluma, ANNESİNDEN sevgilerle," diye yazmıştı. Jonas bu sayfayı kopardı. Boya kavanozunu açarak parmaklarını içine soktu. Üçüncü parmağının ucuyla ANNESİNDEN sözcüğünü sildi. Küçük parmağının tırnağını kullanarak yukarsına kadın cinsel organının argo sözcüğünü yazdı. Sonra kâğıdı görülebilecek bir yere çiviye astı. Kitabın sayfalarını yırtarak parçaların üzerinde tepindi. Bu kitap hangi çocuğun acaba, diye merak etti. Dearborn'un olduğunu umarım. Ama aslında önemli değil.</p><p class="calibre9">Jonas içeriye girdiği zaman ilk gördüğü kafeslerinde hu çeken güvercinler oldu. Çocukların mesaj göndermek için helio kullandıklarını sanmıştı. Ama güvercinler! Vay vay vay! Bu daha hoş!</p><p class="calibre9">Silahşor kuşlara, "Birkaç dakika sonra sizinle ilgileneceğim," dedi. "Sabırlı olun, yavrucuklarım! Fırsat varken ötmeyi sürdürün."</p><p class="calibre9">Merakla etrafına bakındı. Güvercinlerin sesleri kulaklarına hoş geliyordu. "Çocuklar mı, lordlar mı?" Roy, Ritzy'deki ihtiyara bunu sormuştu. Yaşlı adam da, "Belki ikisi de," demişti. Jonas, yatakhanenin durumuna bakılırsa derli toplu çocuklar, diye düşündü. İyi eğitilmişler. Üç ranzadaki yataklar yapılmış, her ranzanın ayakucuna bazı eşyalar düzgünce dizilmişti. Her yığında bir annenin resmi vardı. Birinde hem anne, hem de babanın.</p><p class="calibre9">Silahşor bazı belgeler, adlar yazılı kâğıtlar bulacağını ummuştu. (Hatta o kızın yolladığı aşk mektuplarını.) Ama burada öyle şeyler yoktu. Çocuklar ya da lordlar... bu bacaksızlar yeteri kadar ihtiyatlıydılar. Jonas resimleri çerçevelerinden çıkararak yırttı. Eşyaları dört bir yana saçtı. Kısıtlı zamanının el verdiği kadar onları da parçaladı. Abiye bir pantolonun cebinde bulduğu keten mendile sümkürdü. Sonra mendili yeşil sıvının iyice gözükmesi için delikanlının şık botlarının burnuna serdi. Bütün güç çalışıp hayvanları saydıktan sonra yerine döndüğün zaman bir yabancının sümüklerini kişisel eşyalarından birinin üzerinde görmek kadar sinir bozucu bir şey daha olabilir miydi?</p><p class="calibre9">Güvercinler şimdi ürkmüşlerdi. Silahşor kafeslerin kapaklarını açtığı zaman kanat çırparak ondan kaçmaya çalıştılar. Tabii bunun bir yararı olmadı. Jonas kuşları teker teker yakalayarak boyunlarını kırdı. Ondan sonra da her çocuğun yastığının altına bir güvercin koydu.</p><p class="calibre9">O yastıklardan birinin altında bir ödül daha buldu: Kâğıt şeritler ve doldurulan bir kalem. Herhalde bunlarla mesajlar hazırlanıyordu. Jonas kalemi kırarak odanın her köşesine fırlattı. Kâğıt şeritleriyse cebine koydu. Kâğıt her zaman işe yarardı.</p><p class="calibre9">Güvercinleri öldürdükten sonra etrafı daha iyi dinlemeye başlamıştı. Tahta zeminde bir aşağı bir yukarı yürüyor, başını eğmiş etrafı dinliyordu.</p><p class="calibre5" style="margin:0pt; border:0pt; height:1em"> </p><p class="calibre9">Alain atını dörtnala sürerek yaklaşırken Roland arkadaşının hatları gerilerek bembeyaz kesilmiş yüzüne ve korku dolu gözlerine aldırmadı. "Burada otuz bir hayvan saydım," dedi. "Hepsinde de Baronluk işareti var. Taç ve kalkan damgası. Ya sen?"</p><p class="calibre9">Alain, "Geri dönmeliyiz!" diye bağırdı. "Kötü bir şey var! Bunu bana o 'dokunuş' haber veriyor. Onu hiç bu kadar güçlü hissetmemiştim."</p><p class="calibre9">Roland sordu. "Sen kaç hayvan saydın?" Böyle zamanlarda bazen Alain'in dokunma gücü yardımcı olmaktan çok, insanı sinirlendiriyordu.</p><p class="calibre9">"Kırk. Ya da kırk bir! Unuttum. Bu önemli mi? Saymamızı istemedikleri hayvanları çoktan götürdüler. Roland, söylediklerimi duymadın mı? Geri dönmek zorundayız! Kötü bir şeyler oluyor! Yatakhanede bir kötülük var!"</p><p class="calibre9">Roland beş yüz metre ilerde atını sakin sakin süren Cuthbert'e bir göz attı. Sonra tekrar Alain'e döndü. Kaşlarını sessizce bir soru soruyormuş gibi kaldırmıştı.</p><p class="calibre9">"Bert mi? Onda hiçbir zaman 'dokunuş' yok. Bunu sen de biliyorsun. Ama ben seziyorum! Seziyorum! Bunun sen de farkındasın. 'Roland, lütfen! Yatakhaneye kim girdiyse o güvercinleri görecek! Belki tabancalarımızı da bulacak!" Her zaman çok sakin olan Alain endişe ve üzüntüsünden neredeyse ağlayacaktı. "Benimle geri dönmeyeceksen o zaman izin ver de ben gideyim! Roland, babanın adına, bana izin ver!"</p><p class="calibre9">Roland, "Babanın adına, sana izin veriyorum!" dedi. "Ben otuz bir at saydım. Sen de kırk. Evet, kırk, diyeceğiz. Kırk güzel bir sayı. Diğerleri kadar güzel diyebiliriz. Şimdi seninle yer değiştirip tekrar sayacağız."</p><p class="calibre9">Alain hemen hemen fısıldarcasına, "Ne var senin?" dedi. Roland'a onun çıldırdığından eminmiş gibi bakıyordu.</p><p class="calibre9">"Hiçbir şeyim yok."</p><p class="calibre9">"Olacakları biliyordun! Bu sabah oradan ayrılırken olacakları biliyordun!"</p><p class="calibre9">Roland, "Ah," dedi. "Bir şeyler görmüş olabilirim. Belki bir görüntü ama...Bana güveniyor musun, Al? Bence önemli olan bu. Bana güveniyor musun? Yoksa kalbimi verdiğim zaman aklımı da kaçırdığımı mı sanıyorsun? Onun gibi?" Başıyla Cuthbert'in olduğu tarafı işaret etti. Ama hâlâ Alain'e bakıyor ve hafifçe gülümsüyordu. Ancak gözlerinde dalgın ve amansızca bir ifade vardı. Her zamanki gibi sanki ufkun ötesine bakıyordu. Alain, acaba Susan Delgado onun bu bakışını gördü mü, diye düşündü. Gördüyse ne anlam vermiştir?</p><p class="calibre9">"Sana güveniyorum." Artık Alain'in aklı öylesine karışmıştı ki, bu sözlerinin doğru mu, yalan mı olduğunu bile bilmiyordu.</p><p class="calibre9">"İyi. O halde şimdi benimle yer değiştir. Unutma, ben otuz bir at saydım."</p><p class="calibre9">Alain, "Otuz bir," diyerek başını salladı. Ellerini kaldırdı, sonra da hızla kalçalarına doğru indirdi. Ellerini öyle hızlı vurdu ki, genelde sakin bir hayvan olan atı kulaklarını kısarak çocuğun altında kımıldandı. "Otuz bir."</p><p class="calibre9">Roland, "Seni memnun edecekse bugün çiftliğe daha erken döneriz," deyip uzaklaştı. Alain onun arkasından baktı. Arkadaşının kafa...</p><p class="calibre5" style="margin:0pt; border:0pt; height:1em"> </p><p class="calibre9">Gıcırr... Gıcırrr... gıcırrr.</p><p class="calibre9">Jonas'ın duymayı istediği de buydu. Oysa artık bu işten vazgeçmeye hazırlanıyordu. Çocukların gizli yerinin ranzalara daha yakın olacağını sanmıştı. Ama bu bacaksızlar gerçekten kurnazdılar.</p><p class="calibre9">Silahşor bir dizinin üzerine çöktü ve bıçağıyla gıcırdayan tahtayı kaldırdı. Altında üç çıkın vardı. Üçü de koyu renk pamuklu şeritlere sarılmıştı. Bu şeritler nemliydi ve tabanca yağı kokuyordu. Jonas çıkınları alarak her birini teker teker açtı. Çocukların kaç kalibrelik silahlar getirdiklerini merak ediyordu. Tabancalar işe yarayacak silahlardı ama öyle olağanüstü de sayılmazlardı. İki çıkında belli olmayan bir nedenle "kesici" diye tanımlanan beş kurşunluk revolverler vardı. Üçüncüsündeyse 'k' tabanca. Diğerlerinden kalitece daha üstün altılık silahlar. Bir an Jonas'ın kalbi durdu sanki. Bir silahşorun büyük tabancalarını bulduğunu sandı. Gerçek mavi çelik namluları ve sandal ağacından kabzaları olan silahlar. Jonas planları ne olursa olsun öyle silahları yatakhanede bırakamazdı. Ama sonra tabancaların sade kabzalarını görünce rahatladı. İnsan düşkırıklığına uğramayı istemezdi ama böyle şeylerin harika bir biçimde kafayı berraklaştırdığı da bir gerçekti.</p><p class="calibre9">Silahşor tabancaları yeniden sararak çukura bıraktı. Tahtayı da yerine koydu. Kentten çulsuz birtakım itler buraya gelip nöbetçi bulunmayan yatakhaneyi altüst edebilirler, eşyaları parçalayabilirler. Yırlamadıkları şeyleri de etrafa saçarlar. Ama böyle gizli bir yeri bulmak? Hayır, oğlum, işte bunu başaramazlar.</p><p class="calibre9">Sen çocukların bütün bunları kentten gelen haytaların yaptıklarına inanacaklarını sanıyor musun?</p><p class="calibre9">İnanabilirler. Başlangıçta bu bacaksızları önemsemedim. Ama şimdi yüz seksen derece dönüp onları gözümde büyütmeyi de istemiyorum. Ayrıca bu bakımdan dikkatli davranmak zorunda da değilim. İster inansınlar, ister inanmasınlar bu olay o piçleri öfkelendirecek. Belki de tepelerinin arkasından fırlayacak kadar kızacaklar. İhtiyatı bir tarafa bırakacaklar...ve belalarını da bulacaklar.</p><p class="calibre9">Jonas kesik köpek kuyruğunu güvercin kafeslerinden birine soktu. Şimdi kuyruk havaya dikilmiş dev bir kuş tüyü gibiydi. Jonas boyayla duvarlara, "Bilmem nemi ye!" gibi mahalle çocuklarına özgü o sevimli sözcükleri yazdı. "Defolup geldiğiniz yere gidin zengin itler!" gibi.</p><p class="calibre9">Sonra odadan çıktı. Bar K.'de hâlâ yalnız olup olmadığını anlamak için bir dakika kadar verandada durdu. Evet, tabii yalnızdı. Ama sonlara doğru bir an endişe duymuştu. Birisi kokusunu almış gibi. Belki de bunun nedeni İç-Dünya'ya özgü telapatiydi.</p><p class="calibre9">Böyle bir şey var. Bunu sen de biliyorsun. Buna "dokunuş" deniyor.</p><p class="calibre9">Evet. Ama bu, silahşorların, sanatçıların ve delilerin bir aracı. İster çocuk, ister lord olsunlar o piçlerin değil.</p><p class="calibre9">Ama Jonas yine de koşarcasına atına doğru gitti. Hayvana atlayarak kente doğru ilerlemeye başladı. Olaylar patlak vermek üzereydi. Ve Şeytan Ayı gökyüzünde iyice yuvarlaşıncaya kadar yapılması gereken çok şey vardı.</p><p class="calibre5" style="margin:0pt; border:0pt; height:1em"> </p><p class="calibre9">Rhea'nın evinin taş duvarları ve damındaki çatlamış kiremitleri yapışkan yosunlar içindeydi. Kulübe Cöos'taki en son tepeye çöreklenmişti. Gerisindeki kuzeybatıya doğru manzara nefisti. Kötü Çayırlar, çöl, Darağacı Kayası, Eyebolt Kanyonu. Ama Sheemie öğleden hemen sonra Caprichoso'yu ihtiyatla Rhea'nın avlusuna sokarken güzel manzaraları hiç düşünmüyordu. Son bir saat boyunca açlığı gitgide artmıştı. Ama şimdi midesinin sancıması durmuştu. Çocuk buradan Baronluk'taki her yerden daha çok nefret ediyordu.</p><p class="calibre9">Kuleleri her zaman gıcır gıcır eden, şangır şangır sesler çıkaran Citgo'dan bile daha çok.</p><p class="calibre9">Sheemie katırı avluya sokarken, "Sai?" diye seslendi. Kulübeye yaklaşırlarken Capi'nin inadı tuttu. Katır ayaklarını sıkıca yere basarak başını eğdi. Ama Sheemie ipini çekiştirdiği zaman tekrar yürümeye razı oldu. Çocuk neredeyse buna üzülecekti.</p><p class="calibre9">"Hanımefendi? Bir sineğe bile zarar vermeyecek yaşlı iyi hanım? Burada mısınız? İyi bir çocuk olan Sheemie size o/rafınızı getirdi." Sheemie gülümsedi, zararsız biri olduğunu belirtmek için diğer elini uzatarak avucuna açtı. Ama kulübeden yine ses çıkmadı. Çocuğa bağırsakları sanki düğüm düğüm olmuş gibi geldi.</p><p class="calibre9">Sonra da karnına sancı girdi. Sheemie bir an küçük bir bebek gibi altına kaçıracağını sandı. Sonra yellendi ve biraz rahatladı. Hiç olmazsa bağırsakları bakımından.</p><p class="calibre9">Sheemie yürümesini sürdürdü. Her adımda huzursuzluğu daha da artıyordu. Avlu taşlıydı ve şurada burada bitmiş olan yaban otları sararmıştı. Sanki kulübede,oturan kadın bir dokunuşuyla toprakları bile çürütmüştü. Burada bostanımsı bir yer de vardı. Sheemie buradaki sebzelerin... daha çok balkabağı ve sivri köklerin... hepsinin de değişim geçirmiş acayip şeyler olduklarını farketti. Sonra gözü bostan korkuluğuna ilişti. O da değişim geçirmiş bir yaratıktı. Bir yerine iki kafası olan iğrenç bir şey. Göğsünden bir kadının içi doldurulmuş saten eldiveni uzanmıştı.</p><p class="calibre9">Sheemie, sai Thorin ne söylerse söylesin beni bir daha buraya gönderemez, diye düşündü. Dünyadaki bütün bakır paraları bana verseler buraya bir daha gelmem!</p><p class="calibre9">Kulübenin kapısı açıktı. Çocuğa açık bir ağız gibi gözüktü. İçerden mide bulandırıcı kötü bir koku yayılıyordu.</p><p class="calibre9">Sheemie kulübeden on beş adım kadar geride durdu. Capi (orada neden beklediklerini sorarmış gibi) burnuyla kabaetini itince küçük bir çığlık attı. Bu ses onu ürküttüğü için neredeyse koşarak kaçacaktı. Ancak bütün irade gücünü kullanarak orada bekleyebildi. Hava güneşliydi. Ama burada, bu tepede güneşin hiç önemi yokmuş gibiydi. Sheemie buraya ilk kez gelmiyordu. Ve Rhea'nın tepesi hiçbir zaman hoş bir yer de değildi. Ama nedense bugün burası daha da kötüydü. Buraya gelmek çocuğun gece yarısı uyanıp incecik'in sesini duyduğu zaman hissettiklerini duymasına neden oluyordu. Sanki iğrenç bir şey ona doğru kayıyordu. Çılgın bakışlı, kırmızı gözlü, pençelerini uzatmış bir yaratık.</p><p class="calibre9">"S... S... Sai? Kimse yok mu? Ben..."</p><p class="calibre9">"Yaklaş!" Ses açık kapıdan geliyordu. "Seni görebileceğim bir yere gel, gerizekâlı!"</p><p class="calibre9">Sheemie inlememeye ya da bağırmamaya çalışarak sesin emrini yerine getirdi. Ona bu tepeden bir daha aşağıya inemeyecekmiş gibi geliyordu. Belki Caprichoso ama kendisi asla! Zavallı Sheemie yemek kazanını boylayacaktı. Bu gece sıcak yemek. Yarına çorba. Ve yılın sonuna kadar da soğuk et! İşte sonu böyle olacaktı.</p><p class="calibre9">Çocuk lastiğe dönen bacaklarının üzerinde istemeye istemeye Rhea'nın verandasına kadar gitti. Eğer dizleri birbirine daha yakın olsaydı, kastanyet gibi takırdayacaklardı. Kadının sesi bile eskisi gibi değildi.</p><p class="calibre9">"S... Sai? Ben korkuyorum. Ge... Gerçekten."</p><p class="calibre9">Ses, "Tabii korkmalısın," dedi. Kulübeden çıkan ses güneşe doğru pis kokulu bir duman gibi yayıldı. "Neyse, bunu bırak şimdi. Sadece dediğimi yap. Stanley'nin oğlu Sheemie, daha yaklaş."</p><p class="calibre9">Çocuk isteneni yaptı. Ama duyduğu dehşet her adımda ayaklarını kurşun gibi ağırlaştırıyordu. Başını öne eğmiş olan katır da onu izledi. Capi oraya çıkıncaya kadar kaz gibi sesler çıkarmıştı. Hem de hiç durmadan. Ama şimdi hiç sesi çıkmıyordu.</p><p class="calibre9">O ses gölgelerin arasından, "İşte buradasın," diye fısıldadı. "Evet, buradasın, gerçekten."</p><p class="calibre9">Cadı, açık kapıdan içeri süzülen güneşe çıktı. Bir an gözleri kamaştığı için suratını buruşturdu. Kucağında boş graf fıçısı vardı. Ermot ise bir gerdanlık gibi boynuna sarılmıştı.</p><p class="calibre9">Sheemie yılanı daha önce de görmüş ve her seferinde kendi kendine, bu şey beni soksa, diye düşünmüştü. Kim bilir ölmeden önce can acısıyla nasıl kıvranırım. Ama bugün aklına öyle bir şey gelmedi. Ermot, Rhea'nın boynunda doğal görünüyordu. Yaşlı kadının yanakları iyice çökmüştü. Şimdi suratı bir kurukafanınkini andırıyordu. Seyrek saçlarının altından gözüken kahverengi lekeler fazla çıkık alnına da yayılıyordu. Kafasına üşüşmüş böcekler gibi. Büyücünün sol gözünün altında iltihaplı bir yara vardı. Sırıtırken ağzındaki birkaç diş ortaya çıktı.</p><p class="calibre9">Cadı, "Görünüşüm hoşuna gitmiyor, öyle değil mi?" diye sordu. "Kalbinin buz gibi donmasına neden oluyor. Yanılmıyorum ya?"</p><p class="calibre9">Sheemie kekeledi. "Ha... Hayır." Sonra bu cevap ona uygun gibi gelmediği için ekledi. "E... Evet!" Ama tanrılar, bu cevap daha da kötü gibiydi. Sonunda, "Çok güzelsin, sai," deyiverdi.</p><p class="calibre9">Kadın hemen hemen sessiz kahkahalar atarak boş içki fıçısını çocuğun kucağına verdi. Sheemie'yi öyle itti ki, zavallı neredeyse yere oturacaktı. Cadı ona şöyle bir dokunmuştu yalnızca. Ama bu kadarı bile Sheemie'nin tüylerinin diken diken olması için yeterliydi.</p><p class="calibre9">"Vay vay vay! Güzel olan, güzel şey yapandır, derler. Öyle değil mi? Bu da bana uyuyor. Evet, tamı tamına. Bana grafımı hemen getir, gerizekâlı!"</p><p class="calibre9">"Peki, sai. Hemen, sai!" Sheemie boş fıçıyı katırın yanına götürdü. Graf dolu olan küçük fıçının iplerini çözmeye başladı. Cadının onu izlediğinin farkındaydı. Bu yüzden eli ayağı dolandı. Ama sonunda fıçıyı çözebildi. Az kalsın ellerinin arasından kayıyordu. Çocuk, kâbuslara özgü bir an fıçının taşlı yere düşerek parçalanacağını sandı. Ama son anda sıkıca tutmayı başardı. Fıçıyı kadına götürdü ve yılanın artık cadının boynunda olmadığını farkedecek kadar zamanı zor buldu. Sonra yılanın botlarının üzerinden süzüldüğünü hissetti. Ermot başını kaldırarak ona baktı ve tısladı. Garip bir biçimde gülümserken normalden fazla sayıda olan zehirli dişleri ortaya çıktı.</p><p class="calibre9">"Hızlı hareket etme, oğlum. Bugün Ermot'un aksiliği üstünde. Fıçıyı şuraya, kapının içine koy. Benim taşıyamayacağım kadar ağır. Son zamanlarda birkaç övün yemeği atladım."</p><p class="calibre9">Sheemie öne doğru eğildi. (Sai Thorin ona cadıyı kibarca selamlamasını söylemişti. İşte şimdi bunu yapıyordu.) Yüzünü buruşturmuştu. Ayaklarını hareket ettirerek sırtındaki baskıyı azaltamıyordu. Çünkü yılan hâlâ botlarının üzerindeydi. Doğrulmayı başarınca Rhea ona eski, lekeli bir zarfı uzattı. Zarfı kırmızı balmumuyla mühürlemişti. Sheemie büyücünün bu balmumunu elde etmek için nelerden yararlandığını düşünmek bile istemiyordu.</p><p class="calibre9">"Bunu al ve Cordelia Delgado'ya götür. Onu tanıyor musun?"</p><p class="calibre9">Sheemie, "E... Evet," demeyi becerebildi. "Sai Susan'ın halası."</p><p class="calibre9">"Doğru." Çocuk çekine çekine elini uzattı. Ama büyücü bir an zarfı geri çekti. "Senin okuman yazman yok değil mi, gerizekâlı?"</p><p class="calibre9">"Evet yok. Kelimeler ve harfler kafamda kalmıyor, uçup gidiyorlar."</p><p class="calibre9">"İyi. Dikkatli ol, bunu okuma yazma bilen birine sakın gösterme. Yoksa bir gece Ermot'un yastığının altında seni beklediğini görürsün. Ben uzakları görürüm. Sheemie. Beni duyuyor musun? Ben uzakları görürüm!"</p><p class="calibre9">Cadının verdiği sadece bir zarftı ama Sheemie'nin parmaklarına hem ağır, hem de iğrenç bir şeymiş gibi geldi. Sanki kâğıt değil, insan derisinden yapılmıştı. Zaten Rhea, Cordelia Delgado'ya ne tür bir mektup yollayabilirdi? Çocuk sai Delgado'nun suratının örümcek ağlarına bulanmış olduğu o günü hatırlayarak titredi. O ağları kulübesinin kapısında duran bu iğrenç yaratık örmüş olabilirdi.</p><p class="calibre9">Rhea, "Zarfı kaybedersen hemen anlarım," diye fısıldadı. "Bunu başkasına açıklarsan onu da farkederim. Unutma, Stanley'in oğlu, ben uzakları görebilirim."</p><p class="calibre9">"Dikkatli olurum, sai." Zarfı kaybetmesi belki daha iyi olurdu ama bunu yapamazdı. Sheemie aptaldı. Herkes böyle söylüyordu. Ama cadının kendisini buraya neden çağırdığını anlamayacak kadar da geri zekâlı değildi. Bunun bir fıçı graf'ı teslim etmekle bir ilgisi yoktu. Büyücü bu mektubu alıp Cordelia Delgado'ya vermesi için getirtmişti onu.</p><p class="calibre9">Rhea, "Biraz içeri girmek ister misin?" diye fısıldayarak çocuğun kasığını işaret etti. "Bende özel bir mantar var. Ondan biraz yedin mi, beğendiğin birine benzeyebilirim."</p><p class="calibre9">Sheemie pantolonunu sıkıca tutarak, "Ah, bunu yapamam," dedi. Sırıtıyordu ama gülüşü daha çok derisinden fırlamaya çalışan bir çığlık gibiydi. "O acayip şey geçen hafta düştü. Gerçekten."</p><p class="calibre9">Rhea ona bir an ağzı bir karış açık bakakaldı. Yaşamında ancak birkaç defa şaşalamıştı. İşte bu da o anlardan biriydi. Sonra hırıltılı bir sesle gülmeye başladı. Balmumuna benzeyen ellerini karnına bastırmış, neşeyle öne arkaya sallanıyordu. Şaşalayan Ermot uzun yeşil karnının üzerinde hızla kayarak kulübeye daldı. İçerde bir yerde kedi yılana tısladı.</p><p class="calibre9">"Haydi, git." Rhea hâlâ gülüyordu. Uzanarak çocuğun gömleğinin cebine üç... dört peni attı. "Seni iri ahmak, haydi git buradan! Çiçeklere bakarak da oyalanma!"</p><p class="calibre9">"Peki, sai..."</p><p class="calibre9">Sheemie daha fazla bir şey söyleyemeden cadı kapıyı çarparak kapattı. Tahtaların arasından toz bulutçukları fışkırdı.</p><p class="calibre5" style="margin:0pt; border:0pt; height:1em"> </p><p class="calibre9">Roland saat ikide Bar K.'ye dönmelerini önerdiği zaman Cuthbert şaşırdı. Nedenini sorunca arkadaşı sadece omzunu silkti ve başka bir şey söylemeye yanaşmadı. Bert, Alain'e baktı. Onun da yüzünde düşünceli bir ifade vardı.</p><p class="calibre9">Yatakhaneye yaklaşırlarken Cuthbert'e uğursuz bir şeyler olmuş gibi geldi. Bir tepeyi tırmandılar ve yukardan çiftliğe baktılar. Yatakhanenin kapısı açıktı.</p><p class="calibre9">Alain, "Roland!" diye bağırdı. Çiftliğin kaynağının bulunduğu kavak korusunu işaret ediyordu. Oradan ayrılırken dallarda düzgünce asılı olan eşyaları etrafa saçılmıştı:</p><p class="calibre9">Cuthbert atından atlayıp onlara doğru koştu. Bir gömleği alarak kokladı, sonra da fırlayıp attı. Öfkeyle, "Üzerine işemişler!" diye bağırdı.</p><p class="calibre9">Roland, "Haydi gel," dedi. "Gidip başka ne zarar vermişler bir bakalım."</p><p class="calibre9">Bakılacak çok zarar vardı. Cuthbert gözlerini Roland'a dikerek, sen bunu bekliyordun, diye düşündü.</p><p class="calibre9">Roland ölmüş güvercinlerden birinin üzerine eğilerek bir şeyi aldı. Bu öyle inceydi ki, Cuthbert önce onun ne olduğunu anlayamadı. Sonra Roland doğrularak elindeki şeyi arkadaşlarına doğru uzattı. Bir tek saç teliydi. Çok uzun ve bembeyaz. Roland baş ve işaret parmaklarını açınca saç teli yere doğru uçtu. Ve Cuthbert Allgood'un annesiyle babasının yırtılmış resminin üzerine kondu.</p><p class="calibre9">Cuthbert, "Madem o ihtiyar köpeğin buraya geleceğini biliyordun, o halde neden yatakhaneye dönüp onu gebertmedik?" diye sordu.</p><p class="calibre9">Roland sakin bir tavırla, "Çünkü zaman yanlıştı," dedi.</p><p class="calibre9">"Ama o bize böyle yapardı! Onun yerinde içimizden biri olsaydı, onun eşyalarını mahvetseydi, Jonas hemen tabancasını çekerdi."</p><p class="calibre9">Roland yine sakin sakin, "Biz onun gibi değiliz," dedi.</p><p class="calibre9">"Gidip Jonas'ı bulacak, bir yumrukta dişlerini ensesinden fırlatacağım."</p><p class="calibre9">Roland, "Olmaz," dedi. Hâlâ yumuşak bir tavırla konuşuyordu.</p><p class="calibre9">Bert arkadaşı o sakin tavrıyla bir tek kelime daha söylerse çıldıracaktı. O anda arkadaşlığı da, ka-tet'i de unutmuştu. Bu kavramlar benliğinin derinliklerine kaydı ve üzerlerini kıpkızıl bir öfke örttü, "Jonas buraya geldi. Jonas eşyalarımızın üzerine işedi. En çok değer verdiğimiz resimleri yırttı. Duvarlara mahalle çocuklarından beklenecek müstehcen sözler yazdı. Güvercinlerimizi öldürdü... Roland böyle olacağını biliyordu... Ama hiçbir şey yapmadı... Ve hiçbir şey yapmamayı da sürdürecek. Tabii o küçük sürtükle yatmak dışında. Evet, onu sık sık görecek. Çünkü artık Roland'ı sadece bu ilgilendiriyor!"</p><p class="calibre9">Cuthbert içinden ekledi. Ama bir dahaki buluşmanızda kız suratının halinden hiç hoşlanmayacak. Bunu ben sağlayacağım.</p><p class="calibre9">Delikanlı yumruğunu geriye doğru attı. Alain onu bileğinden yakaladı. Roland sanki Cuthbert'in öfkeli suratı ve sıktığı yumruğu onun için hiç önemli değilmiş gibi dönerek yere fırlatılmış olan battaniyeleri toplamaya başladı.</p><p class="calibre9">Cuthbert, Alain'in şu ya da bu şekilde elinden kurtulmak için diğer yumruğunu da sıktı. Arkadaşının o dürüst ifadeli yuvarlak, saf yüzü ve üzüntüsü öfkesini biraz yatıştırdı. Onun kavgası Alain'le değildi. Cuthbert arkadaşının burada kötü bir şeyler olduğunu sezdiğinden emindi. Ama Roland'ın Jonas çıkıp gidinceye kadar Alain'in bir şey yapmaması için ısrar ettiğinden de kuşkulanıyordu.</p><p class="calibre9">Alain kolunu Bert'in omzuna atarak, "Benimle gel," dedi. "Babanın hatırına. Haydi gel. Sakinleşmen gerekiyor. Aramızda kavga etmenin zamanı değil."</p><p class="calibre9">Cuthbert, "Liderimizin beyninin aşağıya, kasıklarına doğru kaymasının da zamanı değil," dedi. Sesini alçaltmaya gerek görmemişti. Ama Alain onu ikinci defa çekti. Bert de arkadaşının kendisini kapıya doğru çekmesine izin verdi.</p><p class="calibre9">Çocuk, öfkeme son kez hakim olacağım, diye düşünüyordu. Ama sadece bu kadarını başarabileceğimi sanıyorum. Hayır, bunu biliyorum. Alain'den bunu Roland'a söylemesini isteyeceğim.</p><p class="calibre9">Alain'i en yakın arkadaşıyla konuşmak için aracı olarak kullanma fikri Cuthbert'in kalbini şiddetli, çaresizce bir gazapla doldurdu. Verandaya açılan kapıda durup Roland'a döndü. "O kız seni bir korkağa dönüştürdü," dedi. Alain yanında soluğunu hışırtıyla tuttu.</p><p class="calibre9">Roland birdenbire taşa dönüşmüş gibi kalakaldı. Arkası arkadaşlarına dönüktü. Kucağında battaniyeler vardı. Cuthbert o anda arkadaşının dönerek kendisine doğru atılacağına inandı. Ve dövüşeceklerdi. Birinden biri ölünceye ya da bayılıncaya veya kör kalıncaya kadar hem de. Herhalde zarar gören kendisi olacaktı ama Cuthbert artık buna aldırmıyordu.</p><p class="calibre9">Ama Roland dönmedi. "Jonas bizim kurnazlığımızı ve ihtiyatımızı çalmaya geldi," dedi. "Ve senin bakımından başarılı da oldu!"</p><p class="calibre9">"Hayır!" diye bağırdı Cuthbert. "Bir yanınla buna gerçekten inandığını biliyorum. Ama bu doğru değil. Gerçek şu: Sen pusulayı şaşırdın! İhtiyatsızlığına 'aşk' adını verdin! Sorumsuzluğu bir meziyet haline soktun! Ben..."</p><p class="calibre9">Alain neredeyse öfkeyle bağıracaktı. "Tanrıların adına, haydi gel!" Arkadaşını kapıdan dışarı çekti.</p><p class="calibre9">Cuthbert, Roland'ı göremez olunca, istememesine rağmen, öfkesi Alain'e yöneldi. Hiddeti rüzgârla yön değiştiren bir fırıldağa benziyordu. İki arkadaş güneşli avluda karşı karşıya durdular. Alain'in yüzünde üzgün ve dalgın bir ifade vardı. Cuthbert ellerinin yanına bırakmıştı. Yumruklarını öylesine sıkmıştı ki, elleri titriyordu.</p><p class="calibre9">"Neden onu her zaman affediyorsun? Niçin?"</p><p class="calibre9">"Roland uçurumda bana kendisine güvenip güvenmediğini sordu. Güvendiğimi söyledim. Ve ona güveniyorum."</p><p class="calibre9">"O halde sen ahmağın tekisin!"</p><p class="calibre9">"Ve o bir silahşor! Beklememiz gerektiğini söylüyorsa öyle yapmak zorundayız."</p><p class="calibre9">"O kazara bir silahşor oldu. Roland bir acube! Değişim geçirmiş bir yaratık!"</p><p class="calibre9">Alain sessiz bir şok geçirerek Cuthbert'e baktı.</p><p class="calibre9">"Benimle gel, Alain. Bu delice oyuna son vermenin zamanı geldi. Jonas'ı bulup öldürürüz. Ka-tet'imiz bozuldu. Yeni bir ka-tet oluştururuz. Sen ve ben."</p><p class="calibre9">"Ka-tet bozulmadı! Bozulursa bunun sorumlusu sen olursun. Ve bir şey olursa seni hiçbir zaman affetmem."</p><p class="calibre9">Sessizleşme sırası Cuthbert'teydi.</p><p class="calibre9">"Neden atla dolaşmaya çıkmıyorsun? Uzun uzun dolaş. Sakinleşmek için kendine zaman tanı. Her şey dostluğumuza bağlı..."</p><p class="calibre9">"Sen bunu Roland'a söyle!"</p><p class="calibre9">"Hayır. Ben sana söylüyorum. Jonas annem hakkında iğrenç bir söz yazmış. Roland'ın haklı olduğuna inanmasaydım, bunun intikamını almak için seninle gelmez miydim sanıyorsun? Jonas'ın istediğinin bu olduğuna inanmasaydım? O kendimizi kaybedip tepemizin yanından körcesine fırlamamızı ve saldırıya geçmemizi istiyor."</p><p class="calibre9">Cuthbert, "Bu doğru," dedi. "Ama yanlış da!" Yumrukları ağır ağır gevşiyor, parmakları açılıyordu. "Sen olanları göremiyorsun. Bense bunu açıklayacak kelimeler bulamıyorum. Susan'ın ka-tet'imizin kuyusundaki suyu zehirlediğini söylersem beni kıskançlıkla suçlayacaksın. Ama bence kız istemeden, farkına varmadan bunu yaptı. Roland'ın kafasını zehirledi. Böylece cehennemin kapıları açıldı. Roland o kapıdan yayılan sıcaklığı hissediyor ama buna Susan'a olan duygularının yol açtığını sanıyor... Ancak biz daha iyisi yapmalıyız, Al. Daha iyi düşünmeliyiz. Hem Roland, hem de kendimiz ve babalarımız için,"</p><p class="calibre9">"Yani, sence Susan bizim düşmanımız mı?"</p><p class="calibre9">"Hayır. Öyle olsaydı iş kolaylaşırdı." Cuthbert derin bir soluk aldı, sonra verdi. Bunu üç kez yineledi. Her solukta aklı başına geliyor, kendini topluyordu. "Neyse. Artık bu konuda söylenecek başka bir şey yok. Önerin iyiydi. Atla dolaşmaya çıkacağım. Saatlerce dolaşacağım."</p><p class="calibre9">Bert atına doğru giderken döndü.</p><p class="calibre9">"Roland'a yanıldığını söyle. Ona, beklememiz konusunda haklıysa bile, yanlış nedenler yüzünden böyle olduğunu anlat. Bu nedenle de tümüyle hatalı olduğunu ona açıkla." Bir an duraksadı. "Ona cehennemin kapısı hakkında söylediklerimi tekrarla. Bunun da benim 'dokunuş'umla ilgili olduğunu söyle. Bunu yapar mısın?"</p><p class="calibre9">"Evet. Jonas'a yaklaşayım deme, Bert."</p><p class="calibre9">Cuthbert atına atladı. "Hiçbir konuda söz vermiyorum."</p><p class="calibre9">"Sen olgun bir erkek değilsin." Alain'in sesi üzüntülüydü, dokunsalar ağlayacaktı. "Hiçbirimiz tam bir erkek değiliz."</p><p class="calibre9">Cuthbert, "Bu bakımdan yanıldığını umarım," dedi. "Çünkü yakında erkeklerin yapmaları gereken işlerle uğraşacağız."</p><p class="calibre9">Atını döndürerek dörtnala sürdü.</p><p class="calibre9">Delikanlı Deniz Kıyısı yolundan çıktı. Hiçbir şeyi düşünmemeye çalışıyordu. Kafasının kapısını açık bırakırsa bazen içeriye beklenmedik şeylerin giriverdiğini öğrenmişti. Çoğu zaman yararlı da oluyordu bunlar.</p><p class="calibre9">Ama bu öğleden sonra saatlerinde beklediği olmadı. Aklı karışan, üzülen, yeni bir fikir bulamayan (hatta bunu umut edemeyen) Cuthbert sonunda Hambry'ye döndü. Anayolun bir ucundan diğerine doğru giderken kendisini selamlayanlara el salladı ya da onlarla konuştu. Üç arkadaş kentte pek çok iyi insanla tanışmışlardı. Cuthbert onlardan bazılarını dost sayıyordu. Ona Hambry kentinin sıradan insanları üçünü evlat edinmişler gibi geliyordu. Onların evlerinden ve ailelerinden uzakta üç çocuk olduğunu düşünüyorlardı. Bert bu sıradan insanları görüp tanıdıkça onların Rimer ve Jonas'ın küçük pis oyununa katılmadıklarına inanıyordu. Zaten İyi Adam neden Hambry'yi seçmişti? İyiniyetli yerliler yüzünden kimsenin durumdan şüphelenmeyeceğini bildiği için, değil mi?</p><p class="calibre9">Bugün sokakta pek çok insan vardı. Çiftçiler pazarında hararetli alışverişler yapılıyordu. Tezgâhların önleri kalabalıktı. Çocuklar Pinch ve Jilly gösterisini seyredip gülüyorlardı. (Jill o anda Pinch'i sağa sola kovalıyor ve zavallının kafasına süpürgesiyle vuruyordu.) Hasat Bayramı'yla ilgili süsleme işleri de hızla ilerliyordu. Ama panayır fikri Cuthbert'i pek sevindirmiyordu. Bir beklentisi de yoktu. Bunun, nedeni yaklaşan Hasat'ın kendi bayramı olmaması mıydı? Gilead hasadı olmaması? Belki... Ama neden daha çok kafasının ağır düşüncelerin altında ezilmesiydi. Kalbinin de ağır düşüncelerin altında. Çocuk, eğer büyümek buysa, diye düşünüyordu. Bu deneyimden vazgeçebilirdim.</p><p class="calibre9">Cuthbert kentten çıktı. Şimdi okyanus arkasında kalıyor, güneş yüzüne vuruyor, arkasında gölgesi gitgide uzuyordu. Delikanlı çok geçmeden Büyük Yol'dan saptı. Uçurumdan geçmeyi ve Bar K.'ye dönmeyi düşünüyordu. Ama bunu yapamadan eski dostu Sheemie'yle karşılaştı. Çocuk bir katırı çekiyordu. Başını önüne eğmiş, omuzları da düşmüştü. Pembe sombrero'su çarpılmış, botları toza bulanmıştı. Sanki dünyanın bir ucundan yürüyerek gelmişti.</p><p class="calibre9">Cuthbert, "Sheemie!" diye bağırdı. Çocuğun ona neşeyle gülmesini ve saçma sapan bir şeyler söylemesini bekliyordu. "Uzun günler ve güzel geceler seninle olsun! Nasılsın..."</p><p class="calibre9">Sheemie başını kaldırdı. Sombrero'sunun kenarı da yukarıya doğru kalkarken Cuthbert birdenbire sustu. Çocuğun yüzündeki o müthiş korkuyu farketmişti. Sheemie'nin yanakları bembeyaz, gözleri dehşet doluydu. Dudakları titriyordu.</p><p class="calibre9">Sheemie isteseydi iki saat önce Delgado'ların evine ulaşabilirdi. Ama bir kaplumbağa gibi ağır ağır yürümüştü. Gömleğinin içindeki mektup her adımını ağırlaştırıyormuş gibiydi. Korkunçtu, çok korkunçtu... Sheemie bunu düşünemiyordu bile. Zaten düşünme makinem kırık. Gerçekten.</p><p class="calibre9">Cuthbert çabucak atından atlayıp telaşla Sheemie'nin yanına gitti. Ellerini çocuğun omuzlarına koyarak, "Ne oldu?" diye sordu. "Eski dostuna anlat. O sana gülmez. Bir an bile."</p><p class="calibre9">Arthur Heath'in şefkatli sesini duyan ve yüzündeki endişeli ifadeyi gören Sheemie ağlamaya başladı. Rhea'nın mektuptan kimseye söz etmemesiyle ilgili kesin emri de kafasından uçtu gitti. Hıçkırarak o sabahtan beri olanları anlattı. Cuthbert iki defa ona daha yavaş konuşmasını, söyledi. Çocuğu bir ağaca doğru götürdü. İkisi gölgede oturdular. Sheemie sonunda yavaş konuşmayı başardı. Cuthbert onu gitgide artan bir endişeyle dinliyordu. Sheemie hikâyesinin sonunda gömleğinin içinden mektubu çıkardı.</p><p class="calibre9">Cuthbert mührü kırıp mektubu okudu, okudukça da gözleri irileşti.</p><p class="calibre9">Jonas, Bar K.'ye yaptığı yolculuktan neşeyle döndüğü sırada Depape onu Yolcuların Dinlenme Yeri'nde bekliyordu. Depape sonunda bir öncünün çıkageldiğini açıkladı. Jonas daha da keyiflendi. Roy'un da sevineceğini sanmıştı ama kovboyun hiç de öyle bir hali yoktu. Çok keyifsizdi.</p><p class="calibre9">Depape, "Adam Deniz Kıyısı'na gitti," diye açıkladı. "Herhalde onu bekliyorlardı. Adam hemen gelmeni istedi. Burada yemek yiyerek oyalanma. Ben senin yerinde olsaydım bir çörek bile yemezdim. İçki de içmezdim. O adamla başa çıkmak için kafanın yerinde olması gerekiyor."</p><p class="calibre9">"Bugün insana bol bol nasihat ediyorsun, öyle değil mi, Roy?" Jonas onunla açık açık alay ediyordu. Ama Pettie ona viski getirdiği zaman içkiyi geri çevirdi. Onun yerine su istedi. Roy biraz sıkıntılı, diye Kararını verdi. Rengi de uçmuş. Bizim sevgili Roy. Sheb piyanonun başına geçip tuşlara basınca Depape irkilerek o tarafa döndü. Elini de tabancasının kabzasına atmıştı. Jonas bunu ilginç buldu. Biraz da kaygı verici.</p><p class="calibre9">"Anlat bakalım, oğlum. Seni endişelendiren nedir?"</p><p class="calibre9">Roy somurtarak başını salladı. "Bunu ben de bilmiyorum."</p><p class="calibre9">"O adamın adı nedir?"</p><p class="calibre9">"Ben sormadım, o da söylemedi. Ama bana Farson'un sugu'unu gösterdi. Biliyorsun..." Depape sesini biraz alçalttı. "Şu göz."</p><p class="calibre9">Jonas biliyordu tabii. O dik dik bakan koca gözden hiç hoşlanmıyor, Farson'un o işareti neden seçtiğini de anlayamıyordu. İyi Adam neden zırhlı bir yumruğu seçmedi, diye düşünüyordu. Ya da çapraz iki kılıcı. Veya bir kuşu? Örneğin, bir şahini? Şahin güzel bir sigul olurdu. Ama o göz...</p><p class="calibre9">Silahşor sonra, "Pekâlâ," diyerek suyu içti. Viskiden daha hoşuna gitti. Bayağı susamıştı. "Gerisini ben kendim öğreneyim, olur mu?"</p><p class="calibre9">Yarasa kanadına benzeyen kapıya gidip tam kanatları ittiği sırada Depape arkasından seslendi. Jonas geri döndü.</p><p class="calibre9">Depape, "O başkalarına benziyor," dedi.</p><p class="calibre9">"Ne demek istiyorsun?"</p><p class="calibre9">"Bunu ben de bilmiyorum." Depape'in hem şaşırmış, hem de utanmış gibi bir hali vardı... Ama inadı da tutmuş gibiydi. Fikrinden dönmek niyetinde olmadığı anlaşılıyordu. "Adamla sadece beş dakika konuştuk. Ama bir keresinde ona baktım ve karşımdakinin Ritzy'de konuştuğum o ihtiyar köpek olduğunu sandım. Şu vurduğum yaşlı adam. Biraz sonra adama tekrar bir göz attım ve kahretsin, diye düşündüm. Bu karşımda duran benim yaşlı babam! Sonra bu da geçti ve adam eski halini aldı."</p><p class="calibre9">"Nasıl oldu bunlar?"</p><p class="calibre9">"Herhalde her şeyi sen kendi gözlerinle göreceksin. Ama bu durumun hoşuna gideceğini pek sanmıyorum."</p><p class="calibre9"> Jonas kapının bir kanadını itmiş öyle duruyor, düşünceli görünüyordu. "Roy, gelen Farson'un kendisi değildi sanırım. Öyle değil mi? Yani İyi Adam kılık değiştirmiş olamaz."</p><p class="calibre9">Depape duraksayarak kaşlarını çattı. Sonra da başını salladı. "Hayır." .</p><p class="calibre9">"Bundan emin misin? Unutma, biz İyi Adam'ı sadece bir defa gördük. Üstelik uzaktan." Latigo, Farson'u onlara göstermişti. Hemen hemen on altı ay önce.</p><p class="calibre9">"Eminim. Farson'un ne kadar iriyarı olduğunu hatırlıyorsun, değil mi?"</p><p class="calibre9">Jonas, "Evet," der gibi başını salladı. Farson bir Lord Perth değildi. Ama boyu bir seksen ya da daha uzundu. Hem göğsü, hem de kalçaları genişti.</p><p class="calibre9">"Bu adam Clay'in boyundaydı. Ya da ondan biraz kısa. Ve kime benzerse benzesin boyu aynı kalıyordu." Depape bir an durakladı, sonra da ekledi. "O bir ölü gibi gülüyor. Onun bu gülüşüne zorlukla dayanabildim."</p><p class="calibre9">"Ne demek 'bir ölü gibi?"</p><p class="calibre9">Depape başını salladı. "Bunu ben de bilemiyorum."</p><p class="calibre9">Eldred Jonas yirmi dakika sonra HUZUR İÇİNDE GİRİN yazılı kemerin altından geçti. Deniz Kıyısı'nın avlusuna girerken endişeliydi. Çünkü Latigo'nun geleceğini sanmıştı... Ama Depape yanılmıyorsa gelen Latigo değildi.</p><p class="calibre9">Miguel ayaklarını sürüyerek yaklaştı. Her zamanki gibi gülerken dişetleri ortaya çıkmıştı. Jonas'ın atının dizginlerini tuttu.</p><p class="calibre9">"Reconocimiento."</p><p class="calibre9">"Por nede, kefe."</p><p class="calibre9">Jonas içeri girdi. Olive Thorin ön salonda üzgün bir hayalet gibi oturuyordu. Silahşor başıyla kadına selam verdi. Olive de ona karşılık vererek keyifsizce gülümsemeyi başardı.</p><p class="calibre9">"Sai Jonas, sizi çok iyi gördüm. Hart'la karşılaşırsanız..."</p><p class="calibre9">Jonas, "Özür dilerim, hanımefendi," dedi. "Ama ben kâtibi görmeye geldim." Çabucak yukarı çıkarak kâtibin dairesine doğru gitti. Gaz lambalarının pek de iyi aydınlatamadığı taş döşeli bir koridorda ilerledi.</p><p class="calibre9">Koridorun dibindeki meşe ve pirinçten yapılmış büyük kapıya vurdu. Rimer'i, Susan Delgado gibi kızlar ilgilendirmiyordu. Ama gücün sağladığı şeyler hoşuna gidiyordu.</p><p class="calibre9">Biri, "İçeri gir, dostum," diye seslendi. Ama Rimer'in sesi değildi. Bu sözleri acayip bir gülüş izledi. Sanki biri kıkır kıkır gülüyordu. Jonas'ın tüyleri diken diken oldu. Roy, "O bir ölü gibi gülüyor..." demişti.</p><p class="calibre9">Jonas kapıyı iterek içeri girdi. Rimer kadınların dudakları ve kalçalarıyla ne kadar ilgilenmezse, buhurdan da o kadar hoşlanmazdı. Ama şimdi içerde buhur yanıyordu. Etrafa ağacımsı bir koku yayılmıştı. Jonas'a Gilead'daki sarayı, Büyük Salon'da verilen resmi davetleri hatırlattı. Gaz lambaları iyice açılmıştı. Denizden esen rüzgâr açık pencerelerden içeriye sızarak mor kadife perdeleri hafifçe dalgalandırıyordu. Hükümdar ailelerine özgü bu renkten Rimer çok hoşlanırdı. Kâtip ortalarda yoktu. Başkaları da. Salonun önündeki balkonun kapıları açıktı. Ama Jonas orada da kimse olmadığını gördü.</p><p class="calibre9">Odada biraz daha ilerledi. Başını çevirmeden arkasını görebilmek için dipteki altın yaldız çerçeveli aynaya bir göz attı. ilerde soldaki masada iki kişilik bir sofra hazırlanmış, soğuk yemekler konmuştu. Ama iki yandaki iskemlelerde kimse oturmuyordu. Oysa biri onunla konuşmuştu. Sesten anlaşıldığı kadarıyla kapının hemen önünde duran biri. Jonas tabancasını çekti.</p><p class="calibre9">Ona içeri girmesini söyleyen ses, "Yapma canım," dedi. Ses Jonas'ın sol omzunun hemen arkasından gelmişti. "Buna hiç gerek yok. Burada hepimiz dostuz. Aynı taraftanız bildiğin gibi."</p><p class="calibre9">Jonas topuklarının üzerinde döndü. Birdenbire kendini yaşlı ve hantal biri gibi hissetmeye başlamıştı. Şimdi karşısında orta boylu, görünüşe göre güçlü kuvvetli biri duruyordu. Yabancının gözleri parlak mavi, yanakları da pespembeydi. Bunun nedeni belki sağlığının yerinde olması, belki de şaraptı. Gülümserken aralanan dudaklarının arasından küçük dişleri gözüküyordu. Bu dişleri sivriltmek için törpülemiş olmalıydılar. Herhalde böyle sivri dişler doğal olamazdı. Yabancının arkasında kutsal bir adamın cüppesine benzeyen siyah bir elbise vardı. Kukuletasını geri itmişti. Jonas önce adamın kafasının kabak olduğunu düşündü. Ama sonra yanıldığını anladı. Yabancının kafası iyice traş edilmiş, geride incecik tüyler kalmıştı,</p><p class="calibre9">Kara cüppeli adam, "Oyuncağı kaldır," dedi. "Dediğim gibi burada hepimiz dostuz. Canciğer iki arkadaş. Ekmek yiyecek ve pek çok şeyden söz edeceğiz. Öküzler ve petrol tankerlerinden. Frank Sinatra'nın Bing Crosby'den gerçekten üstün olup olmadığından."</p><p class="calibre9">"Kim? Kimden üstün?"</p><p class="calibre9">"Onlar tanıdığım kimseler değil. Boşver." Siyahlı adam yine kıkırdadı. Jonas, ancak bir tımarhanenin parmaklıklı penceresinden böyle bir ses gelir, diye düşündü.</p><p class="calibre9">Dönüp tekrar aynaya baktı. Bu sefer siyahlı adamın olanca canlılığıyla orada durduğunu ve kendisine gülümsediğini gördü. Tanrılar, bu adam deminden beri orada mıydı, diye düşündü.</p><p class="calibre9">Sonra kendi kendine, evet, öyle, dedi. Ama adam kendini gösterinceye kadar onu göremezdin. Onun büyücü olup olmadığını bilmiyorum. Ama sihirden anladığı kesin. Belki de Farson'un büyücüsüdür.</p><p class="calibre9">Geri döndü. Siyah cüppeli adam hâlâ gülümsüyordu. Dişleri şimdi sipsivri değildi. Ama daha önce sivri uçluydular. Jonas bu konuda iddiaya girer ve izin kağıdıyla saatini ortaya koyardı.</p><p class="calibre9">"Rimer nerde?"</p><p class="calibre9">Siyahlı adam, "Onu genç sai Delgado'yla çalışması için yolladım," diye açıkladı. "Kızın Hasat Günü'nde sorulacak soruların cevaplarını iyice ezberlemesi gerekiyor." Kolunu dostça bir tavırla Jonas'ın omzuna atarak onu masaya doğru götürdü. "Bence baş başa konuşmamız daha iyi olur."</p><p class="calibre9">Jonas, Farson'un adamını kızdırmak istemiyordu. Ama onun kolunun dokunuşuna dayanamayacaktı. Nedenini bilmiyordu ama dokunuşu katlanılacak gibi değildi. Jonas omzunu silkerek adamın kolundan kurtuldu ve iskemlelerden birine gitti. Titrememeye çalışıyordu. Boşuna Depape Darağacı Kayası'ndan öyle sapsarı bir suratla dönmemişti! Kahrolsun! Depape'in durumuna şaşmamak lazımdı.</p><p class="calibre9">Siyahlı yabancı Jonas'ın davranışına, alınmadı ve yine kıkır kıkır güldü. (Jonas, evet, diye düşündü. Gerçekten bir ölü gibi gülüyor. gerçekten.) Silahşor sonra odadaki adamın Cort'un babası Fardo olduğunu sandı bir an. Uzun yıllar önce kendisini batıya yollayan o adam olduğunu. Yeniden tabancasına uzandı. Sonra karşısında yine o siyahlı yabancı belirdi. Jonas'a bakıyor ve her şeyi anlamış gibi pis pis gülüyordu. O mavi gözleri gaz lambalarının alevleri gibi titreşiyordu.</p><p class="calibre9">"İlginç bir şey mi gördün, sai Jonas?"</p><p class="calibre9">Jonas iskemleye oturarak, "Evet," dedi. "Yiyecek." Bir parça ekmek alıp ağzına attı. Ekmek kurumuş diline yapıştı ama yine de azimle bu lokmayı çiğnedi.</p><p class="calibre9">"Aferin." Siyahlı yabancı da sofranın başına geçerek şaraba uzandı. Önce Jonas'ın kadehini doldurdu. "Şimdi dostum, bana o üç başbelası çocuk geldiğinden beri yaptığın her şeyi anlat. Bildiğin ve planladığın her şeyi de. Bir tek kelimeyi bile atlamanı istemiyorum."</p><p class="calibre9">"Önce bana sugu'unu göster."</p><p class="calibre9">"Tabii. Ne kadar da ihtiyatlısın."</p><p class="calibre9">Siyahlı adam elini cüppesinin içine sokarak kare biçimi bir maden parçasını çıkardı. Jonas bunun gümüş olduğunu tahmin etti. Yabancı madeni masaya attı. Silahşorun tabağından takırdayarak kayan madenin üzerinde Jonas'ın beklediği o işaret vardı. Dik dik bakan o iğrenç göz.</p><p class="calibre9">"Tatmin oldun mu?"</p><p class="calibre9">Jonas, "Evet," der gibi başını salladı.</p><p class="calibre9">"Onu bana doğru kaydır."</p><p class="calibre9">Silahşor madene doğru uzandı. Ama her zaman hiç titremeyen eli bu kez sesine benzemişti. Titriyordu. Jonas bir an parmaklarının titremesini seyretti. Sonra da elini çabucak masaya koydu.</p><p class="calibre9">"Bunu...bunu yapmak istemiyorum."</p><p class="calibre9">Hayır. İstemiyordu. O madene dokunursa gümüşe oyulmuş göz birdenbire oynayacak...ve ona bakacaktı.</p><p class="calibre9">Siyahlı yabancı kıkır kıkır gülerek, "Gel," der gibi bir işaret yaptı. Jonas'ın gümüş bir tokaya benzettiği sigul yabancıya doğru kaydı. Ve onun evde dokunmuş kumaştan yapılma cüppesinin yeninden içeri girdi.</p><p class="calibre9">"Abrakadabra! Böh! Son! Şimdi..." Siyahlı yabancı nazik nazik şarabını yudumlayarak konuşmasını sürdürdü. "Şu iç sıkıcı formaliteler sona erdiyse..."</p><p class="calibre9">Jonas atıldı. "Bir şey daha var... Sen benim adımı biliyorsun. Ben de seninkini öğrenmek istiyorum."</p><p class="calibre9">Siyah cüppeli adam, "Beni Walter diye çağır," dedi. Ve birdenbire dudaklarındaki tebessüm kayboldu, "iyi kalpli Walter! O benim işte. Şimdi nerde olduğumuza ve ne yöne gittiğimize bakalım. Yani kısacası konuşalım."</p><p class="calibre5" style="margin:0pt; border:0pt; height:1em"> </p><p class="calibre9">Cuthbert yatakhaneye döndüğü sırada gece olmuştu. Roland'la Alain iskambil oynuyorlardı. İçeriyi temizlemişlerdi. Yatakhane hemen hemen eski haline dönmüştü. (Eski ustabaşının dolabında buldukları terebantinin sayesinde duvarlara yazılmış sözler bile onların pembe birer hayaletine dönüşmüşlerdi.) İki arkadaş şimdi Casa Fuerte ya da kendi memleketlerindeki adıyla "Sıcak Yer" oyununa dalmışlardı. Adı şu ya da bu, aslında Casa Fuerte, "Beni Seyret'in iki kişinin oynadığı bir türüydü. Beni Seyret dünyanın ilk gençlik günlerinden beri barlarda, yatakhanelerde ve kamp ateşlerinin etrafında oynanıyordu.</p><p class="calibre9">Roland, Bettin ruh halini anlamak için başını kaldırıp ona şöyle bir baktı. Genç silahşor görünüşte her zamanki kadar sakindi. Dört zor elden sonra Alain'le berabere kalmayı bile başarmıştı. Ama için için kararsızlık ve ıstırap yüzünden huzursuzdu. Alain ona Cuthbert'le avluda konuştukları sırada onun neler söylediğini açıklamıştı. Bir dosttan duyulamayacak kadar korkunç şeylerdi bunlar. İkinci ağızdan duyulduğu zaman bile sarsıcıydı. Ama Roland'ı en çok Bert'in oradan ayrılırken söylediği sözler yaralamıştı. "Sen ihtiyatsızlığına 'aşk' adını verdin. Sorumsuzluğu bir meziyet haline soktun," Bu suçlamaların doğru olmasının en ufak bir ihtimali var mıydı? Roland kendi kendine tekrar tekrar, hayır diyordu. Arkadaşlarıma izlememizi emrettiğim yol çetin ama mantıklı. Anlamlı olan tek yol bu. Cuthbert'in bağırması öfkesinden. Buna sinir gerginliği neden oldu... Özel yerimizin iğrenç bir biçimde kirletilmesi de tepesini attırdı.'Ama yine de...</p><p class="calibre9">"Roland'a yanıldığını söyle. Yanlış nedenler yüzünden haklı olduğunu. Bu nedenle de tümüyle hatalı."</p><p class="calibre9">Bu olamaz!</p><p class="calibre9">Olabilir mi?</p><p class="calibre9">Cuthbert gülümsüyordu; çiftliğe dönerken atını dörtnala koşturmuş gibi yüzü kızarmıştı. Genç, yakışıklı ve hayat doluydu. Mutlu gözüküyordu. Hatta hemen hemen eski Cuthbert gibiydi. Bir ekinkargasının kurukafasına saçma sapan ama sevimli sözler söyleyen ve biri, "Lütfen sesini kes," deyinceye kadar bunu sürdüren o delikanlı.</p><p class="calibre9">Gelgelelim Roland gördüklerine güvenemedi, Cuthbert'in gülümsemesinde bir tuhaflık vardı. Yüzünün kızarmasının nedeni sağlık değil, öfke olabilirdi. Gözlerindeki pırıltı da neşeli bir çocuğunkinden çok, hummaya tutulmuş bir insanınkine benziyordu. Roland'ın yüzünden düşünceleri anlaşılmıyordu ama delikanlının yüreğine indi. Fırtınanın kendiliğinden geçeceğini ummuştu. Sadece zaman meselesiydi. Ama galiba öyle olmamıştı. Roland, Alain'e bir göz attı ve onun da aynı şeyleri düşündüğünü anladı.</p><p class="calibre9">İçinden, Cuthbert, dedi. Üç hafta sonra bütün bunlar sona erecek. Keşke "bunu sana açıklayabilseydim.</p><p class="calibre9">Sonra kafasında basitliğiyle onu sersemleten bir düşünce belirdi: Bunu ona neden açıklayamıyorsun?</p><p class="calibre9">Roland bu sorunun cevabını bilmediğini farketti. Neden arkadaşlarına hiçbir şeyi açıklamıyor, düşüncelerini kendine saklıyordu?</p><p class="calibre9">"Merhaba Bert," dedi. "Güzel bir gezinti..."</p><p class="calibre9">"Evet, evet. Güzel bir gezinti oldu. Çok güzel bir gezinti. Öğretici bir gezinti. Dışarı gel. Sana göstermek istediğim bir şey var."</p><p class="calibre9">Cuthbert'in gözlerindeki yüzeyde kalan o tuhaf neşe Roland'ı gitgide daha endişelendiriyordu. Ama yine de iskambilleri masaya yüzleri yere gelecek bir biçimde, düzgünce, yelpaze gibi dizdi. Ve ayağa kalktı.</p><p class="calibre9">Alain onun kolunu çekiştirdi. "Hayır." Alçak sesinde panik vardı. "Onun ne halde olduğunu görmüyor musun?"</p><p class="calibre9">Roland, "Görüyorum," dedi. Ve kalbine umutsuzluk doldu.</p><p class="calibre9">Artık bir arkadaşa benzemeyen arkadaşına doğru ağır ağır giderken, ben sarhoş gibi bir durumdayken karar veriyordum, diye düşündü. Yoksa veremiyor muydum? Artık bundan emin değildi.</p><p class="calibre9">"Bana göstereceğin nedir, Bert?"</p><p class="calibre9">Cuthbert, "Olağanüstü bir şey," diyerek güldü. Sesi nefret doluydu, hatta belki öldürme arzusu da. "Buna yakından bakmak isteyeceksin. Eminim."</p><p class="calibre9">Alain, "Bert, nen var senin?" diye sordu.</p><p class="calibre9">"Nem mi var? Benim hiçbir şeyim yok, Al. Güneş doğarken uçuşan bir kuş kadar neşeliyim. Çiçeğe konan bir arı, okyanustaki bir balık kadar." Kapıdan çıkmak için dönerken tekrar güldü.</p><p class="calibre9">Alain, "Dışarı çıkma, Roland," dedi. "Bert aklını kaçırmış."</p><p class="calibre9">Roland, "Grubumuz dağılıyorsa," diye cevap verdi. "O zaman Mejis'ten sağ çıkma şansımız da kalmadı demektir. Durum böyle olduğuna göre bir dostun elinde ölmeyi düşman tarafından öldürülmeye tercih ederim."</p><p class="calibre9">Dışarı çıktı. Alain bir anlık tereddütten sonra onu izledi. Yüzünde müthiş bir üzüntü vardı.</p><p class="calibre9">Kadın Avcı kaybolmuştu. Şeytan Ayı ise henüz suratını göstermeye başlamamıştı. Ama gökyüzünde yıldızlar ışıldıyor ve etrafı görülecek kadar aydınlatıyordu. Cuthbert'in eyerini çıkarmadığı atı direğe bağlıydı. Gerisindeki tozlu avlu lekeli gümüşten yapılmış gibi pırıldıyordu.</p><p class="calibre9">Roland, "Göstereceğin nedir?" diye öğrenmek istedi.</p><p class="calibre9">Neyse ki, hiçbiri tabancasını takmamıştı. Hiç olmazsa bu da sevinilecek bir şeydi. "Neyi göstereceksin?"</p><p class="calibre9">"O burada." Cuthbert yatakhaneyle yanmış evin arasındaki bir yeri işaret etti. Kendine çok güveniyormuş gibi bir tavır takınmıştı.</p><p class="calibre9">Ama Roland olağanüstü bir şey göremedi. Cuthbert'in yanına giderek yere baktı.</p><p class="calibre9">"Ben hiçbir şey..."</p><p class="calibre9">Cuthbert'in yumruğu çenesine inerken Roland'ın kafasında parlak ışıklar patladı. Yıldızların ışıklarından bin defa daha parlaktılar. Bert yaşamları boyunca Roland'a ilk kez vuruyordu. (Tabii çok küçükken ya da oyun oynarlarken başka.) Roland kendinden geçmedi. Ama kollarıyla bacaklarının kontrolünü kaybetti. Evet, kolları ve bacakları vardı ama sanki başka bir ülkedeydiler. Bezden yapılmış bir bebeğin kolları ve bacakları gibi sallanıyorlardı. Genç silahşor arkaüstü devrildi. Etrafından tozlar yükseldi.</p><p class="calibre9">Yıldızlar da garip bir biçimde kayıyorlar, kavisler çiziyor ve arkalarında süt gibi izler bırakıyorlardı. Delikanlının kulakları da çınlıyordu.</p><p class="calibre9">Roland, Alain'in "Ah, seni budala! Seni kafasız ahmak!" diye bağırdığını duydu. Ama onun çığlığı da uzaklardan geliyordu.</p><p class="calibre9">Roland büyük bir çaba sarfederek başını çevirdi. Alain'in kendisine doğru geldiğini ama Cuthbert'in onu iterek uzaklaştırdığını gördü. Bert artık gülmüyordu. "Bu onunla benim aramda, Al. Sen bu işe karışma!"</p><p class="calibre9">"Sen ona yumruk attın, köpek!" Alain çabuk kızmazdı. Ama şimdi gitgide öfkelenmeye başlıyordu. Cuthbert bu yüzden yaptığına pişman olabilirdi. Roland, ayağa kalkmalıyım, diye düşündü. Daha da kötü bir şey olmadan aralarına girmeliyim. Tozların arasında kollarını, bacaklarını yüzermiş gibi oynattı.</p><p class="calibre9">Cuthbert, "Evet," dedi. "Onu yumrukladım. Çünkü o bizi enayi yerine koydu. Ben de onun bu iyiliğine karşılık verdim." Başını eğip arkadaşına baktı. "İşte sana göstermek istediğim buydu, Roland! Şu yeri! Şimdi arasında yattığın o tozları! Bunun tadına var. Belki uykudan uyanmanı sağlar."</p><p class="calibre9">Şimdi Roland da öfkelenmeye başlıyor, kafasına yayılan soğukluğu hissediyordu. Onunla savaşmaya çalıştı ama başarılı olamadığını farketti. Artık Jonas'ın hiç önemi yoktu. Citgo'daki tankerlerin de. Öğrendikleri malzemeyle ilgili komplonun da. Birlik ve korunmak için çabaladığı ka-tet de önemini kaybedecekti.</p><p class="calibre9">Delikanlının kol ve bacaklarındaki yüzeyde kalan uyuşukluk geçmeye başlıyordu. Roland ellerini yere dayayarak doğrulup oturdu. Başını kaldırıp sakin sakin Bert'e baktı. Parmaklarını kıvırdığı ellerini yere bastırmış, yüz hatları gerilmişti. Yıldızların ışıkları gözlerine vuruyordu.</p><p class="calibre9">"Seni çok severim, Cuthbert. Ama artık itaatsizliğe ve kıskançlık kavgalarına izin vermeyeceğim. Sana bütün yaptıklarını ödetmeye kalkarsam sonunda paramparça olursun. Onun için sana yalnızca ben farkında olmadığım bir anda bana vurmanın bedelini ödeteceğim."</p><p class="calibre9">Cuthbert rahatça Hambry lehçesiyle konuşmaya başladı.</p><p class="calibre9">"Bunu yapabileceğinden hiç kuşkum yok, ahbap. Ama belki önce şuna bir göz atmak istersin." Katlaşmış bir kâğıdı Roland'ı aşağılarcasına önüne attı. Kâğıt genç silahşorun göğsüne çarparak kucağına düştü.</p><p class="calibre9">Roland kâğıdı aldı. Gitgide artan öfkesinin yakıcılığını biraz kaybettiğinin farkındaydı. "Nedir bu?"</p><p class="calibre9">"Aç da bak. Yıldızlar etrafı yeterince aydınlatıyor. Onu okuyabilirsin."</p><p class="calibre9">Roland istemeye istemeye yavaşça kâğıdı açtı ve güçlükle okunan elyazısına göz gezdirdi.</p><p class="calibre5" style="margin:0pt; border:0pt; height:1em"> </p><p class="calibre9">Kız artık saf ve temiz değil. Will Dearborn onun her şeyine sahip oldu. E, bu hoşuna gitti mi?</p><p class="calibre5" style="margin:0pt; border:0pt; height:1em"> </p><p class="calibre9">Roland pusulayı iki defa okudu. Kâğıdı tutan elleri titriyordu. Gözlerinin önünden Susanla buluştukları her yer geçmeye başladı: kayıkhane, kulübe, gecekondu. Roland şimdi onlara başka açıdan bakıyordu. Çünkü onları bir bankası da görmüştü. Susan'la zekice davrandıklarını sanmışlardı. Her şeyin gizli kaldığına inanmışlardı. Sırlarını sakladıklarına. Ve biri bütün bu sürede onları gözetlemişti. Susan haklıydı. Biri ikisini birarada görmüştü.</p><p class="calibre9">Roland, her şeyi tehlikeye attım, diye düşündü. Onunkiyle birlikte bizim hayatlarımızı da.</p><p class="calibre9">Ona cehenneme açılan kapıyla ilgili sözlerimi söyle.</p><p class="calibre9">Delikanlı Susan'ın sesini de duydu. "Ka rüzgâr gibi... Beni seviyorsan benimle seviş."</p><p class="calibre9">Roland da öyle yapmıştı. Gençliğe özgü o kendini beğenmişliğiyle her şeyin yolunda gideceğine inanmıştı. Sırf kendisi Roland olduğu için. Yani o, o'ydu ve ka da aşkına hizmet etmeliydi. Roland, "Budalalık ettim," dedi. Sesi de elleri gibi titriyordu.</p><p class="calibre9">Cuthbert, "Gerçekten öyle," diye cevap verdi. "Gerçekten." Roland'ın karşısına, tozların arasına diz çöktü. "Şimdi beni yumruklamak istiyorsan vur gitsin. İstediğin kadar sert olsun. Başarabildiğin kadar çok. Sana karşılık vermeyeceğim. Seni uyandırmak, sorumluluklarını hatırlamanı sağlamak için elimden geleni yaptım. Yine uyumak niyetindeysen, bir şey diyemem. Öyle olsun. Ne olursa olsun seni hâlâ seviyorum." Bert ellerini Roland'ın omuzlarına koyarak arkadaşını yanağından çabucak öptü.</p><p class="calibre9">Roland ağlamaya başladı. Bunun bir nedeni minnetti. Ama daha önemlisi, utanç ve şaşkınlık karışımı bir duyguydu. Hatta benliğinin ufak, kara bir noktası Cuthbert'ten nefret ediyordu. Her zaman da edecekti. Bu kara yer, Cuthbert'ten o beklenmedik yumruktan çok, yanağına kondurduğu öpücük yüzünden nefret ediyordu. Arkadaşı onu uyandırdığı için değil, kendisini bağışladığı için.</p><p class="calibre9">Roland ayağa kalktı. Tozlu elinde hâlâ mektup vardı. Diğer eliyle yüzünü siliyor ve yanaklarında ıslak lekeler bırakıyordu. Sendelediği ve Cuthbert kendisini tutmak için elini uzattığı zaman arkadaşını şiddetle itti. Cuthbert az kalsın yuvarlanıyordu; neyse ki, Alain onu omuzlarından yakaladı.</p><p class="calibre9">Sonra Roland ağır ağır tekrar yere çöktü. Ama bu sefer Cuthbert'in önünde ellerini kaldırmış, başını önüne eğmişti.</p><p class="calibre9">Cuthbert, "Roland!" diye bağırdı. "Yapma!"</p><p class="calibre9">Genç silahşor, "Evet," dedi. "Ben babamın yüzünü unuttum. Ve senden özür diliyorum."</p><p class="calibre9">"Evet, tamam, tanrılar adına! Evet!" Cuthbert'in sesi sanki o da ağlamaya başlamış gibi çıkıyordu. "Sadece... ayağa kalk. Lütfen! Seni böyle görmek kalbimi parça parça ediyor!"</p><p class="calibre9">Roland, benim böyle aşağılanmam şart, diye düşündü. Küçük düşmem. Ama buna ben kendim neden oldum, öyle değil mi?</p><p class="calibre9">Bu karanlık avlu... Beynim zonkluyor ve kalbim hem korku, hem de utanç dolu. Ben bunu hak ettim. Bedeli ödüyorum.</p><p class="calibre9">İki arkadaşı onun ayağa kalkmasına yardım ettiler. Sonra Roland hemen hemen normal sayılacak sesle, "Sol yumruğun bir hayli güçlü, Bert," dedi.</p><p class="calibre9">Cuthbert, "Ancak biri yumruğu yiyeceğini bilmediği zaman," diye cevap verdi.</p><p class="calibre9">"Bu mektup... onu nasıl ele geçirdin?"</p><p class="calibre9">Cuthbert, Sheemie'yle nasıl karşılaştıklarını anlattı. Çocuğun sanki ka'nın işe karışmasını bekliyormuş gibi mutsuzca, ağır ağır hareket ettiğini açıkladı. Ve ka "Arthur Heath" kılığında onun bu isteğini yerine getirmişti.</p><p class="calibre9">Roland düşünceli bir tavırla, "Mektubu cadı yazmış," dedi. ''Ama bütün bunları nasıl öğrendi? Cöos'tan hiç ayrılmıyor. Ya da Susan bana öyle söyledi."</p><p class="calibre9">"Bunu bilemem. Açıkçası pek aldırdığım da yok. Şu anda beni en çok Sheemie ilgilendiriyor. Çocuk bana anlattıkları yüzünden ve mektubu verdiği için zarar görmemeli. Ondan sonra da Rhea'nın bir defa açıkladığı şeyi tekrar ilan etmeye kalkışmasını engellemekle ilgileneceğim."</p><p class="calibre9">Roland, "En aşağı bir tek korkunç hata yaptım," dedi. "Ama Susan'a âşık olmamı bir başka hata saymıyorum. Bunu değiştirmek benim elimde değildi. Susan için de öyle. Buna inanıyor musunuz?"</p><p class="calibre9">Alain hemen, "Evet," dedi. Cuthbert ise ancak bir dakika kadar sonra istemeye istemeye, "Evet, Roland," diye mırıldandı.</p><p class="calibre9">"Kibirli ve akılsızdım. Bu pusula Susan'ın halasının eline geçseydi kızı sürgüne yollarlardı."</p><p class="calibre9">Cuthbert alayla ekledi. "Bizi de darağacı yoluyla cehenneme gönderirlerdi. Ama tabii ikisini kıyaslarsak bu sonuncusu senin için fazla önemli sayılamaz."</p><p class="calibre9">Alain, "Cadı ne olacak?" diye sordu. "Onu ne yapacağız?"</p><p class="calibre9">Roland hafifçe gülümseyerek kuzeybatıya doğru döndü. "Rhea... O ne olursa olsun, birinci sınıf başbelası. Öyle değil mi? Ve başbelalılarına hadlerini bildirmek gerekir."</p><p class="calibre9">Yatakhaneye doğru gitmeye başladı. Başını eğmiş, ayaklarını sürüyordu. Cuthbert, Alain'e baktı. Onun da dolmuştu. Bert ona elini uzattı. Alain bir an bu ele baktıktan sonra başını salladı. Arkadaşından çok, kendisiyle ilgili bir şeye, "Evet," diyormuş gibiydi. Sonra Bert'in elini sıktı.</p><p class="calibre9">"Sen yapman gereken şeyi yaptın," dedi Alain. "Başlangıçta kuşkularım vardı. Ama artık yok."</p><p class="calibre9">Cuthbert soluğunu verdi. "Ve bunu gereken biçimde yaptım. Onu gafil avlamasaydım..." ,</p><p class="calibre9">"Seni iyice pataklardı. Her tarafın morarıp kararırdı."</p><p class="calibre9">Cuthbert, "Daha fazla renge bürünür ve sonunda gökkuşağına dönerdim."</p><p class="calibre9">Alain, "Hatta Büyücünün Gökkuşağı'na benzerdin," dedi.</p><p class="calibre9">Bu sözler Cuthbert'i güldürdü, iki arkadaş yatakhaneye doğru gittiler. Roland ilerde Cuthbert'in atının eyerini çıkarıyordu.</p><p class="calibre9">Cuthbert ona yardım etmek için o tarafa dönecek oldu. Ama Alain onu durdurdu. "Bırak da kısa bir süre yalnız kalsın. Yapabileceğin en iyi şey bu."</p><p class="calibre9">İki arkadaş ilerlediler. Roland on dakika sonra yatakhaneye girdini zaman Cuthbert'in kendi iskambilleriyle oynadığını gördü. Üstelik kazanıyordu da.</p><p class="calibre9">Genç silahşor, "Bert," dedi.</p><p class="calibre9">Cuthbert başını kaldırdı.</p><p class="calibre9">"Yarın seninle küçük bir işimiz var, Cöos'ta."</p><p class="calibre9">"Cadıyı öldürecek miyiz?"</p><p class="calibre9">Roland uzun uzun düşündü. Sonra başını kaldırdı. "Öldürmemiz gerekir." Dudağını dişliyordu.</p><p class="calibre9">"Evet, öldürmemiz gerekir. Ama öldürecek miyiz?"</p><p class="calibre9">"Bence gerekmedikçe öldürmeyelim." Roland daha sonra bu kararı yüzünden acı bir pişmanlık duyacaktı. Tabii bu bir karardıysa. Ancak hiçbir zaman bu sonuca nasıl vardığını anlayamadığını düşünmeyecekti. Sonuçta Mejis'te geçirdiği o sonbahar sırasında Jake Chambers yaşlarında bir çocuktu. Ve çocukların çoğu birini öldürmeyi kolaylıkla düşünemezler, böyle bir şeyi doğal karşılamazlar. "Cadı bizi buna zorlamadıkça onu öldürmeyiz."</p><p class="calibre9">Cuthbert, "Keşke bizi zorlasa," dedi. "Böylesi daha iyi olur." Sert bir silahşor gibi konuşmuştu ama yüzünde endişeli bir ifade vardı.</p><p class="calibre9">"Evet, belki daha iyi olur. Ama Rhea gibi sinsi bir cadının böyle bir hata yapacağını sanmıyorum. Sabah erkenden kalkmaya hazır ol."</p><p class="calibre9">"Pekâlâ. Kâğıtları istiyor musun?"</p><p class="calibre9">"Tam Al'i yeneceğin sırada mı? Hiç istemiyorum."</p><p class="calibre9">Roland arkadaşlarının yanından geçerek ranzasına gitti. Oraya ilişerek gözlerini kucağında birbirine kenetlediği ellerine dikti. Belki dua ediyordu, belki de derin derin düşünüyordu. Cuthbert bir an ona baktı, sonra tekrar iskambillere döndü.</p><p class="calibre9">Roland'la Cuthbert ertesi sabah yola çıktıkları sırada güneş ufuktan yeni yükseliyordu. Sabah çiyiyle ıslanmış olan uçurum ilk ışıklarda turuncu bir ateşle alev alev yanıyor gibiydi. Çocukların ve atların solukları havada buharlaşıyordu. Bu ikisinin de hiçbir zaman unutmayacağı bir sabah olacaktı. Yaşamlarında ilk defa bellerinde kılıflı tabancalarla yola çıkıyorlardı. Ve yaşamlarında ilk kez birer silahşor olarak harekete geçiyorlardı.</p><p class="calibre9">Cuthbert tek kelime söylemiyordu. Konuşmaya başlarsa gevezeliğinin tutacağını ve saçma sapan şakaları sıraya dizeceğini biliyordu. Roland ise zaten karakter bakımından sessiz bir çocuktu. İki arkadaş bir defa konuştular. O da kısaca.</p><p class="calibre9">Roland, Cuthbert'e, "En aşağı bir tek kötü hata yaptığımı söyledim," diye hatırlattı. "Bu pusula..." Elini gömlek cebine götürdü, "...aklımı başıma getirdi. Bu hatanın ne olduğunu biliyor musun?"</p><p class="calibre9">Cuthbert, "Susan'a âşık olmak, onu sevmek değil bu," dedi. "Sen bunun ka olduğunu söyledin. Ben de aynı fikirdeyim." Bunu söyleyebilmek onu rahatlattı. Hele buna inanabilmek daha da rahatlamasına neden oldu. Cuthbert, artık Susan'ı da kabul edebilirim, diye düşünüyordu. En yakın arkadaşımın sevgilisi olarak değil. İlk gördüğüm an kendim için istediğim bir kız olarak da değil. Susan bizim birbirine karışan kaderimizin bir parçası.</p><p class="calibre9">Roland, "Evet," dedi. "Susan'a âşık olmak değil. Benim hatam aşkın hiçbir şeyle ilişkisi olmadığına inanmamdı. İki yaşamı birden sürebileceğimi sanıyordum. Bunlardan biri sen, Al ve görevimizle ilgili olacaktı, ikincisi ise Susanla. Aşkın beni ka'dan üstün kılacağına inanıyordum. Bir kuşun kanatlarının onu öldürüp yiyecek şeylerden çok yukarlara kaçırması gibi bir şey. Anlıyor musun?"</p><p class="calibre9">"Bu seni körleştirdi." Cuthbert son iki ay acı çeken delikanlının karakterine çok yabancı olan bir şefkatle konuşmuştu.</p><p class="calibre9">Roland kederle, "Evet," dedi. "Beni körleştirdi... Ama artık her şeyi görebiliyorum. Haydi, lütfen daha hızlı. Bu işi bitirmek istiyorum."</p><p class="calibre9">Araba tekerlerinin çukurlar açtığı yoldan yukarı çıktılar. Öpen Ay'ın ışıkları altında Susan'ın "Kayıtsız Aşk" şarkısını söyleyerek çıktığı yokuştaydı. (O sırada kızın dünya konusunda fazla bilgisi yoktu.) İki genç yolun Rhea'nın avlusuna eriştiği yerde durdular.</p><p class="calibre9">Roland, "Manzara harika," diye mırıldandı. "Buradan bütün çöl gözüküyor." .</p><p class="calibre9">"Ama tam karşımızdaki manzara için fazla bir şey söylenemez."</p><p class="calibre9">Bu doğruydu. Bostan toplanmamış, değişim geçirmiş biçimsiz sebzelerle doluydu. Onların başına dikilmiş olan korkuluk ya kötü bir şakaydı ya da uğursuz bir işaret. Avluda bir tek ağaç vardı. Hastalıklı gibi duran çürümüş yapraklarıyla tüyleri dökülen yaşlı bir akbabaya benziyordu. Kaba taştan yapılmış kulübe ağacın gerisindeydi. Tepesindeki isten kararmış bacaya pis bir sarı boyayla nazara karşı bir işaret yapılmıştı. Sarmaşıkların iyice örttüğü bir pencerenin gerisine, dipteki köşeye odunlar yığılmıştı.</p><p class="calibre9">Roland böyle pek çok kulübe görmüştü. Üç arkadaş Gilead'dan oraya gelirken bu tür yerlerin önünden geçmişlerdi. Ama hiçbirinde böyle güçlü habis bir hava yoktu. Roland kuşku uyandıracak bir şey göremiyordu. Ama reddedilemeyecek kadar güçlü bir sezgi ona burada bir varlığın bulunduğunu haber veriyordu. Bir şey onları gözlüyor ve bekliyordu.</p><p class="calibre9">Cuthbert de aynı şeyi hissetmişti. "Kulübeye daha fazla yaklaşmamız gerekiyor mu?" Çocuk yutkundu. "İçeri girmek zorunda mıyız? Çünkü... Roland, kapı açık. Görüyor musun?"</p><p class="calibre9">Roland görüyordu. Sanki cadı onları bekliyordu. Onları içeri davet ediyordu. Sanki hep birlikte sofraya oturup iğrenç şeyler yiyerek kahvaltı edeceklerdi.</p><p class="calibre9">"Sen burada kal." Roland, Aceleci'yi ilerlemesi için mahmuzladı.</p><p class="calibre9">"Olmaz! Ben de geleceğim!"</p><p class="calibre9">"Hayır. Sen benim arkamı kolla. İçeri girmem gerekirse o zaman bana katılman için sana seslenirim! Ama böyle olursa burada yaşayan o ihtiyar kadın bir daha soluk alamaz. Ve dediğin gibi herhalde en iyisi de bu olur."</p><p class="calibre9">Aceleci'nin attığı her adımla Roland'ın kafasını ve kalbini etkileyen o uğursuzluk, kötülük duygusu da arttı. Burada pis bir koku vardı. Çürüyen et ve domates kokusunu andıran bir şey. Delikanlı bunun kulübeden yayıldığını düşünüyordu. Ama sanki topraktan da aynı koku çıkıyordu. Ve her adımda incecik'in iniltisi sanki daha yükseliyordu. Bu yerin atmosferi sesin yükselmesine neden oluyormuş gibiydi.</p><p class="calibre9">Delikanlı, Susan buraya yalnız başına gelmiş, diye düşündü. Tanrılar! Yanımda arkadaşlarım da olsaydı karanlıkta buraya gelemezdim sanırım:</p><p class="calibre9">Roland ağacın altında durup yirmi adım ötedeki açık kapıya baktı. Gördüğü yer mutfağa benziyordu. Kapıdan bir masanın bacağı, bir iskemlenin arkası ve pis bir ocak gözüküyordu sadece. Evin hanımı ortalarda yoktu. Ama içerdeydi. Roland büyücünün bakışlarının üzerinde iğrenç böcekler gibi dolaştığını hissediyordu.</p><p class="calibre9">Onu göremiyorum. Çünkü büyü gücünü kullanarak biçimini belirsizleştirmiş... Ama içerde o.</p><p class="calibre9">Belki de Rhea'yı görebiliyordu... Kapının hemen içersinde, sağda acayip bir ışıltı var gibiydi. Sanki hava ısıtılmıştı. Roland'a başını çevirerek yan gözle bakarsa belirsiz şeyleri daha iyi görmeyi başarabileceği söylenmişti. Evet, şimdi görebiliyordu.</p><p class="calibre9">Cuthbert arkasından, "Roland!" diye seslendi.</p><p class="calibre9">"Bu ana kadar her şey yolunda, Bert." Ama genç silahşor aslında ne dediğinin pek farkında değildi. Çünkü... evet! O pırıltı daha belirginleşmişti şimdi. Hemen hemen bir kadın biçimindeydi. Tabii buna Roland'ın hayal gücü yol açıyor olabilirdi ama...</p><p class="calibre9">Aynı anda cadı onun kendisini gördüğünü anlamış gibi pırıltı gerileyerek gölgelerin arasına girdi. Roland eski, siyah bir elbisenin eteğinin dalgalandığını bir an gördü. Sonra bu da kayboldu.</p><p class="calibre9">"Rhea!" Eski Dil'de konuşan Roland'ın sert ve otoriter sesi etrafta yankılandı. Ağaçtan sararmış iki yaprak düştü. Sanki delikanlının gür sesi yüzünden kopmuşlardı. Yapraklardan biri Roland'ın siyah saçlarına kondu. Kulübede hiç ses çıkmıyordu. Cadı bekliyor ve dinliyordu anlaşılan... Sonra bir kedinin kulak tırmalayan sesi duyuldu.</p><p class="calibre9">"Kimsenin kızı olmayan Rhea! Sana bir şeyi geri getirdim! Herhalde bunu kaybettin!" Delikanlı gömleğinin içinden katlı pusulayı çıkararak taşlı yere attı. "Bugün senin dostunum, Rhea! Eğer bu pusula istediğin yere ulaşsaydı, bunun bedelini canınla öderdin."</p><p class="calibre9">Roland bir an durdu. Ağaçtan bir yaprak daha düşerek Aceleci'nin yelesine kondu.</p><p class="calibre9">"Beni dikkatle dinle, kimsenin kızı olmayan Rhea! Ve beni iyi anla. Ben buraya Will Dearborn adıyla geldim. Ama bu asıl ismim değil. Ben Birlik'e hizmet ediyorum. Birlik'in gerisindeki gücü unutma. Beyazın gücü bu. Bizim ka'mızın yolunu kestin. Ve ben seni bir tek defa uyarıyorum: Bir daha ka'mızın yoluna çıkma. Anlıyor musun?"</p><p class="calibre9">Cevap çıkmadı yine. O bekleyiş dolu sessizlik uzadı, uzadı.</p><p class="calibre9">"Kötü huyun yüzünden yazdığın o pusulayı buradan götüren çocuğun saçının bir teline bile dokunmayacaksın! Yoksa ölürsün! Bildiğin ya da bildiğini sandığın şeylerden kimseye söz etmeyeceksin.! Cordelia Delgado'ya, Jonas'a, Rimer'e ya da Thorin'e. Yoksa ölürsün. Bizim işimize karışma. O zaman biz de sana karışmayız. Başımıza dert açmaya kalkışırsan, sesini kesmesini biliriz. Anlıyor musun?"</p><p class="calibre9">Yine bir sessizlik oldu. Kulübenin kirli camlı pencereleri gözler gibi Roland'a bakıyordu. Birdenbire çıkan rüzgâr yaprakların delikanlının etrafında uçuşmalarına neden oldu. Sırıktaki korkuluk çirkin bir ses çıkararak gıcırdadı. Roland bir an ipin ucunda dönen aşçı Hax'i hatırladı.</p><p class="calibre9">"Anlıyor musun, Rhea?"</p><p class="calibre9">Cevap çıkmadı. Roland şimdi o pırıltıyı bile göremiyordu.</p><p class="calibre9">Delikanlı, "Pekâlâ," dedi. "Sessizlik kabul demektir."</p><p class="calibre9">Atını mahmuzlayarak döndürdü. Aynı anda başını hafifçe kaldırdı ve ağaçtaki sarı yaprakların arasında yeşil bir şeyin kımıldandığını farketti. Hışırtıya benzeyen hafif bir ses de duyuluyordu.</p><p class="calibre9">Cuthbert olanca sesiyle, "Roland, dikkat!" diye haykırdı.</p><p class="calibre9">"Yılan!" Ama daha bu kelime ağzından çıkarken Roland çifte tabancalarından birini çekmişti bile.</p><p class="calibre9">Delikanlı eyerde yan kaydı. Aceleci sıçrarken onu sol bacağı ve topuğuyla tuttu. Üç el ateş etti. Büyük tabancanın gürültüsü sessiz havayı yardı, yakındaki tepelere çarparak yankılandı. Yılan her atışla yukarıya doğru sıçradı. Kan damlaları mavi gökyüzü ve sarı yaprakların oluşturduğu fonun önünde kıpkırmızı duruyordu. Son kurşun sürüngenin kafasını kopardı. Sonunda yılan iki parça halinde yere düştü.</p><p class="calibre9">Kulübenin içinden acı ve öfke dolu bir feryat yükseldi. Bu öyle korkunçtu ki, Roland'ın belkemiği buzdan bir kordona dönüştü.</p><p class="calibre9">Rhea gölgelerin arasından, "Seni piç!" diye haykırdı. "Seni katil köpek! Ah, dostum! Dostum!"</p><p class="calibre9">Roland, "Madem yılan senin dostundu," dedi. "Onu üzerime salmasaydın."</p><p class="calibre9">Büyücü içerden son bir çığlık daha attı, sonra da sustu.</p><p class="calibre9">Roland tabancasını kılıfına sokarak Cuthbert'e doğru gitti. Arkadaşının gözleri hayretinden iyice irileşmişti. "Roland! Ne atıştı bu! Tanrılar, ne biçim atıştı bu!"</p><p class="calibre9">"Buradan gidelim."</p><p class="calibre9">"Ama hâlâ büyücünün sizin ilişkinizi nasıl öğrendiğini bilmiyoruz."</p><p class="calibre9">"Bunu bize açıklar mı sanıyorsun?" Roland'ın sesi birazcık titriyordu. O yılanın ağaçtan ona öyle saldırması... Delikanlı ölmediğine zorlukla inanıyordu. "Tanrılara şükürler olsun! Sorunu elim çözdü!"</p><p class="calibre9">Cuthbert, "Cadıyı konuşturabiliriz," dedi. Ama sesinin tonundan böyle bir şeyin hiç hoşuna gitmeyeceği anlaşılıyordu. Belki daha sonra, yıllarca iz sürüp silahşorluk yaptıktan sonra böyle şeylere aldırmayacaktı. Ama şimdiki halde midesi birine işkence yapmayı da, cinayet işlemeyi de kaldıramayacaktı.</p><p class="calibre9">"Onu zorlasak bile yine de doğruyu söyletemeyiz. Başkaları nasıl soluk alıyorsa, cadı da öyle yalan uydurur. Eğer Rhea'yı dilini tutması için ikna edebildiysek, ne âlâ. Bugün için yeteri kadar başarılı olduk sayılırız. Haydi gel, buradan nefret ediyorum."</p><p class="calibre9">İki arkadaş kente doğru giderlerken Roland, "Toplanmamız gerekiyor," dedi.</p><p class="calibre9">"Dördümüzün. Böyle demek istiyorsun, değil mi?'</p><p class="calibre9">"Evet. Bildiğim her şeyi anlatmayı ve tahminler yürütmeyi istiyorum. Size planımı açıklamayı ve neyi beklediğimizi de."</p><p class="calibre9">"Bu gerçekten çok iyi olur."</p><p class="calibre9">"Susan bize yardım edebilir." Roland kendi kendine konuşuyormuş gibiydi. Cuthbert o sarı yaprağın siyah saçlarının arasında bir taç gibi durduğunu görerek hafifçe güldü. "Susan'ın bize yardım etmesini kader istiyordu. Neden bunu anlayamadım? Neden bu gerçeği göremedim?"</p><p class="calibre9">Cuthbert, "Çünkü aşkın gözü kördür," diyerek gürültüyle güldü ve elini arkadaşının omzuna vurdu. "Aşkın gözü kördür, oğlum."</p><p class="calibre5" style="margin:0pt; border:0pt; height:1em"> </p><p class="calibre9">Rhea onların uzaklaştıklarından iyice emin olduktan sonra kulübeden o nefret ettiği güneş ışığına usulca çıktı. Topallayarak ağaca doğru gitti ve parçalanmış yılanın yanında diz çöktü. Gürültülü gürültülü ağlıyordu.</p><p class="calibre9">"Ermot! Ermot!" diye haykırıyordu. "Ne hale geldiğini görüyor musun?"</p><p class="calibre9">Yılanın başı yerde duruyordu, ağzı açık halde öylece kalmıştı. Çift çift dişlerinden hâlâ zehir damlıyordu. Sürüngenin camlaşmış gözleri parlıyordu. Cadı Ermot'u alarak pullu ağzından öptü. Sivri dişlerinden akan son zehir damlasını yaladı. Hem ağlıyor, hem de ninni söylüyormuş gibi sesler çıkarıyordu.</p><p class="calibre9">Büyücü diğer eliyle yılanın uzun, parçalanmış gövdesini aldı. Ermot'un saten gibi gövdesini delen deliklere bakarak inledi. Deliklere ve alttaki parçalanmış kırmızı etlere. Büyücü iki defa Ermot'un başını göğsüne dayayarak sihirli sözler söyledi ama bunların bir yararı olmadı. Tabii ya. Ermot artık onun büyülerinin erişemeyeceği bir yere gitmişti. Zavallı Ermot!</p><p class="calibre9">Rhea yılanın başını yamyassı göğüslerinden birine, gövdesini de diğerine bastırdı. Ermot'un son kanları giysisinin göğsünü ıslatırken nefret ettiği delikanlıların gittiği tarafa doğru baktı.</p><p class="calibre9">"Bunu size ödeteceğim," diye fısıldadı. "Varolan bütün tanrılar adına yaptığınızı ödeyeceksiniz! En beklemediğiniz anda Rhea karşınıza çıkacak. Atacağınız çığlıklar yüzünden gırtlaklarınız patlayacak! Beni duyuyor musunuz? Atacağınız çığlıklar yüzünden gırtlaklarınız patlayacak!"</p><p class="calibre9">Büyücü bir dakika daha öyle dizüstü durdu. Sonra ayağa kalktı. Ermot'u göğsüne bastırarak ayaklarını sürüye sürüye kulübesine doğru gitti.</p><p class="calibre5" style="margin:0pt; border:0pt; height:1em"> </p><p class="calibre5" style="margin:0pt; border:0pt; height:1em"> </p><div class="mbppagebreak" id="calibre_pb_28"></div>
</body></html>
