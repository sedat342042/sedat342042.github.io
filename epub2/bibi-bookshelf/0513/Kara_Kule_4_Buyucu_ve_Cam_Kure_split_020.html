<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 4 Büyücü ve Cam Küre</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos643043" class="calibre1"><span class="calibre2">
</span></p><p class="calibre12"><span class="calibre2"><span class="bold">YEDİNCİ</span></span>
<span class="calibre2"><span class="bold">BÖLÜM</span></span></p><p class="calibre5" style="margin:0pt; border:0pt; height:1em"> </p><p class="calibre3"><span class="calibre2"><span class="italic">UÇURUMUN KENARINDA</span></span></p><p class="calibre5" style="margin:0pt; border:0pt; height:1em"> </p><p class="calibre9">Belediye Başkanı'nın evindeki ziyafet ve Yolcuların Dinlenme Yeri'ndeki olayın üzerinden üç hafta geçmişti. Roland'ın ka-tet'iyle Jonas'ın grubu arasında bir sorun çıkmamıştı. Gökyüzünde Öpen Ay küçülmüş, yerine Satıcının Ayı incecik bir hilal halinde gözükmüştü. Günler güneşli ve sıcaktı. Yaşlılar bunun hatırladıkları en güzel yaz olduğunu söylüyorlardı.</p><p class="calibre9">Yine güzel bir yaz günü öğleye doğru Susan Delgado, Pylon adlı iki yıllık bir roso'yu uçurumun yanından kuzeye doğru sürüyordu. Rüzgâr kızın gözyaşlarını kurutmuştu, şimdi bağlamayıp serbest bıraktığı saçlarını arkasında uçuruyordu. Susan, Pylon'un daha hızlı gitmesini istiyordu. Mahmuzsuz botlarıyla hayvanın iki yanına vurdu. At hemen biraz hızlandı. Kulakları başına yapışmış, kuyruğu dikleşmişti. Susan kot pantolonuyla rengi solmuş, çok büyük bir haki gömlek giymişti. (Bu babasının gömleklerinden biriydi. Ve soruna da bu giysi neden olmuştu.) Kız hafif çalışma eyerinin üzerinden eğilerek bir eliyle kaşı yakaladı. Diğer eliyle de atın güçlü, ipek gibi boynunun yanını okşadı.</p><p class="calibre9">"Daha hızlı," diye fısıldadı. "Daha hızlı. Haydi, oğlum!"</p><p class="calibre9">Pylon biraz daha hızlandı. Kız onun daha da hızlanabileceğini biliyordu. Hatta düşündüğünden daha da hızlı gidebilecekti at.</p><p class="calibre9">Uçurumun yakınındaki en yüksek sırtta hızla ilerlediler. Susan aşağıya doğru inen yemyeşil ve sapsarı yamacı görmüyordu bile. Toprakların Temiz Denizin mavi sisleri arasında nasıl kaybolduğuyla da ilgilenmiyordu. Bugün sadece Pylon'un hafif bir gökgürültüsüne benzeyen düzgün nal seslerini duymak ve atın kaslarını büzüp açmasını hissetmek istiyordu. Susan kendi düşüncelerinden kaçmaya çalışıyordu.</p><p class="calibre9">Ve her şeye, bu sabah aşağıya ata binmek için arkasında babasının eski gömleğiyle inmesi neden olmuştu.</p><p class="calibre9">Cord Hala fırının başındaydı. Sabahlığına sarınmıştı. Başında hâlâ saç filesi vardı. Bir kâseye yulaf ezmesi koyarak sofraya getirdi. Susan halası elinde kâseyle ona doğru döner dönmez sorun çıkacağını anladı. Kadının dudakları seğiriyordu. Cord Hala Susan'ın soyduğu portakala hoşnutsuzca baktı. O zamana kadar çoktan eline geçmiş olması gereken gümüşler ve altınlar yüzünden hâlâ öfkeliydi. Bu paranın verilmesi cadı alay edercesine Susan'ın sonbahara kadar beklemesine karar verdiği için daha da gecikecekti.</p><p class="calibre9">Ama asıl neden bu değildi. Ve Susan da bunu biliyordu. Kısacası halayla yeğen birbirlerinden iyice bıkmışlardı. Para Cordelia'nın düşkırıklığına uğramasına neden olan tek beklentisi değildi. Uçurumun hemen yanındaki bu evde yazın artık yalnız kalacağını ummuştu... Tabii Bay Eldred Jonas da onu zaman zaman görmeye gelecekti. Cordelia'nın adamı beğendiği anlaşılıyordu. Ama işte kadınla Susan hâlâ aynı evdelerdi. Bu iki kişiden biri yaşlanmaya başlamıştı. Hoşnutsuzluk dolu suratı zayıftı, hiçbir şeyi beğenmediğini belirten dudakları da ipince. Yüksek yakalı giysilerinin altında göğüsleri küçücüktü. (Cordelia, Susan'a sık sık, "Önce boyun yaşlanır," diyordu.) Kestane rengi saçlarının eski parlaklığı kalmamış, aralarında tel tel beyazlar belirmeye başlamıştı. Buna karşılık diğeri genç, zeki ve çevikti; fiziki güzelliğinin doruğuna yaklaşıyordu. Halayla yeğen birbirlerinin sinirine dokunuyorlardı. Her söz sanki kıvılcımlar çıkmasına neden oluyordu. Buna şaşmamak gerekirdi, ikisine de büyük sevgisi olan ve onların birbirlerini sevmelerini sağlayacak adam ölmüştü.</p><p class="calibre9">Cordelia kâseyi masaya koyarak, "O ata mı bineceksin?" diye sordu. Sabah güneşinin aydınlattığı yere oturdu. Uygunsuz bir yerdi bu. Bay Jonas orada olsaydı Cordelia bunu kesinlikle yapmazdı. Güçlü ışık yüzünü oyulmuş bir maskeye dönüştürüyordu. Ağzının bir yanında uçuk çıkmıştı. Doğru dürüst uyuyamadığı zaman hep böyle olurdu.</p><p class="calibre9">Susan, "Evet," dedi.</p><p class="calibre9">"Öyleyse ondan daha fazlasını yemelisin. O saat dokuza kadar seni tutmaz, kız."</p><p class="calibre9">"Pekâlâ tutar." Susan portakal dilimlerini daha hızlı yemeye başladı. Lafın dönüp dolaşıp nereye varacağını biliyordu. Halasının gözlerindeki hoşnutsuzluğun ve nefretin de farkındaydı. Sorun çıkmadan sofradan kalkıp gitmek istiyordu.</p><p class="calibre9">Cord Hala, "Neden sana da bundan bir kâse vermemi istemiyorsun?" diyerek kaşığını yulaf ezmesine gürültüyle soktu. Susan bunu bir at ayağını çamura -ya da pisliğe- soktuğu zaman çıkan sese benzetti. Midesi büzüldü. "Bu seni öğle yemeğine kadar tutar. Yani o kadar uzun süre ata bineceksen. Tabii senin gibi zarif bir hanımefendi ev işleriyle ilgilenmek zahmetine katlanmaz..."</p><p class="calibre9">"İşleri bitirdim." Susan, "Bunu sen de biliyorsun," diye eklemedi. "Sen aynanın önünde oturup o uçuğu yoklarken ben işleri yaptım."</p><p class="calibre9">Cordelia Hala bulamaca kaymak gibi tereyağı da attı. Susan kadının bütün bunları yemesine rağmen hâlâ nasıl sıpsıska kalabildiğini anlayamıyordu. Kız yağın erimesini seyretti. Ona bir an kahvaltı uygarca bir biçimde sona erecekmiş gibi geldi.</p><p class="calibre9">Ondan sonra da gömlek meselesi çıktı.</p><p class="calibre9">"Gitmeden önce o arkandaki paçavrayı çıkarmanı istiyorum,. Susan. Thorin'in sana geçen hafta yolladığı yeni binici bluzlarından birini giy. Hiç olmazsa ona bu kadar..."</p><p class="calibre9">Cordelia sözünü kesmeseydi Susan'ın öfkesi yine de taşacaktı Kız elini gömleğin koluna sürdü. Bunun dokusu hoşuna gidiyordu. Yıkana yıkana kadifeye benzemişti. "Bu paçavra babamındı."</p><p class="calibre9">Cornelia burun kıvırdı. "Evet, Pat'indi. O senin için çok büyük. Ve eski de. Zaten uygun bir kılık değil. Belki daha küçükken bir erkeğin düğmeli gömleğini giymenin bir sakıncası olmazdı. Ama artık göğüslerin gelişti, bir kadınınki gibi..."</p><p class="calibre9">Binici bluzları bir köşeye askılarla asılmıştı. Dört gün önce gönderilmiş olmasına karşın Susan onları alıp odasına çıkarma zahmetine bile girmemişti. Üç bluz yollamıştı Thorin. Hepsi de ipektendi. Biri kırmızı, biri yeşil, biri de mavi. Herhalde küçük bir servet değerindeydi bunlar. Ama Susan bu iddialı giysilerden nefret ediyordu. Bluzlar kırmalarla süslenmişti. Kolları rüzgârda gözalıcı bir biçimde dalgalanacaktı. Yakaları budalaca denecek kadar geniş ve yumuşacıktı... Tabii göğüs kısımları da iyice açıktı. Susan, Thorin'in karşısına o bluzlardan biriyle çıkarsa adam sadece onun dekoltesini görecekti herhalde. Ama tabii Susan'ın ona böyle görünmek gibi bir niyeti yoktu. Tabii mümkünse.</p><p class="calibre9">Susan, "'Bir kadınınki gibi,' diye tanımladığın göğüslerim beni ilgilendirmiyor," dedi. "Onların ben atla dolaşırken başkaları ilgilendireceğini de sanmıyorum."</p><p class="calibre9">"Belki ilgilendirmez, belki de ilgilendirir. Baronluk'un çiftçilerinden biri seni görebilir. Hatta Rennie bile. Senin de bildiğin gibi sık sık o tarafa gidiyor. Hart'a onun sana nezaketle hediye ettiği camisa'larından birini giymiş olduğunu söylemesinin bir zararı olmaz. Öyle değil mi? Neden bu kadar dikkafalısın, kız? Neden her zaman isteksiz ve haksız davranıyorsun?"</p><p class="calibre9">Susan, "Bu konu şu ya da bu biçimde seni neden ilgilendiriyor?" diye sordu. "Sen paranı aldın ya. Öyle değil mi? Ve daha fazlasını da alacaksın. Adam benimle yattıktan sonra."</p><p class="calibre9">Cord Hala'nın suratı geçirdiği şok yüzünden bembeyaz kesildi. Öfkeyle masanın üzerinden eğilerek kızı tokatladı. "Evimde bu kelimeyi nasıl söyleyebiliyorsun, gidi sürtük? Bu ne cüret?"</p><p class="calibre9">Susan'ın gözleri doldu. Özellikle kadın "evimde" dediği için. "Burası benim babamın evi! Onun ve benim evim! Senin gidecek hiçbir yerin yoktu. Belki Fakir Mahallesi'ne gitmek zorunda kalacaktın. Babam sana acıyıp evine aldı! Seni evine aldı, hala!"</p><p class="calibre9">Kızın elinde son iki portakal dilimi kalmıştı. Onları kadının suratına attı. Sonra masadan kalkmak için öyle hızla geriledi ki, sandalyesi sarsıldı, iskemle devrilirken kız da yere yuvarlandı. Halasının gölgesi Susan'ın üzerine düştü. Kız telaşla sürünerek bu gölgeden kaçtı. Saçları yüzüne düşmüştü, tokatın indiği yer zonkluyordu. Yaşlar gözlerini yakıyordu. Boğazı şişmiş, sanki kavrulmuştu.</p><p class="calibre9">Cordelia, "Seni nankör!" dedi. Sesi yumuşak ve kin doluydu; kızı okşayacakmış gibi konuşuyordu. "Senin için bütün yaptıklarımdan sonra... Hart Thorin'in bütün lütuflarından sonra... Ah! Bu sabah binmeyi düşündüğün o beygir bile Hart'ın bir hediyesi..."</p><p class="calibre9">Halasının gerçekleri böyle çarpıtması yüzünden öfkesinden çıldıran Susan tiz bir sesle, "PYLON BİZİMDİ," diye bağırdı. "HEPSİ DE BİZİMDİ! ATLAR. TOPRAKLAR... ONLAR BİZİMDİ!"</p><p class="calibre9">Cordelia, "Sesini alçalt," dedi.</p><p class="calibre9">Susan derin bir soluk alarak kendine hakim olmaya çalıştı. Yüzüne düşen saçlarını geriye itti. Yanağında Cord Hala'nın elinin kırmızı izi kalmıştı. Kadın bunu görünce biraz irkildi.</p><p class="calibre9">Susan, "Babam bütün bunlara hiçbir zaman izin vermezdi," dedi. "Hart Thorin'e gitmeme hiçbir zaman razı olmazdı. Belediye Başkanı ya da... patronu olarak Hart Thorin hakkında ne düşünürse düşünsün... böyle bir şeye asla izin vermezdi. Ve sen de bunu biliyorsun. Evet, biliyorsun!"</p><p class="calibre9">Cord Hala gözlerini devirdi. Sonra da sanki Susan'ın çıldırdığını açıklamak istiyormuş gibi parmağıyla havada daireler çizdi. "Bu işe sen kendin razı oldun, Çok Genç ve Çok Güzel Kızımız! Evet, sen razı oldun ya! Şimdi çocukça bunalımların yüzünden bu işten vazgeçmek istiyorsan..."</p><p class="calibre9">Susan, "Evet," diye başını salladı. "Bu alışverişe razı oldum! Evet, öyle. Ancak sen gece gündüz dırdır ederek başımın etini yediğin için. Ağlayarak bana geldiğin..."</p><p class="calibre9">Cordelia sinirlendi. "Ben hiçbir zaman öyle bir şey yapmadım!"</p><p class="calibre9">"Her şeyi böyle çabucak unuttun mu, hala? Evet, herhalde. Bugün sabah kahvaltısında beni tokatladığını unutacağın gibi. Ama ben unutmadım. Sen ağladın ya! Ağladın ve bizi bu topraklardan atmalarından korktuğunu söyledin. Yasalara göre burada oturmaya hakkımız olmadığından söz ettin. Ağlayarak, 'Sokaklara düşeceğiz,' dedin. Evet, sen..."</p><p class="calibre9">Cord Hala, "Benimle böyle konuşmaktan vazgeç!" diye bağırdı. Susan'ın onun yaptıklarını tekrarlaması, üstelik eski dilde konuşarak bunları yüzüne vurması kadını deli ediyordu. "Eski dilde konuşmaya hiç hakkın yok! Bir koyun gibi meleyerek budalaca şikâyetlerde bulunmaya da öyle! Haydi git! Defol!"</p><p class="calibre9">Ama Susan bağırmasını sürdürdü. Öfkesine engel olamıyordu artık.</p><p class="calibre9">"Durmadan ağladın! Bizi sokağa atacaklarını, batıya göndereceklerini söyledin. Babamın yerini de, Hambry'yi de bir daha göremeyeceğimizden söz ettin... Beni iyice korkuttuktan sonra katandaki o konuyu açtın. Pek sevimli küçük bir bebeğim olacaktı. Aslında zaten bizim olan topraklarımız bize geri verilecekti! Aynı şekilde yine bizim olan atlarımızı da geri alabilecektik! Belediye Başkanı'nın dürüstlüğünü kanıtlamak için bana bir at hediye edildi. Annesinin dünyaya getirmesine yardım ettiğim o tay! Bir tek kâğıt kaybolduğu için benim olan her şeyi elimden almışlardı. Ama şimdi zaten benim olan toprakları ve atları bana vereceklerdi. Bütün bunları hak etmek için ne yaptım? Başkanın sana para vermesi için neyi başardım? Kırk yıllık karısı koridorun dibindeki odada uyurken onunla yatacağıma söz vermekten başka ne yaptım?"</p><p class="calibre9">Cord Hala öfkeyle gülümsüyordu. "Yani istediğin para mı? İstiyor musun? Para istiyor musun? Pekâlâ, paran senin olacak. Onu al, sakla, kaybet, domuzlara yedir! Bu bana vızgelecek!"</p><p class="calibre9">Ocağın yanındaki çengele asılı olan çantasını kaptı. İçini karıştırmaya başladı. Ama sonra hareketleri gitgide yavaşladı. Ve tavırları da inandırıcı olmaktan çıktı. Mutfak kapısının solundaki duvarda bir ayna asılıydı. Susan aynadan halasının yüzünü görebiliyordu. Bu surattaki ifade yüzünden neredeyse yüreğine inecekti. Cordelia'nın yüzünde nefret, üzüntü ve açgözlülük vardı.</p><p class="calibre9">"Vazgeç, hala! Parayı vermeyi hiç istemediğinin farkındayım. Zaten ben de onu istemiyorum. Bir fahişeye yakışacak bir şey bu."</p><p class="calibre9">Cord Hala kıza döndü. Yüzünden şok geçirdiği anlaşılıyordu. O arada uygun biçimde çantasını da unuttu. "Bu fahişelik değil, ahmak kız! Tarihin en büyük kadınlarının bazıları hükümdarların metresleriydi. Ünlü adamlardan bazılarının anneleri de hükümdarların metresleriydi. Bu fahişelik değil!" .</p><p class="calibre9">Susan kırmızı ipek bluzu asılı olduğu yerden kaparak üzerine tuttu. İpek göğüs hattını ortaya çıkarmıştı. "O halde Thorin bana neden bu fahişelere yakışan giysileri yolluyor?"</p><p class="calibre9">"Susan!" Cord Hala'nın gözleri dolmuştu.</p><p class="calibre9">Kız portakal dilimleri gibi bluzu da kadının suratına attı. İpek Cordelia'nın ayakkabılarının üzerine düştü. "O kadar beğeniyorsan bluzu yerden al ve kendin giy! Thorin'den böylesine hoşlanıyorsan, onun yatağını da sen paylaş!"</p><p class="calibre9">Susan dönüp kapıdan fırladı. Halasının deli gibi attığı isterik çığlıklar onu izledi. "Sakın budalaca şeyler düşüneyim deme! Budalaca düşünceler aptalca hareketlere neden olur! Ve her ikisi için de artık çok geç! Sen teklifi kabul ettin!"</p><p class="calibre9">Bunu Susan da biliyordu. Ve Pylon'u uçurumun yanından ne kadar hızlı sürerse sürsün bu gerçekten kaçamıyordu. Evet, kabul etmişti. Pat Delgado kızının başındaki bu dert yüzünden dehşete kapılırdı ama bir şeyi açıkça görürdü. Söz vermişti. Ve verilen sözler yerine getirilirdi. Bunu yapmayanlar cehennemi boylarlardı.</p><p class="calibre9">Susan, posillo yorulmadan hayvanı yavaşlattı. Arkaya bakınca hemen hemen bir buçuk kilometre kadar ilerlemiş olduğunu gördü. Atını daha da yavaşlattı. Eşkin, tırıs. Sonunda Pylon sadece hızlı yürümeye başladı. Susan derin bir soluk alıp verdi. O sabah ilk kez güneşli günün güzelliğini farketti. Batıdaki puslu havada martılar uçuşuyorlardı. Kızın etrafında yüksek otlar vardı. Her gölgelik yerde çiçekler açmıştı. Peygamber çiçekleri, acı baklalar, mercanlar. Ve kızın en sevdiği tatlı mavi ipek çiçekleri. Her taraftan arıların uykulu vızıltıları geliyordu. Bu ses kızı rahatlattı. Coşan duyguları biraz yatıştı. Ve Susan kendi kendine bir şeyi itiraf edebildi... İtiraf etti, sonra da yüksek sesle söyledi.</p><p class="calibre9">"Will Dearborn," dedi ve delikanlının adını söylediği için ürperdi Oysa Pylon ve arılardan başka onu duyacak kimse yoktu.</p><p class="calibre9">Susan bu nedenle ismi tekrarladı. Ve hemen arkasından elini kaldırarak bileğinin içini öptü. Kanın yüzeye yakın aktığı yeri. Düşünmeden yaptığı bu hareket onu şaşırtmış, böyle bir şey yapacağı aklına gelmemişti. Cildinin tadı ve teri onu heyecanlandırdı.</p><p class="calibre9">Sonra babasının her zaman savurduğu küfürü tekrarladı. "Lanet olsun!" Ve botunun üzerinden ileriye tükürdü. Şu son üç hafta Will Dearborn yaşamının altüst olmasına yol açmıştı. Karışık siyah saçları, insanı sarsan mavi gözleri ve diğerlerini amansızca yargılayan tavırlarıyla. "Ben dikkatli davranabilirim, sai. Ama dürüstlük? Bu kelimeyi bilmenize bile şaşırdım."</p><p class="calibre9">Susan'ın bu sözleri her düşünüşünde kanı öfke ve utançla kaynamaya başlıyordu. "Beni yargılamaya nasıl cüret etti? Doğduğu günden beri lüks içinde yaşamış. Bu kesin. Hizmetkârlar her kaprisini yerine getirmişler. Çok fazla altın da verilmiş ona. İhtiyacı olmayacak kadar. İstediklerini ona bedava bile verirlermiş. Yaltaklanmak için. Öyle bir çocuk -evet o aslında sadece bir çocuk- karşılaştığım o zorlukları, o seçenekleri nereden bilecek? Hatta Hemphillli Bay Will Dearborn aslında seçimi benim yapmadığımı nereden anlayacak? Beni bu yola sapmaya zorladılar. Ana kedi kaçan yavrusunu kutuya geri götürdüğü zaman yaptığı gibi. Ensesinden yakalayarak.</p><p class="calibre9">Ama bütün bunlara rağmen delikanlı kızın aklından çıkmıyordu. Cord Hala farkında değilse bile Susan o sabahki kavgada üçüncü bir kişinin bulunduğunu biliyordu.</p><p class="calibre9">Susan'ın bildiği başka bir şey daha vardı. Halasını fena halde sarsacak bir şey.</p><p class="calibre9">Will Dearborn da onu unutmamıştı.</p><p class="calibre9">Karşılama ziyafeti ve Dearborn'un o korkunç sözlerinden bir hafta sonra Yolcuların Dinlenme Yeri'nde temizlik yapan çocuk Susan'la halasının paylaştıkları eve gelmişti. Herkes delikanlıyı Sheemie diye çağırıyordu. Çocuğun elinde büyük bir demet vardı. Daha çok uçurumda yetişen kır çiçeklerinden oluşmuştu demet, ama aralarında pembe yaban gülleri de vardı. Bunlar pembe imla işaretlerine benziyordu. Sheemie kızın kendisini çağırmasını beklemeden bahçe kapısını açarken sevinçle gülüyordu.</p><p class="calibre9">Susan o sırada ön bahçe yolunu süpürüyordu. Cordelia Hala ise arka bahçedeydi. Neyse ki... Ama şaşılacak bir durum değildi. Son günlerde Susan'la kadın birbirlerinden olabildiğince uzaklaştıkları zaman biraz olsun iyi geçinebiliyorlardı.</p><p class="calibre9">Sheemie neşeyle, "Günaydın Pat'in kızı Susan Delgado," dedi. "Size bir görevle geldim. Sizi rahatsız ettiysem özür dilerim. Ah, evet, ben herkes için sorun yaratıyorum. Bunu ben de onlar kadar biliyorum. İşte bunlar sizin. Alın."</p><p class="calibre9">Sheemie çiçekleri Susan'a uzattı. Kız çiçeklerin arasında katlanmış küçük bir zarfın sıkıştırılmış olduğunu farketti.</p><p class="calibre9">"Susan?" Cord Hala'nın sesi evin yanından geliyor... ve gitgide yaklaşıyordu. "Susan, bahçe kapısı mı açıldı?"</p><p class="calibre9">Kız da, "Evet, hala," diye seslendi. Kahretsin! Bu kadının kulakları ne kadar keskindi! Susan zarfı papatyalar ve mercanların arasından hızla, ustalıkla çekip aldı, giysisinin cebine soktu.</p><p class="calibre9">Sheemie, "Bunu size benim üçüncü en iyi arkadaşım yolladı," diye açıkladı. "Şimdi benim üç en iyi arkadaşım var. Bu kadar." Çocuk iki parmağını kaldırdı. Kaşlarını çattı. İki parmağını daha kaldırmayı denedi. Sonra da neşeyle güldü. "En iyi arkadaşım Arthur Heath. İkinci en iyi arkadaşım Dick Stockworth. Üçüncü en iyi arkadaşım da..."</p><p class="calibre9">Susan alçak ama telaşlı bir sesle, "Hiş..." dedi, Sheemie'nin yüzündeki tebessüm silindi. "Sakın o üç arkadaşından söz etme!"</p><p class="calibre9">Hafif bir sıcaklık kızın cildine hızla yayılıyordu. Sanki bir hummaya tutulmuş gibi. Sıcaklık yanaklarından boynuna indi. Sonra da tâ ayaklarına. Son hafta Hambry'de Sheemie'nin yeni dostlarından çok söz edilmişti. Söz edilecek başka konu yokmuş gibiydi. Kızın duyduğu hikâyeler çok garipti. Ama bunlar doğru olmasaydı her tanık aynı şeyleri anlatır mıydı?,</p><p class="calibre9">Cord Hala evin köşesinden çıktığı sırada Susan hâlâ kendini toplamaya çalışıyordu. Sheemie kadını görünce bir adım geriledi. Şaşkınımın yerini endişe aldı. Cordelia'nın arı sokmalarına karşı alerjisi vardı. Bu yüzden hasır 'brera'sının tepesinden eski bahçe elbisesinin eteğine kadar ince bir kumaşa sarınmıştı. Güçlü ışıkta acayip, gölgedeyse korkunç gözüküyordu. Kılığına ek olarak eldivenli elinde kirli bir çim makası da vardı.</p><p class="calibre9">Kadın buketi gördü ve makası kaldırarak hızla yaklaştı. Yeğeninin yanına geldiği zaman makası belindeki bir ilmeye soktu. (Susan'a halası bunu istemeye istemeye yapmış gibi geldi.) Cordelia yüzündeki peçeyi açtı. "Bunu sana kim yolladı?"</p><p class="calibre9">Susan, "Bilmiyorum, hala," dedi. Sesi her şeye rağmen oldukça sakin çıkmıştı. "Bu genç adam handan..."</p><p class="calibre9">Cord Hala burun kıvırdı. "Han!"</p><p class="calibre9">Susan konuşmasını sürdürdü. "Sheemie çiçekleri kimin yolladığını bilmiyor sanırım." Kız delikanlıyı bir an önce oradan göndermek istiyordu. "O... şey... yani..."</p><p class="calibre9">"Evet, aptalın teki. Bunu biliyorum." Cord Hala Susan'a bir an öfkeyle baktı. Sonra da dikkatini Sheemie'ye verdi. Eldivenli ellerini dizlerine dayayarak delikanlının yüzüne yüzüne bağırmaya başladı. "BU... ÇİÇEKLERİ... KİM... YOLLADI... GENÇ... ADAM?"</p><p class="calibre9">Peçesinin iki yana açtığı parçaları tekrar birleşti. Sheemie bir adım daha geriledi. Korkmuş gibiydi.</p><p class="calibre9">"BELKİ DE... BUNU... DENİZ KIYISI'NDAN... BİRİ... YOLLADI... ÇİÇEKLERİ... GÖNDEREN... BELEDİYE... BAŞKANI... THORİN Mİ?.. BANA... BUNU... SÖYLERSEN... SANA... BİR... PENİ... VERİRİM..."</p><p class="calibre9">Susan'ın yüreğine indi. Sheemie'nin her şeyi söyleyeceğinden emindi. Delikanlı kızın başını belaya sokacağını kavrayacak kadar zeki değildi. Herhalde Will'in başı da derde girecekti.</p><p class="calibre9">Ama Sheemie sadece, "Hayır," der gibi başını salladı. "Hatırlamıyorum. Kafamın içi bomboş sai. Gerçekten. Stanley benim böcek kafalı olduğumu söylüyor."</p><p class="calibre9">Ve yine neşeyle güldü. Gülüşü çok güzeldi. Dişleri düzgün ve bembeyazdı. Cord Hala buna yüzünü buruşturarak karşılık verdi. "Kahretsin! O halde çık git. Doğruca kente gitmelisin. Burada kaz tüyü alacağını umarak bekleyip durma. Seninki gibi hiçbir şeyi hatırlamayan bir çocuk bir peniye layık değildir. Ve sakın bir daha buraya geleyim deme! Küçük hanıma kim çiçek yollamak isterse istesin! Beni duyuyor musun?"</p><p class="calibre9">Sheemie hızlı hızlı başını salladı. Sonra, "Sai?" diye mırıldandı.</p><p class="calibre9">Cord Hala delikanlıya öfkeyle baktı. Bugün alnındaki dikey çizgi iyice belirginleşmişti.</p><p class="calibre9">"Neden örümcek ağlarına sarıldın, sai?"</p><p class="calibre9">Cordelia, "Hemen çık git, küstah köpek!" diye bağırdı, istediği zaman sesini ürkütücü hale getirebiliyordu. Sheemie korkuyla geriye doğru sıçrayarak ondan uzaklaştı. Cord Hala arkasından bakıyordu. Delikanlının anayoldan doğruca kente gittiğinden, kapılarına gelip bahşiş almak umuduyla beklemeyeceğinden emin olduktan sonra yeğenine döndü.</p><p class="calibre9">"Ah, Çok Genç ve Çok Güzel Küçük Hanım, o çiçekleri solmadan suya koy. Ve gizli hayranının kim olduğunu düşünerek ortalıkta dalgın dalgın dolaşma."</p><p class="calibre9">Cordelia sonra gülümsedi. Gerçek bir tebessümdü bu. Susan'ı en çok yaralayan, aklını en çok karıştıran şey halasının masallardaki kötü yaratıklara benzememesiydi. Ya da Cöos'lu Rhea gibi bir cadı olmaması. Susan'ın karşısındaki bir canavar değildi. Cordelia sadece toplum bakımından biraz iddialı, gümüş ve altına hırsı olan hiç evlenmemiş biriydi. Ve beş parasız sokağa atılmaktan da çok korkuyordu.</p><p class="calibre9">Cord Hala yapmacık, tatsız bir şefkatle, "Bizim gibilerin ev işleriyle ilgilenmeleri daha iyidir, Susie'cik," dedi. "Hayalleri, bütçeleri bunu kaldırabilecek kimselere bırakmalıdırlar."</p><p class="calibre9">Susan çiçeklerin Will'den geldiğinden emindi. Yanılmadığını da anladı. Delikanlı oldukça güzel, okunaklı bir yazıyla kâğıda birkaç cümle karalamıştı.</p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Sevgili Susan Delgado,</span></p><p class="calibre9"><span class="italic">Geçen gece yersiz sözler söyledim. Senden özür diliyorum. Seni görüp konuşabilir miyim? Gizlice görüşmeliyiz. Bu çok önemli. Beni görmeye razıysan bu pusulayı</span>
<span class="italic">getiren çocukla haber yolla. O güvenilir biri.</span></p><p class="calibre9"><span class="italic">- Will Dearborn</span></p><p class="calibre5" style="margin:0pt; border:0pt; height:1em"> </p><p class="calibre9">Will Dearborn, "Bu çok önemli," cümlesinin altını çizmişti. Susan onun için bu kadar önemli olan konuyu öğrenmeyi çok istiyordu. Bir yandan da kendi kendini uyardı. Budalaca bir şeyler yapmaktan kaçınmalıyım. Belki de Will bana âşık oldu... Eğer öyleyse suç kimde? Kim onunla konuşup atına bindi? Sirklere yakışacak bir biçimde attan inerek ona bacaklarını kim gösterdi? Kim ellerini delikanlının omuzlarına koyarak onu öptü?</p><p class="calibre9">Susan bunları düşünürken yanakları ve alnı alev alev yanmaya başladı. Başka bir sıcak halka da vücudundan aşağıya kaydı. Will'i öptüğü için pişman olduğundan pek de emin değildi. Ama hayıflansın hayıflanmasın aslında bir hataydı bu. Şimdi Will'i görmesi daha da büyük bir hata olacaktı.</p><p class="calibre9">Ama Susan yine de delikanlıyı görmek istiyordu. Ve için için delikanlıya duyduğu öfkeyi bir tarafa bırakmaya hazır olduğunu da biliyordu. Ama verdiği bir söz vardı.</p><p class="calibre9">O iğrenç söz!</p><p class="calibre9">Kız o akşam uyuyamadı. Karyolasında dönüp durdu. Önce cevap vermemesinin daha iyi, daha vakarlı bir davranış olacağını düşündü. Sonra kafasında nasıl bir cevap yazacağını tasarladı. Bunlardan bazıları azametli, bazıları da buz gibiydi. Kimisindeyse hafif flörtçü bir hava vardı.</p><p class="calibre9">Gece yarısını belirten çan çaldı. Eski gün sona ermiş, yenisi başlamıştı. Susan, bu kadarı yeter, diye kararını verdi. Karyolasından fırlayarak oda kapısına gitti. Kapıyı açıp başını dışarı uzattı. Koridora baktı. Cord Hala'nın bir flütün sesini andıran horultularını duyunca kapısını tekrar kapattı. Pencerenin önündeki küçük yazı masasına giderek lambayı yaktı. Masanın üst çekmesinden bir tabaka parşömen kâğıt alıp ikiye böldü. (Hambry'de kâğıt ziyan etmekten daha kötü sayılan bir tek şey vardı: safkan hayvanların soyunu bozmak.) Susan hızla yazmaya başladı. En ufak bir tereddüdün yine kararsızlık içinde saatler geçirmesine neden olacağını biliyordu. Pusulaya ne ad yazdı, ne de alta imzasını attı. Cevabını bir solukta yazdı.</p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Seni göremem. Bu uygun olmaz.</span></p><p class="calibre5" style="margin:0pt; border:0pt; height:1em"> </p><p class="calibre9">Kâğıdı arka arkaya katladı. Lambasını söndürerek yatağına döndü. Pusulayı yastığının altına sakladı. Ertesi gün alışveriş için kente gittiği zaman Yolcuların Dinlenme Yeri'nin önünden geçti. Burası sabah saat on birde bir yolun kenarında kötü biçimde ölmüş olan bir şeye benziyordu.</p><p class="calibre9">Meyhanenin önündeki sıkıştırılmış topraktan avluyu atların bağlandığı uzun bir parmaklık ve altındaki yalak bölüyordu. Sheemie elarabasıyla parmaklığın yanından ilerliyor, bir gece önce atlardan kalan pislikleri kürekle topluyordu. Gülünç pembe bir sombrero giymişti ve "Altın Ayakkabılar" şarkısını söylüyordu. Susan, çok keyifli, diye düşündü. Meyhanenin müdavimlerinden çoğunun bu sabah onun kadar neşeli kalkacaklarını sanmıyorum. Düşünülecek olursa kim daha aptal?</p><p class="calibre9">Susan kendisiyle ilgilenen birileri olup olmadığını anlamak için etrafına bakındı. Sonra da Sheemie'ye yaklaşarak onun omzuna vurdu. Delikanlı önce korktu. Susan delikanlıya hak verdi. Duyduğu hikâyelere göre Jonas'ın arkadaşı Depape botlarına içki döktüğü için zavallıyı öldürmeye kalkmıştı.</p><p class="calibre9">Sonra Sheemie kızı tanıdı. "Kentin sınırından gelen Susan Delgado, selam." Dostça bir tavırla konuşuyordu. "Sana iyi günler diliyorum, sai."</p><p class="calibre9">Eğildi. Üç yeni dostunun İç Baronluklar'a özgü bir biçimde verdikleri selamı komikçe taklide çalışmıştı. Susan da gülerek bir reverans yaptı. (Ayağında kot pantolon olduğu için sanki eteklerini tutuyormuş gibi davranmak zorunda kaldı. Ama Mejis'li kadınlar böyle yapmaya alışıktılar.)</p><p class="calibre9">Sheemie, "Çiçeklerimi görüyor musun, sai?" diye sorarak hanın boyanmamış olan yan duvarını işaret etti. Gördükleri kıza çok dokundu. Delikanlı duvarın dibine karışık beyaz ve mavi ipek çiçekleri dikmişti. Çiçeklerin hem gözüpek, hem de içe dokunan bir halleri vardı. Orada hafif rüzgârda dalgalanıyorlardı. Ama arkalarında eski bir han, önlerinde de pislik dolu bir avlu vardı.</p><p class="calibre9">"Onları sen mi yetiştirdin, Sheemie?"</p><p class="calibre9">"Evet. Ben yetiştirdim. Gilead'dan Bay Arthur Heath bana sarı çiçekler getireceğine söz verdi."</p><p class="calibre9">"Ben sarı ipek çiçeği hiç görmedim."</p><p class="calibre9">"Evet. Ben de öyle. Ama Bay Arthur Heath, Gilead'da sarı ipek çiçekleri olduğunu söylüyor." Sheemie, Susan'a ciddi ciddi baktı. Elindeki küreği dimdik tutuyordu. Hazırol vaziyetindeki bir askerin tüfeğini ya da mızrağını tuttuğu gibi. "Bay Arthur Heath hayatımı kurtardı Onun için her şeyi yaparım."</p><p class="calibre9">Bu sözler de Susan'a dokundu. "Gerçek mi, Sheemie?"</p><p class="calibre9">"Ayrıca onun bir nöbetçisi de var. Bir kuş kafası. Onunla konuşuyormuş gibi yapıyor. O zaman gülüyor muyum? Evet, hem de iki yanım sızlayıncaya kadar."</p><p class="calibre9">Kız yine birilerinin kendisine bakıp bakmadığını anlamak için etrafına bir göz attı. (Yolun karşısındaki totemler dışında kimse yoktu.) Susan iyice katladığı pusulayı kot pantolonunun cebinden çıkardı.</p><p class="calibre9">"Bunu benim için Bay Dearborn'a verir misin? O da senin dostun. Öyle değil mi?"</p><p class="calibre9">"Will mi? Evet." Sheemie kâğıdı alıp dikkatle cebine yerleştirdi.</p><p class="calibre9">"Bundan sakın kimseye söz etme."</p><p class="calibre9">Delikanlı, "Hişşş..." diyerek bir parmağını dudağına götürdü. Kadınların giydiği o pembe gülünç hasır şapkanın altında gözlerini komik bir biçimde yuvarlak yuvarlak açmıştı. "Sana çiçekleri getirdiğim zamanki gibi. Hiçbir şey söylemem. "Sus sus sus."</p><p class="calibre9">"Evet, öyle. Sus sus sus. İyi günler, Sheemie."</p><p class="calibre9">"İyi günler, Susan Delgado."</p><p class="calibre9">Delikanlı temizlik işine döndü. Susan durup bir an onu seyretti. Hem endişeliydi, hem de hoşnutsuz. Pusulayı başarıyla Sheemie'ye vermişti ama şimdi onu geri almak istiyordu. Yazdığını çizecek ve Will'e onunla buluşacağını bildirecekti. Delikanlının o mavi gözleriyle kendisine dikkatle baktığını tekrar görebilseydi...</p><p class="calibre9">Sonra Jonas'ın öbür arkadaşı, şu hep pelerinle dolaşanı ticaret merkezinden tembelce dışarı çıktı. Kız onun kendisini görmediğinden emindi. Silahşor başını eğmiş, sigara sarıyordu. Ama Susan şansını zorlamak istemiyordu. Reynolds, Jonas'ın arkadaşıydı ve onunla konuşuyordu. Jonas ise Cord Hala'yla. Hem de çok fazla! Cordelia onun çiçek getiren delikanlıyla konuştuğunu duyarsa yine sorguya çekmeye kalkışacaktı. Ona cevap vermek istemediği sorular soracaktı.</p><p class="calibre9">Bütün bunlar geride kaldı artık, Susan. Tarih oldu. Köprünün altından çok su aktı. Geçmişi düşünmekten vazgeçmen daha iyi olur.</p><p class="calibre9">Susan kendi kendine böyle diyerek Pylon'u durdurup uçurum boyunca ileriye baktı. Orada dolaşan ve otlayan atlara. Bu sabah şaşılacak kadar çok hayvan vardı.</p><p class="calibre9">Ama bunun da bir yararı olmadı. Aklına durmadan Will Dearborn geliyordu.</p><p class="calibre9">Onunla karşılaşmam ne büyük şanssızlık! Cöos'tan dönerken Will'e karşılaşmasaydım şimdiye kadar durumumu kabullenmiş olurdum. Sonuçta ben pratik bir kızım. Verilen söz de tutulur! Bir erkekle beraber olma fikrinin kendisini bu kadar sarsacağı hiç aklına gelmemişti. Çocuğu olacağı düşüncesiyse onu heyecanlandırmıştı.</p><p class="calibre9">Ama Will Dearborn her şeyi değiştirmişti. Susan'ın kafasına girmiş ve oraya yerleşmişti. Dışarı atılamayacak bir kiracı gibi. Delikanlının dans ederken söyledikleri Susan'ın aklından çıkmıyordu. Nefret ettiğin bir şarkıyı mırıldanmaktan kendini almadığın gibi. O sözler budalaca şeylerdi. Kibirle söylenmişti... Ama bunlarda biraz da gerçek payı yok muydu? Rhea, Hart Thorin konusunda haklıydı. Susan'ın bu bakımdan hiçbir kuşkusu yoktu artık. Cadılar erkeklerin istekleri konusunda haklılar, diye düşünüyordu. Başka bakımlardan yanılsalar bile. Bu hoş bir düşünce değildi ama galiba gerçekti.</p><p class="calibre9">Kızın gerektiği şeyleri kabul etmesini Will "Kahrolasıca" Dearborn engelliyordu. Onu tartışmalara zorluyordu. Kendi kulağına bile yabancı gelen tiz ve çaresizce bir sesle hem de. Will rüyalarına da giriyordu. Onun beline sarılıyor ve öpüyordu, öpüyor, öpüyordu.</p><p class="calibre9">Susan attan yere atlayarak yokuştan biraz indi. Atın dizginlerini eline sarmıştı. Pylon yavaşça onu izledi. Kız durup güneybatıdaki sislere bakarken başını eğerek tekrar otlamaya başladı.</p><p class="calibre9">Susan, Will Dearborn'u bir kere daha görmem gerekiyor, diye düşündü. Böylece doğduğumdan beri varolan o pratik yanım tekrar işe elkoyma fırsatını bulur. Onu normal boyda görmeliyim. Sıcak düşüncelerim ve daha sıcak rüyalarım yüzünden Will'i devleştirdim. Bunu yaptıktan sonra yaşamımı bildiğim gibi sürdürürüm. Gereken şeyleri de yaparım... Belki de bu yola o nedenle sapmıştı. Bir gün önce de aynı şeyi yapmıştı. Bundan bir gün önce de. Ondan daha önceki ünlerde de. Aşağı pazarda Will'in uçurumun bu bölümünde dolaştığın, duymuştu.</p><p class="calibre9">Susan arkasını döndü. Birdenbire Will'in orada olacağını anlamıştı. Sanki düşünceleri delikanlıyı çağırmıştı. Ya da ka'sı.</p><p class="calibre9">Ama şimdi sadece mavi gökyüzünü ve alçak sırtı gördü. Yan yatan bir kadının üst bacağı, kalçası ve beli gibi yumuşak kavisler çiziyordu. Susan acı bir düşkırıklığının kalbine dolduğunu hissetti. Adeta bunun tadını duyabiliyordu. Islak çay yapraklarına benzeyen bir şeydi.</p><p class="calibre9">Susan, Pylon'a doğru döndü. Atına binerek eve dönecek ve halasından özür dileyecekti. Bunu yapmak zorunda olduğunu düşünüyordu. Bu işi ne çabuk hallederse o kadar iyi olacaktı. Sol üzengiye uzandı. Üzengi biraz bükülmüştü. Aynı anda ufukta bir atlı belirdi. Bu kişi Susan'ın bir kadının kalçasına benzettiği yerde dururken silueti gökyüzüne çizildi. Atlı orada bekledi. Bir hayvanın sırtındaki bir erkeğin silueti. Ama kız onun kim olduğunu hemen anladı.</p><p class="calibre9">Ani bir paniğe kapılarak, kaç, dedi kendi kendine. Atına atla ve dörtnala uzaklaş! Buradan git! Korkunç bir şey olmadan buradan kaç!.. Bu gerçek bir ka'ya dönüşmeden, seni ve planlarını bir rüzgâr gibi uzaklara uçurmadan önce!</p><p class="calibre9">Ama Susan kaçmadı. Bir elinde Pylon'un dizginleriyle duruyordu. Rosillo başını kaldırarak ona baktı ve usulca kişnedi. Yamaçtan inen iğdiş edilmiş doru küheylanı selamlıyordu. Kız atına bir şeyler mırıldandı.</p><p class="calibre9">Will yaklaştı ve başını eğerek Susan'a baktı. Sonra zarif bir hareketle attan indi. Kız bunca yıl ata binmesine rağmen bu bakımdan delikanlıyla yanşamayacağını düşündü. Will bu sefer ne ayağını uzatarak topuğuna bastı, ne de şapkasını sallayarak komik bir ciddilikle selam verdi. Bu kez Susan'ı ısrarla, ciddi ciddi süzüyordu. Bakışları kızı sarsacak kadar olgun bir insanınki gibiydi,</p><p class="calibre9">Uçurumun o derin sessizliğinde iki genç birbirlerine baktılar. Gilead'lı Roland ve Mejis'li Susan. Ve kız rüzgârın kalbinde esmeye başladığını hissetti. Bu onu hem korkuttu,, hem de sevindirdi. Eşit derecede.</p><p class="calibre9">Will, "Günaydın, Susan," dedi. "Seni tekrar gördüğüm için seviniyorum."</p><p class="calibre9">Kız bir şey söylemedi. Delikanlıyı süzüyor ve bekliyordu. Acaba Will kalbimin atışlarını benim gibi duyabiliyor mu? Tabii duymuyor. Bu romantik saçmalıklardan biri! Ama yine de yarı çapı elli metre olan bir alanda kalbinin nasıl çarptığını her canlı duyabilirmiş gibi geliyordu.</p><p class="calibre9">Will öne doğru bir adım attı. Kız bir adım geriledi. Delikanlıya kuşkuyla bakıyordu. Will bir an başını eğdi. Tekrar kaldırdığı zaman dudakları gerilmişti.</p><p class="calibre9">"Senden özür diliyorum," dedi.</p><p class="calibre9">"Öyle mi?" Kızın sesi soğuktu.</p><p class="calibre9">"O gece o sözleri söylemeye hiç hakkım yoktu."</p><p class="calibre9">Susan bu sözleri duyunca bir an öfkelendi. "Hakkın olup olmadığı beni ilgilendirmiyor! Beni ilgilendiren o sözlerin haksızca olması! Beni 'kıran da bu oldu!"</p><p class="calibre9">Sol gözüne dolan yaşlardan bir damla yanağından kaydı. Demek ki, gözlerinde hâlâ yaş kalmıştı.</p><p class="calibre9">Susan sözlerinin Will'i utandıracağını düşünüyordu. Delikanlı kızardı ama yine de gözlerini ondan ayırmadı.</p><p class="calibre9">"Sana âşık oldum," diye mırıldandı. "İşte o sözleri bu yüzden söyledim. Galiba her şey sen daha beni öpmeden önce oldu."</p><p class="calibre9">Susan bu sözler üzerine güldü... Ama Will'in içtenlikle konuşması yüzünden tiz kahkahası kulaklarına pek sahteymiş gibi geldi. "Bay Dearborn..."</p><p class="calibre9">"Will. Lütfen."</p><p class="calibre9">Kız aptal bir çocukla uğraşan bir öğretmen gibi, "Bay Dearborn," dedi. "Bu fikir gülünç. Bir tek defa karşılaştığımız için mi? Bir tek öpücük yüzünden mi? Kardeşçe bir öpücük yüzünden?" Şimdi kızarma sırası Susan'daydı. Ama kız telaşla konuşmasını sürdürdü. "Böyle şeyler hikâyelerde olur, gerçek hayatta değil."</p><p class="calibre9">Ama delikanlı gözlerini onun gözlerinden ayırmıyordu. Susan o zaman Roland'la ilgili bazı gerçekleri gördü. Kişiliğinin derin duygusal yanı harika yabancı bir maden damarı gibi pratikliğinin granitine gömülmüştü. Delikanlı aşkı bir çiçek değil, bir gerçek gibi kabul ediyordu. Bu yüzden kızın nazik aşağılaması ikisini de etkilemiyordu.</p><p class="calibre9">Will, "Senden özür diliyorum," diye tekrarladı. Onun vahşice inadı Susan'ı kızdırdı, eğlendirdi ve sarstı. Hem de aynı anda. "Aşkıma karşılık vermeni beklemiyorum. Onun için açıkça konuştum. Bana yaşa. minin karmakarışık olduğunu söyledin..." Delikanlı ancak bu anda kızdan gözlerini kaçırarak uçuruma doğru baktı. Hatta hafifçe güldü de "O adamdan 'ahmak' diye söz ettim. Senin yüzüne karşı. Şimdi... asıl aptal olan kim?"</p><p class="calibre9">Susan dayanamayarak gülümsedi. "Ayrıca onun sert içkilerden ve genç kızlardan hoşlandığını duyduğunu da söyledin."</p><p class="calibre9">Roland elinin ayasını alnına vurdu. Eğer bu hareketi arkadaşı Arthur Heath yapsaydı Susan onun bunu komiklik olsun diye yaptığını düşünürdü. Ama Will öyle değildi. Susan delikanlının komik davranışlardan pek hoşlanmadığını sanıyordu.</p><p class="calibre9">Aralarında yine bir sessizlik oldu. Ama daha önceki kadar sıkıcı değildi. İki at, Aceleci ve Pylon yan yana memnun memnun otluyorlardı. Birer at olsaydık, durum daha kolaylaşırdı, diye düşündü Susan. Az kalsın kıkır kıkır gülecekti.</p><p class="calibre9">"Bay Dearborn, benim bir anlaşma yaptığımı herhalde biliyorsunuz?"</p><p class="calibre9">"He." Kız hayretle kaşlarını kaldırınca Will güldü. Delikanlı Hambry yerlisi gibi söylemişti bu sözü. Sonra ekledi. "Alay etmiyorum. Ama bu lehçe... sanki insanın içine sızıyor."</p><p class="calibre9">"Size durumu kim açıkladı?"</p><p class="calibre9">"Belediye Başkanı'nın kızkardeşi."</p><p class="calibre9">"Coral!" Susan burnunu kırıştırdı ve buna hiç şaşmadığını düşündü. Herhalde durumunu daha kabaca açıklayacak başkaları da vardı. Örneğin, Eldred Jonas. Sonra Cöos'lu Rhea! Neyse... Bunun üzerinde durmamak daha iyi olacaktı. "Durumumu anlıyorsunuz... Ve... bana karşı neler hissediyorsanız onlara cevap vermemi de beklemiyorsunuz... O halde neden konuşuyoruz? Neden bana haber yolladınız? Bence bu durum sizi de rahatsız ediyor..."</p><p class="calibre9">Delikanlı, "Evet," dedi. Sonra da çok basit bir gerçeği açıklıyormuş gibi ekledi. "Beni gerçekten rahatsız ediyor. Size bakarken kendimi zorlukla tutuyorum."</p><p class="calibre9">"O halde bana bakmamanız iyi olacak. Konuşmamanız. Ve düşünmemeniz de." Susan'ın sesi hem sertti, hem de biraz titriyordu. Will bu sözleri söyleyecek cesareti nereden buluyordu? Açık açık nasıl konuşuyor ve gözlerini ona dikiyordu? "Neden bana o çiçeklerle pusulayı yolladınız? Başıma nasıl bir dert açabileceğinizin farkında değil miydiniz? Halamı bilseydiniz... O bana zaten sizden söz etmişti. O pusulayı- ya da burada konuştuğumuzu görseydi..."</p><p class="calibre9">Susan onları hâlâ kimsenin görmediğinden emin olmak istercesine etrafına bakındı. Anladığı kadarıyla onları gözetleyen yoktu. Will elini uzatarak kızın omzuna dokundu. Susan ona bakınca delikanlı parmakları yanmış gibi elini çekti.</p><p class="calibre9">Will, "Size bütün o sözleri durumu anlamanız için söyledim," dedi. "Hepsi bu kadar. Hissettiklerim sadece beni ilgilendirir. Siz onlardan sorumlu değilsiniz."</p><p class="calibre9">Susan, ama aslında sorumluyum, diye düşündü. Çünkü seni öptüm. Bence ikimizin duygularından ben sorumlu sayılırım.</p><p class="calibre9">"Dans ederken söylediklerim yüzünden pişmanlık duyuyorum. Bütün kalbimle. Beni affetmeyecek misiniz?"</p><p class="calibre9">Kız, "Evet," dedi. Delikanlı o anda kendisini kollarına alsaydı, olacaklara aldırmayacak ve buna izin verecekti. Ama Will sadece şapkasını çıkararak nazik bir tavırla eğildi.</p><p class="calibre9">"Teşekkür ederim, sai."</p><p class="calibre9">"Beni böyle çağırmayın. O sözden nefret ediyorum. Adım Susan."</p><p class="calibre9">"Beni de Will diye çağırır mısın?"</p><p class="calibre9">Kız, "Evet," der gibi başını salladı.</p><p class="calibre9">"İyi. Susan, size bir şey sormak istiyorum. Kıskandığı için size hakaret eden, sizi kıran o genç olarak değil. Bu tamamiyle bambaşka bir şey. Bu soruyu sorabilir miyim?"</p><p class="calibre9">Kız ihtiyatla, "Evet, galiba," dedi.,</p><p class="calibre9">"Birlik'ten yana mısınız?"</p><p class="calibre9">Susan büyük bir şaşkınlıkla Will'e bakakaldı. Hiç beklemediği bir soruydu... Ama delikanlı ona ciddi bir tavırla bakıyordu.</p><p class="calibre9">Susan, "Siz ve dostlarınızın sayım yapacağınızı sanıyordum," dedi. "İnekleri, silahları, mızrakları, tekneleri ve kim bilir daha neleri. Ama Birlik'i destekleyenleri de sayacağın hiç aklıma gelmemişti."</p><p class="calibre9">Will şaşırdı. Dudaklarında hafif bir tebessüm uçuştu. Şu andaki ifadesi onu yaşından çok daha büyük gösteriyordu. Susan bir an söylediği son sözleri düşündü. Delikanlıyı neyin etkilediğini anlayarak utangaç bir tavırla hafifçe güldü. "Halamla babam da eski dildeki anlamıyla 'siz ve dostlarınız' sözcüklerini kullanırlardı. Bu tanımlama Eskiler'in bir kolu olan ve kendilerine 'Dostlar' diyen bir gruptan gelme bir şey."</p><p class="calibre9">"Biliyorum. Benim ülkemde de hâlâ 'Dost İnsanlar' var."</p><p class="calibre9">"Öyle mi?"</p><p class="calibre9">"Evet... 'Dostlar'ın konuşma tarzını seviyorum, kulağa çok hoş geliyor."</p><p class="calibre9">Susan gömlek yüzünden çıkan tartışmayı hatırladı. "Ama halam konuştuğu zaman değil. Şimdi sorunuza cevap vereyim: Evet, ben Birlik'ten yanayım sanırım. Çünkü babam da öyleydi. Ama Birlik'i olanca gücümle destekleyip desteklemediğimi sorarsanız... pek sanmıyorum. Son zamanlarda Birlik'ten doğru dürüst haber alamıyoruz. Daha çok, serserilerle uzaklara yolculuk yapan satıcılar bize dedikoduları ve haberleri getiriyorlar. Artık tren işlemediği için." Kız omzunu silkti.</p><p class="calibre9">"Konuştuğum sıradan insanların çoğu da böyle düşünüyordu. Ama yine de sizin Belediye Başkanı Thorin..."</p><p class="calibre9">"O benim Belediye Başkanım Thorin değil." Susan'ın sesi istediğinden daha sert çıkmıştı.</p><p class="calibre9">"Öyleyse Baronluk'un Belediye Başkanı Thorin diyelim, istediğimiz için bize her bakımdan yardımcı oldu. Hatta biz istemeden bile. Parmaklarımı şaklattım mı Kimba Rimer karşımda beliriyor."</p><p class="calibre9">Kız elinde olmadan yine etrafına bakındı. "O halde parmaklarınızı şaklatmayın." Bunun bir şaka olduğunu belirtmek için gülümsemeye çalıştı. Ama pek de başarılı olmadı.</p><p class="calibre9">"Kentliler, balıkçılar, çiftçiler, kovboylar! Hepsi de Birlik'i övüyorlar ama bence laf olsun diye. Oysa Belediye Başkanı, Kâtibi ve Atçılar Derneği üyeleri, Lengyll, Garber ve diğerleri..."</p><p class="calibre9">Susan kısaca, "Onları tanıyorum," dedi.</p><p class="calibre9">"Hepsi de Birlik'i müthiş bir heyecanla destekliyor. Birlik'ten Şerif Avery'ye söz etmeniz yeterli. Adam cevap verirken neredeyse dans ediyor. Her çiftlik evinin konuk odasında bize içki ikram ediyorlar. Pid'in anısına yapılmış bir kupadan içmemizi istiyorlar."</p><p class="calibre9">Kız biraz da şakacı bir tavırla, "Ne içmenizi istiyorlar?" diye sordu. "Bira mı, graf mı?"</p><p class="calibre9">"Ayrıca şarap, viski ve pettibone." Will ciddi tavrını sürdürüyordu. "Bizim yeminimizi bozmamızı istiyorlarmış gibi davranıyorlar. Bu size garip gelmiyor mu?"</p><p class="calibre9">"Evet, biraz. Ya da belki de Hambry konukseverliği. Bu yörede biri -özellikle bir genç- içki içmemeye yemin ettiğini söylediği zaman diğerleri onun ciddi olmadığını düşünürler."</p><p class="calibre9">"Peki, kentin en nüfuzlu insanlarının Birlik'i böyle hevesle desteklemelerine ne diyorsunuz?"</p><p class="calibre9">"İşte bu garip."</p><p class="calibre9">Gerçekten de öyleydi. Pat Delgado işi yüzünden hara sahipleri ve çiftçileri hemen her gün görüyordu. Babası izin verdiği zaman onun peşinden ayrılmayan kız da öyle. Bu yüzden o adamlarla sık sık karşılaşmıştı. Çoğunun soğuk insanlar olduğunu düşünmüştü hep. John Croydon ya da Jake Weld'in bir Arthur Eld kupasını kaldırarak romantik sözler söylediğini hayal bile edemiyordu... Özellikle günün ortasında, ilgilenilecek ve satılacak hayvanlar varken.</p><p class="calibre9">Will gözlerini Susan'a dikmişti. Sanki kızın kafasından geçenleri okuyordu.</p><p class="calibre9">"Belki de o büyük adamları eskisi kadar sık görmüyorsunuz," dedi. "Yani babanız ölmeden önceki günlerde olduğu kadar."</p><p class="calibre9">"Belki... Ama budalalar düşündüklerinin tersini konuşmayı öğrenebilirler mi?"</p><p class="calibre9">Will bu sefer ihtiyatla hafifçe tebessüm etmedi. Neşeyle güldü. Ve o zaman bütün yüzü aydınlandı. Tanrılar! Ne kadar da yakışıklıydı! "Hiç sanmıyorum. Bizim ülkede dendiği gibi, 'Kaplanlar da beneklerini değiştiremezler.' Başkan Thorin'le yalnız kaldığınız zaman bizim gibilerden, yani arkadaşlarımla benden herhalde söz etmiyor? Dürüst cevap verin. Yoksa bu sormaya hakkım olmayan bir soru mu? Galiba..."</p><p class="calibre9">"Bu soru hoşuma gitmedi." Susan başını küstahça, uzun saç örgüsünü dalgalandıracak kadar sertçe salladı. "Ben dürüstlükten pek anlamam. Birileri bana bunu açıklamak nezaketini göstermişti." Ama Will'in utançla kızararak başını eğmesi onu umduğu kadar memnun etmedi. Susan bazı kızların flört etmek kadar gençlerin damarına basmaktan da hoşlandıklarını biliyordu. Ama galiba bu ona göre bir şey değildi. Susan delikanlıyı pençelemeyi kesinlikle istemiyordu. Bu nedenle sözlerini daha yumuşak bir tavırla sürdürdü. "Zaten onunla yalnız kalmıyorum."</p><p class="calibre9">Susan ziyafet gecesi Thorin'in ona holde sarıldığını ve şeker kavanozu peşindeki bir çocuk gibi elini göğsüne uzattığını hatırladı. "Senin için yanıp tutuşuyorum," dediğini de. Üzüntüyle, nasıl da yalan söylüyorsun, Susan, diye düşündü. Ah, seni yalancı!</p><p class="calibre9">"Her neyse... Hart'ın siz ve arkadaşlarınızla ilgili düşünceleri sizi pek ilgilendirmiyor sanırım. Öyle değil mi? Yapmanız gereken bir işiniz var, hepsi o kadar. Madem Thorin size yardıma çalışıyor, neden bunu kabul etmiyor ve ona minnet duymuyorsunuz?"</p><p class="calibre9">"Çünkü burada kötü giden bir şeyler var." Will'in sesindeki ciddiyet kızı biraz korkuttu.</p><p class="calibre9">"Kötü bir şey mi? Belediye Başkanı'yla mı ilgili? Yoksa Atçılar Derneği'yle mi? Siz neden söz ediyorsunuz?"</p><p class="calibre9">Delikanlı kıza uzun uzun baktıktan sonra kararını verdi. "Size güveneceğim, Susan."</p><p class="calibre9">Kız, "Aşkınız gibi güveninizi de. istediğimden pek emin değilim," dedi.</p><p class="calibre9">Roland başını salladı. "Ama buraya yapmam için gönderildiğim görevi yerine getirmem şart. Bunun için birine güvenmem gerekiyor. Bunu anlayabiliyor musunuz?"</p><p class="calibre9">Susan delikanlının gözlerinin içine baktı, sonra da anladığını belirtmek için başını salladı.</p><p class="calibre9">Roland ona yaklaştı. Susan'a o kadar yakındı ki, kız onun cildinin sıcaklığını hissedebildiğini düşündü. "Aşağıya bakın. Ve bana ne gördüğünüzü söyleyin."</p><p class="calibre9">Kız şöyle bir bakıp omzunu silkti. "Uçurum denen yamaç! Her zamanki gibi." Hafifçe gülümsedi. "Ve her zamanki kadar da güzel. Bütün dünyada en sevdiğim yer burasıdır."</p><p class="calibre9">"Evet. Çok güzel gerçekten. Başka ne görüyorsunuz?"</p><p class="calibre9">"Tabii atları." Susan bunun bir şaka olduğunu belirtmek için gülümsedi. (Aslında bu babasının eski şakalarından biriydi.) Ama delikanlı onun tebessümüne karşılık vermedi. Bu genç yakışıklıydı, kentte anlatılan hikâyeler doğruysa çok da cesurdu. Kafası hızlı çalışıyordu. Hareketleri de çevikti. Ama espriden pek anlamıyordu. Tabii bundan daha kötü kusurlar da vardı. Beklemediği bir anda kızın göğsüne doğru uzanmak bunlardan biriydi.</p><p class="calibre9">"Atlar, evet. Tabii. Ama sayıları size doğruymuş gibi geliyor mu? Bütün yaşamınız boyunca uçurumda atları gördünüz. Atçılar Derneği dışında sizden başka kimse bu konuda kesinlikle konuşacak bilgiye sahip değil."</p><p class="calibre9">"Ve siz onlara güvenmiyorsunuz, öyle mi?"</p><p class="calibre9">"Bize istediğimiz her şeyi verdiler. Yemek masasının altında bekleyen köpekler kadar da sokulganlar. Ama, hayır... Onlara güvendiğimi sanmıyorum."</p><p class="calibre9">"Ama bana güveniyorsunuz."</p><p class="calibre9">Will kıza o güzel ama korkutucu gözleriyle ısrarla bakıyordu. Bu gözler ilerde olacaklarından daha koyu maviydiler. Daha sonra oradan oraya giderek geçirilen günlerin güneşiyle henüz renkleri solmamıştı. Delikanlı, "Birine güvenmem gerekiyor," diye yineledi.</p><p class="calibre9">Susan delikanlı onu azarlamış gibi başını öne eğdi. Will uzanıp şefkatle onun çenesini tuttu. Kızın başını tekrar kaldırdı. "Size sayıları doğru gibi geliyor mu? İyi düşünün."</p><p class="calibre9">Ama delikanlı artık dikkatini bu konuya çektiği için Susan'ın düşünmesine gerek yoktu. Galiba bir süreden beri değişikliğin farkındaydı. Ama bu ağır ağır olmuştu. Gözden kaçırılması kolaydı.</p><p class="calibre9">Kız sonunda; "Hayır," dedi. "Sayılar doğru değil."</p><p class="calibre9">"Atların sayısı çok mu az? Yoksa çok fazla mı?"</p><p class="calibre9">Susan bir an durakladı. Soluk aldı ve içini çekti. "Fazla. Çok çok fazla."</p><p class="calibre9">Will Dearborn yumruklarını omuzlarının hizasına kaldırarak bir defa salladı. Mavi gözleri büyükbabasının ona anlattığı "kıvılcım ışıkları" gibi ateş saçıyordu. "Bunu biliyordum," dedi. "Bunu biliyordum."</p><p class="calibre9">Will, "Aşağıda kaç at var?" diye sordu.</p><p class="calibre9">"Aşağımızda mı? Yoksa bütün yamaçta mı?"</p><p class="calibre9">"Sadece aşağımızda."</p><p class="calibre9">Susan dikkatle baktıysa da, atları saymaya kalkışmadı. Böyle yapmak bir işe yaramaz, sadece insanın aklını karıştırırdı. Yaklaşık yirmi attan oluşan dört büyük grup gördü. Hayvanlar yeşil otlu yerde dolaşıyorlardı. Mavi gökyüzünde dolaşan kuşlar gibi. Dokuz daha küçük grup vardı. Dört beş atlık... Ve birkaç çift. (Onlar kıza âşıkları hatırlattı Ama galiba her şey ona bugün bu konuyu anımsatıyordu.) Bazı atlar da yalnız başlarına dörtnala koşuyorlardı. Çoğu genç aygırlardı.</p><p class="calibre9">Will biraz duraksayarak alçak sesle, "Yüz altmış?" diye sordu.</p><p class="calibre9">Susan ona hayretle baktı. "Evet. Ben de yüz altmış kadar olduklarını düşünüyordum. Tamı tamına."</p><p class="calibre9">"Ve gördüğümüz alan uçurumun ne kadarı? Dörtte biri mi? Üçte birimi?"</p><p class="calibre9">"Hayır. Daha küçük." Susan delikanlıya hafifçe gülümsedi. "Bunu bildiğinizi sanıyorum. Tüm otlağın altıda biri olmalı."</p><p class="calibre9">"Her altıda birlik yerde yüz altmış at oluyorsa, o zaman toplam..."</p><p class="calibre9">Susan onun, "Dokuz yüz altmış,"' demesini bekledi. Delikanlı bu sayıyı söyleyince de başını salladı.</p><p class="calibre9">Will bir an daha aşağıya baktı. Aceleci burnuyla onu sırtından itince Susan güldüğünü belli etmemek için parmaklarını bükerek elini ağzına götürdü. Delikanlının atın burnunu sabırsızca itmesinden de onun gülünç hiçbir şey görmediğini anladı.</p><p class="calibre9">Will, "Sizce kaç at ahırlarda yetiştiriliyor ya da çalıştırılıyor?" diye sordu.</p><p class="calibre9">"Aşağıdaki her üç ata karşılık bir hayvan sanırım." .</p><p class="calibre9">"Yani bin iki yüz baş attan söz ediyoruz. Bunların hepsi de normal hayvanlar. Aralarında değişim geçirmiş olanlar yok."</p><p class="calibre9">Delikanlı yine kızı şaşırtmıştı. "Evet. Burada, Mejis'te öyle değişim geçirmiş at pek yok... Ona bakarsanız bütün Dış Baronluklar'da durum aynı."</p><p class="calibre9">"Yani her beş attan üçünün üremesine izin veriyorsunuz diyebilir miyiz?"</p><p class="calibre9">"Hepsinin üremesine izin veriyoruz! Tabii binde bir sakat hayvan doğuyor ve onun öldürülmesi gerekiyor ama..."</p><p class="calibre9">"Ama beş yavrudan biri değişim geçirmiş türde bir yaratık değil, öyle mi? Yani... Renfrew nasıl demişti? "Fazladan bir bacağı yok. Ya da bağırsakları dışarda sallanmıyor.'"</p><p class="calibre9">Kızın yüzünden şok geçirdiği anlaşılıyordu. Bu da yeterli bir cevaptı. "Size bunları kim söyledi?"</p><p class="calibre9">"Renfrew! Ayrıca burada, Mejis'te beş yüz yetmiş normal at olduğunu da açıkladı."</p><p class="calibre9">"Ama bu..." Susan şaşkın şaşkın güldü. "Delilik bu. Babam burada olsaydı..."</p><p class="calibre9">"Ama burada değil." Will'in sesi son derecede ifadesizdi. "O öldü."</p><p class="calibre9">Kız bir an delikanlının ses tonunun değiştiğini kavrayamadı. Ama sonra kafasının içinde bir yerde güneş tutulmaya başlamış gibi yüzü karardı. "Babam bir kazaya kurban gitti. Bunu anlıyor musunuz,. Will Dearborn? Bir kaza oldu. Bu çok acı bir şeydi. Ama bazen böyle olaylar oluyor. Bir at onun üzerine yuvarlandı. Okyanus Köpüğü adlı hayvan, Fran atın otların arasındaki bir yılandan ürktüğünü söylüyor."</p><p class="calibre9">"Fran Lengyll mi?"</p><p class="calibre9">"Evet." Kızın rengi uçuktu ama yanakları pembe pembeydi. Sheemie'yle ona yolladığı buketteki yaban gülleri gibi. "Fran babamla kilometrelerce yolu aştı. Aslında iki yakın dost değillerdi. Bir kere ayrı tabakadandılar. Ama birlikte ata binerlerdi. Fran'in ilk karısının vaftizimde giymem için yaptığı kep bir yerde olacak. Fran'le babam birlikte çok dolaştılar. Onun babamın ölümü konusunda yalan söyleyeceğine inanamam. Hele onun... olayla ilgisi olduğuna hiç..."</p><p class="calibre9">Ama Susan yine de kuşkuyla aşağıda koşuşan atlara baktı. Sayıları çok fazlaydı. Babası bu durumu farkederdi. Ve babası da şimdi onun kendi kendine sorduğu şeyi öğrenmek isterdi. Fazla atların üzerinde kimin işareti var?"</p><p class="calibre9">Will, "Fran Lengyll'le arkadaşım Stockworth atlardan söz etmişler," dedi. Kayıtsızca bir tavırla konuşmuştu ama yüzündeki ifade öyle değildi. "Arkadaşımla kaynak suyu içerlerken bu konu açılmış. Lengyll, Richard Stockworth'e önce bira ikram etmek istemiş ama arkadaşım içmek istemediğini söylemiş. Sonra konu atlardan açılmış. Aralarında Belediye Başkanı Thorin'in 'Hoşgeldiniz' ziyafeti sırasında Renfrew'le yaptığıma benzer bir konuşma geçmiş. Richard, Fran Lengyll'e binek atlarının sayısını tahmin etmesini söylediği zaman o da,'Galiba dört yüz,'demiş."</p><p class="calibre9">"Çılgınlık bu!"'</p><p class="calibre9">Will başını salladı. "Öyle gözüküyor."</p><p class="calibre9">"Bu insanlar buradaki atları görebileceğinizin farkında değiller mi?"</p><p class="calibre9">Delikanlı, "İşe henüz başladığımızı biliyorlar," dedi. "Önce balıkçılarla konuştuğumuzu da. Onların bu işin bir ay süreceğini düşündüklerinden eminim. Ondan sonra atlarla ilgileneceğimize inanıyorlar, o arada bize karşı tavırları... bunu nasıl anlatayım bilmem ki? Neyse bunu bir tarafa bırakalım. Ben iyi konuşmasını bilmem. Ama arkadaşım Arthur onların tavırlarını, 'nazik bir aşağılama' diye tanımlıyor. Atları gözlerimizin önünde bir yere bırakıyorlar. Galiba gördüklerimizi anlayamayacağınızı sanıyorlar. Ya da gördüklerimize inanamayacağımızı. Sizi burada bulduğum için seviniyorum."</p><p class="calibre9">Susan, atların doğru sayısını açıklamam için mi, diye düşündü. Bütün neden bu mu?</p><p class="calibre9">Sonra delikanlıya, "Ama eninde sonunda atları saymaya başlayacaksınız," dedi. "Yani buna da sıra gelecek. Herhalde Birlik'in ihtiyaç duyduğu şeylerden biri de atlar."</p><p class="calibre9">Delikanlı ona garip bir tavırla baktı. Sanki Susan çok belirgin bir şeyi farkedememiş gibi. Kız bu yüzden sıkıldı.</p><p class="calibre9">"Ne? Ne var?"</p><p class="calibre9">"Bu işe başladığımız sırada fazla atların gönderilmiş olacağını düşünüyorlar belki de."</p><p class="calibre9">"Nereye gönderilecekler?"</p><p class="calibre9">"Bunu bilmiyorum. Ama bu durum hoşuma gitmiyor. Susan, bu konuşma aramızda kalacak değil mi?"</p><p class="calibre9">Susan, "Evet," der gibi başını salladı. Yanlarında bir büyük olmadan uçurumda Will Dearborn'a konuştuğunu birine açıklaması delilik olurdu. Yanlarında sadece Aceleci'yle Pylon vardı.</p><p class="calibre9">"Belki de her şey normal. Ama eğer öyle değilse bu bilgi tehlikeli olabilir."</p><p class="calibre9">Ve Susan'ın aklına tekrar babası geldi. Lengyll ona ve Cord Hala'ya Pat'in attan fırladığını ve Okyanus Köpüğü'nün de onun üzerinde yuvarlandığını söylemişti. İkisinin de adamın anlattıklarından şüphelenmeleri için hiçbir neden yoktu. Ama Fran Lengyll, Will'in arkadaşına Mejis'te sadece dört yüz binek atı olduğundan söz etmişti. Ve bu da korkunç bir yalandı.</p><p class="calibre9">Delikanlı atına doğru döndü. Susan buna sevindi.</p><p class="calibre9">Bir yanı onun kalmasını istiyordu. Bulutların uzun gölgeleri çayırların üzerinden uçarken ona iyice yaklaşmalıydı. Ama burada gereğinden fazla bile kalmışlardı. Birinin gelip, onları göreceğini düşünmek için bir neden yoktu. Ama nedense bu düşünce Susan'ın içini rahatlatacağına onu daha da endişelendirdi.</p><p class="calibre9">Will mızrak kılıfının yanından sarkan üzengiyi düzeltti. (Aceleci gırtlağından hafif bir ses çıkardı. Sanki, "Gitme zamanı geldi de geçti bile," diyordu.) Delikanlı sonra tekrar Susan'a döndü. Will ona bakarken kız neredeyse bayılacaktı. Şimdi ka fikri inkâr edilemeyecek kadar güçlüydü. Susan kendi kendine bunun sadece dim olduğunu söylemeye çalıştı. Yani bir şeyi daha önce de yaşamış gibi hissediyordu. Ama bu dim değildi. Daha çok, insanın tâ başından beri aradığı yolu bulmasına benziyordu.</p><p class="calibre9">"Size söylemek istediğim bir şey daha var. Başladığımız yere dönmek hoşuma gitmeyecek. Ama bunu yapmak zorundayım."</p><p class="calibre9">Kız güç duyulacak bir sesle, "Hayır," dedi. "Bu konu artık kapandı. Öyle değil mi?"</p><p class="calibre9">"Sizi sevdiğimi ve kıskandığımı söyledim..." Delikanlının, sesi ilk kez değişti. Şimdi gırtlağından titreyerek çıkıyordu. Gözleri de dolmuştu. Bu değişiklik Susan'ı telaşlandırdı. "Dahası da vardı. Daha başka şeyler de."</p><p class="calibre9">"Will, sizi dinlemek istemiyorum." Kız körleşmiş gibi atına doğru döndü. Ama delikanlı onu omzundan yakalayarak kendine doğru çevirdi. Tutuşu sert değildi. Ama bunda korkutucu bir kararlılık vardı. Susan çaresizce delikanlının yüzüne baktı: Onun evinden uzakta, çok genç bir insan olduğunu düşündü. Birdenbire Will'e fazla karşı koyamayacağını anladı. Delikanlıyı öylesine istiyordu ki, kalbi sızlıyordu.</p><p class="calibre9">Avuçlarını Will'in yanağına koyarak onun cildinin dokusunu hissetmek için yaşamının bir yılını verebilirdi.</p><p class="calibre9">"Babanızı özlüyor musunuz, Susan?"</p><p class="calibre9">Kız, "Evet," diye fısıldadı. "Bütün kalbimle."</p><p class="calibre9">"Ben de annemi aynı şekilde özlüyorum." Şimdi kızın iki omzunu da tutuyordu. Bir damla gözyaşı yanağında aşağıya doğru gümüş bir çizgi çizdi.</p><p class="calibre9">"O öldü mü?"</p><p class="calibre9">"Hayır. Bir şey oldu. Nasıl açıklayacağımı, hatta ne düşüneceğimi bile bilmiyorum! Şimdi bundan nasıl söz edeceğim? Annem bir bakıma öldü. Benim için."</p><p class="calibre9">"Will, feci bir şey bu."</p><p class="calibre9">Delikanlı başını salladı. "Onu son gördüğüm zaman bana öyle bir baktı ki... Bu bakışını mezara girinceye kadar unutmayacağım. Yüzünde utanç, sevgi ve umut vardı. Gördüğüm ve onun hakkında öğrendiğim şey yüzünden utanıyordu. Ama belki de onu anlayıp kendisini affedeceğimi umuyordu..." Delikanlı derin bir soluk aldı. "Ziyafet gecesi yemeğin sonlarına doğru Rimer komik bir şey söyledi. Hepiniz güldünüz..."</p><p class="calibre9">Susan, "Belki öyle yaptım," dedi. "Çünkü içlerinde sadece ben gülmeseydim garip kaçardı. Rimer'den hiç hoşlanmıyorum. Bence o entrikacı, içten pazarlıklı biri."</p><p class="calibre9">"Hepiniz güldünüz. O sırada bakışlarım masanın diğer ucuna, Olive Thorin'e kaydı. Ve bir an... kısa bir an onun annem olduğunu sandım. Çünkü yüzündeki ifade aynıydı. Yanlış bir zamanda yanlış bir kapıyı açtığım ve ne olduğunu anladığım zaman annemin yüzünde beliren o ifadeyle..."</p><p class="calibre9">Susan, "Sus!" diye bağırarak delikanlının ellerinden kurtuldu, içinde her şey birdenbire harekete geçti sanki. Onları bağlayan iplerinden kurtuldu. Kızın kendine hakim olmak için kullandığı tokalar ve kıskaçlar eridiler. "Sus! Sadece sus! Ondan söz ettiğini duymak istemiyorum!"</p><p class="calibre9">Pylon'a doğru elini uzattı. Ama dünya artık ıslak prizmalara dönüşmüştü. Susan hıçkırmaya başladı. Will'in onu omuzlarından tutarak tekrar çevirdiğini hissetti. Ve bu ellere karşı koymadı.</p><p class="calibre9">"O kadar utanıyorum ki..." diye mırıldandı. "Çok utanıyorum ve korkuyorum. Çok pişmanım. Babamın yüzünü unuttum ve... ve..."</p><p class="calibre9">"Ve bu yüzü bir daha hatırlayamayacağım," demek istiyordu. Ama bir şey söylemesine gerek kalmadı. Will ağzını dudaklarıyla kapattı. Susan önce delikanlının kendisini öpmesine izin verdi... Sonra bu öpücüklere karşılık vermeye başladı. Will'in gözlerinin altındaki yaşları başparmaklarıyla usul usul sildi. Sonra çok istediği gibi avuçlarını delikanlının yanaklarından yukarıya kaydırdı. Harika bir duyguydu bu. Susan kollarını Will'in boynuna dolayarak onu ateşle öptü. Orada iki atın arasında. Hayvanlar birbirlerine baktılar, sonra otlamalarını sürdürdüler.</p><p class="calibre9">Bunlar Roland'ın yaşamının en güzel öpücükleriydi. Ve silahşor onları hiçbir zaman unutmayacaktı. Susan'ın dudaklarının yumuşaklığı. Düzgün dişleri. Soluğunun güzel kokusu. Roland elini kızın saçlarına götürerek parmaklarını aralarına soktu. İpek gibiydi bu saçlar. Roland saçların yumuşaklığını da hiçbir zaman unutmayacaktı.</p><p class="calibre9">Sonra Susan delikanlıdan uzaklaştı. Yüzü utanç ve ihtirasla kızarmıştı. Bir elini ağzına götürdü. İrileşmiş gözleriyle Will'in gözlerinin içine bakıyordu. Bir yarışı tamamlamış gibi soluk soluğaydı. İki gencin arasından elektrik akımı geçiyordu sanki. Bu, delikanlının o ana kadar hissettiği şeylere hiç benzemiyordu. Nehir gibi akıyor ve insanı humma gibi sarsıyordu.</p><p class="calibre9">Kız titrek bir sesle, "Bu kadar," dedi. "Burada duralım. Beni gerçekten seviyorsan şerefime leke sürmeme izin verme! Ben söz verdim. Belki daha sonra bir şeyler olabilir. Sözümü yerine getirdikten sonra... Beni hâlâ istiyorsan..."</p><p class="calibre9">Delikanlı sakin bir tavırla, "Seni sonsuza dek beklerim," diye cevap verdi. "Senin için her şeyi yaparım. Ama bir kenara çekilerek başka bir erkeğe gitmene izin veremem."</p><p class="calibre9">"Beni gerçekten seviyorsan benden uzaklaşırsın. Lütfen, Will!"</p><p class="calibre9">"Bir öpücük daha."</p><p class="calibre9">Susan hemen öne doğru bir adım attı ve yüzünü güvenle delikanlıya doğru kaldırdı. Will o anda her istediğini yapabileceğini anladı. Kız artık kendine hakim değildi. Marten'in annesine yaptıkları...</p><p class="calibre9">Bu düşünce ihtirasını söndürdü; şaşkınlık dolu bir karanlıkta kıvılcımlar saçarak düşen, sonra da sönen kömür parçalarına dönüştürdü Babasının ilişkiyi kabullenmesi...</p><p class="calibre9">(Ben bunu iki yıldan beri biliyorum.)</p><p class="calibre9">...pek çok bakımdan o yıl olanların en kötüsüydü. Bu kıza nasıl âşık olunabilirdi? Herhangi bir kıza. Kötü kalplerin gerekli olduğu böyle bir dünyada? O eski olay tekrarlanabilirdi.</p><p class="calibre9">Ama yine de Susan'a âşıktı.</p><p class="calibre9">Delikanlı istediği o ihtiraslı öpücük yerine dudaklarını kızın ağzının yanına hafifçe dokundurdu. Ağzına kendi gözyaşlarının tuzu geldi. Susan ensesindeki tüyleri okşadığı zaman da ürperdi.</p><p class="calibre9">Kız delikanlının kulağına, "Olive Thorin'e acı vermeyi hiçbir zaman istemedim," diye fısıldadı. "Seni incitmeyi ne kadar istemezsem, Will. Başlangıçta hiçbir şeyi anlayamadım. Ve şimdi olanları düzeltmek için artık çok geç. Ama sana... minnet duyuyorum. İstediğini alabilirdin ama bunu yapmadın... Ve seni hiçbir zaman unutmayacağım. Senin tarafından öpülmenin nasıl bir şey olduğunu da. Galiba bu karşılaştığım en iyi, en güzel şeydi. Sanki dünyayla gökyüzü birbirine karışmıştı."</p><p class="calibre9">"Ben de her şeyi hatırlayacağım." Delikanlı kızın ata binmesini seyretti. İlk karşılaştıkları gece karanlıkta bacaklarının nasıl pırıldadığını hatırladı. Ve birdenbire Susan'ın gitmesine izin veremeyeceğini anladı. Uzanarak kızın botuna dokundu.</p><p class="calibre9">"Susan..."</p><p class="calibre9">Kız, "Hayır," dedi. "Lütfen."</p><p class="calibre9">Will geri çekildi. Bunu nasıl başardıysa!</p><p class="calibre9">Susan, "Bu bizim sırrımız, öyle değil mi?" diye sordu. "Aramızda kalacak?"</p><p class="calibre9">Delikanlı Hambry lehçesiyle, "He," dedi.</p><p class="calibre9">Kız kederli bir ifadeyle gülümsedi. "Bundan sonra bana hiç yaklaşma, Will. Lütfen. Ve ben de sana yaklaşmamaya çalışacağım."</p><p class="calibre9">Will bunu düşündü. "Eğer yapabilirsek."</p><p class="calibre9">"Yapmalıyız, Will. Yapmalıyız."</p><p class="calibre9">Susan hızla uzaklaştı. Roland, Aceleci'nin üzengisinin yanında durmuş onun arkasından bakıyordu. Kız ufukta kaybolduğu sırada o hâlâ bakıyordu.</p><p class="calibre9">Şerif Avery, yardımcısı Dave ve diğer yardımcısı George Riggins hapishanenin önündeki verandada otururlarken Bay Stockworth'le Bay Heath atlarını ağır ağır sürerek yoldan geçtiler. Heath'in eyer kaşında hâlâ o budala kuş kafatası vardı. Öğle çanları on beş dakika önce çalmıştı. Şerif Avery iki delikanlının öğle yemeğine gittiğini tahmin etti. Belki Millbank'a gideceklerdi, belki de oldukça güzel öğle yemeği çıkaran hana. Orada puf böreği gibi şeyler yapıyorlardı. Ama Avery daha doyurucu şeylerden hoşlanırdı. Yarım tavuk, bir dana budu ona uygundu.</p><p class="calibre9">Bay Heath elini sallayarak ona gülümsedi. "İyi günler, baylar. Ömrünüz uzun olsun. Ilık rüzgârlar essin. Mutlu öğle uykuları."</p><p class="calibre9">Şerif ve yardımcıları da el sallayarak gülümsediler. Delikanlılar gözden kaybolduktan sonra Dave, "Bütün sabahlı rıhtımda geçirdiler," dedi. "Ağları saydılar. Ağları! Buna inanabiliyor musun?"</p><p class="calibre9">Şerif Avery, "Tabii," diyerek şişman kabaetini kaldırdı ve öğle yemeğine hazırlık için yellendi. "Evet, inanabiliyorum. Gerçekten."</p><p class="calibre9">George, "Jonas'ın adamlarını öyle yenmeselerdi," dedi. "Üçünün de beceriksiz olduğunu düşünürdüm."</p><p class="calibre9">"Herhalde onlar buna pek aldırmazlardı." Avery, Dave'e baktı. Yardımcısı monoklünü kurdelesinin ucunda döndürüyor ve çocukların gittikleri tarafa doğru bakıyordu. Bazı kentliler bu Birlik piçlerinden, "Küçük Tabut Avcıları," diye söz etmeye başlamışlardı. Avery buna ne anlam vereceğini pek bilemiyordu. Delikanlılarla Thorin'in sert adamlarının arasını bulmuştu. Rimer bu çabalarını överek ona bir altın vermişti. Ama yine de... bu delikanlılar neyin nesiydi?</p><p class="calibre9">Avery, Dave'e döndü. "Onların buraya geldikleri gün yumuşak çocuklar olduklarını düşünmüştün. Şimdi ne diyorsun?"</p><p class="calibre9">"Şimdi mi?" Dave monoklünü son bir defa döndürdü, sonra da gözüne takarak şerife baktı. "Şimdi onların sandığımdan biraz daha sert olduklarını düşünüyorum."</p><p class="calibre9">Şerif, evet, gerçekten, diye düşündü. Ama sert, zeki demek değildir. Tanrılara şükürler olsun ki, böyle! Evet, Tanrılara şükürler olsun!</p><p class="calibre9">"Bir öküz kadar acıktım," diyerek ayağa kalktı. "Gerçekten." Eğilip ellerini dizlerine koydu ve yine sesli sesli gaz kaçırdı. Dave'le George bakıştılar. George elini yüzüne doğru kaldırarak salladı. Baronluk Şerifi Herkimer Avery doğruldu. Yüzünde tam rahatlık, hem de beklenti vardı. "Dışarda içerdekinden daha fazla yer olduğu kesin. Haydi çocuklar. Yoldan aşağı inip biraz bir şeyler yiyelim."</p><p class="calibre9">Günbatımının bile Bar K. yatakhanesinin verandasından görülen manzarayı biraz olsun güzelleştirmesi imkânsızdı. Çiftlikten geriye bir burası, bir de mutfak ve ahırlar kalmıştı. Yatakhane L biçiminde yapılmıştı. Veranda da kısa olan bölümün önündeydi. Buraya delikanlıların sayısına göre oturulacak eşyalar bırakılmıştı. Kıymık kıymık iki salıncaklı sandalye ve tahta bir sandık. Bunun yanına sırt dayamak için bir tahta mıhlanmıştı. Ama tahta yine de sallanıyordu.</p><p class="calibre9">Bu akşam Alain salıncaklı sandalyelerden birinde oturuyordu. Cuthbert ise sandığın üzerinde. Nedense burada oturmak hoşuna gidiyordu. Parmaklığa "nöbetçi" takılmıştı. Kuşun kafatası bastırılmış topraktan avluya ve Garber'ların yanan evinin kalıntılarına doğru bakıyordu.</p><p class="calibre9">Alain iliklerine kadar yorulmuştu. Çiftliğin batısındaki çayda yıkanmışlardı ama delikanlının burnuna hâlâ yosun ve balık kokusu geliyordu. Bütün günü ağları sayarak geçirmişlerdi. Alain'in sıkı bir çalışmaya hiçbir itirazı yoktu. Bu tekdüze olsa bile. Ama işe yaramayacak bir çalışmadan hoşlanmıyordu. Bugünkü de öyle bir işti işte. Hambry halkı ikiye bölünmüştü: balıkçılar ve at yetiştirenler. Delikanlıların balıkçıların arasında bulabilecekleri bir şey yoktu. Üç hafta süren çabalardan sonra hepsi de bunu biliyordu. Aradıkları cevaplar uçurumdaydı. Ama o ana kadar oraya bir göz atmaktan başka bir şey yapmamışlardı. Roland öyle emir vermişti.</p><p class="calibre9">Rüzgâr birden şiddetlendi. Delikanlılar bir an incecik'in çıkardığı hem çığlığa, hem de homurtuya benzeyen sesleri duydular.</p><p class="calibre9">Alain, "Bu sesten nefret ediyorum," dedi.</p><p class="calibre9">Bu gece kendisinden beklenmeyecek kadar sessizleşmiş ve düşüncelere dalmış olan Cuthbert başını sallayarak, "He," dedi Hambry lehçesiyle. Hepsi de böyle söylüyordu artık. "Öyle ya," ve "Gerçekten," de diyorlardı. Alain, Hambry'nin tozlarını botlarından sildikten sonra bile hâlâ aynı lehçeyle konuşacaklarından kuşkulanıyordu.</p><p class="calibre9">Arkalarından, yatakhanenin kapısının içersinden incecik'inki kadar kötü olmayan bir ses geldi. Güvercinlerin mırıltıları. Sonra yatakhanenin yan tarafından üçüncü bir ses yükseldi. Alain'le Cuthbert'in oturmuş günbatımını seyrederken farkına varmadan bekledikleri sesti; Aceleci'nin nal şakırtıları.</p><p class="calibre9">Roland binanın köşesinden çıktı. Atını yavaşça sürüyordu. Aynı anda Alain'e yaklaşan olayların habercisi gibi gözüken bir şey oldu... Bir tür işaretti bu. Bir kanat sesi duyuldu. Havada kara bir gölge belirdi. Sonra bir kuş birdenbire Roland'ın omzuna kondu.</p><p class="calibre9">Delikanlı irkilmedi. Başını bile çevirmedi. Atların bağlandığı direğe doğru giderek elini uzattı. Yavaşça, "Gel," dedi. Ve güvercin onun avucuna kondu. Kuşun bir bacağına bir kapsül bağlanmıştı. Roland kapsülü alıp açtı. İçinden sıkıca sarılmış küçücük bir kâğıt şeridi aldı. Diğer elindeki güvercini uzattı.</p><p class="calibre9">Alain de avucunu açtı. "Gel." Güvercin ona doğru uçtu. Roland attan inerken o da kuşu yatakhaneye götürdü. Kafesleri oraya, açık bir pencerenin önüne koymuşlardı. Alain ortadaki kafesin kapağını açıp elini uzattı. Yeni gelen güvercin de zıplayarak içeri girdi. Kafesteki kuşsa delikanlının avucuna sıçradı. Alain kafesin kapağını kapatıp sürgüledi. Odada ilerleyerek Bert'in ranzasına gitti. Oradaki yastığı çevirdi; altına içinde boş kâğıt şeritler ve ufacık bir dolmakalem olan küçük bir zarfı saklamışlardı. Alain kalemle bir şeridi aldı. Kalemin kendi haznesi vardı, doldurmak gerekmiyordu. Delikanlı tekrar verandaya çıktı. Roland'la Cuthbert güvercinin Gilead'dan getirdiği kâğıt şeridi inceliyorlardı. Üzerinde küçücük geometrik şekiller vardı.</p><p class="calibre9">Alain, "Ne yazıyor?" diye sordu. Şifre basitti ama Alain bunu ezberleyememişti. Bu nedenle bir bakışta mesajı okuyamıyordu. Oysa Roland'la Cuthbert şifreyi hemen öğrenmişlerdi. Alain'in yeteneği başka konularla ilgiliydi, iz sürmek, kolaylıkla 'dokunabilmek.'</p><p class="calibre9">Cuthbert, "Farson doğuya doğru gidiyor," diye okudu. "Güçleri bölündü. Biri büyük, biri küçük. Olağanüstü bir şey görüyor musunuz?" Delikanlı Roland'a baktı. Biraz alınmış gibiydi. "Olağanüstü bir şey mi? Bu da ne demek?"</p><p class="calibre9">Roland başını iki yana salladı. Bu sorunun ne anlama geldiğini o da bilmiyordu. Mesajı gönderen adamların da bilmediğinden emindi. Onlardan biri de babasıydı tabii.</p><p class="calibre9">Alain kâğıt şeritle kalemi Cuthbert'e verdi. Bert tek parmağıyla hafifçe mırıldanan güvercinin başını okşadı. Kuş batıya doğru uçmak için acele ediyormuş gibi kanatlarını açtı.</p><p class="calibre9">Cuthbert, "Ne yazayım?" diye sordu. "Aynını mı?"</p><p class="calibre9">Roland başıyla onayladı.</p><p class="calibre9">Alain, "Ama biz olağanüstü şeyler gördük," dedi. "Ve burada kötü şeyler döndüğünü de biliyoruz! Atlar... ve şu güneydeki küçük çiftlik... Adını unuttum..."</p><p class="calibre9">Cuthbert hatırlıyordu. "Rocking H."</p><p class="calibre9">"Evet, Rocking H. Orada öküzler var! Öküzler! Tanrım ben onları hiç görmedim. Sadece kitaplardaki resimleri biliyorum!"</p><p class="calibre9">Roland telaşlandı. "Hayvanları gördüğünü bilen var mı?"</p><p class="calibre9">Alain sabırsızca omzunu silkti. "Sanmıyorum. Etrafta sürücü vardı... üç, belki de dört kişi..."</p><p class="calibre9">Cuthbert yavaşça, "Evet, dört," dedi.</p><p class="calibre9">"Ama onlar bizimle ilgilenmediler. Bazı şeyleri gördüğümüz zaman bile onları farketmediğimizi sanıyorlar."</p><p class="calibre9">"Ve hep böyle de olmalı." Roland arkadaşlarını süzdü. Ama yüzünde dalgın bir ifade vardı. Sanki çok başka şeyleri düşünmüyordu. Delikanlı dönerek batan güneşe doğru baktı. Alain arkadaşının gömleğinin yakasında bir şey olduğunu gördü. Bunu aldı. Ama bu işi o kadar hızlı ve ustalıkla yaptı ki, Roland hissetmedi bile. Alain biraz da gururla, Bert bunu başaramazdı, diye düşündü.</p><p class="calibre9">"Evet ama..."</p><p class="calibre9">Roland, "Aynı mesaj," diyerek verandanın üst basamağına oturdu ve batıdaki akşama özgü o kırmızılığa baktı. "Sabırlı olun, Bay Richard Stockworth ve Bay Arthur Heath. Bazı şeyleri biliyoruz. Ve bazı başka şeylere de inanıyoruz. Ama John Farson sırf at alabilmek için buralara kadar gelir mi? Hiç sanmıyorum. Evet, atlar çok değerli. Gerçekten... Ama emin değilim. Onun için de beklememiz gerekiyor."</p><p class="calibre9">"Pekâlâ, pekâlâ. Aynı mesaj." Cuthbert kâğıt şeridi parmaklığın üzerine koyarak düzeltti. Sonra üzerine bir dizi küçük sembol yazdı. Alain bu mesajı okuyabildi. Çünkü Hambry'ye geleli beri bu diziyi birkaç kez görmüştü. "Mesajı aldık. Biz iyiyiz. Bu ara bildirilecek bir şey yok."</p><p class="calibre9">Kâğıt şerit kapsüle konup güvercinin bacağına bağlandı. Alain basamaklardan inerek hâlâ sabırla eyerinin alınmasını bekleyen Aceleci'nin yanına gitti. Güvercinini gurubun solgunlaşan renklerine doğru tuttu. "Git!"</p><p class="calibre9">Kuş kanatlarını çırparak bir anda havalandı. Arkadaşlar onu bir an görebildiler, Rengi koyulaşan gökyüzünde bir gölge gibiydi.</p><p class="calibre9">Roland güvercinin arkasından baktı. Yüzünde hâlâ o dalgın ifade . vardı. Alain kendi kendine, acaba bu akşam doğru karar verebildi mi, diye düşündü. Yaşamı boyunca o akşama kadar aklına böyle bir şey hiç gelmemişti. Geleceğini de sanmamıştı.</p><p class="calibre9">"Roland?"</p><p class="calibre9">"Hıı..." Delikanlı derin uykusundan yarı uyanan biri gibi mırıldanmıştı.</p><p class="calibre9">"İstersen onun eyerini ben çıkarayım." Alain başıyla Aceleci'yi işaret etti. "Ve kaşağılayım."</p><p class="calibre9">Roland bir süre cevap vermedi. Alain soruyu yineleyince delikanlı, "Hayır," dedi. "Bu işi ben yaparım. Bir iki dakika sonra." Ve günbatımını seyretmeyi sürdürdü.</p><p class="calibre9">Alain verandanın basamaklarından çıkarak salıncaklı sandalyesine yerleşti. Bert zaten sandığın üzerine oturmuştu. İki arkadaş Roland'ın arkasında kalıyorlardı şimdi. Cuthbert kaşlarını kaldırarak Alain'e baktı. Roland'ı işaret etti, sonra tekrar Alain'e döndü.</p><p class="calibre9">Alain de Roland'ın yakasından aldığı şeyi arkadaşına uzattı. Bu ışıkta kolaylıkla görülemeyecek bir şeydi. Ama Cuthbert'inkiler bir silahşorun gözleriydi. Delikanlı Alain'in uzattığı şeyi kolaylıkla aldı.</p><p class="calibre9">Bu uzun bir saç teliydi. Altın gibi bir tel. Alain, Bert'in yüzünden arkadaşının o saç telinin kime ait olduğunu bildiğini anladı. Hambry'ye geleli beri bir tek uzun sarı saçlı kızla karşılaşmışlardı. İki çocuk göz göze geldiler. Alain, Bert'in gözlerinde hem endişe, hem de neşe olduğunu farketti.</p><p class="calibre9">Cuthbert Algood işaret parmağını şakağına dayayarak bir tabancanın tetiğini çekiyormuş gibi yaptı.</p><p class="calibre9">Alain başını salladı.</p><p class="calibre9">Verandanın basamağında oturan ve arkası onlara dönük olan Roland hâlâ dalgın dalgın batmakta olan güneşe bakıyordu.</p><p class="calibre5" style="margin:0pt; border:0pt; height:1em"> </p><p class="calibre5" style="margin:0pt; border:0pt; height:1em"> </p><div class="mbppagebreak" id="calibre_pb_20"></div>
</body></html>
