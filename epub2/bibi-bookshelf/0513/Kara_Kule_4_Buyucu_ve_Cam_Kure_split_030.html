<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 4 Büyücü ve Cam Küre</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos1206538" class="calibre1"><span class="calibre2">
</span></p><p class="calibre12"><span class="calibre2"><span class="bold">ALTINCI BÖLÜM</span></span></p><p class="calibre3"><span class="calibre2"> </span></p><p class="calibre3"><span class="calibre2"><span class="italic">YILIN SONU</span></span></p><p class="calibre5" style="margin:0pt; border:0pt; height:1em"> </p><p class="calibre9">Artık Mejis'e fin de ano geliyordu. Orta-Dünya'nın merkezine doğru Yılın Sonu diye bilinen mevsim. Daha önce bin defa olduğu gibi yıl eriyordu. Ya da on bin defa... Veya yüz bin defa. Bunu kimse kesinlikle söyleyemezdi. Dünya geçip gitmiş, zaman garipleşmişti. Mejiis'te "Zaman suyun yüzeyindeki bir surattır," diye bir söz vardı.</p><p class="calibre9">Tarlalarda kadınlar ve erkekler sonuncu patatesleri topluyorlardı. Eldivenler giymiş, en kalın atkılarına sarılmışlardı. Çünkü rüzgâr artık kesinlikle yön değiştirmişti. Doğudan batıya doğru şiddetle esiyor, soğuk hava artık her zaman tuz kokuyordu... Gözyaşı kokusu. Los compesinos son sıralardaki ürünleri neşeyle topluyorlardı. Hasat Bayramı'nda yapacaklarından, nasipleneceklerinden söz ediyorlardı. Ama yine de rüzgârdaki sonbahara özgü o hüznü hissediyorlardı. Yıl sona eriyordu artık. Nehirdeki su gibi akarak onlardan uzaklaşıyordu. Kimse bundan söz etmiyordu ama hepsi de durumu biliyorlardı.</p><p class="calibre9">Bağlarda, bahçelerde genç adamlar gülerek en yüksek dallardaki elmaları koparıyorlardı. Son günlerde delikanlılar (şiddetli rüzgârda elma toplama işi onlara düşüyordu) bir geminin gözetleme yerindeki tayfalar gibi aşağı inip yukarı çıkıyorlardı.</p><p class="calibre9">Yukarlarında bulutsuz, ışıl ışıl mavi gökyüzünde kaz sürüleri, "Hoşçakalın," der gibi öterek güneye doğru uçuyorlardı.</p><p class="calibre9">Küçük balıkçı tekneleri karaya çekiliyordu. Havanın serin olmasına rağmen çoğu yarı çıplak sahipleri şarkı söyleyerek tekneleri kazıyıp macunluyorlardı. Balıkçılar çalışırken eski şarkıları söylüyorlardı:</p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Ben parmak mavi denizin adamıyım.</span></p><p class="calibre9"><span class="italic">Her</span>
<span class="italic">şeyi görüyorum, görüyorum.</span></p><p class="calibre9"><span class="italic">Ben Baronluk'un adamıyım,</span></p><p class="calibre9"><span class="italic">Ve gördüğüm her</span>
<span class="italic">şey benim.</span></p><p class="calibre9"><span class="italic">Ben parlak mavi körfezin adamıyım</span></p><p class="calibre9"><span class="italic">Her</span>
<span class="italic">şeyi söylüyorum, söylüyorum.</span></p><p class="calibre9"><span class="italic">Ağlarım doluncaya kadar burada kalacağım.</span></p><p class="calibre9"><span class="italic">Her</span>
<span class="italic">şey çok güzel.</span></p><p class="calibre5" style="margin:0pt; border:0pt; height:1em"> </p><p class="calibre9">Bazen rıhtımdan rıhtıma küçük graf fıçıları atılıyordu.</p><p class="calibre9">Körfezde artık daha büyük tekneler kalmıştı. Tekneler denize attıkları ağların yerini belirtecek biçimde suda geniş halkalar çiziyorlardı. Bir çoban köpeğinin koyun sürüsünün etrafında dönmesi gibi. Öğleyin denizin hafif dalgalı yüzeyi sonbaharın renkleriyle tutuşuyordu. Teknelerdeki adamlar bağdaş kurarak öğle yemeklerini yiyorlardı. Ve hepsi de gördükleri her şeyin onların olduğunu biliyorlardı...Tâ ki, sonbaharın kurşuni fırtınaları ufuktan yükselerek yaklaşıncaya ve arka arkaya öksürerek dolu ve karları tükürünceye kadar.</p><p class="calibre9">Son... Yılın Sonu.</p><p class="calibre9">Hambry sokaklarında artık geceleri Hasat lambaları yanıyor ve korkulukların elleri kırmızıya boyanıyordu. Her yerden Hasat muskaları sallanıyordu. Hem sokaklarda, hem de pazar yerinde kadınları öpüyorlardı. Çoğu zaman tanımadıkları erkekler öpüyordu onları. Cinsel ilişki hemen hemen durmuştu. Ama Hasat Gecesi (şiddetle) başlayacaktı. Bunun sonucu olarak da bir yıl sonra her zamanki gibi "Tam Toprak" çocukları dünyaya gelecekti.</p><p class="calibre9">Uçurumda atlar dörtnala deli gibi gidiyorlardı. Sanki özgürce dolaştıkları günlerin sona erdiğini anlamışlardı. (Belki de gerçekten arılıyorlardı.) Koşuyor, sonra da başlarını batıya, rüzgârın estiği tarafa doğru uzatıyorlardı. Böylece kışa arkalarını dönüyorlardı. Çiftliklerde verandalardaki sivrisinek telleri indiriliyor, yerlerine tekrar kepenkler geçiriliyordu. O çok büyük çiftliklerin geniş mutfaklarında kimse Hasat öpücüğü çalmıyordu. Küçük çiftliklerin ufak mutfaklarında da öyle.</p><p class="calibre9">Kimse seksi düşünmüyordu bile. Şimdi hazırlık yapmak, yiyecek istiflemek zamanıydı. Mutfaklarda çalışma şafaktan önce başlıyor, karanlık bastıktan çok sonralara kadar sürüyordu, içersi buhar doluyor ve sıcaklık etrafa yayılıyordu. Her taraf elma, pancar, fasulye, sivri kök ve kızarmış et kokuyordu. Kadınlar gündüz durmadan çalışıyor, geceleri de uyurgezer gibi yataklarına gidiyorlardı. Orada, ertesi gün karanlık sabah onları mutfaklarına çağırıncaya kadar birer ceset gibi yatıyorlardı.</p><p class="calibre9">Kentteki bahçelerde yapraklar yakılıyordu. Hafta geçerken yaşlı</p><p class="calibre9">Şeytan'ın suratı daha belirginleşiyordu. Elleri kırmızı korkuluklar daha sık alev alev yanan odun yığınlarının üzerine atılıyordu. Tarlalarda mısır koçanları meşaleler gibi alev alıyor, çoğu zaman korkuluklar da onlarla birlikte yanıyordu. Kızıl elleri ve beyaz şaşı gözleri sanki dalgalanıyordu. Erkekler ciddi suratlarla bu ateşlerin etrafında duruyor ve hiç konuşmuyorlardı. Hiç kimse doldurulmuş korkulukların adları ağza alınmayacak hangi eski tanrıları yatıştırmak için böyle yakıldığını açıklamıyordu. Ama hepsi de gerçeği biliyorlardı. Zaman zaman adamlardan biri usulca, charyou ağacı, diye fısıldıyordu.</p><p class="calibre9">Yılı sona erdiriyorlardı. Sona, sona.</p><p class="calibre9">Sokaklarda kâğıt fişekler patlatılıyordu. Bazen arabalara koşulmuş sakin atların şaha kalkmalarına neden olan büyük, gürültülü havai fişekleri de. Bu gürültü çocukların kahkahalarında yankılanıyordu. Ticaret Merkezi ve Yolcuların Dinlenme Yeri'nin verandalarında öpüşenler oluyordu. Ama Coral Thorin'in fahişeleri sıkılıyorlardı. (Gert Moggins gibi kibarlık budalası kadınlar kendilerinden "Pamuk-metres" diye söz ediyorlardı.) O hafta pek müşteri çıkmayacaktı.</p><p class="calibre9">Yılbaşı değildi. Mejisle kış kütüklerinin yandığı, kentin bir ucundan diğerine ambarlarda dans edildiği zaman. Ama yine de öyle sayılırdı. Bu yılın gerçek sonuydu. Charyou ağacı. Kolay Av'ın altında duran Stanley Ruis'den Fran Langlly'in Kötü Çayırlar'ın sınırındaki vaquero'larına kadar bunu herkes biliyordu. Parlak havada bir tür yankı vardı. Damarlardaki kanlarda başka yerlere duyulan özlem. Ve kalpte rüzgâr gibi şarkı söyleyen bir yalnızlık.</p><p class="calibre9">Ama bu yıl bir şey daha vardı. Kimsenin açıklayamadığı bir kötülük. Yaşamları boyunca hiç kâbus görmemiş insanlar fin de ano haftasında çığlıklar atarak uyanacaklardı. Kendilerini yumuşakbaşlı sayan erkekler yumruk yumruğa kavga edecek, üstelik bu dövüşü kendileri başlatacaklardı. Diğer yıllarda kaçmayı düşleyen mutsuz çocuklar bunu gerçekleştireceklerdi. Ve bunlardan çoğu açıkta uyudukları ilk geceden sonra bir daha geri dönemeyeceklerdi.</p><p class="calibre9">Bu mevsim her şeyde bir terslik olduğu seziliyordu, insanlar bu fi. kirlerini doğru dürüst açıklayamıyorlardı ama seziyorlardı. Yılın Sonu'ydu. Barışın da öyle. Çünkü Dış-Dünya'nın uyuklayan Mejis Baronluğu'nda Orta-Dünya'nın en büyük savaşı başlayacaktı. Kanlar buradan akacaktı. İki yıl içersinde bilinen dünya sürüklenip geçecekti. Bu kadarcık bir sürede, daha fazlası değil. Her şey burada başlayacaktı. Kara Kule gül bahçelerinin ortasında bir hayvanınkine benzeyen sesiyle bağırıyordu. Zaman suyun yüzündeki bir surattı.</p><p class="calibre9">Coral Thorin anayolda Baywiew Oteli'nden aşağıya doğru inerken Sheemie'yi farketti. Çocuk aksi yöne doğru gidiyor, Caprichoso'yu sürüyordu. Sheemie hem tiz, hem de tatlı bir sesle "Kayıtsız Aşk" şarkısını söylüyordu. Katırın sırtına vurulmuş olan fıçılar kısa bir süre önce Cöos'a götürdüklerinin yarım katı daha büyüktü.</p><p class="calibre9">Coral her işi gördürdüğü çocuğu oldukça neşeli bir tavırla selamladı. "Neşeli olmasının nedeni vardı. Eldred Jonas fin de ano başladı diye perhize girecek değildi. Ve silahşorun hayal gücü aşk konusunda topal bir adamdan beklenmeyecek kadar fazlaydı.</p><p class="calibre9">Kadın, "Sheemie!" diye seslendi. "Nereye gidiyorsun? Deniz Kıyısı'na mı?"</p><p class="calibre9">Sheemie, "Evet," dedi. "İstedikleri grafı götürüyorum. Herkes Hasat Bayramı'na gelecek! Evet, sürüyle insan. Bol bol dans edecekler. Ateş basacak. Serinlemek için graf içecekler! Ne kadar güzel gözüküyorsunuz, sai Thorin. Yanaklarınız pembe pembe. Gerçekten."</p><p class="calibre9">"Ah Tanrılar. Böyle söylediğin için çok naziksin, Sheemie." Coral'ın tebessümü göz kamaştıracak gibiydi. "Seni yağcı. Haydi, bekleme de git."</p><p class="calibre9">"Tamam. Gidiyorum."</p><p class="calibre9">Coral gülümseyerek çocuğun arkasından baktı. Sheemie, "Bol bol dans edecekler. Ateş basacak," demişti. Coral dansı pek düşünmüyordu ama bu yılkı Hasat'ın ateşli olacağından emindi. Çok çok ateşli olacaktı hem de.</p><p class="calibre9">Miguel, Sheemie'yi Deniz Kıyısı'nın önündeki kemerde karşıladı. Küçük gördüğü insanlara yaptığı gibi çocuğa da azametle baktı. İlk fıçının mantarını çıkardı, sonra da ikincisinin. İlk mantarı kokladı. İkinci fıçıya ise başparmağını sokarak düşünceli düşünceli emdi. Bu yüzden kırışık yanakları çöktü, dişsiz ağzı da. Bu haliyle çok yaşlı, sakallı bir bebeğe benziyordu.</p><p class="calibre9">Sheemie, "Çok lezzetli değil mi?" diye sordu. "Pasta kadar tatlı, değil mi, bin yıldan beri burada çalışan yaşlı ve iyi Miguel?"</p><p class="calibre9">Hâlâ başparmağını emen Miguel, Sheemie'ye ters ters baktı. "Anadale, Andale, simplon."</p><p class="calibre9">Sheemie katırı evin köşesinden dolaştırarak mutfağa götürdü. Burası okyanustan esen sert rüzgârı aldığından soğuktu. Çocuk mutfaktaki kadınlara el salladı ama işleri başından aşkın kadınların bir teki bile ona karşılık vermedi. Hatta belki de çocuğu görmediler bile. Koskocaman fırının her ocağının üstünde bir tencere kaynıyordu. Kadınlar sislerde gözüken hayaletler gibi hareket ediyorlardı. Arkalarında gömleğe benzeyen uzun, bol kollu pamuklu giysiler vardı. Saçlarını parlak renkli şeritlerle bağlamışlardı.</p><p class="calibre9">Sheemie, Capi'nin sırtından önce bir fıçıyı indirdi. Sonra da diğerini. Onları ıkına sıkına arka kapının yanındaki meşeden yapılmış dev depoya taşıdı. Deponun kapağını açarak içeriye eğildi. Sonra da eski grafın göz yaşartacak kadar keskin kokusu yüzünden geriledi.</p><p class="calibre9">İlk fıçıyı kaldırarak, "Üfff..." dedi. "İnsan bunun kokusundan bile sarhoş olur."</p><p class="calibre9">Taze graf'ı etrafa sıçratmamaya dikkat ederek depoya boşalttı. İşi bittiği sırada depo hemen hemen ağzına kadar dolmuştu. Bu da iyi olmuştu. Hasat Gecesi elma birası mutfak musluklarından su gibi akacaktı.</p><p class="calibre9">Sheemie, boş fıçıları yine katırın sırtındaki yerlerine oturttu. Kendisini gözetleyen olup olmadığını anlamak için tekrar mutfağa bir göz attı. (Ama ona bakan yoktu. O sabah Coral'ın gerizekâlı uşağına aldıran yoktu.) Çocuk geldiği yoldan dönmedi. Onun yerine Deniz Kıyısı'nın depolarının bulunduğu tarafa doğru giden yola girdi.</p><p class="calibre9">Burada üç depo vardı. Her birinin önünde kırmızı elli bir korkuluk oturuyordu. Gözlerini Sheemie'ye dikmiş gibiydiler. Çocuk ürperdi Sonra da Rhea'nın evine gidişini hatırladı. İşte o cadı insanı gerçekten korkutuyordu.</p><p class="calibre9">Ama şimdi karşısındakiler içlerine saman doldurulmuş eski giysilerdi.</p><p class="calibre9">Çocuk hafifçe, "Susan," diye seslendi.</p><p class="calibre9">Ortadaki deponun kapısı aralıktı, biraz daha açıldı. Kız alçak sesle cevap verdi. "Haydi gel. Katırı getir. Çabuk ol!"</p><p class="calibre9">Sheemie, Capi'yi saman, fasulye ve yiyecek kokan depoya soktu. Ama bunlara daha keskin bir koku da karışıyordu. Sheemie, hava fişekleri, diye düşündü. Ateş etme tozu da.</p><p class="calibre9">Sabahı son provalara katlanarak geçirmiş olan Susan ince bir sabahlığa sarınmıştı ama ayaklarında büyük, deri botlar vardı. Saçlarını kıvırmak için parlak mavi ve kırmızı kâğıtlarla sarmışlardı.</p><p class="calibre9">Sheemie kıkır kıkır güldü. "Pat'ın kızı Susan, görünüşün çok komik. Buna gülerim işte."</p><p class="calibre9">Susan, "Evet, tam bir ressamın portremi yapacağı kılıktayım," dedi. Kafası meşgul görünüyordu. "Acele etmemiz gerekiyor. Ancak yirmi dakikam var. Ondan sonra ortalarda olmadığını farkederler. Eğer o kızışmış yaşlı keçi beni ararsa durum daha da önce ortaya çıkar... Çabuk olalım."</p><p class="calibre9">Capi'nin sırtındaki fıçıları indirdiler. Susan sabahlığının cebinden kırık bir at gemi çıkararak sivri ucuyla fıçının kapağını itip çıkarmayı başardı. Gemi Sheemie'ye attı. Çocuk da diğer fıçıyı açtı. Depoya graf m ekşi elma kokusu yayıldı.</p><p class="calibre9">"Al!" Susan, Sheemie'ya yumuşak bir bez parçası attı. "Fıçının içini mümkün olduğu kadar kurulamaya çalış. Fazla titizlenmene gerek yok. Hepsi sarılı. Ama yine de emin olmalıyız."</p><p class="calibre9">Fıçıların içini sildiler. Susan her birkaç saniyede bir endişeyle katıra göz atıyordu. "Tamam. İyi. Şimdi... Burada iki tür var. Onların eksikliğini farketmeyeceklerinden eminim. Orada dünyanın yarısını doyuracak kadar malzeme olduğunu biliyorum." Loş deponun dibine kadar gitti. Tek eliyle sabahlığının eteğini tutuyor, botları takırdıyordu.</p><p class="calibre9">Geri döndüğü zaman kucağı sarılı paketlerle doluydu.</p><p class="calibre9">"Bunlar daha büyük olanlar," dedi.</p><p class="calibre9">Sheemie onları fıçılardan birinin içine yerleştirdi. On iki paket vardı Delikanlı içlerindeki şeylerin bir çocuk yumruğu büyüklüğünde olduğunu farketti. Büyük havai fişekleriydi bunlar. Çocuk ilk fıçıyı doldurup üzerini kapattığı sırada Susan bir kucak dolusu daha küçük paketle döndü. Sheemie eliyle yokladığı zaman bunların da küçük havai fişekleri olduğunu anladı. Hem patlıyor, hem de renkli alevler çıkarıyorlardı.</p><p class="calibre9">Susan çocuğa fıçıları tekrar katırın sırtına yüklemesi için yardım etti. Hâlâ sık sık kapıya çabucak bir göz atıyordu. Fıçılar Caprichoso'nun iki yanına bağlandığı zaman ancak rahat bir soluk aldı. Ellerinin üzerleriyle alnındaki terleri sildi. "Çok şükür, işin bu bölümü bitti. Şimdi onları nereye götüreceğini biliyorsun değil mi?"</p><p class="calibre9">"Evet, Pat'ın kızı Susan. Bar K.'ye. Dostum Arthur Heath onları güvenli bir yere koyacak."</p><p class="calibre9">"Peki, biri sana o tarafta ne işin olduğunu sorarsa?"</p><p class="calibre9">"İç-Dünya'dan çocuklara tatlı graf götürdüğümü söyleyeceğim. Çünkü onlar panayır için kente inmekten vazgeçtiler... Ama onlar neden kente gelmiyorlar, Susan? Panayırlardan, bayramlardan hoşlanmıyorlar mı?"</p><p class="calibre9">"Bunu yakında öğreneceksin. Şimdi bu konuyla ilgilenme, Sheemie. Haydi. Artık gitsen iyi olur."</p><p class="calibre9">Ama çocuk kımıldamadı.</p><p class="calibre9">Susan sabırsızlanmamaya çalıştı. "Ne oldu? Ne var Sheemie?"</p><p class="calibre9">"Senden bir fin de ano öpücüğü alacağım. Gerçekten." Sheemie'nin suratı pancar gibi kızarmıştı.</p><p class="calibre9">Susan istememesine rağmen güldü. Sonra ayaklarının ucunda yükselerek çocuğun ağzının kenarına bir öpücük kondurdu. Sheemie böylece ateş yüküyle Bar K.'ye uçarcasına gitti.</p><p class="calibre5" style="margin:0pt; border:0pt; height:1em"> </p><p class="calibre9">Reynolds ertesi gün atını dörtnala sürerek Citgo'ya gitti. Yüzün bir eşarbı sarmıştı. Sadece gözleri gözüküyordu. Tarım arazisi mi yoksa deniz kıyısı mı olduğu anlaşılmayan bu lanet olasıca bu yerden ayrıldığı zaman çok sevinecekti. Isı o kadar düşük değildi. Ama rüzgâr denizden estiği zaman insanın suratını ustura gibi kesiyordu. Hepsi bu kadar da değil. Hasat yaklaşırken Hambry'ye, hatta bütün Mejis'e garip bir hava çökmüştü. Reynolds'ın hoşuna gitmeyen bir şeyler vardı Roy da aynı şeyleri hissediyordu. Reynolds bunu arkadaşının gözlerinden anlıyordu.</p><p class="calibre9">Şu üç bebek şövalye rüzgârda uçuşan küllere dönüştükleri ve bu yer de bir anı olarak kaldığı zaman çok sevinecekti.</p><p class="calibre9">Reynolds harap rafinerinin önündeki araba parkında atından inerek hayvanı paslı bir hurdaya bağladı. Arkasındaki Chevrolet yazısı zorlukla okunuyordu. Kovboy sonra petrol alanına doğru gitti. Rüzgâr çok şiddetliydi, arkasındaki koyun postundan cekete rağmen yine de donuyordu. Şapkasını uçmaması için kulaklarına kadar indirdi. Kendini aynada göremediği için memnundu. Herhalde bu haliyle kahrolasıca bir çiftçiye benziyordu.</p><p class="calibre9">Ama alanda durum iyiydi...Yani kimse yoktu. Rüzgâr borunun iki yanındaki çam dallarının aralarından geçerken insana yalnızlığını hatırlatan, iç çekişine benzer bir ses çıkarıyordu. İnsan böyle ağır ağır yürürken on iki çift gözün kendisini gözetlediğini fark bile etmezdi.</p><p class="calibre9">Reynolds, "Hey!" diye bağırdı. "Oradan çık da biraz konuşalım, ahbap!"</p><p class="calibre9">Bir an ona karşılık veren olmadı. Sonra Piyano Çiftliği'nden Hiram Quint ve Yolcuların Dinlenme Yeri'nden Barkie Callahan eğilerek ağaçların arasından çıktılar. Reynolds hem hayret, hem de alayla, kahretsin, diye düşündü. Bir kasapta bile bu kadar sığır eti yok.</p><p class="calibre9">Quint pantolonun beline eski, berbat bir silah sokmuştu. Reynolds bu tür bir silahı yıllardan beri görmemişti. Kendi kendine, Quint'in şansı varsa, tetiği çektiği zaman doğru dürüst ateş edemez, dedi. Ama şansı yoksa silah yüzünde patlar ve onu kör eder.</p><p class="calibre9">Sonra, "Her şey yolunda mı?" diye sordu.</p><p class="calibre9">Quint, Mejis lehçesiyle bir şeyler söyledi. Barkie onu dikkatle dinledi, sonra da, "Her şey yolunda, sai," dedi. "Söylediğine göre hem o, hem de adamları sabırsızlanmaya başlıyorlarmış." Barkie neşeyle gülüyordu, yüzünden silahşora neler söylediği anlaşılmıyordu.</p><p class="calibre9">Üç adam ağaçların arasından ilerlediler. Roland'la Susan'ın gördükleri hemen hemen otuz tankerin yerinde şimdi altı tane vardı. Bu tankere petrol doldurulmuştu. Adamlar yere oturmuşlardı. Bazıları sombrero'larını suratlarına çekmiş uyukluyorlardı, Çoğunun hurda tabancası Quint'in belindeki kadar işe yarayabilirdi ancak. Birkaçı bolas girmişlerdi. Reynolds bir bakıma bunların daha etkili olacağını düşündü.</p><p class="calibre9">Sonra Barkie'ye döndü. "Şu Lord Perth'e söyle. Çocuklar geldikleri takdirde pusuya düşürülecekler. Bu işi doğru dürüst yapmaları için de bir tek şansları var."</p><p class="calibre9">Barkie, Quint'le konuşmaya başladı. Adam sırıttı ve ortaya insanı korkutan sarılı karalı sivri dişleri çıktı. Quint kısaca bir şey söyledi. Sonra ellerini yukarıya, ağzının hizasına kaldırarak yumruklarını sıktı. Üzerleri yaralı, dev gibi yumruklarıyla görünmeyen bir düşmanın boynunu kırarmış gibi yaptı. Barkie onun sözlerini çevirmeye başlarken Clay Reynolds elini sallayarak onu susturdu. Bir tek' sözcüğü anlamıştı. Bu da yeterliydi. Muerto sözcüğü.</p><p class="calibre9">Rhea bayramdan önceki o haftayı cam kürenin önünde geçirdi. Kürenin derinliklerine bakıyordu. Cadı, bir ara zaman ayırarak Ermot'un kafasını siyah iplikle beceriksizce yılanın gövdesine dikmişti. Çürümeye başlayan sürüngeni boynuna dolayarak küreye bakıyor ve hayaller kuruyordu. Zaman geçerken yılandan yükselen kokunun farkında bile değildi. Musty iki defa ona yaklaşarak yiyecek istediğini belirtmek için miyavladı. Ama Rhea iki sefer de bu başbelası yaratığa hiç bakmadan ona vurarak yanından uzaklaştırdı. Büyücü gitgide daha sıskalaşıyordu. Gözleri iyice çukura kaçmıştı. Yatak odasının kapısında asılı olan filenin içindeki kurukafaların gözçukurlarına benziyorlardı. Kucağında küreyle otururken bazen uyukluyordu. Pis kokan yılan derisini boynuna dolamış halde başı önüne düşüyor, sivri çenesi göğsüne batıyordu. Buruşuk, gevşek dudaklarının arasından salyaları akıyordu. Ama tam anlamıyla uyumuyordu. Görülecek çok şey vardı. Ne çok şey.</p><p class="calibre9">Onları seyretmek de onun elindeydi. Artık son günlerde görülen pembe sislerinin açılması için elleriyle işaretler yapmasına gerek kalmıyordu. Baronluk'un bütün kötülükleri, önemsiz (ya da önemli) sümükleri, yalanları ve aldatmacıları karşısındaydı. Büyücünün gördüklerinin çoğu küçük ve aşağılatıcı olaylardı. Mastürbasyon yapan çocuklar, kocalarının ceplerini karıştırarak daha fazla para ya da tütün arayan kadınlar, Deniz Kıyısı'nda, Rimer'in yolundan çabuk çekilmediği için tekmelediği bir hizmetçi kızın adamın yastığına tükürmesi vb.</p><p class="calibre9">Bütün bunlar Rhea'nın geride bıraktığı toplum konusundaki fikirlerini destekliyordu. Cadı bazen çılgın gibi gülüyordu. Bazen da cam kürede gördüğü insanlarla konuşuyordu. Sanki onu duyabilirlermiş gibi. Büyücü, Hasat'tan önceki haftanın üçüncü günü artık tuvalete gitmekten vazgeçti. Oysa küreyi de birlikte götürebilirdi. Artık ekşi ekşi idrar kokuyordu.</p><p class="calibre9">Dördüncü gün Musty yanına gelmez oldu.</p><p class="calibre9">Rhea küreye bakarak hayal kuruyor ve bu düşlerin içinde kendini kaybediyordu. Olanları görmenin verdiği önemsiz zevk yüzünden pembe topun canının kırışık kalıntılarını çaldığının farkında değildi. Farkında olsaydı herhalde bunun adil bir alışveriş olduğunu düşünürdü. Gölgelerin arasında insanların yaptıkları her şeyi görüyordu. Onu ilgilendiren tek şey de buydu. Ve yaşam gücünün bunun için adil bir karşılık olduğunu düşünürdü.</p><p class="calibre9">Çocuk, "Dur," dedi. "Kahretsin! Bırak da onu ben yakayım!" Jonas konuşan çocuğu görseydi onu tanırdı. Bu, yolun karşı tarafından silahşora kesik köpek kuyruğunu sallayarak, "Biz de sizin gibi Büyük Tabut Avcıları'yız!" diye bağıran yaramazdı.</p><p class="calibre9">Bu "sevimli" çocuğun azarladığı küçük ise onun arkadaşıydı, iki küçük haylaz aşağı pazarın arkasındaki sakatatçıdan bir parça karaciğer çalmışlardı. Şimdi ikinci çocuk bunu diğerine vermek istemiyordu. Birinci çocuk onun kulağını yakaladığı gibi büktü. Diğeri ulur gibi bağırarak karaciğer parçasını uzattı. Elinin kirli eklemlerinin arasından koyu bir renk kan akıyordu.</p><p class="calibre9">Birinci çocuk karaciğer parçasını aldı. "İşte böylesi daha iyi. Burada kimin capataz olduğunu unutmamalısın."</p><p class="calibre9">İki çocuk aşağı pazarda bir pasta tezgâhının gerisindeydiler. Sık taze ekmek kokusu tek gözü kör, uyuz bir sokak köpeğini oraya dikmişti. Şimdi çocuklara açlıkla karışık bir umutla bakıyordu.</p><p class="calibre9">Çiğ etin ortasında bir yarık vardı. Bu küçük itler oraya yeşil, büyük bir havai fişeği sokmuşlardı. Bunun altında karaciğer hamile bir kadının karnı gibi kabarmıştı. İlk çocuk kükürtlü bir kibrit çıkardı. Onu çıkık dişlerinin arasına sıkıştırarak yaktı.</p><p class="calibre9">Yakınlarında duran üçüncü bir çocuk hem umut, hem de beklentinin verdiği heyecanla, "O eti asla almaz," dedi.</p><p class="calibre9">Birinci çocuk, "Bu sıskalıkla mı?".diye cevap verdi. "Pekâlâ alacak. Seninle bahse girerim. Benim iskambillere karşılık senin atkuyruğun."</p><p class="calibre9">Üçüncü küçük bunu düşündü, sonra da, "Hayır," anlamında başını salladı.</p><p class="calibre9">İlk küçük hayta sırıttı. "Sen akıllı bir çocuksun." Ve gürültüyle patlayan türdeki havai fişeğini tutuşturdu. Sonra köpeğe, "Hey, ahbap," diye seslendi. "Güzel bir parça ister misin? Al bakalım!"</p><p class="calibre9">Çiğ karaciğer parçasını fırlattı. Sıska köpek hışırdayarak yanan hava fişeğine aldırmadı bile. İleri atıldı. Sağlam tek gözünü günlerden beri gördüğü ilk doğru dürüst yiyeceğe dikmişti. Hayvan ciğeri havada kaparken çocukların içine sıkıştırdıkları havai fişeği patladı. Bir gümbürtü duyuldu ve alevler çıktı. Köpeğin kafasının çenesinden aşağı kısmı paramparça oldu. Hayvan bir an orada öyle durdu. Kanları akıyor, çocuklara sağlam tek gözüyle bakıyordu. Sonra yere yığıldı.</p><p class="calibre9">Birinci çocuk sevinçle, "Söylemedim mi?" dedi. "Onun eti kapacağını söylemedim mi? Bize mutlu Hasat'lar. Öyle değil mi?"</p><p class="calibre9">Bir kadın sert sert, "Orada ne yapıyorsunuz, çocuklar?" diye bağırdı. "Defolun leş kargalar!"</p><p class="calibre9">Çocuklar gıdıklar gibi sesler çıkararak güldüler ve öğleden sonrasının parlak güneşine fırladılar. Gerçekten de sesleri leş kargalarınkine benziyordu.</p><p class="calibre9">Alain'le Cuthbert atlarını Eyebolt Kanyonu'nun ağzında durdurdular. Rüzgâr incecik'in sesini onlardan uzaklara uçuruyordu ama yine de bu gürültü insanın kafasına dolarak vızıldıyor, dişlerini takırdatıp duruyordu.</p><p class="calibre9">Cuthbert sıktığı dişlerinin arasından, "Bundan nefret ediyorum' dedi. "Tanrılar! Çabuk olalım!"</p><p class="calibre9">Alain, "Evet," diye başını salladı. İki genç atlarından indiler. Çiftçi ceketleri yüzünden tıknaz duruyorlardı. Atlarını uçurumun ağzındaki bir çalıya bağladılar. Normal zamanlarda hayvanlarını bağlamalarına pek gerek olmazdı. Ama atların o iniltiyle gıcırtı arası sesten kendileri kadar nefret ettiğinin farkındaydılar. İncecik sanki Cuthbert'in kafasının içinde konuşuyor, o iniltiye benzeyen iğrenç, ikna edici sesiyle onu çağırıyordu.</p><p class="calibre9">Cuthbert, "Ben neyi bekliyorum?" diye mırıldandı.</p><p class="calibre9">"Ha?"</p><p class="calibre9">"Burada ne bekliyoruz, dedim. Şu işi yapalım ve buradan çabucak cehennem olup gidelim."</p><p class="calibre9">İki delikanlı eyer çantalarından pamuklu kumaştan yapılmış küçük birer torba aldılar. Torbaların içinde küçük havai fişeklerinden çıkarılmış barut vardı. Sheemie fişekleri iki gün önce getirmişti. Alain bıçağını çıkarıp dizüstü çöktü ve sürünerek geri geri gitmeye başladı. Çalının altında mümkün olduğu kadar uzun bir çukur açmaya çalışıyordu.</p><p class="calibre9">Cuthbert, "Derin olsun," dedi. "Tozun rüzgârda uçmasını istemeyiz."</p><p class="calibre9">Alain kendisinden beklenmeyecek bir öfkeyle arkasına baktı. "Bunu sen yapmak ister misin? Böylece işin doğru dürüst yapıldığından emin olursun."</p><p class="calibre9">Cuthbert, bu incecik'in işi, diye düşündü, Alain'i de etkiliyor.</p><p class="calibre9">Sonra alçakgönüllü bir tavırla, "Hayır, Al," dedi. "Hem kör, hem de gerizekâlı biri için bayağı başarılı oluyorsun sayılır."</p><p class="calibre9">Alain bir an daha ona öfkeyle baktıktan sonra gülerek çalının altını kazmayı sürdürdü. "Sen çok genç öleceksin, Bert."</p><p class="calibre9">"Evet, herhalde." Cuthbert de dizüstü çökerek arkadaşının peşinden sürünmeye başladı. Çukura barut döküyor, incecik'in ikna edici, gıcırtılı sesini duymamaya çalışıyordu. "Hayır, barut tozu uçmaz. Tabii rüzgâr fırtınaya dönüşürse o başka. Ama yağmur yağarsa çalı demeti de bir işe yaramaz. Eğer yağmur yağarsa..." Sonra kendi kendine, bunu düşünme, dedi. Bu ka. Çocuklar on dakika içersinde çalı engelinin iki yanındaki küçük deliklere barut doldurdular. Ama bu süre onlara çok daha uzunmuş gibi geldi. Galiba atlara da öyle. Hayvanlar dizginlerini iyice germiş, aklarını sabırsızca yere vuruyor ve gözlerini deviriyorlardı. Kulakları kısılıp geriye yatmıştı. Cuthbert'le Alain atları çözerek sırtlarına atladılar Cuthbert'in atı iki defa geriledi... Delikanlıya hayvan titriyormuş gibi geldi.</p><p class="calibre9">İlerde bir yerde parlak güneş çelikten yansıyordu. Yani Darağacı</p><p class="calibre9">Kayası'ndaki tankerlerden. Taşıtları mümkün olduğu kadar kumtaşı kayanın arkasına sıralamaya çalışmışlardı. Ama güneş yükseldiği zaman kayanın gölgesi kayboluyor, tankerler ortaya çıkıyordu.</p><p class="calibre9">Geri dönerlerken Alain, "Buna inanamıyorum," dedi. Onlarınki uzun bir yolculuk olacaktı. Gözükmemek için Darağacı Kayası'nın uzağından bir kavis çizeceklerdi. "Bu adamlar bizim kör olduğumuzu sanıyorlar."</p><p class="calibre9">Cuthbert, "Onlar bizim aptal olduğumuza inanıyorlar," diye hatırlattı. "Ama galiba ikisi aynı şey." Eyebolt Kanyonu geride kalmaya başladığı için rahatlamıştı. İçinden, birkaç gün sonra gerçekten oraya girecek miyiz, diye sordu. Uçurumun içine? Atlarla lanet olasıca gölcüğün başladığı yere, aramızda birkaç metre kalıncaya kadar yaklaşacak mıyız? Buna inanamıyorum... Cuthbert buna inanmaya başlamadan önce kendini zorlayarak bu konuyu düşünmemeye çalıştı.</p><p class="calibre9">Alain uçurumun gerisindeki ağaçlığı işaret etti. "Darağacı Kayası'na doğru başka atlılar da gidiyor. Onları görüyor musun?"</p><p class="calibre9">Adamlar uzaktan karıncalar kadar küçücük gözüküyorlardı. Ama Bert onları kolaylıkla görüyordu. "Nöbet değiştiriyorlar. Önemli olan onların bizi görememeleri. Bizi farkedemezler değil mi?"</p><p class="calibre9">"Burada mı? Hayır, imkânsız."</p><p class="calibre9">Cuthbert de aynı fikirdeydi.</p><p class="calibre9">Alain, "Hasat zamanı hepsi burada olacaklar değil mi?" diye sordu. "Birkaçını yakalamanın bize hiçbir yararı olmaz."</p><p class="calibre9">"Evet. Burada olacaklarından eminim."</p><p class="calibre9">"Jonas ve arkadaşları?"</p><p class="calibre9">"Onlar da."</p><p class="calibre9">Gitgide Kötü Çayırlar'a yaklaşıyorlardı. Rüzgâr zalimce suratlarına vuruyor, gözlerini yaşartıyordu. Ama Cuthbert buna aldırmıyordu. İncecik'in sesi çok uzaklardan gelen hafif bir vızıltıya dönüşmüştü. Çok geçmeden duyulmaz olacaktı. Şu ara Cuthbert'i mutlu etmek için bu yeterliydi.</p><p class="calibre9">"Bu işi başarabilecek miyiz dersin, Bert?"</p><p class="calibre9">Bert, "Bilmiyorum," dedi. Sonra kuru çalı demetlerinin altındaki barut doldurulmuş çukuru düşünerek güldü. "Ama sana bir tek şey söyleyeceğim, Al. Hepsi de geldiğimizi, burada olduğumuzu öğrenecekler"</p><p class="calibre9">Orta-Dünya'daki bütün Baronluklar'da olduğu gibi Mejis'de de bayramdan önceki haftanın daha çok siyasi bir havası vardı. Baronluk'un uzak köşelerinden önemli kişiler geliyor, birçok görüşme yapılıyordu. Böylece Hasat Bayramı günü yapılacak görüşmeye hazırlık oluyordu. Bu toplantılarda Susan'ın da bulunması gerekliydi, Belediye Başkanı'nın erkeklik gücünün süslü bir kanıtı olarak. Olive de oradaydı. Sadece kadınların anlayabileceği sessiz, acımasız bir komedi oynanıyordu. Kızla kadın yaşlıca papağanın iki yanında oturuyorlardı. Susan fincana kahve koyuyor, Olive pasta veriyordu. İkisi de hazırlanmasıyla hiçbir ilgileri olmayan yiyecek ve içecek konusundaki övgüleri zarifçe Kabul ediyorlardı.</p><p class="calibre9">Susan gülümseyen Olive'in mutsuz yüzüne bakmakta zorluk çekiyordu. Kocası Pat Delgado'nun kızıyla asla yatamayacaktı... ama sai Thorin bunu bilmiyordu. Susan gözucuyla Olive'e baktığı zaman Roland'ın o gün uçurumda kendisine söylediği sözü hatırlıyordu. "Onu bir an annem sandım." Ama sorun da buydu zaten, öyle değil mi? Olive Thorin hiç kimsenin annesi değildi. Zaten bu korkunç olayın kapısını açan da buydu.</p><p class="calibre9">Susan'ın yapmayı düşündüğü çok şey vardı. Ama Belediye Başkanı'nın evindeki faaliyetler yüzünden ancak Hasat'a üç gün kala beklediği fırsatı yakalayabildi. Son görüşmeden sonra Aplikeli Pembe Tuvalet'i çıkardı. (Bu giysiden öyle nefret ediyordu ki! Hepsinden de nefret ediyordu!) Çabucak kot pantolon, sade bir binici gömleği ve çiftçi ceketi giydi. Saçlarını örecek zamanı yoktu. Çünkü Belediye Başkanı'nın vereceği çay partisi için geri dönmesi gerekiyordu. Ama Maria, Susan'ın saçlarını geriye çekerek bağladı. Kız da kısa bir süre sonra ebediyen terkedeceği eve gitti.</p><p class="calibre9">Susan'ın işi ahırın arkasındaki odada, babasının büro olarak kullandığı yerdeydi. Ama önce eve girdi ve umduğu o sesi duydu. Halasının ıslığa benzeyen, nazik horultularını. Harika!</p><p class="calibre9">Susan bir dilim ekmekle bal aldı, ambar ve ahır olarak kullanılan yere gitti. Ekmeği rüzgârın bahçede kaldırdığı toz bulutlarından mümkün olduğunca korumaya çalışıyordu. Halasının korkuluğu bahçedeki direğinde takırdayarak sallanıyordu.</p><p class="calibre9">Ahırın güzel kokulu gölgelerinin arasına girdi. Pylon ve Felicia ona, "Merhaba," dermiş gibi kişnediler. Kız da ekmeğin geri kalan kısmını onların arasında pay etti. Hayvanların hoşuna gitti bu. Susan özellikle Felicia'yı okşadı. Çünkü çok yakında onu geride bırakacaktı.</p><p class="calibre9">Babası öldüğünden beri o küçük büroya girmemişti. Şimdi mandalı açarak içeri süzülürken hissettiği o acıyı duymamak için. Dar pencereler örümcek ağlarıyla kaplanmıştı. Ama yine de camlardan içeriye sonbaharın parlak ışığı süzülüyordu. Işık kızın kültablasındaki pipoyu görmesine yetti de arttı bile. Kırmızı pipo babasının en sevdiği şeydi. Ondan, "Benim kafa pipom," diye söz ederdi. Yazı masasının arkasındaki iskemleye bir dizgin parçası asılmıştı. Herhalde babası bunu gaz lambasının ışığında tamire çalışıyordu. Bu işe ertesi gün devam etmeye karar vermişti... ve sonra yılan Okyanus Köpüğü'nün toynaklarının altında dans etmiş ve ertesi gün de bir daha gelmemişti. Pat Delgado için yarınlar yoktu artık.</p><p class="calibre9">Susan hafif, titrek bir sesle, "Ah, babacığım," dedi. "Seni öyle özlüyorum ki."</p><p class="calibre9">Masaya giderek elini üzerine sürdü ve tozda izler bıraktı. Babasının iskemlesine oturup altında gıcırdamasını dinledi. Babası oturduğu zaman da böyle olurdu. Susan orada öyle beş dakika oturarak ağladı.</p><p class="calibre9">Yumruklarını küçük bir çocuk gibi gözlerine bastırmıştı. Ama tabii şimdi onu bu halde yakalayacak, kucağına oturtacak ve teselli edecek iri Pat yoktu. Onu çenesinin altındaki duyarlı yerden öperken bıyığıyla gıdıklayacak ve gözyaşlarının kahkahalara dönüşmesini sağlayacak babacığı. Zaman suyun yüzündeki bir surattı. Kızın bu kez gördüğü de babasının yüzüydü.</p><p class="calibre9">Sonunda gözyaşları kesilerek burun çekmeye dönüştü. Susan çekmeleri teker teker açmaya başladı. Birkaç pipo daha buldu. Bunlardan çoğu babası saplarını çiğnediği için işe yaramaz hale gelmişti. Sonra bir şapka, Susan'ın bebeklerinden biri. (Bebeğin bir kolu kırıktı. Pat'in zaman bulup bunu tamir edemediği anlaşılıyordu.) Tüy kalemler. Küçük bir cep şişesi. Şişe boştu ama ağzı hâlâ hafifçe viski kokuyordu. En önemli şey alt çekmedeydi. Bir çift mahmuz. Bunlardan birinde hâlâ o yıldız biçimi parça vardı. Ama diğerininki kırılmıştı.</p><p class="calibre9">Susan o gün uçurumda, "Babam burada olsaydı..." diye başlamıştı. Roland da, "Ama o burada değil," demişti. "Baban öldü."</p><p class="calibre9">Bir çift mahmuz. Kırılmış bir yıldız.</p><p class="calibre9">Kız mahmuzları avucunda zıplattı. Gözlerinin önünde bir sahne belirmişti. Okyanus Köpüğü ürkerek şaha kalkıyor, babasını sırtından atıyordu. (Pat'in mahmuzlarından biri üzengiye takılınca yıldız fırlıyordu.) At sendeliyor ve yanlamasına adamın üzerine devriliyordu. Susan bütün bunları olanca canlılığıyla görüyordu. Ama Fran Lengyll'in ona söz ettiği yılan bu sahnede yoktu. Kız onu hiç göremiyordu.</p><p class="calibre9">Susan mahmuzları bulduğu yere bıraktı. Yazı masasının sağındaki rafa baktı. Ellerini ustalıkla kullanan Pat Delgado'nun kolaylıkla erişebileceği bir yerdeydi. Rafa deri kaplı hesap defterleri dizilmişti. Kâğıt üretmeyi unutmuş bir toplum için bir hazineydi bu raf. Susan'ın babası hemen hemen otuz yıl Baronluk'un atlarını kontrol etmişti. İşte safkan atların listesi olan bu defterler de bunu kanıtlıyordu.</p><p class="calibre9">Susan son defteri alarak sayfaları karıştırmaya başladı. Bu sefer babasının elyazısını gördüğü zaman duyduğu acıyı adeta memnunlukla karşıladı. Özenle yazılmış yazılar, nedense daha güvenle deftere geçirilmiş sayılar.</p><p class="calibre9">HENRIETTA iki (2) tay doğurdu; ikisi de sağlıklı. DELIA ölü bir tay doğurdu. (DEĞİŞİM GEÇİRMİŞ) Safkan YOLANDA güzel bir ERKEK TAY doğurdu.</p><p class="calibre9">Hepsinin yanında birer tarih vardı. Ne kadar düzenli bir adamdı Pat. Çok dikkatli. Çok...</p><p class="calibre9">Susan birdenbire durakladı. Orada ne yaptığını tam anlamıyla bilmemesine rağmen aradığını bulmuştu. Babasının defterinin son on iki sayfası yırtılmıştı. Son defterin sayfaları.</p><p class="calibre9">Bunu kim yaptı? Herhalde babam değil. Pat her şeyi kendi kendine öğrenmişti. Kâğıtlara tapardı o. Bazı insanların tanrılara ya da altına tapmaları gibi.</p><p class="calibre9">Bunu neden yaptılar?</p><p class="calibre9">Bu sorunun cevabını bildiğimi sanıyorum. Atlar yüzünden yapıldı bu. Uçurumda fazla at vardı. Ve hayvan yetiştiriciler... Lengyll, Croydon, Renfrew safkan atlar ve değişim geçirenlerden söz ederken yalan söylediler. Babamın yerine geçen Henry Wertner de öyle...</p><p class="calibre9">Babam burada olsaydı...</p><p class="calibre9">Ama burada değil. O öldü.</p><p class="calibre9">Susan, Roland'a Fran Lengyll'in babasının ölümü konusunda yalan uydurduğuna inanamayacağını söylemişti... Ama şimdi inanıyordu.</p><p class="calibre9">Tanrılar yardımcım olsun, buna inanabiliyorum!</p><p class="calibre9">"Burda ne yapıyorsun?"</p><p class="calibre9">Susan küçük bir çığlık atarak elindeki defteri düşürdü ve hızla döndü. Cordelia arkasında soluk siyah giysilerinden biriyle orada duruyordu. Elbisenin üst düğmesi açıktı. Kız halasının sade beyaz pamuklu gömleğinin yukarsından iyice belirginleşmiş olan köprücük kemiklerini görebiliyordu. O kemikleri farkettiği zaman ancak Cord Hala'nın son üç ay içersinde ne kadar zayıflamış olduğunu anladı. Cordelia'nın sol yanağında bir yastığın kırmızı izi kalmıştı. Bir tokat izi gibi. Çürümüş gibi gözüken koyu renk çukurlarında gözleri bir tuhaf parlıyordu.</p><p class="calibre9">"Cord Hala! Beni şaşırttın. Sen..."</p><p class="calibre9">Cordelia, "Burada ne yapıyorsun?" diye tekrarladı.</p><p class="calibre9">Susan eğilerek defteri yerden aldı. "Babamı anmaya geldim." Defteri rafa eski yerine koydu. Son sayfaları kim yırtmış olabilir, diye düşünüyordu. Langyll? Rimer? Sanmıyorum. Bunu şimdi karşımda duran bu kadın yaptı sanırım. Belki de bir tek kızıl altın parçası için! Herhalde altını para kutusuna atarken de, "Hiçbir şey sorulmadı," dedi. "Hiçbir şey söylenmedi. Onun için de her şey yolunda." Tabii altının sahte olup olmadığını anlamak için kutuya atmadan önce kenarını dişlemistir."</p><p class="calibre9">"Babanı hatırlıyorsun demek? Ondan af dilemelisin. Gerçekten. Çünkü onun yüzünü unuttun. Unuttun ya! İşte en acısı da bu, Sue."</p><p class="calibre9">Susan halasına sadece baktı.</p><p class="calibre9">Cordelia sinirli sinirli, "Bugün onunla beraber miydin?" diye sordu. Elini yanağına götürerek yüzündeki kırmızı yastık izini ovalamaya başladı. Susan onun giderek kötüleştiğini anladı. Halası Jonas'la Coral Thorin hakkındaki dedikodular başlayalı beri iyice dengesini kaybetmişti. "Yine o Dearborn'la mıydın? Neyse, bunu şimdi anlayacağım..."</p><p class="calibre9">Kadın kayarcasına yaklaştı. Göğsü açık siyah elbisesiyle bir hayalete benziyordu. Susan onu geri itti. Korku ve tiksintisi yüzünden şiddetle hem de. Cordelia örümcek ağları kaplamış pencerenin yanındaki duvara çarptı.</p><p class="calibre9">Susan, "Asıl sen af dilemelisin!" diye homurdandı. "Bu yerde kızıyla böyle konuştuğun için! Bu yerde!" Önce hesap defterlerinin bulunduğu rafa baktı. Sonra da halasına. Cordelia Delgado'nun suratındaki ihtiyatla karışık korku ona bütün bilmek istediklerini, gerekli olan her şeyi açıkladı. Cordelia ağabeysinin öldürülmesi olayına, bu cinayete katılmamıştı. Zaten Susan da buna inanamazdı. Ama kadının bu konuda bazı bildikleri vardı. Evet, bazı şeyler biliyordu o.</p><p class="calibre9">Cordelia, "Seni sadakatsiz, dişi köpek," diye fısıldadı.</p><p class="calibre9">Susan, "Hayır," dedi. "Ben her zaman sadık kaldım."</p><p class="calibre9">Birdenbire bunun doğru olduğunu anladı, anlayınca da omuzlarından ağır bir yük kalktı sanki. Büronun kapısına gitti. Orada durarak halasına döndü. "Burada son gecemi geçirdim. Bir daha böyle sözleri dinleyecek değilim. Ve seni bu halde görmek de istemiyorum. Bu halin kalbimi sızlatıyor ve küçüklüğümden beri sana beslediğim sevgiyi çalıyor. O günlerde bana annelik etmek için elinden geleni yapardın."</p><p class="calibre9">Cordelia, Susan'a bakmak ona acı veriyormuş gibi elleriyle yüzünü örttü. Sonra, "Defol!" diye haykırdı. "Deniz Kıyısı'na git! Ya da o çoçukla nerde sevişiyorsan oraya! Şu fahişelere benzeyen suratını bir daha görmezsem yaşamımın pek güzel olduğunu düşüneceğim!"</p><p class="calibre9">Susan, Pylon'u ahırdan çıkardı. Atı avluya götürdüğü sırada hıçkırmaktan neredeyse hayvanın sırtına binemeyecekti. Ama bindi ve kalbindeki acıya rağmen rahatlamış olduğunu da inkâr edemedi. Anayola saparak Pylon'u mahmuzladığı zaman dönüp arkasına bakmadı.</p><p class="calibre5" style="margin:0pt; border:0pt; height:1em"> </p><p class="calibre9">Olive Thorin ertesi sabah o karanlık saatte artık yalnız yattığı odadan usulca çıktı. Kocasıyla hemen hemen kırk yıl paylaştığı odaya gitti. Yer çıplak ayaklarının altında buz gibiydi. Karyolanın yanına geldiğinde titremeye başlamıştı... Ama titremesinin tek nedeni soğuk zemin değildi. Olive gecelik takkesiyle horlayan sıska adamın yanına uzandı. Thorin diğer tarafa dönerken dizleri ve sırtı çatırdadı; kadın ona sokularak sıkıca sarıldı. Davranışlarının ihtirasla ilgisi yoktu. Sadece arkası ona dönük olan adamın sıcaklığını paylaşmak istemişti. Thorin'in dar göğsü ellerinin altında kalkıp iniyordu. Kadın bu göğsü kendi tombul göğüsleri kadar iyi tanırdı. Olive biraz sakinleşti. Belediye Başkanı kımıldandı. Olive bir an onun uyanacağını -ve tanrılar biliyor ya, çok uzun bir süreden beri ilk kez aynı yatağı paylaştıklarını farkedeceğini sandı.</p><p class="calibre9">Olive, evet, uyan, diye düşündü. Kocasını kendisi uyandırmazdı, bundan çekiniyordu. Bütün cesareti buraya gelinceye kadar tükenmişti. Yaşamı boyunca gördüğü en korkunç rüyalardan sonra karanlıkta usulca buraya gelebilmişti. Kocası uyanırsa bunu işaret olarak alacak ve Half'a rüyasını açıklayacaktı. Olive rüyasında altın gözlü, zalim bir zümrüdü anka görmüştü. Kuş, kanatlarından kanlar damlayarak Baronluk'un üzerinde uçuyordu.</p><p class="calibre9">Kocasına, "Kuşun gölgesinin düştüğü her yerde kan vardı," diyecekti. "Ve gölgesi her yere düşüyordu. Baronluk'ta, Hambry'den Eyebolt'a kadar kanlar akıyordu. Rüzgâr ateş kokuyordu. Bunu sana haber vermeye koşuyordum. Sen çalışma odandaydın ama ölmüştün.</p><p class="calibre9">Ocağın önünde oturuyordun. Gözlerin oyulmuştu, kucağında bir kurukafa vardı."</p><p class="calibre9">Ama adam uyanmadı. Sadece karısının elini tuttu. Genç kızlara hatta yanından geçen hizmetçilere bakmaya başlamadan önce hep böyle yapardı. Olive orada sessizce yatmaya karar verdi. Elini kocasının avucundan çekmeyecekti. Kısa bir süre, her şey eski günlerdeki gibi olsun. Aramızın iyi olduğu o günlerdeki gibi.</p><p class="calibre9">Olive de biraz kestirdi. Uyandığı zaman şafağın ilk gri ışıkları pencereden içeri süzülüyordu. Kocası elini bırakmıştı. Zaten Olive'den iyice uzaklaşmış, karyolanın kenarına kadar gitmişti. Kadın, onun uyanıp beni burada bulması hoş olmaz, diye düşündü. Kâbusun verdiği o endişe de hafiflemişti. Olive örtüleri açarak ayaklarını yandan sarkıttı. Sonra kocasına bir defa daha baktı. Adamın gecelik takkesi kaymıştı. Kadın bunu düzeltti. Parmaklarıyla hem kumaşı okşadı, hem de kocasının kemikli alnını. Adam tekrar kımıldandı. Olive o sakinleşinceye kadar bekledi. Sonra da kalktı, odasına bir hayalet gibi süzüldü.</p><p class="calibre5" style="margin:0pt; border:0pt; height:1em"> </p><p class="calibre9">Yeşil Kalp'te orta yoldaki tezgâhlar Hasat Bayramı'ndan iki gün önce açıldı. İlk müşteriler dönen teker, şişe -atmaca ve sepet- halka oyunlarında şanslarını denemek için geldiler. Burada bir midillinin çektiği bir tren de vardı. Gülen çocuklarla dolu vagon sekiz sayısı biçimi döşenmiş dar rayların üzerinde çekiliyordu.</p><p class="calibre9">Eddie Dean, Roland'a, "Midillinin adı Charlie miydi?" diye sordu.</p><p class="calibre9">Roland, "Sanmıyorum," dedi. "Yüksek Dil'de kulağa aynı gibi gelen çok kötü bir kelime var." dedi.</p><p class="calibre9">Jake atıldı. "Hangi kelime?"</p><p class="calibre9">Silahşor, “’Ölüm’ anlamına gelen kelime." diye yanıtladı.</p><p class="calibre9">Roy Depape midillinin yolun üzerinde yavaşça ilerleyerek dönüşler yapmasını seyretti. Çocukken öyle bir arabayla dolaştığını özlemle hatırladı. Tabii çoğu zaman vagona bedava binmeyi başarmıştı.</p><p class="calibre9">Depape treni istediği kadar seyrettikten sonra ağır ağır Şerifin Bürosu'na gitti. Herk Avery, Dave ve Frank Claypool silahları temizliyorlardı. Avery, Depape'e başını salladıktan sonra işine devam etti. Şerifte bir tuhaflık vardı. Depape ancak bir iki dakika sonra bunun ne olduğunu anladı. Şerif bir şey yemiyordu. İlk kez onun elinin altında yiyecek dolu bir tabak olmadığını görüyordu.</p><p class="calibre9">Kovboy, "Yarın için her şey hazır mı?" diye sordu,</p><p class="calibre9">Avery ona biraz öfke, biraz da neşeyle gülümsedi. "Kahretsin! Ne biçim soru bu?"</p><p class="calibre9">Depape, "Jonas'ın beni sormam için buraya yolladığı soru," dedi. O zaman Avery'nin sinirli tebessümü silinir gibi oldu.</p><p class="calibre9">"Evet, hazırız." Avery etli kolunu silahların üzerinde dolaştırdı. "Hazır olduğumuzu görmüyor musun?"</p><p class="calibre9">Depape o eski sözü tekrarlayabilirdi. "Tatlının iyi olup olmadığını onu yediğin zaman anlarsın." Ama bunun ne yararı olurdu? O üç çocuk Jonas'ın iddia ettiği gibi oyuna kanarlarsa her şey yolunda gidecekti. Çocuklar palavraları yutmadıkları takdirde herhalde Herk Avery'nin bacaklarının yukarsındaki şişman kabaetlerini kesecek ve onları ilk rastladıkları dişi kurt sürüsüne yedireceklerdi. Ve bu da Roy Depape'e vızgelecekti.</p><p class="calibre9">"Jonas ayrıca sana erkenden harekete geçilmesi gerektiğini hatırlatmamı da istedi."</p><p class="calibre9">Avery, "Evet, evet, oraya erkenden gideceğiz," diyerek başını salladı. "Bu ikisi ve altı usta adam daha. Fran Lengyll'le birlikte gitmek istedi. Onun makineli tüfeği de var." Avery bu son cümleyi müthiş bir gururla söylemişti. Makineli tüfek kendi icadıymış gibi. Sonra sinsice Depape'e baktı. "Ya sen, Tabutçu? Sen de gelmek istemez misin? Seni kaşla göz arasında şerif yardımcısı yapabilirim."</p><p class="calibre9">"Benim başka işim var. Reynolds'un da öyle." Depape güldü. "Hepimiz için bol iş var, şerif. Ne de olsa Hasat zamanı bu."</p><p class="calibre9">Susanla Roland o gün öğleden sonra Kötü Çayırlar'daki kulübede buluştular. Kız delikanlıya sayfaları yırtılmış olan defterden söz etti. Roland da ona kulübenin kuzey köşesine, çürüyen postların altına sakladığı şeyi gösterdi.</p><p class="calibre9">Susan önce yığına baktı, sonra da delikanlıya. Gözleri korkuyla irileşmişt). "Bir terslik mi oldu? Neden kuşkulanıyorsun?"</p><p class="calibre9">Roland, "Hayır," dermiş gibi başını salladı. Bir terslik yoktu... Hiç olmazsa parmağını basabileceği bir şey. Ama bu işi yapmak, o şeyleri oraya bırakmak için güçlü bir istek duymuştu. Bu "dokunuş" değildi Onunla bir ilgisi yoktu. Ama önsezileri ona bazı şeyleri fısıldamıştı.</p><p class="calibre9">"Bence her şey yolunda... Ya da bu durumda olabileceği kadar Tek şansımız onları gafil avlamak. Bu fırsatımızı tehlikeye atmayacaksın, değil mi? Lengyll'e gidip babanın defterini adamın suratına doğru sallamayacaksın ya?"</p><p class="calibre9">Kız, "Hayır," anlamında başını salladı. Lengyll şüphelendiğim şeyi yaptıysa, diye düşünüyordu. İki gün sonra bunun bedelini ödeyecek. Evet, tam hasat olacak o zaman. Bol hasat... Ama oradaki... oradaki şeyler onu korkutuyordu. Bunu açıkça söyledi.</p><p class="calibre9">"Dinle." Roland, Susan'ın yüzünü avuçlarının arasına alarak gözlerinin içine baktı. "Ben sadece dikkatli davranmaya çalışıyorum, işler kötüye giderse -ve bu olabilir- içimizden ancak sen rahatlıkla kurtulabilirsin. Sen ve Sheemie. Böyle olursa buraya gelmeli ve tabancalarımı almalısın, Susan. Onları batıya, Gilead'a götürmelisin. Babamı bulmalısın. Ona göstereceklerin sayesinde söylediğin kişi olduğunu anlar. Ona burada olanları anlatırsınız. Hepsi bu kadar."</p><p class="calibre9">"Sana bir şey olursa, ben hiçbir şey yapamam, Roland. Sadece ölürüm."</p><p class="calibre9">Delikanlı hâlâ kızın yüzünü avuçlarının arasında tutuyordu. Sonra Susan'ın başını iki yana salladı. "Ölmeyeceksin." Sesi soğuktu. Gözlerindeki ifade kızı korkutmadı, tersine ona hayranlık duymasına neden oldu. Susan, Roland'ın ailesini, taşıdığı kanı düşündü. O kan çok eskiydi ve bazen de buz gibi akıyordu herhalde. "Bu işi yarıda bırakamazsın. Bana söz ver."</p><p class="calibre9">"Söz... söz veriyorum, Roland. Gerçekten."</p><p class="calibre9">"Bana neye söz verdiğini söyle."</p><p class="calibre9">"Buraya gelip tabancalarını alacağım. Onları babana götüreceğim. Ona olanları anlatacağım."</p><p class="calibre9">Roland başını sallayarak ellerini kızın yüzünden çekti. Parmaklarının izi hafifçe Susan'ın yanaklarında kalmıştı.</p><p class="calibre9">Kız, "Beni korkuttun," dediyse de, bu doğru değildi. "Sen beni korkutuyorsun."</p><p class="calibre9">"Ben böyle bir insanım. Başka türlü olmak benim elimde değil."</p><p class="calibre9">"Ve ben bunu değiştirmek istemem."</p><p class="calibre9">Susan delikanlının sağ yanağa sol yanağını öptü. Sonra da dudaklarını. "Kuş ve ayı ve tavşan ve balık" Şimdi Roland'ın yüzüne hafif, kelebek gibi öpücükler konduruyordu.</p><p class="calibre9">Daha sonra Roland'ın getirdiği ayı postunun altında yattılar. Otların arasında dolaşarak iç çekişini andıran sesler çıkaran rüzgârı dinlediler.</p><p class="calibre9">Susan, "Bu sesi seviyorum," dedi. "Bunu duyduğum her seferinde rüzgârın bir parçası olmak istiyorum... Onun gittiği yerlere gitmek, gördüğü şeyleri görmek..."</p><p class="calibre9">"Ka izin verirse istediklerini bu yıl yapabileceksin."</p><p class="calibre9">"Evet. Seninle beraber." Susan dirseğinin üzerinde doğrularak delikanlıya baktı. Harap tavandan süzülen ışık yüzünde gölge oyunları yapıyordu. "Seni seviyorum, Roland." Onu öptü... sonra da ağlamaya başladı.</p><p class="calibre9">Roland endişeyle ona sarıldı. "Ne var? Seni endişelendiren nedir?"</p><p class="calibre9">"Bilmiyorum." Kız şimdi daha da şiddetle ağlıyordu. "Bütün bildiğim kalbimin üzerine bir gölgenin düştüğü." Gözlerinden yaşlar akarak sevgilisine baktı. "Beni terketmeyeceksin değil mi, hayatım? Sue'suz bir yere gitmeyeceksin?"</p><p class="calibre9">"Hayır."</p><p class="calibre9">"Çünkü ben sana her şeyimi verdim. Gerçekten."</p><p class="calibre9">"Seni hiçbir zaman terketmeyeceğim." Ama Roland ayı postuna rağmen birdenbire buz gibi olmuştu. Dışardaki rüzgârın bir dakika öncesine kadar onu rahatlatan sesi şimdi bir canavarın soluklarına benziyordu. "Asla! Yemin ediyorum!"</p><p class="calibre9">"Ama korkuyorum. Gerçekten."</p><p class="calibre9">"Korkmana gerek yok ki?" Roland dikkatle, ağır ağır konuşuyordu... Çünkü birdenbire ağzından en olmayacak sözler dökülecek gibi olmuştu. Burayı terkedeceğiz, Susan. Öbür gün, Hasat Bayramı'nda değil. Hemen şimdi. Şu an. Giyin. Rüzgâra karşı çaprazlamasına gideceğiz. Atlara atlayıp güneye doğru kaçacağız. Dönüp arkamıza bile bakmayacağız. Ve bizim...</p><p class="calibre9">...peşimizi hiçbir zaman bırakmayacaklar.</p><p class="calibre9">Evet, birer kaçak olacaklardı. Alain ve Cuthbert'in yüzleri gözlerinin önünden gitmeyecekti. Shaved Dağları'nda ölecek, silah mahzenlerindeki yerlerinde bırakılması gereken ölüm makinelerinin katledeceği insanların yüzleri de. En çok da babalarının yüzlerini göreceklerdi. Hayatlarının sonuna kadar. Güney Kutbu'na da gitseler o yüzlerden kurtulamayacaklardı.</p><p class="calibre9">"Öbür gün bütün yapmak gereken, öğle yemeğinde rahatsızlandığını söylemek." Bütün bunları daha önce konuşmuşlardı. Ama Roland birdenbire gereksiz yere korkuya kapıldığı için aklına sadece bu sözler gelmişti. "Odana çık. Sonra mezarlıkta buluştuğumuz zaman yaptığın gibi evden ayrıl. Bir süre saklan. Saat üçte atla buraya gel. Şu köşedeki postların altına bak. Eğer tabancalarım orada değillerse her şey yolunda demektir. Ve öyle de olacak. Buna yemin ediyorum. Ondan sonra atla bizimle buluşmaya geleceksin. Kanyonun yukarsındaki sana söylediğimiz yere. Biz..."</p><p class="calibre9">"Evet, ben bütün bunları biliyorum. Ama yine de bir terslik var." Susan, delikanlıya bakarak onun yanağına dokundu. "Sen ve ben için korkuyorum, Roland. Bunun nedenini de bilmiyorum."</p><p class="calibre9">Roland, "Her şey yolunda gidecek," dedi. "Ka."</p><p class="calibre9">Kız, "Bana ka'dan söz etme!" diye bağırdı. "Lütfen ondan söz etme! Babam, 'Ka rüzgâr gibidir,' derdi, 'istediğini alır. Hiçbir kadın ya da erkeğin yalvarışlarını dinlemez.' O yaşlı, açgözlü ka! Ondan nefret ediyorum!"</p><p class="calibre9">"Susan..."</p><p class="calibre9">"Hayır! Artık başka bir şey söyleme!" Susan arkaüstü uzanarak ayı postunu dizlerine kadar itti. Onun bu güzel vücudu için Hart Thorin'den çok daha büyük adamlar krallıklarını bile verebilirlerdi. Damla damla güneş ışıkları cildinde yağmur taneleri gibi parlıyordu. Susan kollarını delikanlıya uzattı. Roland onu hiç bu kadar güzel görmemişti. Saçlarının çevresine yayıldığı yüzünde o üzgün ifade vardı. Delikanlı daha sonra, bunu biliyordu, diye düşünecekti. Benliğinin bir yanı olacakları biliyordu.</p><p class="calibre9">Susan, "Artık konuşmayalım," dedi. "Konuşmalar sona erdi. Beni seviyorsan benimle seviş."</p><p class="calibre9">Roland da son defa onun bu isteğini yerine getirdi. Batıya doğru sen rüzgâr dev dalgalar gibi homurdanıyordu.</p><p class="calibre5" style="margin:0pt; border:0pt; height:1em"> </p><p class="calibre9">Cordelia o akşam Şeytan sırıtarak gökyüzünde yükseldiği zaman evden çıkarak ağır ağır çim alandan geçti. O akşamüzeri süpürerek yığdığı yaprakların yanından sebze bahçesine gitti. Kucağında giysiler vardı. Eşyaları korkuluğunun bağlı olduğu direğin önünde yere attı. Sonra da bütün dikkatini doğan aya verdi. Şeytan sanki her şeyi biliyormuşçasına göz kırpıyor, bir hortlak gibi sırıtıyordu. Gümüşümsüydü, mor ipeğe dikili beyaz bir kemik düğmeye benziyordu.</p><p class="calibre9">Şeytan Cordelia'ya sırıttı, Cordelia da ona. Kadın sonra trans halinden uyanan biri gibi kendini topladı. Öne doğru birkaç adım atarak korkuluğu direğinden çekti. Korkuluğun kafası gevşekçe kadının omzuna düştü. Dans edemeyecek kadar sarhoş olduğunu anlayan bir adamınki gibi. Kırmızı elleri de yere sarkıyordu.</p><p class="calibre9">Cordelia korkuluğun üzerindeki giysileri çekip çıkardı. Ortaya ağabeysinin içleri doldurularak insan biçimine sokulmuş külot ve iç gömleğinden oluşan çamaşırı çıktı. Cordelia evden getirdiği giysilerden birini alarak havaya kaldırdı. Kırmızı ipekten bir binici bluzuydu bu. Belediye Başkanı Thorin'in Çok Genç ve Güzel Küçük Hanım'a gönderdiği hediyelerden biri. Susan'ın giymeye yanaşmadığı, "Fahişe kılıkları," dediği giysiler. Peki o zaman Cordelia Delgado ne duruma düşüyordu? Sonuçta o inatçı babası, Fran Lengyll ve John Croydon gibilerine karşı koyması gerektiğine karar verdikten sonra kıza bakmamış mıydı? Herhalde o da bir genelevin maması sayılıyordu.</p><p class="calibre9">Bu düşünce Cordelia'nın gözlerinin önünde Eldred Jonas'la Coral Thorin'in hayallerinin belirmesine neden oldu. Onlar aşk yaparlarken aşağıdaki salonda piyanoda "Red Dirt Boogie" çalınıyordu. Cordelia bir köpek gibi inledi.</p><p class="calibre9">İpek gömleği korkuluğun kafasından geçirdi. Ondan sonra sıra Susan'ın yırtmaçlı binici eteklerinden birine geldi. Sonra da terliklerine. Kadın korkuluğun sombrero'sunun yerine Susan'ın bahar şapkalarından birini geçirdi.</p><p class="calibre9">Tamam! Erkek korkuluk şimdi bir kız korkuluğa dönüşmüştü.</p><p class="calibre9">Cordelia, "Ve seni gafil avladım," diye fısıldadı. "Suç üstünde. Biliyorum. Ah, evet, biliyoruz. Ben dün dünyaya gelmedim."</p><p class="calibre9">Korkuluğu çim alandaki yaprak yığınına götürdü; yığının yanına yatırarak avuçla yaprağı binici bluzunun içine taktı. Böylece göğüsler oluşturdu. Bu iş de bitince cebinden bir kibrit çıkararak çaktı.</p><p class="calibre9">Rüzgâr ona yardım etmeyi çok istiyormuş gibi birdenbire kesildi. Cordelia kibriti kuru yapraklara dokundurdu. Çok geçmeden yığın tutuştu. Kadın, kız korkuluğu kucağına alarak ateşin önünde durdu. Kentte patlayan havai fişeklerini duymuyordu bile. Yeşil Kalp'teki buharlı orgun hırıltısını da. Ya da aşağı pazarda çalan Mariachi orkestrasını da. Yanan bir yaprak döne döne saçlarının yanından yükseldi. Neredeyse saç tutamlarını tutuşturacaktı. Ama Cordelia bunun da farkında değilmiş gibiydi.</p><p class="calibre9">Ateş gürül gürül yanarken korkuluğu alevlerin arasına attı. Alevler, 'Bummm,' diye bir ses çıkararak turuncuya dönüştü ve korkuluğun etrafından yükseldi. Yanan yapraklar ve kıvılcımlar döne döne gökyüzüne doğru uçtu.</p><p class="calibre9">Cordelia, "Böyle olmalı!" diye haykırdı. Ateşin yüzüne vuran ışıkları gözyaşlarını kana dönüştürüyordu. "Charyou ağacı! Evet, işte böyle!"</p><p class="calibre9">Arkasında binici kılığı olan korkuluk tutuştu. Suratı karardı. Kırmızı elleri alev aldı. Beyaz şaşı gözleri siyaha dönüştü. Şapkası alevler saçtı ve suratı yanmaya başladı.</p><p class="calibre9">Cordelia orada durmuş seyrediyor, yumruklarını sıkıp sıkıp açıyordu. Derisine konan kıvılcımlara aldırmıyordu. Döne döne eve doğru giden yapraklara da öyle. Ev yanmaya başlasaydı onunla da ilgilenmeyecekti.</p><p class="calibre9">Cordelia yeğeninin elbiselerini giydirdiği korkuluk kül yığını halini alıncaya kadar ateşi seyretti. Sonra da eklem yerleri paslanmış bir robot gibi eve döndü. Kanepeye yatarak ölü gibi uykuya daldı.</p><p class="calibre5" style="margin:0pt; border:0pt; height:1em"> </p><p class="calibre9">Hasat'tan önceki gün sabaha karşı saat üç buçukta Stanley Ruiz artık o geceki işinin sona erdiğini düşünüyordu. Müzik yirmi dakika önce kesilmişti. Sheb, Mariachi orkestrasından sonra bir saat kadar daha dayanmıştı. Şimdi suratı yongalara gömülü horluyordu. Sai Thorn yukardaydı. Büyük Tabut Avcıları ortalarda yoklardı. Stanley onların bu gece Deniz Kıyısı'nda olduklarını tahmin ediyordu. İnsana kötü işler teklif edilebileceğini de. Ama bundan kesinlikle emin değildi. Barmen başını kaldırarak iki kafalı Kolay Av'ın cam gözlerine baktı. "Bunu kesinlikle bilmek de istemiyorum, ahbap," dedi. "Bütün istediğim dokuz saat uyumak. Yarın asıl eğlence başlayacak. Ve hepsi de şafağa kadar burada içecekler. Onun için..."</p><p class="calibre9">Binanın gerisinde bir yerden tiz bir çığlık yükseldi. Stanley irkilerek geriledi. Tezgâha çarptı. Piyanonun yanında yatan Sheb bir an kafasını kaldırarak, "Bu da nesi?" diye mırıldandı. Sonra kafası düşerek gürültüyle yere çarptı.</p><p class="calibre9">Stanley çığlığın kaynağını araştırmaya hiç niyetli değildi. Ama galiba yine de bunu yapması gerekiyordu. Ses o kederli, yaşlı fahişe Pettie'ininkine benziyordu. Barmen, "O sarkık, yaşlı kabaetine tekmeyi indirmek ve seni koşa koşa bu kentten göndermek istiyorum," diye homurdandı. Eğilerek tezgâhın altına baktı. Oraya diş budak ağacından sağlam iki sopa konmuştu. Adları "Sakinleştirici" ve "Öldürücü"ydü.</p><p class="calibre9">Sakinleştirici düzgün tahtadan yapılmıştı. Sopayı gürültücü bir herifin kafasının uygun yerine indirdin mi, iki saat uyurdu. Garantiydi bu.</p><p class="calibre9">Stanley önsezilerine danıştıktan sonra diğer sopayı aldı. Sakinleştirici'den daha kısa ama tepesi daha geniş olan Öldürücü'nün kullanılan ucuna çiviler çakılmıştı.</p><p class="calibre9">Barmen tezgâhın ucuna doğru giderek kapıdan girdi. Graf ve viski fıçıları yığılmış olan loş depodan geçti. Geride arka avluya açılan bir kapı vardı. Stanley yaklaştı, derin bir soluk alarak kilidi açtı. Pettie'nin tekrar insanın kafasını çatlatacak bir çığlık atacağını düşünüyor, her an bunu bekliyordu. Ama öyle olmadı. Sadece rüzgârın uğultusu duyuluyordu.</p><p class="calibre9">Stanley, belki de şans yardım etti ve kadını öldürdüler, diye düşündü. Kapıyı açarak bir adım geriledi ve aynı anda ucu çivili sopayı kaldırdı.</p><p class="calibre9">Pettie'yi öldürmemişlerdi. Arkasında lekeli bir gömlek olan fahişe arkadaki tuvalete giden yolda duruyordu. Ellerini göğsünün üzerinde, bir hindininkini andıran sarkık gerdanının hemen altında birbirine kenetlemişti. Başını kaldırmış gökyüzüne bakıyordu.</p><p class="calibre9">Stanley, "Ne oldu?" diye sorarak telaşla kadının yanına girdi. "Cığlığın yüzünden hayatımdan on yıl eksildi."</p><p class="calibre9">Pettie fısıldadı. "Stanley! Ah! Ah, aya baksana! Bak, bak!"</p><p class="calibre9">Adam başını kaldırdı ve gördüğü şey kalbinin deli gibi çarpmasına neden oldu. Mantıklı ve sakin bir tavırla konuşmaya çalıştı. "Haydi Pettie. Bunun nedeni toz, hepsi o kadar. Makul ol, yavrum. Son birkaç gündür rüzgârın nasıl estiğini biliyorsun. Yağmur yağıp rüzgârın taşıdıklarını da yere indiremedi. Toz bu, hepsi o kadar."</p><p class="calibre9">Ama aslında hiç de toza benzemiyordu.</p><p class="calibre9">Pettie yine fısıltıyla, "Ben ne gördüğümü biliyorum," dedi.</p><p class="calibre9">Yukarda Şeytan Ayı kandan oluşmuş dalgalanan ince bir perdenin arkasından sırıtarak göz kırptı.</p><p class="calibre5" style="margin:0pt; border:0pt; height:1em"> </p><p class="calibre5" style="margin:0pt; border:0pt; height:1em"> </p><div class="mbppagebreak" id="calibre_pb_30"></div>
</body></html>
