<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 4 Büyücü ve Cam Küre</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos1393739" class="calibre1"><span class="calibre2">
</span></p><p class="calibre12"><span class="calibre2"><span class="bold">DOKUZUNCU BÖLÜM</span></span></p><p class="calibre3"><span class="calibre2"> </span></p><p class="calibre3"><span class="calibre2"><span class="italic">HASAT</span></span></p><p class="calibre5" style="margin:0pt; border:0pt; height:1em"> </p><p class="calibre9">Grup bir tek sönük gaz lambasının yandığı ahıra girdiği zaman bölmelerden birinden bir gölge dışarı süzüldü. İki tabancasını da beline takmış olan Roland hemen onları çekti. Sheemie ona kararsızca gülümsedi. Bir elinde bir üzengi vardı. Sonra tebessümü yayıldı, gözleri mutlulukla parlayarak onlara doğru koştu.</p><p class="calibre9">Roland silahlarını yerlerine sokup çocuğu kucaklamaya hazırlandı. Ama Sheemie onun yanından koşarak geçti ve Cuthbert'in boynuna atıldı.</p><p class="calibre9">Cuthbert, "Yavaş, yavaş," dedi. Komik bir biçimde sendeleyerek geriledi, sonra da Sheemie tuttuğu gibi ayaklarını yerden kesti. "Ben yere mi devireceksin, oğlum?"</p><p class="calibre9">Sheemie, "O sizi kurtardı!" diye bağırdı. "Kurtaracağını biliyordum! Gerçekten! Susan çok iyi bir kız!" Dönüp Roland'ın yanında durana kıza baktı. Susan'ın rengi hâlâ uçuktu ama kendini toplamış gibiydi. Sheemie, Bert'i tam alnının ortasından öptü.</p><p class="calibre9">Bert yine, "Yavaş," dedi. "Neden bu?"</p><p class="calibre9">"Çünkü seni çok seviyorum, iyi kalpli Arthur Heath! Benim hayatı mı kurtardın!"</p><p class="calibre9">Cuthbert mahcup mahcup güldü. "Şey, belki öyle yapmışımdır. (Zaten büyük olan ödünç sombrero'su şimdi kafasında komik bir şekilde yana kaymıştı.) "Ama hemen yola çıkmazsak, hayatını kısa bir süre için kurtarmış sayılırım."</p><p class="calibre9">Sheemie, "Bütün atlar eyerlendi," dedi. "Susan bana böyle yapmamı söyledi. Ben de yaptım. Bu üzengiyi Bay Richard Stockworth'un atına taktım mı tamam. Diğeri iyice eskimişti."</p><p class="calibre9">Alain üzengiyi aldı. "Bu işi daha sonra yaparız." Üzengiyi bir yana bırakarak Roland'a döndü. "Nereye gideceğiz?"</p><p class="calibre9">Roland ilk iş Thorin Mozolesi'ne gitmeyi düşünüyordu.</p><p class="calibre9">Bu sözler Sheemie'nin hemen dehşete kapılmasına neden oldu. "Kemik tarlasına mı? Üstelik Şeytan Ayı'nın on dördünde?" Çocuk başını öyle şiddetle salladı ki, sombrero'su çıktı, saçları sağa sola uçuştu. "Oradakiler ölü, sai Dearborn. Şeytan Ayı sırasında onları kızdırırsan, mezarlarından kalkıp yürümeye başlarlar."</p><p class="calibre9">Susan, "Oraya gitmemiz iyi olmaz," dedi. "Kentli kadınlar ellerinde çiçeklerle Deniz Kıyısı'ndan mezara kadar bir sıra oluşturacaklar. Mozeleye de doluşacaklar. Olive kendini toparlayabilirse başlarında olacak. Ama halamla Coral'ın törene katılacakları kesin. Ve herhalde o hanımlarla karşılaşmak istemeyiz."</p><p class="calibre9">Roland, "Pekâlâ," diye cevap verdi. "Atlara binip gidelim. Bu konuyu düşün, Susan. Sen de öyle, Sheemie. Hiç olmazsa şafak zamanına kadar saklanabileceğimiz bir yere ihtiyacımız var. Ve oraya bir saatten daha kısa bir sürede erişmeliyiz. Büyük Yol'un yakınında bir yer gerekli. Hambry'den herhangi bir yönde olabilir. Kuzeybatı dışında."</p><p class="calibre9">Alain, "Neden kuzeybatı?" diye sordu.</p><p class="calibre9">"Çünkü şimdi oraya gidiyoruz. Yapılması gereken bir işimiz var... Ve onlara bunu başardığımızı göstereceğiz. Özellikle de Eldred Jonas'a. Onun oyunun sona erdiğini öğrenmesini istiyorum. Artık şato oyunu yok. Gerçek silahşorlar burada. Bakalım onlarla başa çıkmak mümkün mü?"</p><p class="calibre9">Bir saat sonra Roland'ın ka-tet'i petrol alanına erişti. Ay ağaçların tepelerinden iyice yükselmişti. Grup güvende olmak için Büyük Yol'a paralel bir çizgi üzerinde ilerliyordu. Ama boş yere ihtiyatlı davranmışlardı. Yolda bir tek atlı bile görmediler. Ne bu yöne, ne de aksi tarafa giden birini. Susan, sanki.bu yıl Hasat Bayramı ertelendi, diye düşündü... Sonra aklına kırmızı elli korkuluklar gelince titredi. Yarın gece Roland'ın ellerini kırmızıya boyayacaklardı. Yakalandığımız takdirde öyle de yapacaklar. Sadece ona değil. Hepimize. Sheemie'ye de."</p><p class="calibre9">Atları (ve arkalarından huysuzca ama çevik adımlarla koşan Caprichoso'yu da) alanın güneydoğusundaki çoktan işe yaramaz hale gelmiş olan tulumbaya bağladılar. Sonra da çalışan kulelilere doğru gittiler. Arada sırada fısıldaşıyorlardı. Roland buna gerek olmadığını sanıyordu. Ama burada fısıldaşmak insana normal geliyordu. Roland için Citgo mezarlıktan daha da korkunçtu. Şeytan Ayı'nın on dördünde ölülerin mezarlarından kalktıklarını sanmıyordu. Ama burada esi görülmemiş bazı cesetler vardı. Ayışığında acayip gözüken ve pistonları sert adımlarla yürüyen ayaklara benzeyen, cırtlak sesler çıkaran paslı zombiler.</p><p class="calibre9">Roland diğerlerini çalışan kuyuların bulunduğu tarata götürdü. Üzerinde, SERT BAŞLIĞIN NE ÂLEMDE yazılı bir tabelanın yanından geçtiler. Bir diğerinde ise, BİZ PETROL ÜRETİYOR, GÜVENLİĞİ RAFİNE EDİYORUZ deniliyordu. Bir kulenin dibinde durdular; o kadar gürültülü çalışıyordu ki, Roland sesini duyurabilmek için bağırmak zorunda kaldı.</p><p class="calibre9">"Sheemie, bana o büyük havai fişeklerden birkaç tane ver!"</p><p class="calibre9">Çocuk Susan'ın eyer çantasından bir cep dolusu havai fişeği almıştı. İki tanesini Roland'a uzattı. Genç silahşor, Bert'i kolundan tutarak öne doğru çekti. Kulenin etrafını paslı tellerle çevirerek bir kare oluşturmuşlardı. Çite tırmanmaya çalışırlarken yatay teller eski kemikler gibi çatırdayarak koptu. Delikanlılar hareketli gölgelerin arasında birbirlerine baktılar. Hem eğlenmişler, hem de sinirleri gerilmişti.</p><p class="calibre9">Susan, Roland'ın kolunu yakalayarak sarstı. "Dikkatli ol!" Kuyunun makinelerinden yükselen vupma vumpa vumpa sesleri arasında sözlerini duyurabilmek için bağırmak zorunda kalmıştı. Delikanlı onun korkmadığını anladı. Sadece heyecanlı ve tetikteydi.</p><p class="calibre9">Roland gülerek onu kendine çekti. Kulak memesini öptü. "Koşmaya hazır ol," diye fısıldadı. "Bu işi doğru dürüst yapabilirsek, burada Citgo'da yeni bir 'kandil' olacak. Koskocaman, cehenneme yakışa" bir şey."</p><p class="calibre9">Cuthbert'le birlikte paslı petrol kulesinin en aşağıdaki payandasının altından geçtiler. Roland makinelerin yanında durdu, kulak tırmalayan gürültü yüzünden suratını buruşturdu. Bunun yıllar önce parçalanmamış olması şaşılacak bir şey, diye düşündü. Makinelerin çoğu paslı görünen blokların içlerine yerleştirilmişti. Ama döner milin yağla parladığı görülüyordu. Herhalde yağı otomatik püskürtücüler sağlamaktaydı. Roland kuyuya bu kadar yakın olduğu için burnuna petrol kokusu geliyordu. Bu ona petrol alanının diğer tarafında belli bir tempoyla yanan gazı hatırlattı.</p><p class="calibre9">Cuthbert, "Devler yelleniyor!" diye bağırdı.</p><p class="calibre9">"Ne?"</p><p class="calibre9">"Buradaki kokunun... Neyse, boşver. Bu işi başarabileceksek hemen yapalım!.. Başarabilir miyiz?"</p><p class="calibre9">Roland bunu bilmiyordu. Soluk, paslı bir yeşile boyanmış maden başlıkların altında inleyen makinelere doğru gitti. Bert de biraz istemeye istemeye onu izledi. İki arkadaş kötü kokan ve kavurucu sıcak, kısa bir geçide kaydılar. Böylece hemen hemen iskelenin altına gelmiş oldular. İlerde pistonun ucundaki mil düzgünce dönüyor ve cilalı yanlarından yağlı gözyaşları akıyordu. Bunun yakınında kavisli bir boru vardı. Roland, herhalde petrol taştığı zaman buna doluyor, diye düşündü. Borunun ağzından arada sırada ham petrol damlıyordu. Altında, damladığı yerde kara bir gölcük olmuştu. Roland bunu işaret etti. Cuthbert de, "Tamam," dermiş gibi başını salladı.</p><p class="calibre9">Burada bağırmanın bir yararı olmayacaktı. Dünya homurtular ve çığlıkların yankılandığı gürültülü bir yere dönüşmüştü. Roland, Cuthbert'i ensesinden kavrayarak arkadaşının kulağını dudaklarına yaklaştırdı. Diğer eliyle de büyük bir havai fişeğini onun gözlerine doğru tuttu.</p><p class="calibre9">"Bunu tutuştur ve kaç," dedi. "Ben fişeği tutacağım. Sana mümkün olduğu kadar fazla zaman vermeye çalışacağım. Bu sadece senin değil, benim için de gerekli. Makineden geçmek için yolun açık olmasını istiyorum. Anlıyor musun?"</p><p class="calibre9">Kafası Roland'ın ağzına yakın olan Cuthbert başını salladı. Sonra arkadaşıyla aynı biçimde konuşabilmek için onun başını çevirdi. "Ya havada yeteri kadar gaz varsa? Ben kibriti çaktığım zaman ne olur?"</p><p class="calibre9">Roland gerileyerek ellerini, "Ben nerden bileyim?" der gibi açtı Cuthbert güldü ve hapishaneden ayrılmadan önce Avery'nin masasın dan aldığı kükürtlü kibrit kutusunu çıkardı. Kaşlarını kaldırarak Roland'a hazır olup olmadığını sordu. Genç silahşor da, "Evet," der gibi başını salladı.</p><p class="calibre9">Sert bir rüzgâr esiyordu. Ama iskelenin altında, etraflarındaki makineler rüzgârı kesiyordu. Bu nedenle kibritin alevi dümdüz çıkıyordu Roland büyük havai fişeğini uzatırken gözlerinin önünde ona acı veren bir hayal belirdi: Annesinin hayali. Gabrielle havai fişeklerinden nasıl da nefret ederdi. Her zaman oğlunun bu yüzden bir gözünü ya da parmağını kaybetmesinden korkardı.</p><p class="calibre9">Cuthbert göğsüne, kalbinin üzerine vurdu. Sonra da evrensel, "Şansımız açık olsun" işaretini yaptı. Yani avucunu öptü. Kibrit alevini havai fişeğin fünyesine tuttu. Fünye çıtırdamaya başladı. Bert döndü, sanki üzeri örtülü bir makineye çarpmış gibi yaptı. Roland, işte Bert böyle bir çocuk, diye düşündü. Darağacında bile şaka yapar. Bert sonra oraya girmek için yararlandıkları kısa geçişten koşarak uzaklaştı.</p><p class="calibre9">Roland yuvarlak havai fişeğini cesaret edebildiği kadar elinde tuttu. Sonra da onu taşıma borusunun içine attı. Dönerken yüzünü buruşturdu. Bert'i endişelendiren şeyin başlarına gelmesinden korkuyordu. Yani havadaki gazın patlamasından. Ama öyle bir şey olmadı. Roland kısa geçitten koşarak dışarı çıktı. Cuthbert'in hemen kopuk tel örgünün dışında durduğunu gördü. Arkadaşına, "Kaç, budala, kaç!" dermiş gibi iki elini birden salladı. Ve sonra arkasında sanki bütün dünya havaya uçtu.</p><p class="calibre9">Bir devin geğirmesini andıran boğuk bir gürültü koptu. Roland'ın kulak zarları sanki içeri çöktü. Bir güç soluğunu boğazından çekip aldı. Ayaklarının altında topraklar kabardı. Bir teknenin altında kabarıp yuvarlanan dalgalar gibi. İri, sıcak bir el sırtının tam ortasına dayanarak onu itti. Roland böylece bir adım koştuğunu sandı. Ya da iki adım. Ardından o güç kendisini kaldırdığı gibi tel örgüye doğru fırlattı. Cuthbert artık orada ayakta durmuyordu. Sırtüstü devrilmiş, Roland'ın arkasındaki bir şeye bakıyordu. İrileşmiş gözlerinde şaşkın bir ifade var.</p><p class="calibre9">Ağzı bir karış açık kalmıştı. Roland bütün bunları çok iyi görebiliyordu, çünkü Citgo artık gündüz gibi aydınlanmıştı. Grup kendi Hasat Ateşi'ni yakmıştı, sanki. Bir gece önce. Ve ateş kentlilerin hiçbir zaman başaramayacakları kadar parlaktı.</p><p class="calibre9">Roland dizlerinin üzerinde Cuthbert'in yattığı yere doğru kaydı. Onu bir kolunun altına sıkıştırdı. Arkasından müthiş bir kükreme geldi. Maden parçaları etraflarına yağmaya başladı. İki çocuk ayağa kalkarak diğerlerinin bulunduğu tarafa doğru koştular. Alain, Susan'la Sheemie'nin önüne geçmiş, onları korumaya çalışıyordu.</p><p class="calibre9">Roland omzunun üzerinden arkaya çabucak bir göz attı. İskelenin yansı uçmuştu. Geri kalanı siyahımsı kırmızıydı. Kızgın bir nal gibi. Ortadan sarı, parlak bir meşale kırk beş metre kadar gökyüzüne yükseliyordu. Bir başlangıçtı bu. Roland kentliler gelmeye başlamadan daha kaç kuyuyu tutuşturabileceklerini bilmiyordu. Ama tehlike ne olursa olsun, mümkün olduğu kadar fazla yangın çıkarmaya kararlıydı. Darağacı Kayası'ndaki tankerleri uçurmak işin yarısıydı. Farson'un kaynağı kurutulmalıydı.</p><p class="calibre9">Diğer taşıma borularına da havai fişekleri atılmasına hiç gerek yoktu aslında. Petrol alanının altında kuyuları birbirine bağlayan boruların oluşturdukları bir ağ vardı. Bunların çoğuna eski, çürümüş contalarından doğal gaz sızmıştı. Roland'la Cuthbert diğerlerinin yanına eriştikleri sırada yeni bir patlama oldu. Ve tutuşturdukları kuyunun sağındaki iskeleden yeni bir alev kulesi yükseldi. Bir dakika sonra üçüncü bir kuyu bir ejderha gibi kükreyerek patladı. Bu kuyu ilk iki iskeleden altmış metre kadar ötedeydi. Demir iskeleler gömüldükleri beton sütunlardan çürümüş etlerden çekilen dişler fırladı ve göz kamaştırıcı, mavi sarı alevlerin üzerinde yükseldiler. Belki yirmi metreye kadar yükseldikten sonra yanlamasına dönüp yere çarptılar. Etrafa kıvılcımlar saçıldı.</p><p class="calibre9">Bir başkası daha. Biri daha. Ve biri daha.</p><p class="calibre9">Beş genç bir köşede duruyorlardı. İyice sersemlemişlerdi. Gözlerini ışıktan korumak için ellerini kaldırmışlardı. Şimdi petrol alanı bir doğumgünü pastası gibi ışıl ışıldı. Onlara doğru müthiş bir sıcaklık yakıyordu.</p><p class="calibre9">Alain, "Tanrılar bize acısın," diye mırıldandı.</p><p class="calibre9">Roland, orada daha fazla kalırlarsa mısır taneleri gibi patlayıvere. çeklerini anladı. Ayrıca atları da düşünmeleri gerekiyordu. Hayvanlar patlamaların ana merkezinden uzaktaydılar. Ama bu merkezin hep aynı yerde kalacağını kimse garanti edemezdi. Çalışan iki kuyu alevler içinde kalmışlardı bile. Atlar dehşete kapılacaklardı.</p><p class="calibre9">Kahretsin! Kendisi bile dehşet duyuyordu!</p><p class="calibre9">Roland, "Gelin!" diye haykırdı.</p><p class="calibre9">Dalgalanan sarımsı turuncu ışıkta atlarına doğru koştular.</p><p class="calibre5" style="margin:0pt; border:0pt; height:1em"> </p><p class="calibre9">Jonas önce gürültünün kafasının içinde olduğunu sandı. Patlamaların sevişmelerinin bir parçası olduğunu.</p><p class="calibre9">Sevişmek? Evet. Sevişmek mi, haydi oradan! Eşekler ne kadar hesap yapabilirlerse onlar da öyle sevişiyorlardı. Ama yine de bir şeydi. Ah, evet, gerçekten.</p><p class="calibre9">Jonas daha önce de ateşli kadınlarla karşılaşmıştı. Ama Coral'a kadar içinde ahenkli, güçlü bir yankı uyandıran bir kadınla beraber olmamıştı. Birlikteyken sanki birer kedi ya da gelinciğe dönüşüyorlardı. Tıslıyor, birbirlerini pençeliyorlardı. Bazen Jonas'a kendisini kızgın yağda kavuruyorlarmış gibi geliyordu.</p><p class="calibre9">O akşam Atçılar Derneği'nin toplantısı yapılmıştı. Son günlerde bu örgüt Farson'un Adamları Derneği'ne dönüşmüştü. Jonas adamlara son gelişmeleri açıklamış, onların budalaca sorularını yanıtlamıştı. Ertesi gün ne yapacaklarını iyice öğrenmelerini sağlamıştı. Ondan sonra gidip Rhea'ya bakmıştı. Cadıyı Kimba Rimer'in eski dairesine yerleştirmişlerdi. Kadın Jonas'ın kendisine baktığını farketmemişti bile. Rimer'in yüksek tavanlı, duvarları kitaplarla dolu raflarla kaplı çalışma odasında, Rimer'in demir ağacından yapılmış yazı masasının başında ve Rimer'in koltuğunda oturuyordu. Acuze oraya hiç uymuyordu. Büyücünün Gökkuşağı yazı masasının üzerindeydi. Rhea ellerini onun üzerinde sağa sola dolaştırıyor, usulca, hızlı hızlı bir şeyler fısıldıyordu. Ama küre kapkaranlıktı.</p><p class="calibre9">Jonas kapıyı cadının üstüne kilitledikten sonra Coral'a gitti. Kadın onu ertesi günkü görüşmenin yapılması düşünülen salonda bekliyordu.</p><p class="calibre9">Bu bölükte birçok yatak odası vardı. Ama Coral onu ölmüş olan ağabeysinin odasına götürdü. Jonas bunun bir rastlantı olmadığını düşündü, ikisi Hart Thorin'in hiçbir zaman metresiyle paylaşamayacağı üzeri sayvanlı karyolaya yerleştiler.</p><p class="calibre9">Sevişmeleri yine her zamanki gibi vahşice oldu. Tam sona yaklaşırlarken ilk petrol kuyusu patladı. Jonas, ne kadın, diye düşündü. Bu kahrolasıca dünyada onun gibi bir tek...</p><p class="calibre9">Sonra birbiri ardından iki patlama daha duyuldu. Coral duraklayarak, boğuk bir sesle, "Citgo," dedi.</p><p class="calibre9">Jonas, "Evet," diye homurdandı.</p><p class="calibre9">İki dakika sonra Thorin'in küçücük balkonuna doğru gidiyordu. Arkasına bir şey giymemişti. Onun gibi çıplak olan Coral da bir adım arkasındaydı.</p><p class="calibre9">Jonas balkonunun kapısını açarken kadın, "Neden şimdi?" diye bağırdı. "Ben daha..."</p><p class="calibre9">Jonas ona aldırmadı. Kuzeydoğuya doğru olan topraklar karanlıktı. Ayın ışıkları yaldızlıyordu buraları... Tabii petrol alanının dışında. Orada sarı parlak bir ışık vardı. Silahşor bakarken daha parlaklaşarak yayılmaya başladı. Aradaki kilometrelerce uzaklığa rağmen birbirini izleyen patlamaların gümbürtüsü oradan bile duyuluyordu.</p><p class="calibre9">Jonas'ın kafasının içi garip bir biçimde karardı sanki. Zaten Dearborn denilen o piç müthiş bir sezgi sonucu onun kim ve ne olduğunu anladığından beri bu duygudan kurtulamıyordu. Arzulu Coral'la beraber olmak bu duyguyu biraz hafifletmişti. Ama şimdi beş dakika önce iyi Adam'ın petrol rezervi olan yerdeki karmakarışık alevlere bakarken aynı şeyi hissetmeye başlıyordu. Bu öylesine güçlüydü ki, tüm gücünü kesiyordu. Bazen eti bırakan ama kemiklerde saklanarak vücudu hiçbir zaman terketmeyen bataklık humması gibi bir şeydi. Dearborn, Jonas'a, "Sen batıdasın," demişti. "Senin gibiler hiçbir zaman batıdan ayrılamazlar." Bu doğruydu tabii. Bu gerçeğin kendisine açıklanması için Will Dearborn gibi bir şebeğe ihtiyacı yoktu... Ama piç bu sözleri söylemişti ve Jonas'ın kafasının bir yeri hiç durmadan bunu düşünüyordu.</p><p class="calibre9">Lanet olasıca Will Dearborn! Neredeydi şimdi? O ve çok terbiyeli arkadaşı? Avery'nin caaöozo'sunda mı? Jonas hiç sanmıyordu.</p><p class="calibre9">Yeni patlamalar gecenin sessizliğini yardı. Aşağıda, sabah erken de cinayetler yüzünden koşuşup bağrışan insanlar şimdi de koşuşup bağrışıyorlardı.</p><p class="calibre9">Coral alçak sesle, "Bu Hasat Bayramı'nda atılan gelmiş geçmiş havai fişeklerinin en büyüğü," dedi.</p><p class="calibre9">Jonas cevap veremeden yatak odasının kapısına şiddetle vurulmaya başlandı. Bir saniye sonra kapı açıldı ve Clay Reynolds odada gürültülü adımlar atarak ilerledi. Ayağında kot pantolon vardı, ama o kadar. Saçları karmakarışıktı, gözlerinde çılgınca bir ifade belirmişti.</p><p class="calibre9">"Kentten kötü bir haber geldi, Eldred," dedi. "Dearborn ve İç-Dünya'dan gelen diğer iki piç..."</p><p class="calibre9">Birbiri ardından üç patlama daha oldu. Alev alev yanan Citgo petrol alanından kırmızımsı turuncu dev bir ateş topu karanlık gökyüzüne doğru ağır ağır yükseldi. Reynolds balkona çıkıp Jonas'la Coral'ın arasında durdu. Onların çıplak olduklarına aldırmıyordu. Ateş topu ortadan kayboluncaya kadar irileşmiş gözlerle onu şaşkın şaşkın seyretti.</p><p class="calibre9">Ateş topu da piçler gibi kayboldu. Jonas yine gücünü kesen o sıkıntının kendisini kontrol altına almaya çalıştığını hissetti.</p><p class="calibre9">Sonra, "O piçler nasıl kaçmışlar?" diye sordu. "Bunu biliyor musun? Ya Avery?"</p><p class="calibre9">"Avery ölmüş, yanındaki yardımcısı da öyle. Onları diğer yardımcı bulmuş. Todd Bridger... Eldred, orada neler oluyor? Ne oldu?"</p><p class="calibre9">Coral, "Ah, bu sizin çocukların işi," dedi. "Kendi Hasat eğlencelerine başlamaları uzun sürmedi. Öyle değil mi?"</p><p class="calibre9">Jonas kendi kendine, ne kadar cesurlar, diye sordu. Bu yerinde bir soruydu. Belki de önemli olan tek soru. Başlarına açacakları dertler bu kadar mıydı, yoksa daha yeni mi başlıyorlardı?</p><p class="calibre9">Jonas yine buradan çıkıp gitmek istedi. Deniz Kıyısı'ndan, Hambry'den, Mejis'ten. Birdenbire her şeyden çok buradan kilometrelerce, tekerleklerce, fersahlarca ötede olmayı istedi. Tepesinin arkasından fırlamıştı ve şimdi geri dönmek için çok geçti. Kendini müthiş savunmasız hissediyordu.</p><p class="calibre9">"Clay."</p><p class="calibre9">"Evet, Eldred?"</p><p class="calibre9">Ama silahşorun gözleri ve kafası hâlâ Citgo'daki yangındaydı, Reynolds'u omuzlarından tutarak kendine doğru çevirdi.</p><p class="calibre9">Birdenbire kafasının hızla çalışmaya başladığını hissederek sevindi. Zihni önemli noktaları ve ayrıntıları inceliyordu. Kadere boyun eğmesine neden olacak o kara duygu hafiflemiş ve kaybolmuştu.</p><p class="calibre9">Jonas, "Burada kaç kişi var?" diye sordu.</p><p class="calibre9">Reynolds kaşlarını çatarak düşündü. "Otuz beş. Belki."</p><p class="calibre9">"Ne kadarı silahlı?"</p><p class="calibre9">"Tabancalı mı?"</p><p class="calibre9">"Hayır, Kaçında üflenince bezelye atan oyuncak var diye soruyorum, kahrolasıca ahmak!"</p><p class="calibre9">"Belki..." Reynolds kaşlarını daha da çatarak alt dudağını çekiştirdi. "Herhalde on ikisi. Anlayacağın silahları işe yarayacak gibi olanlar."</p><p class="calibre9">"Atçılar Derneği'nin önemli üyelerinin hepsi de hâlâ burada mı?"</p><p class="calibre9">"Öyle sanıyorum."</p><p class="calibre9">"Lengyll'le Renfrew'yu bul. Hiç olmazsa onları uyandırmak zorunda kalmayacaksın. Hepsi de yataklarından fırladılar sanırım. Çoğu aşağıda olmalılar." Jonas başparmağıyla aşağıdaki avluyu işaret etti. "Renfrew'ya bir öncü grubu oluşturmasını söyle. Silahlı adamlar seçsin. Sekiz ya da on adam iyi olurdu. Ama beşe de razıyım. İhtiyar kadının arabasına buradaki en güçlü ve sağlam midilliyi koşsunlar. O yaşlı köpek Miguel'e söyle, seçtiği midilli burasıyla Darağacı Kayası'nın arasında bir yerde ölürse, hayalarını kesip kulak tıkacı olarak kullanırım."</p><p class="calibre9">Coral Thorin havlar gibi güldü.</p><p class="calibre9">Reynolds ona bir göz attı. Başını çevirirken kadına tekrar baktı. Sonra kendini zorlayarak Jonas'a döndü.</p><p class="calibre9">Ak saçlı adam, "Roy nerde?" diye sordu.</p><p class="calibre9">Reynolds tavana doğru baktı. "Üçüncü katta. Küçük bir hizmetçi kızla beraber."</p><p class="calibre9">Jonas, "Onu bir tekmede dışarı at," dedi. "Yaşlı cadıyı yola çıkmaya hazırlamak onun görevi."</p><p class="calibre9">"Gidiyor muyuz?"</p><p class="calibre9">"Mümkün olduğu kadar çabuk. Önce sen ve ben, Renfrew'nun idamlarıyla birlikte. Arkamızda Lengyll. Adamların geri kalanıyla. Hash Renfrew'nun bizden yana olmasını sağla, Clay. O adam tabansızın teki."</p><p class="calibre9">"Uçurumdaki atlar ne olacak?"</p><p class="calibre9">"Boşver o lanet olasıca atları." Citgo'da bir patlama daha oldu. Yine bir ateş topu gökyüzüne doğru yükseldi. Jonas gökyüzüne doğru yükselen kara duman bulutlarını görmüyor, petrolün kokusunu duymuyordu. Doğudan batıya doğru esen rüzgâr ikisini de kentten öteye doğru sürüklüyordu.</p><p class="calibre9">"Ama..."</p><p class="calibre9">"Dediğimi yap." Jonas artık nelerin önemli olduğunu biliyor ve onları sıraya koyuyordu. En önemsiz olanlar atlardı. Farson hemen hemen her yerde at bulabilirdi. Oysa Darağacı Kayası'ndaki tankerler şimdi her zamankinden daha da önemliydiler. Çünkü petrol kaynağı mahvolmuştu. Tankerlere bir şey olursa Büyük Tabut Avcıları evlerine dönme fikrini unutabilirlerdi.</p><p class="calibre9">Ama hepsinin en önemlisi Farson'un Büyücünün Gökkuşağı'na ait olan küçük oyuncağıydı. Yerine bir yenisinin geçirilemeyeceği tek şey oydu. Belki küre kırılacaktı. Ama George Latigo'nun elinde kinişindi, Eldred Jonas'ın değil.</p><p class="calibre9">Ak saçlı adam Reynolds'a, "Haydi," dedi. "Depape, Lengyll'in adamlarıyla birlikte peşimizden gelecek. Sen benimle berabersin. Haydi. Her şeyi hazırla."</p><p class="calibre9">Coral, "Ya ben?" diye sordu.</p><p class="calibre9">Jonas uzanarak kadını kendine çekti. "Hiç seni unutur muyum, sevgilim."</p><p class="calibre9">Coral başını salladı ve gözlerini onlara dikmiş olan Clay Reynolds'a aldırmadan Jonas'a sokuldu. "Evet. Ben de seni unutmam."</p><p class="calibre9">Grup atların sırtında Citgo'dan kaçarlarken kulakları çınlıyordu. Üstleri başları biraz yanmıştı ama hiçbirine bir şey olmamıştı. Cuthbert, Sheemie'yi arkasına almıştı. Caprichoso uzun ipinin ucunda onların peşinden koşuyordu.</p><p class="calibre9">Gidecekleri yeri onlara Susan söyledi. Ve çözümlerin çoğu gibi hepsi de bunun ne kadar apaçık ve basit olduğunu düşündüler. Yani birinin aklına geldikten sonra... Böylece Hasat Bayramı'ndan önceki gece Hasat Sabahı'na dönüştükten kısa bir süre sonra Kötü Çayırlı'daki kulübeye geldiler. Susanla Roland'ın birkaç defa buluştukları yere.</p><p class="calibre9">Cuthbert'le Alain battaniyelerini yere serdiler. Sonra da üzerine oturarak Şerifin Bürosu'ndan aldıkları silahları incelemeye başladılar, Cubert'in sapanını da buldular.</p><p class="calibre9">Alain, "Bunlar büyük çaplı silahlar, Roland," dedi. Tek gözünü kapamış, diğeriyle namlunun içine bakıyordu. "Onlardan yararlanabiliriz sanırım. Tabii fazla yukarıya ya da yana ateş etmezlerse."</p><p class="calibre9">Cuthbert hevesle, "Keşke o çiftçinin makineli tüfeği bizde olsaydı," dedi.</p><p class="calibre9">Roland hatırlattı. "Cort'un öyle bir silah hakkında neler söylemeyeceğini biliyorsun, değil mi?" Cuthbert kahkahalarla gülmeye başladı. Alain de öyle.</p><p class="calibre9">Susan, "Cort kim?" diye sordu.</p><p class="calibre9">Alain, "Çok sert bir adam," dedi. "Eldred Jonas kendisinin de öyle olduğunu sanıyor. O bizim öğretmenimizdi."</p><p class="calibre9">Roland bir iki saat uyumalarını önerdi. Gün çetin olacaktı. Delikanlı bunun son günleri de olabileceğini söylemedi. Çünkü buna gerek yoktu.</p><p class="calibre9">"Alain dinliyor musun?"</p><p class="calibre9">Delikanlı Roland'ın kulaklarından ya da dikkat derecesinden söz etmediğini biliyordu. Başını salladı.</p><p class="calibre9">"Bir şey duyuyor musun?"</p><p class="calibre9">"Henüz duymuyorum."</p><p class="calibre9">"Devam et."</p><p class="calibre9">"Edeceğim tabii... Ama söz veremem. 'Dokunuş'un ne zaman canlanacağı belli olmaz."</p><p class="calibre9">"Sen çabalarını sürdür."</p><p class="calibre9">Sheemie köşeye en iyi dostunun yakınına iki battaniye sermişti. Roland... Ve o da Alain... Ya sen kimsin iyi kalpli Arthur Heath? Sen gerçekten kimsin?"</p><p class="calibre9">"Adım Cuthbert." Elini uzattı. "Cuthbert Allgood. Merhaba, nasılsınız? Nasılsınız? Ve yine nasılsınız?"</p><p class="calibre9">Sheemie uzatılan eli sıkarken kıkır kıkır güldü. Bu beklenmedik neşe dolu ses hepsinin gülümsemesine neden oldu. Roland tebessüm ederken canı yandı. Aynaya baksaydım, diye düşündü. Herhalde hatırı sayılır bir yanık görürdüm. Bunun nedeni kuyu parlarken ona fazla yakın olmam.</p><p class="calibre9">Sheemie hâlâ gülüyordu. "Kiu-bert. Vay vay vay! Kiu-bert. Ne acayip ad. Boşuna sen de böyle komik değilsin. Kiu-bert. Ah, hah hah hah! İşte bu harika! Gerçekten!"</p><p class="calibre9">Cuthbert gülerek başını salladı. "Roland, şimdi onu öldürebilir miyim? Tabii artık ona ihtiyacımız yoksa."</p><p class="calibre9">Roland, "Bir süre daha kalsın," dedi. Sonra da Susan'a döndü. Artık gülümsemiyordu. "Benimle biraz yürür müsün, Sue? Seninle konuşmak istiyorum."</p><p class="calibre9">Kız başını kaldırıp ona baktı. Yüzünden düşüncelerini anlamaya çalışıyordu. Roland'a elini uzattı. Delikanlı da bu eli tuttu. Birlikte ayışığına çıktılar. Ayın ışıkları altında Susan kalbinin korkuyla dolduğunu hissetti.</p><p class="calibre9">İki genç tatlı bir kokusu olan otların arasında sessizce yürüdüler. İnekler ve atlar bu otları lezzetli buluyorlardı. Ama sonra bitki midelerinde genişliyordu. Hayvanların önce karınları şişiyor, sonra da ölüyorlardı. Otlar iyice uzundu. Roland'ın boyundan en aşağı otuz santim daha uzun. Ve yazınki kadar da yeşildiler. Çocuklar bazen Kötü Çayırlar'da kayboluyor ve ölüyorlardı. Ama Susan, Roland'la buraya gelmekten hiçbir zaman korkmamıştı. Hatta gökyüzünde yollarını bulmalarına yardım edecek işaretler olmadığı zaman bile. Delikanlının yön duygusu inanılmayacak kadar kusursuzdu.</p><p class="calibre9">Roland sonunda, "Susan," dedi. "Tabancalar konusunda sözümü dinlemedin."</p><p class="calibre9">Kız gülümseyerek ona baktı. Biraz eğlenmiş, biraz da öfkelenmişti. "Yani şu anda hücrende olmak mı istiyorsun? Senin ve arkadaşlarının?"</p><p class="calibre9">"Hayır. Tabii ki istemiyorum." Roland, Susan'ı kendine çekerek öptü. Geri çekildiği zaman ikisinin de nefesleri kesilmişti. Delikanlı kızı kolundan tutarak gözlerinin içine baktı. "Ama bu sözümü dinlemelisin"</p><p class="calibre9">Susan onun bakışlarına karşılık verdi ama bir şey söylemedi.</p><p class="calibre9">Roland, "Biliyorsun," dedi. "Sana ne söyleyeceğimi biliyorsun."</p><p class="calibre9">"Evet. Belki."</p><p class="calibre9">"Öyleyse söyle. Bunu benim değil senin söylemen daha iyi."</p><p class="calibre9">"Sen ve arkadaşların giderken ben kulübede kalacağım. Ben ve Sheemie."</p><p class="calibre9">Roland başını salladı. "Bunu yapar mısın?"</p><p class="calibre9">Susan, Roland'ın tabancasının, serape'nin altına soktuğu elinde tutarken silahın ona ne kadar yabancı ve kötü geldiğini düşündü. Dave'in göğsüne ateş ettiği zaman geriye doğru uçan genç adamın irileşmiş gözlerinde beliren hayreti hatırladı. Şerif Avery'yi vurmaya çalıştığı sırada giysilerini tutuşturmasını da. Oysa Avery tam karşısındaydı. Delikanlıların Susan'ın kullanacağı gibi bir silahları yoktu. Tabii Roland'ın silahlarından birini alabilirdi... Ama tabancayı doğru dürüst kullanamıyordu... Daha da önemlisi kullanmak istemiyordu. Ayrıca Sheemie'yi de düşünmesi gerekiyordu. Evet, en iyisi ayak altında dolaşmaması olacaktı.</p><p class="calibre9">Roland sabırla bekliyordu. Susan başını salladı. "Sheemie'yle seni bekleyeceğim. Söz veriyorum."</p><p class="calibre9">Roland rahatlayarak gülümsedi.</p><p class="calibre9">"Şimdi sen de bana aynı dürüstlükle karşılık ver, Roland."</p><p class="calibre9">"Eğer mümkünse."</p><p class="calibre9">Susan başını kaldırarak aya baktı. Gördüğü o uğursuz surat yüzünden titredi. Tekrar Roland'a döndü. "Bana geri dönme şansın ne kadar?"</p><p class="calibre9">Delikanlı bunu çok dikkatle düşündü. Kızı hâlâ kollarında tutuyordu. Sonunda, "Şansımız Jonas'ın sandığından daha fazla," dedi. "Kötü Çayırlar'ın sınırında bekleyecek ve onun gelişini kolaylıkla görebileceğiz."</p><p class="calibre9">"Evet. Gördüğüm o at sürüleri..."</p><p class="calibre9">Roland, "Belki de atlarla gelmez," diye cevap verdi. Jonas'ın kafasından geçenleri iyi tahmin edip edemediğini düşünüyordu. "Ama adamları at sürüsü olmadan da gelseler yine gürültü edecekler. Eğe, kalabalıklarsa onları görebileceğiz de. Otların arasında bir yol açacaklar. Saçların ayrıldığı yer gibi."</p><p class="calibre9">Susan başını salladı. Kötü Çayırlar'dan biri geçerken otların böyle ayrılmasını birçok kez görmüştü.</p><p class="calibre9">"Ya seni arıyorlarsa, Roland? Ya Jonas öncüler yollarsa?"</p><p class="calibre9">"Bu zahmete gireceğini sanmıyorum." Delikanlı omzunu silkti "Eğer böyle bir şey yaparsa adamlarını öldürürüz. Mümkünse sessizce. Bizi öldürmek için eğittiler. Biz de bu işi yapacağız."</p><p class="calibre9">Susan ellerini çevirdi ve bu sefer de o delikanlının kollarını sıkıca tuttu. Hem sabırsızlanıyor, hem de korkuyormuş gibi bir hali vardı. "Ama sen benim soruma cevap vermedin. Bana geri dönme şansın ne kadar?"</p><p class="calibre9">Roland yine düşündü. Sonunda da, "Elli elli," dedi.</p><p class="calibre9">Kız yüzüne tokat yemiş gibi gözlerini yumdu. Derin bir soluk aldı. Verirken gözlerini.açtı. "Kötü... Ama belki de sandığım kadar kötü değil. Geri dönmezsen, Sheemie'yle ben daha önce söylediğin gibi batıya mı gideceğiz?"</p><p class="calibre9">"Evet. Gilead'a. Orada güvende olacak ve saygı göreceksin, sevgilim. Ne olursa olsun...Tankerlerin patlamadığını farkedersen hemen gitmelisin. Bu özellikle çok önemli. Bunu biliyorsun, öyle değil mi?"</p><p class="calibre9">"Aileni uyarmam için. Ka-tet'ini."</p><p class="calibre9">Roland başını salladı.</p><p class="calibre9">"Onları uyarırım, bu bakımdan hiç endişen olmasın. Sheemie'nin güvende olmasını da sağlarım. Bu noktaya kadar sadece benim yaptıklarım değil, Sheemie sayesinde de geldik."</p><p class="calibre9">Roland, Sheemie'ye kızın tahmin ettiğinden daha fazla güveniyordu. Kendisi, Bert ve Alain öldükleri takdirde Susan'ın dengesini korumasını Sheemie sağlayacak, kızın devam etmesi için bir neden sayılacaktı.</p><p class="calibre9">Susan, "Ne zaman gideceksin?" diye sordu. "Sevişecek zamanımız var mı?"</p><p class="calibre9">Delikanlı, "Zamanımız var," dedi. "Ama bunu düşünmesek daha iyi olur. Zaten senden ayrılmak bana çok zor gelecek. Tabii gerçekten istiyorsan..." Bakışları kıza "Evet," demesi için yarı yalvarıyordu,</p><p class="calibre9">Susan, "Kulübeye geri dönüp biraz uyuyalım," diyerek Roland'ın elini tuttu. Bir an ona çocuğuna hamile olduğunu söylemek istedi. Bu sözler dilinin ucuna kadar geldi. Ama son anda kendini tuttu. Roland'ın düşünmesi gereken çok şey vardı. Onlara bir de bunu eklememeliydi... ve böyle mutlu bir müjdeyi o çirkin ayın altında vermek istemiyordu. O mutlaka uğursuzluk getirirdi.</p><p class="calibre9">Yollarının üzerinde yaylanarak biraraya gelen yüksek otların arasından yürüdüler. Kulübenin önünde Roland kızı kendine çevirerek elleriyle onun yüzüne kavradı. Ve Susan'ı tekrar usulca öptü.</p><p class="calibre9">"Seni sonsuza kadar seveceğim, Susan," dedi. "Ne tür fırtınalar çıkarsa çıksın."</p><p class="calibre9">Kız gülümsedi. Delikanlı elleriyle yanaklarını yukarıya doğru sıkıştırdığı için gözlerinden birer damla yaş döküldü. Roland'ı tekrar öptü. Sonra içeri girdiler.</p><p class="calibre5" style="margin:0pt; border:0pt; height:1em"> </p><p class="calibre9">Ay ufka doğru alçalmaya başladığı sırada sekiz atlı üzerinde HUZUR İÇİNDE GİRİN yazılı kemerin altından geçti. Jonas'la Reynolds öndeydi. Arkalarından Rhea'nın siyah arabası geliyordu. Arabayı bütün gece ve ertesi gün de öğleye kadar yola devam edecek gibi gözüken bir midilli çekiyordu. Jonas bir arabacı almak istemiş, ama Rhea buna yanaşmamıştı. Kovboya, "Şimdiye kadar anlaşamadığım hiçbir hayvanla karşılaşmadım," demişti. "Onlarla insanlardan çok daha iyi anlaşabiliyorum." Cadı dizginleri kucağına gevşekçe bırakmıştı. Midilli onlara gerek kalmadan hızla koşuyordu. Gerideki beşli grup Mash Renfrew, Quint ve çiftçinin en iyi üç vaguero'sundan oluşuyordu.</p><p class="calibre9">Coral da Jonas'la birlikte gelmek istemişti. Ama ak saçlı adam, "Biz öldürülürsek sen yine de eski hayatını sürdürebilirsin," demişti. "Seni bize bağlayan hiçbir şey yok."</p><p class="calibre9">Coral, "Sen olmazsan hayatımı sürdürmek için bir neden de kalmaz," diye cevap vermişti.</p><p class="calibre9">"Ah, bırak bu okul çocuklarından beklenecek sözleri. Sana yakışmıyor. Karar verirsen, yoldan yalpalayarak aşağıya inmek için türlü neden bulabilirsin. Her şey yolunda giderse, ki gideceğini sanıyorum, sen de yine benimle olmak istersen başarı müjdesini alır almaz kentten ayrıl. Buranın batısında, Vi Castis Dağı'nda Ritzy kasabası var. Bulabildiğin en hızlı ata bin. Bizden günler önce Ritzy'e varırsın. Yalm2 bir kadını kabul edecek, namuslu insanların kaldıkları bir han bul... Tabii eğer Ritzy'de öyle bir yer varsa. Biz tankerlerle oraya eriştiğimiz zaman bize katılır, sağıma geçersin. Anladın mı?"</p><p class="calibre9">Anlamıştı tabii. Coral Thorin gibi bir kadın binde bir bulunurdu. İblis kadar kurnazdı. İblisin en beğendiği gözdesi gibi de sevişiyordu. Her şey Jonas'ın söylediği kadar kolay olabilseydi.</p><p class="calibre9">Silahşor atını yavaşlatarak siyah araba yanına gelinceye kadar bekledi. Rhea küreyi kesesinden çıkarıp kucağına koymuştu. Kovboy, "Bir şeyler görebiliyor musun?" diye sordu. Kürenin derinliklerinde çakan o koyu pembe kıvılcımı hem tekrar görmeyi umuyor, hem de bundan korkuyordu.</p><p class="calibre9">"Hayır. Ama küre gerektiği zaman konuşacak. Bundan emin olabilirsin."</p><p class="calibre9">"O halde sen ne işe yarıyorsun, ihtiyar kadın?"</p><p class="calibre9">Rhea, Jonas'a küstahça baktı. "Bunu zamanı gelince anlarsın." Kovboy cadının bakışlarında biraz da korku olduğunu farkederek sevindi.</p><p class="calibre9">Jonas atını mahmuzlayarak tekrar kısa sıranın başına geçti. En ufak bir sorun çıkar çıkmaz küreyi Rhea'dan almaya karar vermişti. Aslında pembe küre o bağımlılık yapan garip etkisini göstermeye başlamıştı bile. Gördüğü o bir tek pembe kıvılcımı fazla düşünüyordu.</p><p class="calibre9">Jonas kendi kendine, saçma, dedi. Beni ilgilendiren önümüzdeki çarpışma. Bu iş sona erer ermez eskisi gibi olacağım.</p><p class="calibre9">Böylesi iyi olacaktı... eğer olabilirse...</p><p class="calibre9">...ama açıkçası bundan kuşkulanmaya başlamıştı.</p><p class="calibre9">Renfrew şimdi Clay'in yanında gidiyordu. Jonas atını ikisinin ara4 sına soktu. Sakat bacağı çok kötü sancıyordu. Bu da yine iyiye işaret değildi.</p><p class="calibre9">Jonas, Renfrew'ya, "Lengyll?" diye sordu .</p><p class="calibre9">"Güzel bir grup oluşturuyor. Sen Fran Lengyll konusunda hiç endişelenme. Otuz adamı var."</p><p class="calibre9">"Otuz mu? Tanrıların aşkına! Ben kırk kişi istedim! En az kırk kişi!"</p><p class="calibre9"> Renfrew açık renkli gözleriyle Jonas'ı süzdü. Sonra giderek sertleşen rüzgâr yüzüne çarptığı için suratını buruşturdu. Eşarbını yukarı çekerek ağzıyla burnunu kapattı. Arkadan gelen vaq'lar bunu çoktan ppmşlardı. "O üç çocuktan ne kadar korkuyorsun, Jonas?"</p><p class="calibre9">"Ben onlardan ikimiz için korkuyorum. Çünkü onların kim olduklarını ve neler yapabileceklerini bilemeyecek kadar aptalsın!" Jonas kendi eşarbını da yukarı çekti. Sonra daha mantıklı bir tavırla konuşmaya calıştı. Böylesi daha iyiydi. Bu taşralı ahmaklara daha bir süre ihtiyacı vardı. Tabii cam küreyi Latigo'ya verdikten sonra durum değişebilirdi. «Ama belki de o çocuklarla karşılaşmayacağız bile."</p><p class="calibre9">Renfrew başını salladı. "Herhalde şimdi buradan kırk beş kilometre uzaklaşmışlardır. Atlarını mümkün olduğu kadar hızla sürerek batıya doğru gidiyorlardır. Hapishaneden nasıl kaçtıklarını öğrenebilmek için bir altın verirdim."</p><p class="calibre9">Jonas, bunun ne önemi var, salak, diye düşündüyse de sesini çıkarmadı.</p><p class="calibre9">"Lengyll'in adamlarına gelince... Bulabildiği en sert çocukları getirecek. Çarpışma olursa o otuz adam altmış kişiymişler gibi savaşacaklar."</p><p class="calibre9">Jonas bir an Clay'le göz göze geldi. Reynolds'un bakışlarında, "Buna ancak gördüğüm zaman inanırım," der gibi bir ifade vardı. Jonas her zamanki gibi, işte Reynolds'u bu yüzden Roy Depape'e tercih ediyorum, diye düşündü.</p><p class="calibre9">"Onlardan kaçı silahlı?"</p><p class="calibre9">"Tabanca mı soruyorsun? Belki de yarısı. Bizden ancak bir saat gerideler."</p><p class="calibre9">"İyi." Hiç olmazsa arkaları güvendeydi. Jonas bununla yetinmeye Çalışacaktı. O lanetlilerin lanetlisi küreden kurtulmak için de sabırsızlanıyordu.</p><p class="calibre9">Ama kalbinden daha derinlerde bir yerden yarı deli, sinsice bir ses, ah, öyle mi, dedi. Demek sabırsızlanıyorsun...</p><p class="calibre9">Jonas, bu ses kesilinceye kadar onu duymazlıktan geldi. Yarım saat sonra grup yoldan uçuruma saptı. Birkaç kilometre ötede Kötü Çayırlar rüzgârda gümüş bir deniz gibi dalgalanıyordu.</p><p class="calibre9">Jonas'la yanındakiler uçurumda ilerledikleri sırada Roland, Cuberth ve Alain atlarına biniyorlardı. Susan'la Sheemie kulübenin kapısında el ele duruyor ve ciddi ciddi onlara bakıyorlardı.</p><p class="calibre9">Roland, "Susan," dedi. "Tankerleri uçurduğumuz zaman çıkan gürültüyü duyacaksın. Dumanın kokusunu da alacaksın. Rüzgâr ters yönden bile esse bence burnuna o koku gelecek. Bundan bir saat kadar sonra tekrar dumanlar çıkacak. İşte." İşaret etti. "Kanyonun ağzına yerleştirdiğimiz çalılar tutuştuğu için çıkan dumanlar."</p><p class="calibre9">"Peki ya bütün bunlar olmazsa?"</p><p class="calibre9">"O zaman batıya gidersiniz. Ama bütün bunları göreceksin, Sue. Buna yemin ediyorum."</p><p class="calibre9">Susan öne çıkarak ellerini delikanlının bacağına koydu ve başım kaldırıp batmak üzere olan ayın ışığında Roland'a baktı. Çocuk eğildi ve elini kızın başının arkasına hafifçe koyarak onu dudaklarından öptü.</p><p class="calibre9">Susan gerilerken, "Yolunda güvenle git," dedi.</p><p class="calibre9">Sheemie de birdenbire ekledi. "Evet. Üçünüz de cesaret ve sadakatle davranın." O da öne çıkarak mahcup mahcup Cuthbert'in botuna dokundu.</p><p class="calibre9">Cuthbert eğilip Sheemie'nin elini tuttu. Bu eli sıkarak, "Susan'ı koru, oğlum," dedi.</p><p class="calibre9">Sheemie ciddi ciddi başını salladı. "Öyle yapacağım."</p><p class="calibre9">Roland, "Haydi, gelin," dedi. Susan'ın ciddi yüzüne tekrar baktığı takdirde ağlayacağını sanıyordu. "Haydi, artık gidelim."</p><p class="calibre9">Üç arkadaş kulübeden ağır ağır uzaklaştılar. Otlar arkalarında birleşerek onların görünmelerini engellemeden önce Roland son bir defa arkasına baktı.</p><p class="calibre9">"Seni seviyorum, Sue."</p><p class="calibre9">Kız gülümsedi. Tebessümü çok tatlıydı. "Kuş ve ayı ve tavşan ve balık."</p><p class="calibre9">Roland onu bir dahaki sefere büyücünün cam küresinin içinde görecekti.</p><p class="calibre9">Roland ve arkadaşlarının Kötü Çayırlar'ın batısında gördükleri ıssız yerin haşin bir güzelliği vardı. Rüzgâr, taşlı çölden kumları tabaka tabaka kaldırıyor, ayışığı da onları yarışan hayaletlere dönüştürüyordu Bazen iki tekerlek kadar uzakta olan Darağacı Kayası ve ondan da hemen iki tekerlek ötede olan Eyebolt Kanyonu'nun ağzı gözüküyordu. Bazen de tozlar ikisini birden gözlerden saklıyorlardı. Arkalarında yüksek otlar şarkıyla iç çekişi arası sesler çıkarıyordu.</p><p class="calibre9">Roland, "Çocuklar", kendinizi nasıl hissediyorsunuz?" diye sordu. "Her şey yolunda mı?"</p><p class="calibre9">İki delikanlı da başlarını salladılar. "Evet."</p><p class="calibre9">"Bence çok fazla ateş edilecek."</p><p class="calibre9">Cuthbert, "Babalarımızın yüzlerini hatırlayacağız," dedi.</p><p class="calibre9">Roland dalgınlıkla, "Evet," diye mırıldandı. "Onları çok iyi hatırlayacağız." Atın üzerinde gerindi. "Rüzgâr bizden yana, onlardan değil. Bu da iyi bir şey. Onların geldiklerini duyacağız. Grubun büyüklüğünü tahmin etmeliyiz. Tamam mı?"</p><p class="calibre9">İki arkadaşı tekrar başlarını salladılar.</p><p class="calibre9">"Jonas hâlâ kendine güveniyorsa o zaman yakında gelir. Küçük bir grupla. Alelacele ne kadar silahlı adam toplayabilmişse. Ve tabii cam küre de onda. Bu durumda onları pusuya düşürüp öldüreceğiz ve Büyücünün Gökkuşağı'nı alacağız."</p><p class="calibre9">Alain'le Cuthbert sessizce atlarının sırtında oturuyor ve Roland'ı dinliyorlardı. Rüzgâr birdenbire şiddetlendi. Roland şapkasının uçmaması için bir eliyle tuttu. "Eğer başına yeni dertler açmamızdan korkuyorsa o zaman daha sonra gelir. Daha büyük bir grupla. Eğer böyle olursa geçip gitmelerine izin veririz... Sonra rüzgâr dostluğunu sürdürür ve aynı yönden eserse o zaman Jonas'la adamlarının peşine düşeriz."</p><p class="calibre9">Cuthbert gülümsemeye başladı. "Ah, Roland, baban seninle çok gururlanırdı! Henüz on dört yaşındasın ama şeytan kadar kurnazsın."</p><p class="calibre9">Roland ciddi ciddi, "Gelecek ayın doğuşunda on beşinde olacağım," dedi. "Bu planı uygularsak sürücüleri öldürmemiz gerekebilir. Benim işaretimi bekleyin. Tamam mı?"</p><p class="calibre9">Alain, "Onların grubundanmış gibi Darağacı Kayası'na mı gideceğiz?" diye sordu. Kavrama bakımından her zaman Cuthbert'ten bir iki adım gerideydi. Ama Roland için bu önemli değildi. Bazen güvenirlilik çabukluktan daha iyiydi. "Öyle mi?"</p><p class="calibre9">"Durum öyle gerektirirse, evet."</p><p class="calibre9">Alain hatırlattı. "Pembe küre Jonas ve adamlarındaysa onun bir yele vermemesi için dua et."</p><p class="calibre9">Roland dudağını ısırarak, Alain'in kafası bazen çok hızlı çalışıyor diye düşündü. Gerçekten de bu kötü ihtimal aklına Bert'ten daha önce gelmişti... Roland'dan da öyle.</p><p class="calibre9">"Bu sabah çok şeyi almamız gerekiyor. Ama bu işde elimize geçen kozlara göre oynayacağız."</p><p class="calibre9">Üç arkadaş atlarından inerek çayırın sınırında oturdular. Pek konuşmuyorlardı. Roland çölde birbirlerini kovalayan gümüş toz bulutlarını seyrediyor ve Susan'ı düşünüyordu. Kızla evlendiklerini ve Gilead'ın güneyinde bir çiftlikte yaşayacaklarını hayal ediyordu. Artık o sırada Farson yenilmiş olacaktı. Dünyanın garip bir biçimde gerilemesi tersine dönecekti. (Roland'ın çocuksu yanı John Farson'un sonu gelir gelmez her şeyin düzeleceğine inanıyordu.) Tabii onun silahşorluk günleri de sona erecekti. Kalçalarının üzerindeki silahları taşıma hakkını elde edeli daha bir yıl bile olmamıştı. Steven Deschain büyük tabancalarını ona teslim etmeye karar verdiğinden beri. Ama delikanlı daha şimdiden onlardan bıkmıştı. Susan'ın öpücükleri kalbini yumuşatmış, başka tür bir hayat sürme olasılığını güçlendirmişti. Belki bu daha iyi bir yaşam olacaktı. Bir evi ve çocukları olacağı ve...</p><p class="calibre9">Alain, "Geliyorlar," dedi ve Roland da daldığı hayallerden uyandı.</p><p class="calibre9">Genç silahşor avucunda Aceleci'nin dizginleri, ayağa kalktı. Cuthbert de ayağa fırlamıştı. Sinirlerinin gerildiği belliydi. "Büyük bir grup mu, yoksa küçük mü? Sen... bunu biliyor musun?"</p><p class="calibre9">Alain güneybatıya doğru dönmüş, avuçlarını açarak ellerini ileriye doğru uzatmıştı. Roland, onun omzunun üzerinden Eski Yıldız'ın ufkun aşağısına kaymak üzere olduğunu gördü. Öyleyse şafağa sadece bir saat kalmıştı.</p><p class="calibre9">Alain, "Henüz bir şey söyleyemeyeceğim," dedi.</p><p class="calibre9">"Hiç olmazsa kürenin..."</p><p class="calibre9">"Hayır. Sus, Roland! Dinlenmeme izin ver!"</p><p class="calibre9">Roland'la Cuthbert orada durup Alain'e endişeyle bakmaya başladılar. Aynı zamanda kulak kesilmişlerdi. Rüzgârın yardımıyla atların nal seslerini, tekerleklerin gıcırtısını ya da adamların konuşmalarını duymaya çalışıyorlardı. Dakikalar uzadıkça uzadı. Rüzgâr Eski Yıldız gözden kaybolduğu ve şafak da yaklaştığı halde kesileceğine büsbütün şiddetlendi. Roland, Cuthbert'e baktı. Delikanlı sapanını çıkarmış sinirli sinirli lastiğiyle oynuyordu. Tek omzunu silkti.</p><p class="calibre9">Alain birdenbire, "Bu küçük bir grup," dedi. "İkinizden biriniz onları okunabiliyor musunuz?"</p><p class="calibre9">İki delikanlı da başlarını, "Hayır," der gibi salladılar.</p><p class="calibre9">"On kişiden fazla değiller. Belki de altı kişiler."</p><p class="calibre9">Roland, "Tanrılar!" diye mırıldanarak yumruğunu gökyüzüne doğru salladı. Bunu yapmamak elinde değildi. "Ya küre?"</p><p class="calibre9">"Ona dokunamıyorum..." Alain uykudaymış gibi konuşuyordu. "Ama küre yanlarında. Siz de öyle düşünmüyor musunuz?"</p><p class="calibre9">Evet! Roland da öyle düşünüyordu. Yanlarında küre olan altı ya da sekiz kişilik bir grup. Harikaydı bu!</p><p class="calibre9">Genç silahşor, "Hazır olun, çocuklar," dedi. "Onları avlayacağız."</p><p class="calibre5" style="margin:0pt; border:0pt; height:1em"> </p><p class="calibre9">Jonas'ın grubu uçurumdan hızla inerek Kötü Çayırlar'a ulaştı. Sonbahar semasında rehber yıldızlar ışıl ışıl parlıyorlardı. Renfrew onların hepsini tanıyordu. İkizler diye tanımladığı yıldızların arasındaki uzaklığı ölçmek için bir aleti de vardı. Hemen hemen yirmi dakikada bir grubu durdurarak bu aleti kullanıyordu. Jonas yaşlı kovboyun onları yüksek otların arasından doğruca Darağacı Kayası'na götürebileceğinden emindi.</p><p class="calibre9">Kötü Çayırlar'a girdikten bir saat kadar sonra Quint atını sürerek ak saçlı adamın yanına gitti. "Şu ihtiyar kadın, sai. Seni görmek istiyor. Çok önemliymiş."</p><p class="calibre9">Jonas, "Öyle mi?" diye sordu.</p><p class="calibre9">"Evet." Quint sesini alçalttı. "Kucağındaki cam top ışıl ışıl!"</p><p class="calibre9">"Ya, öyle mi? Dinle, Quint. Sen şu eski dostlarımla birlikte kal. Ben gidip ne olduğunu öğreneyim." Jonas durup siyah araba yanına gelinceye kadar bekledi. Rhea başını ona doğru kaldırdı. Silahşor biran cadının pembe ışığın aydınlattığı yüzünün bir genç kızınkine benzediğini düşündü.</p><p class="calibre9">Rhea, "Ah," dedi. "Demek buradasın, koca oğlan? Hemen kaçağından emindim." Gıdaklar gibi güldü. Yüzünde ekşi bir ifade belirirken Jonas onu yine olduğu gibi gördü. Kucağındaki şey canını emip onu kurutmuştu. Silahşor sonra başını eğerek cam küreye baktı... Ve kendini kaybetti. O pembe ışığın kafasındaki en derin geçitlere ve boşluklara yayıldığını hissetti. Bu yerleri o zamana kadar görülmemiş bir biçimde aydınlatıyordu. Coral bile o iğrenç ilişkileri sırasında onu böylesine etkileyememişti.</p><p class="calibre9">Cadı yarı güler, yarı ninni söyler gibi, "Hoşuna gitti, değil mi?" diye sordu. "Evet, tabii ya! Bu herkesin hoşuna gider. Küre pek güzel, sihirli bir şey. Ama sen şimdi ne görüyorsun, sai Jonas?"</p><p class="calibre9">Kovboy bir eliyle eyer kaşına tutunarak eğildi. Uzun saçları aşağıya doğru sarktı. Jonas kürenin derinliklerine baktı. Önce o nefis pembeliği gördü. Sonra bu perde aralanmaya başladı. Şimdi etrafı yüksek otlarla çevrili bir kulübeyi görüyordu. Ancak bir münzevinin sevebileceği bir yerdi burası. Boyaları dökülmeye başlamış olanı kapı yine de parlak kırmızıydı. Kapı açıktı, önündeki taş düzlükte bir kız oturuyordu, Ellerini kucağına bırakmış, battaniyeleri ayaklarının dibine düşmüştü. Açık bıraktığı saçları omuzlarını okşuyordu. Bu...</p><p class="calibre9">Jonas, "Vay vay vay..." diye fısıldadı. Artık eyerden öyle eğilmişti ki, sirkte atın sırtında numara yapan bir cambaza benzemişti. Sanki gözleri de kaybolmuştu. Şimdi bunların yerinde pembe ışıklı gözçukurları var gibiydi.</p><p class="calibre9">Rhea sevinçle gıdakladı. "Evet. Bu Thorin'in kavuşamadığı metresi! Dearborn'un sevgilisi!" Gıdaklaması birdenbire kesildi. "Ermot'umu öldüren o genç piçin dostu! Ve o çocuk bunun bedelini ödeyecek! Evet, ödeyecek ya! İyice bak, sai Jonas! Yakından bak!"</p><p class="calibre9">Silahşor da öyle yaptı. Artık her şey çok belirgindi. Jonas, bunu daha önce anlamalıydım, diye düşündü. Bu kızın halasının korktuğu her şey aslında doğruydu. Rhea da durumu biliyordu. Ama bu cadı kızın İç-Dünya'dan gelen çocuklardan biriyle ilişkisi olduğunu neden kimseye söylemedi? Bunu bilemiyorum. Ama Susan, Will Dearborn'la sevişmekten başka şeyler de yaptı. Onun kaçmasına yardım etti. O ve arkadaşlarının. Hatta belki de aşkı uğruna o iki kanun adamını da öldürdü.</p><p class="calibre9">Kürenin içindeki şekil yüzer gibi yaklaştı. Cama bakmak Jonas'ın başının biraz dönmesine neden oldu. Ama hoş bir duyguydu bu. Kızın pasında kulübe vardı. İçersini iyice kısılmış bir lamba hafifçe aydınlatıyordu. Jonas önce köşede birinin uyduğunu sandı. İkinci defa bakınca köşedekinin bir post yığını olduğuna karar verdi.</p><p class="calibre9">Rhea, "O çocukları görüyor musun?" diye sordu. Sesi sanki çok uzaklarda bir yerden geliyordu. "Onları görüyor musun, sai?"</p><p class="calibre9">Jonas, "Hayır," dedi. Kendi sesi de yine o uzaktaki yerden geliyormuş gibiydi. Gözleri sanki küreye yapışmıştı. Camın saçtığı ışığın beyninin gitgide derinliklerine sızarak her tarafı kavurduğunu hissediyordu. Hoş bir duyguydu bu. Soğuk bir gecede sıcak bir ateşin önünde oturmak gibi bir şey. "Kız yalnız. Sanki bir şeyi bekliyor."</p><p class="calibre9">"Evet." Rhea ellerini kürenin yukarsında dolaştırdı. Tozunu alıyormuş gibi sert hareketlerle. Ve pembe ışık kayboldu. Jonas alçak sesle bağırarak itiraz etti. Ama bunun bir yararı olmadı. Küre yine kapkara kesildi. Jonas ellerini uzatarak cadıya kürenin tekrar aydınlanmasını sağlamasını söylemek istedi. Hatta gerekirse yaşlı kadına yalvaracaktı da. Son anda bütün irade gücünü kullanarak kendini tuttu. Bunun ödülü de aklının yavaş yavaş başına gelmesi oldu. O zaman Rhea'nın hareketlerinin Pinch ve Jilly oyunundaki kuklalarınki kadar anlamsız olduğunu hatırladı. Küre kendi istediğini yapıyordu, kadının istediğini değil.</p><p class="calibre9">Yaşlı kadın ona bakıyordu. Gözleri halinden beklenmeyecek kadar berrak, bakışları da kurnazdı. Rhea, "Kız kimi bekliyor dersin?" diye sordu.</p><p class="calibre9">Jonas gitgide artan bir endişeyle, o kız ancak bir tek şeyi bekleyebilir, diye düşündü. O çocukları. İç-Dünya'dan gelen daha sakalı Çıkmamış köpek yavrularını. Ve o piçler kızın yanında olmadıklarına göre... şimdi ilerde bizi bekliyor olabilirler.</p><p class="calibre9">Beni bekliyorlar. Hatta belki de... Jonas, "Beni dinle," dedi. "Sana bunu bir defa soracağım. Bana uğruyu söylersen akıllılık edersin. Bu çocuklar küreyi biliyorlar mı? Bu üç çocuğun Gökkuşağı'ndan haberleri var mı?</p><p class="calibre9">Cadı bakışlarını ondan kaçırdı. Bu bir bakıma bir cevaptı. Ama bir bakıma da değildi. Cadı oturduğu tepesinde çok uzun süre her şeyin istediği gibi olmasını sağlamıştı. Ama burada, aşağıda patronun kim olduğunu öğrenmesi gerekiyordu. Jonas tekrar eğilerek cadıyı omuzlarından kavradı. Korkunç bir şeydi bu. Nasılsa hâlâ yaşayan çıplak bir kemiği tutmak gibi. Ama ak saçlı adam kendini zorlayarak Rhea'yı bırakmadı. Cadı inleyerek çırpındı. Ama Jonas parmaklarını sıktı.</p><p class="calibre9">"Söyle, seni yaşlı dişi köpek! Lanet olasıca cadı!"</p><p class="calibre9">Rhea, "Belki biliyorlar," diye sızlandı. "O kız muayene olmaya geldiği gece bir şeyler görmüş olabilir, ahh, bırak beni! Bırak! Beni öldürüyorsun!"</p><p class="calibre9">"Bunu yapmak isteseydim, şimdi ölmüş olurdun." Jonas küreye özlemle bir göz attı. Sonra da atının eyerinde dikleşip oturdu. Ellerini boru gibi yaparak ağzına götürdü ve, "Clay!" diye bağırdı. "Durun!" Reynolds'la Renfrew atlarının dizginlerini çekerken Jonas da arkadaki vaq'ları durdurmak için elini kaldırdı.</p><p class="calibre9">Rüzgâr fısıldayarak çayırlarda dolaşıyordu. Otları eğiyor, dalgalandırıyor ve etrafa tatlı bir kokunun yayılmasına neden oluyordu. Jonas ileriye karanlıklara baktı. Ama çocukları görmeye çalışmanın bir işe yaramayacağını biliyordu. Delikanlılar herhangi bir yerde olabilirlerdi. Jonas pusu konusunda fazla şansları olmadığını düşünüyordu. Bu durum hiç hoş değildi.</p><p class="calibre9">Ak saçlı adam orada bekleyen Clay'le Renfrew'nun yanına gitti. Renfrew'nun sabırsızlandığı anlaşılıyordu. "Sorun nedir? Yakında şafak sökecek. Elimizi çabuk tutmalıyız."</p><p class="calibre9">"Kötü Çayırlar'daki kulübeleri biliyor musun?"</p><p class="calibre9">"Evet, çoğunu. Neden..."</p><p class="calibre9">"Kapısı kırmızı olanı da biliyor musun?"</p><p class="calibre9">Renfrew başını sallayarak kuzeyi işaret etti. "İhtiyar Soony'nin kulübesi o. Bunak birdenbire dindar kesildiydi. Bir rüya mı, yoksa hayal mi görmüştü ne? İşte o yüzden kulübesinin kapısını kırmızıya boyadı. Ama beş yıl önce Mannifolk'lara gitti." Artık hiç olmazsa bu sorunun nedenini öğrenmeye çalışmıyor, Jonas'ın suratındaki ifade bunu engelliyordu.</p><p class="calibre9">Ak saçlı adam elini kaldırarak iki parmağının arasındaki mavi dövmeye baktı. Sonra da dönüp Quint'e seslendi. "Artık komuta sende."</p><p class="calibre9">Quint hayretle kalın kaşlarını kaldırdı. "Bende mi?"</p><p class="calibre9">"Evet. Ama yola devam etmeyeceksin. Planlar değişti."</p><p class="calibre9">"Ne..."</p><p class="calibre9">"Şimdi beni dinle. Anlayamadığın bir şey olmadıkça da ağzını açma. Şu lanet olasıca siyah arabayı döndür. Geldiğimiz yoldan geri dön. Lengyll'le adamlarına katıl. Onlara, 'Jonas, Reynolds ve Renfrew'la birlikte gelinceye kadar burada beklemenizi istiyor,' de. Anlaşıldı mı?"</p><p class="calibre9">Quint, "Evet," dermiş gibi başını salladı. Çok şaşırmıştı ama bir şey söylemedi.</p><p class="calibre9">"İyi. Haydi git! O cadıya da oyuncağını kesesine koymasını söyle."</p><p class="calibre9">Jonas elini alnında dolaştırdı. O zamana kadar elleri pek titremezdi.</p><p class="calibre9">Ama şimdi belli belirsizce titriyorlardı. Küre insanın aklını karıştırıyordu.</p><p class="calibre9">Quint uzaklaşırken Jonas seslendiği için arkasına baktı.</p><p class="calibre9">"Bence İç-Dünyalı çocuklar buradalar, Quint! Belki de bizim ilerimizdeler. Ama gideceğin yolun üzerindeyseler herhalde sana saldırırlar."</p><p class="calibre9">Quint endişeyle etrafına, başını yukarsına kadar uzanan otlara baktı. Sonra dudakları gerildi ve tekrar Jonas'a döndü.</p><p class="calibre9">Jonas konuşmasını sürdürdü. "Size saldırır ya da küreyi almaya çalışırlarsa... Şimdi beni iyi dinle. Küreyi korumaya çalışırken ölmeyen herkes sonradan buna pişman olacak." Başını kaldırarak çenesiyle siyah arabanın arkasına dizilmiş olan atlı vag'ları işaret etti. "Bunu onlara söyle."</p><p class="calibre9">Quint, "Peki, patron," dedi.</p><p class="calibre9">"Lengyll'in grubuna eriştiğiniz zaman güvende olursunuz."</p><p class="calibre9">"Eğer gelmezseniz, sizi ne kadar bekleyelim?"</p><p class="calibre9">"Cehennem donup buz kesilinceye kadar." Quint uzaklaşırken Jonas, Reynolds'la Renfrew'ya döndü. "Biraz yandan dolaşacağız, çocuklar."</p><p class="calibre9">"Roland!" Alain'in sesi alçak ama telaşlıydı. "Döndüler."</p><p class="calibre9">"Bundan emin misin?"</p><p class="calibre9">"Evet. Arkalarından gelen başka bir grup var. Daha kalabalık bir grup. Onlara doğru gidiyorlar."</p><p class="calibre9">Cuthbert atıldı. "Kalabalık grubun daha güvenli olacağını düşünüyorlar."</p><p class="calibre9">Roland, "Küre onlarda mı?" diye sordu. "Ona dokunabiliyorsun artık?"</p><p class="calibre9">"Evet. Küre onlarda. Diğer yöne gitmelerine rağmen bu onlara 'dokunmamı' kolaylaştırıyor. Küreye eriştin mi, tamam. Bir maden dehlizindeki lamba gibi parlıyor."</p><p class="calibre9">"Küre hâlâ Rhea'da mı?"</p><p class="calibre9">"Öyle sanıyorum. Kadına dokunmak çok korkunç."</p><p class="calibre9">Roland, "Jonas bizden korkuyor," dedi. "Saldıracağı zaman etrafında daha fazla insan olmasını istiyor. Gerçek bu. Böyle olmalı!" Delikanlının hem haklı olduğundan, hem de hesapta korkunç bir yanlıştık yaptığından haberi yoktu. Gilead'dan ayrılalı beri yeniyetme bir gencin yapabileceği birkaç hataya düşmüştü. Bu da onlardan biriydi. Kararının doğru olduğunu sanmak!</p><p class="calibre9">Alain, "Şimdi ne yapacağız?" diye sordu.</p><p class="calibre9">"Burada oturacağız. Dinleyeceğiz. Darağacı Kayası'na gideceklerse küreyi yine bu tarafa doğru getirecekler. Böyle yapmak zorundalar."</p><p class="calibre9">Cuthbert, "Ya Susan?" diye sordu. "Susan ve Sheemie? Onlar ne olacak? Başlarının dertte olmadığını nasıl bileceğiz?"</p><p class="calibre9">"Herhalde bilemeyeceğiz." Roland yere bağdaş kurarak oturdu Aceleci'nin dizginlerini kucağına bıraktı. "Ama Jonas'la adamları çok geçmeden bu tarafa gelecekler. Geldikleri zaman biz de gerekeni yapacağız."</p><p class="calibre9">Susan kulübede uyumak istememişti. Roland yanında olmada için kulübeyi yadırgamıştı. Sheemie köşedeki eski postların altına büzülmüştü. Susan da kendi battaniyelerini dışarı taşımıştı. Bir süre kız benin kapısında oturdu. Yıldızlara bakıyor, Roland için dua ediyordu. Kendini biraz daha iyi hissetmeye başladığı zaman battaniyelerden birinin üzerine yattı, diğerini de üstüne çekti. Maria onu sarsarak derin uykusundan uyandırdığından bu yana yüzyıllar geçmişti sanki. Ağzı kuruyan Sheemie'nin gırtlağından kopan ve kulübeden dışarı yayılan horultuları onu rahatsız etmiyordu. Kız başını bir koluna dayayarak uykuya daldı. Sheemie yirmi dakika sonra kapıya gelip uykulu uykulu bakarak gözlerini kırpıştırdığı zaman da uyanmadı. Çocuk işemek için yüksek otların arasına girdi. Onu tek farkeden Caprichoso oldu. Katır Sheemie yanından geçerken uzanarak onun kabaetini ısırmaya alıştı. Hâlâ tam anlamıyla uyanamamış olan Sheemie, onun başını itti. Capi'nin oyunlarını çok iyi biliyordu. Gerçekten.</p><p class="calibre9">Susan rüyasında söğüt korusunu görüyordu. Kuş ve ayı ve tavşan ve balık. Kızın uyanmasına otların arasından dönen Sheemie değil de boynuna dayanan soğuk çelik bir daire oldu. Bir şıkırtı duyuldu. Susan bu sesi hemen tanıdı. Şerifin Bürosu'nda da aynı sesi duymuştu. Bir silahın itilen horozu. Söğüt korusu kızın kafasından silindi.</p><p class="calibre9">Bir ses, "Kalk da pırılda, Güneş Işını," dedi. Susan bir an kendini toparlayamadı. Yarı uyanan kafası bir gün öncesinde olduğuna inanmaya çalışıyordu. Maria onun hemen kalkıp Deniz Kıyısı'ndan gitmesini istiyordu. Belediye Başkanı Thorin ve Kâtibi Rimer'i katleden caniler geri dönüp onu da öldürmeden önce.</p><p class="calibre9">Ama bütün bunların bir yararı olmadı. Kız bu öğleye yakın saatlerde gözlerini güçlü güneş ışınlarına değil, saat beşe özgü grimsi ışığa açtı. Ve kimse onu omzundan yakalamış sarsmıyordu. Boynuna bir tabancanın namlusu dayanmıştı.</p><p class="calibre9">Susan başını kaldırınca ak saçların çevrelediği dar ve kırışık suratı gördü. Bir yaraya benzeyen ipince dudakları ve Roland'ınkiler gibi soluk mavi gözleri. Karşısındaki Eldred Jonas'tı. Onun arkasında daha mutlu günlerde babasına içki ikram eden Hash Renfrew duruyordu. Jonas'ın ka-tet'ini oluşturan üçüncü bir adam başını eğerek kulübeye girdi. Susan'ın dehşetten gövdesi dondu sanki. Hem kendisi için korkuyordu, hem de Sheemie için. Çocuğun başlarına nasıl bir felaket geldiğini anlayacağından bile emin değildi. Susan, onu öldürmeye çalışan üç adamdan ikisi burada, diye düşündü. Herhalde bu kadarını kavrar.</p><p class="calibre9">Jonas kızın uykusunun açılması için gözlerini kırpıştırmasını seyrederek dostça, "İşte buradasın, Güneş Işını," dedi. "İşte buradasın. İyi! Böyle bir yerde yalnız başına uyumamalısın. Senin kadar güzel kız bunu yapmamalı. Ama endişelenme. Senin ait olduğun yere götürülmeni sağlayacağım!"</p><p class="calibre9">Jonas kızıl saçlı, pelerinli adam kulübeden çıkarken ona bir göz attı. Kovboy yalnızdı. "Kız içeriye neler saklamış, Clay? İlginç bir şey var mı?"</p><p class="calibre9">Reynolds, "Hayır," der gibi başını salladı. "Herhalde hâlâ atın üzerinde."</p><p class="calibre9">Susan, Sheemie, diye düşündü. Nerdesin, Sheemie?</p><p class="calibre9">Jonas elini uzatarak bir an kızın göğsüne dokundu. "Çok hoş. Taze ve tatlı. Boşuna Dearborn senden hoşlanmıyor."</p><p class="calibre9">"Mavi damgalı pis elini üzerimden çek, aşağılık köpek!"</p><p class="calibre9">Sırıtan Jonas kızın istediğini yaptı. Başını döndürerek katıra baktı. "Bu hayvanı biliyorum. Bu katır sevgili arkadaşım Coral'ın. Bütün yap. tıkların dışında bir de hayvan hırsızlığına mı başladın? Ayıp, ayıp! Bu genç kuşağın hali ne olacak? Sen de benimle aynı fikirde değil misin, sai Renfrew?"</p><p class="calibre9">Ama Susan'ın babasının eski dostu bir şey söylemedi. Konuşmayı ifadesiz bir suratla dinlemeye dikkat ediyordu. Susan, belki de burada olduğu için birazcık utanıyor, diye düşündü.</p><p class="calibre9">Jonas tekrar kıza döndü. Dudaklarını şefkatle gülümsüyormuş gibi bükmüştü. "Eh, cinayetten sonra katır çalmak herhalde sana çok kolay geldi. Öyle değil mi?"</p><p class="calibre9">Susan cevap vermedi. Sadece Jonas'ın Capi'nin burnunu okşamasını seyretti.</p><p class="calibre9">"O çocuklar neler taşıyorlardı? Katıra yüklenmesi gereken neler?"</p><p class="calibre9">Susan uyuşmuş olan dudaklarının arasından, "Kefenler," dedi "Sen ve bütün dostların için. Bu yük pek de ağırdı. Nerdeyse zavallı hayvanın beli kırılacaktı."</p><p class="calibre9">Jonas hâlâ gülümsüyordu. "Geldiğim topraklarda bir deyiş vardır 'Zeki kızlar cehenneme giderler,' derler. Hiç bunu duydun mu?" Capi'nin burnunu okşamayı sürdürdü. Bu katırın hoşuna gitti, Boynunu iyice uzatmış, ahmak bakışlı gözlerini yarı kapatmıştı. "Sen hiç şunu düşündün mü? Yük hayvanının sırtındakileri indirip eşyaları üçe bölen ve onları alıp götüren insanlar genellikle bir daha geri dönmezler."</p><p class="calibre9">Susan sesini çıkarmadı.</p><p class="calibre9">"Seni ortada bırakıverdiler, Güneş Işını. "Çabuk sevişirsen, çabuk unutulursun,' derler. O çocukların nereye gittiklerini biliyor musun?" KIZ, "Evet," dedi. Alçak sesi hemen hemen fısıltı gibiydi. Jonas buna sevindi. "Bunu bize açıklarsan her şey senin için daha kolaylaşır. Öyle değil mi, Renfrew?"</p><p class="calibre9">Renfrew başını salladı. "Evet. O çocuklar birer vatan haini, Susan, İyi Adam' adına çalışıyorlar. Nereye gittiklerini ya da ne yapmayı planladıklarını biliyorsan, bunu bize söylemelisin."</p><p class="calibre9">Gözlerini Jonas'tan ayırmayan kız, "Yaklaş," dedi. Uyuşmuş dudakları kımıldamayı pek istemiyordu. O yüzden bu sözcük, "Yunus," gibi çıktı. Ama Jonas onun ne demek istediğini anlayarak öne doğru eğildi. Başını uzatırken gülünç bir biçimde Caprichoso'ya benzedi. Susan da onun suratına tükürdü.</p><p class="calibre9">Jonas irkildi. Dudakları hayret ve tiksintiyle büküldü. "Ahh! Sürtük!" diye bağırarak elini kaldırdığı gibi kızın suratına müthiş bir tokat attı. Susan yere boylu boyunca yuvarlandı. Yan düşmüştü, gözlerinin önünde yıldızlar çakıyordu. Sağ yanağının şimdiden balon gibi şişmeye başladığının farkındaydı. Kendi kendine, üç beş santim daha aşağıya vursaydı, boynumu kırabilirdi, dedi. Belki de böylesi daha iyi olurdu. Elini burnuna götürdü. Sağ burun deliğinden akan kanı sildi.</p><p class="calibre9">Jonas öne doğru bir adım atan, sonra da duraklayan Renfrew'ya döndü. "Onu bir ata bindir ve ellerini önden bağla. Sıkıca." Başını eğerek Susan'a baktı ve ona müthiş bir tekme indirdi. Kız kulübeye doğru yuvarlandı. "Demek benim yüzüme tükürüyorsun? Eldred Jonas'a tükürüyorsun, öyle mi, dişi köpek!"</p><p class="calibre9">Reynolds ona eşarbını uzattı. Ak saçlı adam alıp yüzündeki tükürüğü sildi. Sonra da kızın yanına çömeldi. Susan'ın saçlarının bir tutamını yakalayarak eşarbı onlara sildi. Kızı çekerek ayağa kaldırdı. Susan'ın gözleri can acısından yaşarmıştı. Ama sesini çıkarmadı.</p><p class="calibre9">"Belki dostunu bir daha göremeyeceğim, taze, küçük göğüslü Sue. Ama sen elimdesin. Öyle değil mi? Evet, Dearborn başımıza bir ten: açarsa acısını senden çıkarırım. Hem de iki katı. Dearborn'un bunu öğrenmesini de sağlarım. Bundan emin olabilirsin."</p><p class="calibre9">Jonas'ın yüzündeki tebessüm silindi. Birdenbire öfkeyle kızı itti. Susan az kalsın yine yere yuvarlanıyordu.</p><p class="calibre9">"Haydi, şimdi ata bin! Ben yüzünü bıçağımla biraz değiştirme kalkmadan bunu yap!"</p><p class="calibre9">Sheemie otların arasından bakıyordu. Dehşete kapılmış, ağlıyordu. Susan o kötü Tabut Avcısı'nın yüzüne tükürmüş, adam da onu yere devirmişti. Öyle sert bir tokat atmıştı ki, kızı kolaylıkla öldürebilirdi Sheemie az kalsın yerinden fırlayacaktı. Ama sonra bir şey, belki de arkadaşı Arthur'un kafasında çınlayan sesi ona, bir şey yapamazsın demişti. Sadece ölürsün.</p><p class="calibre9">Sheemie, Susan'ın ata binmesini seyretti. Diğer adamlardan biri bir Tabut Avcısı değil, çocuğun zaman zaman meyhanede gördüğü iriyarı bir çiftçi kıza yardım edecek oldu. Ama Susan onu botunun tabanıyla itti. Kıpkırmızı kesilen adam geriledi.</p><p class="calibre9">Sheemie, onları kızdırma, Susan, diye düşündü. Tanrılar! Bunu yapma. Yoksa sana tekrar vururlar! Ah, o zavallı yüzün! Burnunda kanıyor. Gerçekten!</p><p class="calibre9">Jonas, "Bu son şansın," dedi. "O çocuklar neredeler? Ne yapmayı düşünüyorlar?"</p><p class="calibre9">Kız, "Canın cehenneme," diye homurdandı.</p><p class="calibre9">Jonas acımasızca gülümsedi. "Herhalde cehenneme gittiğim zaman seninle orada karşılaşacağım." Sonra diğer Tabut Avcısı'na döndü. "Kulübeyi iyice aradın mı?"</p><p class="calibre9">Kızıl saçlı kovboy, "Yanlarında neler vardı bilmem," dedi. "Ama her şeyi alıp götürmüşler."</p><p class="calibre9">Jonas yine zalimce gülerek kendi atına atladı. "Haydi, gidelim."</p><p class="calibre9">Grup tekrar Kötü Çayırlar'a daldı. Otlar etraflarında kapandı. Sanki oraya hiç gelmemişlerdi... Sadece Susan gitmişti. Capi de öyle. Susan'ın yanından giden iriyarı çiftçi katırı yedeğine almıştı.</p><p class="calibre9">Sheemie grubun dönmeyeceğinden emin olunca açıklığa döndü. Pantolonunun üst düğmesini ilikliyordu. Önce Roland'la arkadaşlarının gittikleri yöne baktı. Sonra da Susan'ı götürdükleri tarafa. Hangisi?</p><p class="calibre9">Sheemie bir an düşündü, sonra hiçbir seçeneği olmadığını anladı. Roland, Alain ve iyi kalpli Arthur Heath'in (Sheemie hâlâ onu o adla düşünüyordu) gittikleri yol silinmişti bile. Buna karşılık Susan'la onu yakalayan adamların açtıkları yol hâlâ belirgindi. Susan'ı izlersem, belki onun için bir şeyler yapabilirim, diye düşündü. Belki ona yardım ederim.</p><p class="calibre9">Sheemie önce yürümeye başladı. Ama sonra adamların geri dönecekleri ve kendisini yakalayacakları korkusu geçti. Susan'ın götürüldüğü tarafa doğru koşmaya başladı. Hemen hemen bütün gün kızı izleyecekti.</p><p class="calibre9">Hemen her durumda soğukkanlılığını ve umudunu kaybetmeyen Cuthbert ufuk ağarır ve şafak yaklaşırken gitgide sabırsızlanmaya başladı. Sonunda Hasat geldi, diye düşünüyordu. Biz burada bilenmiş bıçaklarımızla oturuyoruz ve kesebileceğimiz hiçbir şey yok.</p><p class="calibre9">Cuthbert, Alain'e iki kez ne duyduğunu sordu. Alain ilk sefer sadece bir şeyler mırıldandı. İkinci defa ise, "Kulağımın dibinde havlayıp dururken ne duyacağımı sanıyorsun?" dedi.</p><p class="calibre9">Cuthbert on beş dakika arayla sorulan soruları havlamak saymıyordu, ileriye doğru giderek sıkıntılı sıkıntılı atının önüne oturdu. Bir süre sonra Roland da yaklaşarak onun yanına geçti.</p><p class="calibre9">Cuthbert, "Beklemek," dedi. "Mejis'te zamanımızın çoğunu böyle bekleyerek geçirdik. Ve benim dünyada en yapamadığım şey de budur."</p><p class="calibre9">Roland, "Daha fazla beklemek zorunda kalmayacaksın," diye cevap verdi.</p><p class="calibre9">Jonas'la yanındakiler, Fran Lengyll'in güneş ufuktan yükseldikten bir saat kadar sonra geçici olarak mola verdiği yere ulaştılar. Quint, Rhea ve Renfrew'un vaq'ları da onlara katılmış kahve içiyorlardı. Jonas buna memnun oldu.</p><p class="calibre9">Lengyll öne doğru çıktı. Sonra Susan'ın atın sırtında elleri bağlı bulunduğunu görünce bir adım geriledi. Sanki saklanacak bir yer arıyordu. Ama burada öyle bir yer bulamazdı. Onun için de durakladı; hiç de mutlu gibi bir hali yoktu.</p><p class="calibre9">Susan atını dizleriyle sıkıştırarak onun ilerlemesini sağladı. Reynolds onu omzundan yakalamaya çalıştı ama kız yana doğru eğilerek onun elinden kurtuldu.</p><p class="calibre9">"Ah, Francis Lengyll! Bu ne sürpriz? Burada karşılaşmamız şaşılacak bir şey!"</p><p class="calibre9">Lengyll, "Susan," dedi. "Seni bu durumda gördüğüm için üzgünüm." Bir kırmızılık boynundan dalga dalga alnına doğru yükseliyordu Kabaran denizin mendireğe yaklaşması gibi. "Kötü dostlar edindin, kızım... Ve kötü dostlar sonunda insanı hesabı ödemesi için yalnız bırakıverirler."</p><p class="calibre9">Susan güldü. Gerçek bir kahkahaydı onunki. "Kötü dostlar mı? Ah, evet, sen bu konuyu çok iyi biliyorsun, değil mi, Fran?"</p><p class="calibre9">Lengyll döndü. Utandığı için kaskatı kesilmiş, hantallaşmıştı. Susan botlu ayağını kaldırdı. Diğerleri daha bir şey yapamadan adamın iki küreğinin arasına tekmeyi indirdi. Lengyll karınüstü düştü. Suratından şaşırdığı ve şok geçirdiği anlaşılıyordu.</p><p class="calibre9">Renfrew, "Bunu yapamazsın, küstah fahişe!" diye bağırarak kızın başının sol yanına şiddetle vurdu. Susan daha sonra kendine geldiği ve doğru dürüst düşünebildiği zaman, hiç olmazsa suratımın iki yanı eşitlendi, diyecekti.</p><p class="calibre9">Eyerin üzerinde sallandı ama düşmedi. Renfrew'ya hiç bakmadı. Gözlerini dizleri ve avuçlarının üzerinde doğrulmayı başarmış olan Lengyll'e dikmişti. "Sen babamı öldürdün!" diye haykırdı. "Seni aşağılık, korkak, sinsi yaratık! Bir de kendine erkek diyorsun öyle mi?" Kendisine bakmakta olan çiftçilere ve vag'lara döndü. "İşte o! Fran Lengyll! Atçılar Demeği'nin başkanı! Dünyanın en aşağılık sinsi köpeği! O, bir sırtlan leşinden bile daha adi. O..."</p><p class="calibre9">Jonas, "Bu kadar yeter," dedi. Lengyll'in adeta büzülerek adamlarının yanına gitmesini ilgiyle seyrediyordu. Evet. Susan da acı bir sevinçle adamın ikibüklüm seğirttiğini gördü. Lengyll omuzlarını iyice kamburlaştırmıştı. Rhea gıdaklar gibi gülüyor, iki yana sallanıyordu. Sesi taş tahtaya sürülen bir tırnağın çıkardığı cızırtıya benziyordu. Bu ses Susan'ın içini tırmaladı, ama Rhea'nın grupla beraber olmasına hiç şaşmadı.</p><p class="calibre9">Kız sonra bir Jonas'a baktı, bir Lengyll'e. Hiç tükenmeyecekmiş gibi görünen bir horgörüyle, "Hiçbir zaman yetmez!" diye cevap verdi. "Bu ona hiçbir zaman yetmez."</p><p class="calibre9">"Şeey... Belki... Ama sana verilen zamanı iyi değerlendirdin, sai. pek az kimse bundan daha iyisini yapabilirdi. Şu cadının kahkahalarını dinle! Adamın yaralarına tuz basmak gibi bir şey... Ama onun da sesini biraz sonra keseceğiz." Jonas döndü. "Clay!"</p><p class="calibre9">Reynolds atıyla ona yaklaştı.</p><p class="calibre9">"Güneş Işını'nı Deniz Kıyısı'na sağsalim götürebilir misin?"</p><p class="calibre9">"Öyle sanırım." Reynolds batı yerine doğuya gönderileceği için ne kadar rahatladığını belli etmemeye çalışıyordu. İçinde Darağacı Kayası, Latigo ve tankerler konusunda kötü duygular uyanmaya başlıyordu... Aslında bütün olanlar bakımından. Bunun nedenini tanrılar bilirdi. »Şimdi mi?"</p><p class="calibre9">Jonas, "Bir dakika sonra," dedi. "Belki burada birilerinin öldürülmesi gerekecek. Kim bilir? Ama asıl cevaplanamayan sorular bir insanın sabah kalkmasına değiyor, öyle değil mi? Bacağı, çürük bir diş gibi zonklasa bile. Öyle değil mi?"</p><p class="calibre9">"Bilmem ki, Eldred..."</p><p class="calibre9">"Sai Renfrew, bir dakika Güneş Işını'mıza göz kulak ol. Geri almam gereken bir şey var."</p><p class="calibre9">Sesi her taraftan duyuluyordu. Jonas'ın da istediği buydu. Rhea'nın gıdaklamaları birdenbire kesildi. Sanki biri gırtlağını ucu kıvrık bıçakla kesmiş gibi. Jonas gülümseyerek atını üzerinde sarı sembollerin bulunduğu siyah arabaya doğru sürdü. Reynolds onun soluna geçmişti. Ak saçlı adam Depape'in de sağında yer aldığını görmekten çok hissetti. Aslında Roy iyi bir çocuk, diye düşündü. Biraz kafasız ama iyi niyetli. Ona her şeyi açıklamak zorunda kalmıyorsun.</p><p class="calibre9">Jonas'ın atının attığı her adımla Rhea arabasında biraz daha büzüldü. Gözleri derin çukurlarında sağa sola kayıyor, kadın kaçacak yol arıyordu. Ama burada öyle bir yer yoktu.</p><p class="calibre9">Sonunda cadı elini kaldırarak, "Bana yaklaşma, ölüm habercisi!" diye bağırdı. Diğer eliyle keseyi daha da sıkıca kavramıştı. "Yaklaşma! Yoksa yıldırımları çağırır, seni atının sırtında çarptırırım! Şu aşağılık arkadaşlarını da öyle!"</p><p class="calibre9">Jonas bu sözleri duyan Roy'un bir an durakladığını hissetti. Ama Clay öyle bir şey yapmadı. Kendisi de. Cadının pek çok şey yapabileceğini tahmin ediyordu... ya da vaktiyle böyle şeyleri başarabildiğini. Ama bütün bunlar o aç cam küre hayatına girmeden önce olmuştu.</p><p class="calibre9">Jonas, "Küreyi bana teslim et," dedi. Arabanın yanından keseyi almak için elini uzattı. "O senin değil. Hiçbir zaman da olmadı. Herhalde İyi Adam ilerde bir gün onu dikkatle sakladığı için sana teşekkür edecek. Ama şimdi küreyi vermelisin."</p><p class="calibre9">Rhea haykırdı. Sesi öyle yüksek ve tizdi ki, vaquero'lardan bazıları ellerindeki teneke kahve maşrapalarını yere atarak kulaklarını tıkadılar Aynı anda cadı elini kesenin ağzını büzen kordona geçirerek küreyi havaya kaldırdı. Şimdi yuvarlak cam kesenin dibinde bir sarkaç gibi sağa sola sallanıyordu.</p><p class="calibre9">Rhea, "Onu sana vermeyeceğim!" diye uludu. "Küreyi senin gibilere vermektense yere atıp parçalarım daha iyi!"</p><p class="calibre9">Jonas kadının küreyi güçsüz kollarıyla Kötü Çayırlar'ın ezilmiş esnek otlarına atarsa kırılacağını sanmıyordu. Ama bunu öğrenme fırsatı bulamayacağını da biliyordu.</p><p class="calibre9">Ak saçlı adam, "Clay," diye emretti. "Silahını çek."</p><p class="calibre9">Arkadaşının dediğini yapıp yapmadığını anlamak için ona bakmasına gerek yoktu. Cadının telaşla Clay'in atın sırtında beklediği sol tarafa doğru baktığını gördü.</p><p class="calibre9">Jonas, "Sayı sayacağım," dedi. "Kısaca. Üçe geldiğim zaman bu kadın hâlâ keseyi bana teslim etmemişse onun şu çirkin kafasını uçur."</p><p class="calibre9">"Peki."</p><p class="calibre9">Jonas kürenin cadının yukarı kaldırdığı kesenin dibinde sağa sola sallanmasını seyrediyordu. Cam ışıldamaya başlamıştı, kumaşın altından bile donuk bir pembelik gözüküyordu. "İki. Cehennemin zevkini çıkar, Rhea. Güle güle. Ü..."</p><p class="calibre9">Büyücü, "Al," diye haykırarak keseyi adama doğru uzattı. Diğer sıska elini bükmüş, yüzünü korumaya çalışıyordu. "Al, işte! O seni de lanetlesin! Beni lanetlediği gibi!"</p><p class="calibre9">"Teşekkür ederim, sai."</p><p class="calibre9">Ak saçlı kovboy keseyi büzülen ağzının hemen altından kavrayarak çekti. Kordon elinin eklemlerinin derisini kaldırır ve tırnaklarından hiçini koparırken Rhea da can acısıyla bağırdı. Jonas onu pek duymadı bile. Kafasında sevinç sanki patlıyor ve beyaz ışıklar saçıyordu. Silahşorluk yaptığı uzun yıllar boyunca ilk defa işini, çevresini ve onun bir gün ölmesine neden olabilecek onca şeyi unuttu. Küreyi almıştı! Almıştı! Bütün tanrıların mezarları adına o lanet olasıca şeyi ele geçirmişti.</p><p class="calibre9">Jonas, o benim, diye düşündü. Hepsi o kadar. Keseyi açarak basını içine sokmamak için kendini zor tuttu. Yulaf dolu bir yem torbasına başını sokan bir at gibi. Onun yerine kesenin kordonunu iki defa eyerinin kaşına doladı. Ciğerlerinin izin verdiği kadar derin bir soluk aldı. Sonra da verdi. Kendini daha iyi hissediyordu şimdi. Biraz.</p><p class="calibre9">"Roy."</p><p class="calibre9">"Evet, Jonas?"</p><p class="calibre9">Ak saçlı silahşor, buradan gitmek iyi olur, diye düşündü. Bunu ilk defa da yapmıyordu. Şu taşralılardan uzaklaşmalıydı. Bu adamların konuşma tarzlarından, lehçelerinden bıkmıştı. İliklerine kadar.</p><p class="calibre9">"Roy, bu cadı için ona kadar sayacağız. Eğer bu sürede karşımdan defolup gitmezse sana izin veriyorum. Poposunu uçur. Şimdi bakalım sayı saymasını biliyor musun? Seni dikkatle dinleyeceğim. Onun için sayı atlamamaya çalış."</p><p class="calibre9">Depape hevesle, "Bir," dedi. "İki. Üç. Dört.""</p><p class="calibre9">Rhea tükürür gibi küfürler ederek dizginleri kapıp midillinin sırtına vurdu. Midillinin kulakları geriye gitti. Hayvan arabayı öyle hızlı çekti ki, Rhea arabadan arkaüstü yere devrildi. Ayakları havaya kalkmıştı. Bileğini örten kapalı siyah ayakkabıları ve birbirine uymayan yün çoraplarının yukarsında baldırları bembeyaz ve sıpsıskaydı. Vaquero'lar gülleye başladılar. Jonas da öyle. Kadının öyle ayakları havada arkaüstü yatması gerçekten komikti.</p><p class="calibre9">Depape, "B-B-Beş..." diyebildi. Öylesine gülüyordu ki, hıçkırık tutmuştu. "A-A-Altı!"</p><p class="calibre9">Cadı tekrar arabaya tırmandı ve ölmekte olan bir balığın zarafetiyle kendini içeri attı. İfadesiz gözlerle diğerlerine horgörüyle baktı.</p><p class="calibre9">Çığlık çığlığa, "Hepinizi de lanetliyorum!" diye haykırdı. Sesi diğerlerinin kahkahalarını yardı. Araba otları ezilmiş açıklığın kenarına doğru giderken artık adamların hiçbiri gülmüyordu. "Hepinizi de! Teker teker! Evet, seni... seni... Seni de!" Hafifçe kıvırdığı parmağıyla en son Jonas'ı işaret etti. "Hırsız! Aşağılık hırsız!"</p><p class="calibre9">Jonas hayretle, sanki küre senindi, diye düşündü. Ama küreyi alır almaz aklına gelen ilk kelime, benim olmuştu. Sanki böyle olağanüstü bir şey taşralı bir büyücünün olabilirmiş gibi. Senin gibi küçük bir fatanın.</p><p class="calibre9">Araba sarsılarak Kötü Çayırlar'a girdi. Kulakları hâlâ geride olan midilli arabayı olanca gücüyle çekiyordu. Rhea'nın çığlıkları kamçıdan daha etkiliydi. Siyah araba yeşilliklerin arasına daldı. Diğerleri arabanın bir yanılsama oyunu gibi bir görünüp bir kaybolduğunu farkettiler Sonra hepten gözden kayboldu. Ama yine de uzun bir süre cadının çığlık çığlığa sıraladığı lanetleri duydular. Kadın Şeytan Ayı'nın altında ölümün onları bulması için haykırıyordu.</p><p class="calibre9">Jonas, Clay Reynolds'a, "Haydi, git," dedi. "Bizim Güneş Işını'nı geri götür. Ve eğer yolda durup kızdan yararlanmak istiyorsan buna da iznin var." Bu sözlerin Susan'ı nasıl etkilediğini anlamak için kıza bir göz attı. Ama düşkırıklığına uğradı. Susan sersemlemiş gibiydi. Sanki Renfrew'nun yumruğu beynini karmakarışık etmişti. Hiç olmazsa şimdilik. "Eğlenceden sonra onu sai Coral'a teslim et. Bu yeter."</p><p class="calibre9">"Olur. Sai Thorin'e söylememi istediğin bir şey var mı?"</p><p class="calibre9">"Ona söyle benden haber alıncaya kadar bu kızı güvenli bir yere kapatsın. Ve... ve neden onunla birlikte kalmıyorsun, Clay. Yani Coral'la? Sonuçta yarın artık bu kız için endişelenmemize gerek kalmayacak sanırım. Ama Coral kentten ayrıldığı zaman onu Ritzy'ye götür. Kendisine eşlik et."</p><p class="calibre9">Reynolds başını salladı. Her şey gitgide daha güzelleşiyordu. Kızı Deniz Kıyısı'na götürecekti. Oraya varınca şu kızın tadına bir bakacaktı. Ama bunu gündüz yusyuvarlak bir hayalete benzeyen Şeytan Ayı'nın altında yapmak niyetinde değildi.</p><p class="calibre9">"Haydi, öyleyse. Artık yola çık."</p><p class="calibre9">Reynolds, Susan'ı açıklıktan geçirdi. Rhea'nın gittiği yeri belirten ezilmiş otların bulunduğu tarafa dönmekten kaçındı. Kız sessizce atın sırtında gidiyordu. Gözlerini bağlı bileklerine dikmişti.</p><p class="calibre9">Jonas adamlarının karşısına dikildi. "İç-Dünya'dan gelen o üç genç hapishaneden kaçtılar. Hem de şu azametli genç sürtüğün yardımıyla." Uzaklaşan Susan'ı işaret etti.</p><p class="calibre9">Adamlar alçak sesle homurdandılar. Will Dearborn'la arkadaşlarının kaçtıklarını biliyorlardı. Ama sai Delgado'nun kaçmalarına yardım ettiğinden haberleri yoktu. Belki de Reynolds'un kızı Kötü Çayır'lara sokması ve ikisinin birden gözden kaybolması Susan için iyi olmuştu.</p><p class="calibre9">Jonas, "Boşverin şimdi bunu!" diye bağırarak grubun dikkatini tekrar kendine çekti. Elini usulca uzatarak kesenin dibindeki yuvarlak şeyi okşadı. Küreye dokunmak bile her şeyi başarabileceğini düşünmesine neden oldu. Hem de gözü kapalı.</p><p class="calibre9">"Kızı boşverin! O ikisini düşünmeyin şimdi." Sırayla Lengyll, Wertner, Croydon, Brian Hookey ve Roy Depape'e baktı. "Yaklaşık kırk kişiyiz. Gidip yüz elli kişiye katılacağız. Karşımızda ise üç çocuk var. Hiçbiri de on altı yaşından bir gün bile daha büyük değil. Üç küçük çocuktan mı korkuyorsunuz?"</p><p class="calibre9">Adamlar, "Hayır!" diye bağırdılar.</p><p class="calibre9">"Onları kıstırırsak ne yapacaksınız, çocuklar?"</p><p class="calibre9">"ÖLDÜRECEĞİZ!" Gruptakiler öyle avaz avaz bağırdılar ki, ekin kargaları sabah güneşinde uçuştular ve daha huzurlu bir yer aramaya başlarken hoşnutsuzluklarını öterek belirttiler.</p><p class="calibre9">Jonas bu tepkiden memnun kaldı. Eli hâlâ kürenin o tatlı kavisindeydi. Camın içine güç doldurduğunu hissediyordu. Pembe bir güç, diye düşünerek sırıttı.</p><p class="calibre9">"Haydi, gelin çocuklar. Kenttekiler Hasat Gecesi Ateşi'ni yakmadan önce o tankerlerin Eyebolt'un batısındaki ormana erişmelerini istiyorum."</p><p class="calibre9">Otların arasına büzülmüş açıklığı gözetleyen Sheemie neredeyse Cadı'nın siyah arabasının altında kalacaktı. Çığlıklar atarak saçma sabır şeyler söyleyen cadı o kadar yakınından geçti ki, Sheemie onun iğrenç cildinin ve pis saçlarının kokusunu bile aldı. Rhea başını eğip aşağıya baksaydı onu mutlaka görecekti. Belki de o zaman Sheemie'yi bir kuşa, bir Hantal Billy'ye, hatta belki de bir sivrisineğe dönüştürecekti.</p><p class="calibre9">Çocuk Jonas'ın Susan'ı pelerinli adama teslim ettiğini görmüştü. Usul usul açıklığın kenarından ilerlemeye başladı. Jonas'ın adamlara nutuk çektiğini duydu. (Sheemie adamların çoğunu tanıyordu. Mejis'li kovboyların pek çoğunun o kötü Tabut Avcısı'nın emirlerine uymaları yüzünden utanç duydu.) Ama Jonas'ın sözlerine aldırmadı. Adamlar ata binerlerken Sheemie olduğu yerde donup kaldı. Bir an atlıların ona doğru geleceklerinden korktu. Ama grup diğer tarafa doğru gitti. Batıya doğru. Açıklık sanki büyü yapılmış gibi boşaldı... Ama burası yine de tamamiyle boşalmış sayılmazdı. Adamlar Caprichoso'yu orada bırakmışlardı. Katırın boynundaki ip eğilmiş otların üzerinde sürünüyordu. Capi uzaklaşan atlıların arkalarından bir defa baktı. Ve bir tek defa artırdı. Sanki onlara, "Cehenneme kadar yolunuz var," diyordu. Sonra döndü ve açıklığa bakan Sheemie'yi gördü. Çocuğa kulaklarını salladı ve otlamaya kalkıştı. Dudaklarını Kötü Çayırlar'a bir kez sürdü, sonra başını kaldırarak Sheemie'ye anırdı. Sanki bütün suçun handa çalışan çocuğun olduğunu açıklıyordu.</p><p class="calibre9">Sheemie düşünceli düşünceli Caprichoso'ya baktı. Katıra binmenin yürümekten ne kadar kolay olacağını düşünüyordu. Tanrılar, evet... Ama hayvanın ikinci defa anırması bundan vazgeçmesine neden oldu. Katır en olmayacak zamanda öfkeyle anırır ve Susan'ın elinde olduğu adamı uyarırdı.</p><p class="calibre9">Sheemie, "Sen evin yolunu bulursun sanırım," dedi. "Hoşçakal, dostum. Hoşçakal, iyi kalpli Capi. Yolun daha aşağısında görüşürüz."</p><p class="calibre9">Susan'la Reynolds'un açtıkları yolu buldu ve yine onların peşinden koşmaya başladı.</p><p class="calibre9">Alain, Roland olacakları sezmeden bir dakika önce, "Tekrar geliyorlar," dedi. Genç silahşorun kafasında pembe bir şimşeğe benzeyen bir ışık çakmadan hemen önce. "Hepsi de!"</p><p class="calibre9">Roland, Cuthbert'in önünde çömeldi. Bert ona baktı. Yüzünde o her zamanki aptalca neşeye benzer hiçbir şey yoktu.</p><p class="calibre9">Roland, "Çok şey sana dayanıyor," diyerek parmağını sapana vurdu. "Ve buna."</p><p class="calibre9">"Biliyorum."</p><p class="calibre9">"Kesende kaç top var."</p><p class="calibre9">"Hemen hemen dört düzine çelik top." Bert pamukludan yapılmış bir keseyi kaldırdı. Daha rahat günlerde babası buna tütününü doldururdu. "Eyerimdeki havai fişeklerini de unutma."</p><p class="calibre9">"Büyük havai fişeklerinden kaç tane var?"</p><p class="calibre9">"Yeteri kadar var." Cuthbert gülümsemiyordu bile. Neşeli tanrılar kaybolduğu için gözleri bir katilinkine dönüşmüştü. Bir katilin çukura kaçmış gözlerine. "Yeteri kadar."</p><p class="calibre9">Roland elini arkasındaki serape'nin önüne sürdü. Avucunun kaba dokumayla yeniden tanışmasını sağladı. Sonra bir Cuthbert'in serape'sine, bir Alain'inkine baktı. İçinden, evet, dedi. Planımız başarılı olabilir. Evet. Cesaretimiz kaybetmez ve kırk ya da elli kişiye karşı üç çocuk olduğumuzu düşünmezsek, başarılı olabiliriz.</p><p class="calibre9">Alain sordu. "Ateş başladığı zaman Darağacı Kayası'ndakiler gürültüyü duyacaklar, öyle değil mi?"</p><p class="calibre9">Roland, "Evet," anlamında başını salladı. "Rüzgâr bizden onlara doğru esiyor. Onun için hiç kuşku yok."</p><p class="calibre9">"O halde çok hızlı hareket etmemiz gerekiyor."</p><p class="calibre9">"Olabildiğince hızlı davranacağız." Roland, Büyük Salon'un arkasında birbirine girmiş yeşil çitlerin arasında nasıl durduğunu hatırladı. Şahini David kolundaydı. Dehşetin neden olduğu terler sırtından akıyordu. Şahine, "Bugün öleceksin sanırım," demişti. Ve bu dediği de çıkmıştı. Ama kendisi yaşamış ve sınavı geçmişti. Doğuya bakan sınama koridorundan çıkmıştı. Bugün sınanma sırası Cuthbert'le Alain'deydi. Ama Gilead'da, Büyük Salon'un arkasındaki geleneksel sınav yerinde değillerdi. Hayır, şimdi burada Mejis'teydiler. Kötü Çayırların, çölün ve uçurumun sınırında duruyorlardı. Eyebolt Kanyonu'nun.</p><p class="calibre9">Alain arkadaşının kafasından geçenleri okumuş gibi, "Ya kanıtla ya da öl." dedi. "Eninde sonunda buna dayanıyor."</p><p class="calibre9">"Evet. Her zaman eninde sonunda buna dayanıyor. Buraya ulaşmaları ne kadar alır dersin?"</p><p class="calibre9">"En aşağı bir saat sanırım. Hatta belki de iki."</p><p class="calibre9">"'Bak ve İlerle' yöntemini uygulayacaklar."</p><p class="calibre9">Alain başını salladı. "Evet, öyle sanırım."</p><p class="calibre9">Cuthbert, "İşte bu kötü," dedi.</p><p class="calibre9">Roland, "Jonas otların arasında pusuya düşmekten korkuyor," di. ye açıkladı. "Hatta belki de etrafını ateşle çevirmemizden. Otlardan kurtulunca gevşeyecekler."</p><p class="calibre9">Cuthbert, "Öyle yapacaklarını umuyorsun," dedi.</p><p class="calibre9">Roland ciddi ciddi başını salladı. "Evet. Öyle umuyorum."</p><p class="calibre9">Reynolds kızı götürürken başlangıçta kaybolmaya başlayan izlerin üzerinde atları hızla yürütmekle yetindi. Ama Jonas, Lengyll ve diğerlerinden ayrıldıktan otuz dakika kadar sonra atını tırısa kaldırdı. Pylon, Reynolds'un atına kolaylıkla ayak uydurdu. Kovboy on dakika sonra hızlarını iyice arttırdığı zaman da öyle.</p><p class="calibre9">Susan bağlı elleriyle eyer kaşını kavramıştı. Reynolds'un sağında atın sırtında rahatça oturuyor, saçları arkaya doğru uçuşuyordu. Kız yüzünün renk renk olduğunu düşünüyordu. Ona yanaklarının derisi eskisine göre beş santim daha kabarmış gibi geliyordu. Yüzü berelenmişti, sızlıyordu. Hatta esen rüzgâr bile canının biraz yanmasına neden oluyordu.</p><p class="calibre9">Kötü Çayırlar yerini uçuruma bıraktığı yerde Reynolds atları soluklandırmak için durdu. Kendisi de hayvandan atlayarak kıza arkasını döndü ve işemeye başladı. O bu işle meşgulken Susan yamaca doğru baktı ve kalabalık bir sürü gördü. Şimdi hayvanların başlarında kimse yoktu ve en kenardaki atlar etrafa dağılmaya başlıyorlardı. Belki bu kadarcık olsun bir başarı kazanmışlardı. Fazla bir şey değildi. Ama bu yine de bir başarı sayılırdı.</p><p class="calibre9">Reynolds, "Gerekli şeyi yapmaya ihtiyacın var mı?" diye sordu "Varsa attan inmene yardım ederim. Ama şimdi, 'Hayır,' deyip daha sonra bu yüzden vızıldamaya başlama."</p><p class="calibre9">"Sen korkuyorsun. Evet, sen iriyarı cesur bir 'düzenleyicisin' ama yine de korkuyorsun. Öyle değil mi? Evet, tabut dövmesine filan rağmen."</p><p class="calibre9">Reynolds kızı aşağılarcasına gülmeye çalıştı. Ama bu sabah bunu pek de başaramazdı. "Fala bakmayı bu işin ustalarına bırakmalısın, küçük hanım. Şimdi söyle, gerekli şey için durmak istiyor musun, yoksa istemiyor musun?"</p><p class="calibre9">"Hayır. Ama sen gerçekten korkuyorsun. Seni korkutan nedir?"</p><p class="calibre9">Reynolds tahmin ettiği gibi Jonas'tan ayrılır ayrılmaz o kötü duyguların etkisinden kurtulmuştu. Umduğu gibi. Şimdi de sadece bunu biliyordu. Kıza bakarak sırıtırken tütünden lekelenmiş dişleri ortaya çıktı. "Mantıklı konuşamayacaksan, sesini kes."</p><p class="calibre9">"Neden beni bırakmıyorsun? Bırak da gideyim. O zaman arkadaşlarım bize yetiştikleri zaman senin için de aynı şeyi yaparlar."</p><p class="calibre9">Reynolds horultuya benzeyen bir ses çıkararak güldü. Hemen hemen gerçekten gülüyormuş gibiydi. Atına binerek boğazını temizledi ve yere tükürdü. Şeytan Ayı gökyüzünde uçuk renkli, şişmiş bir topa benziyordu. Kovboy, "Hayal kurabilirsin, sai," dedi. "Hayal kurmak bedava. Ama o üç çocuğu bir daha göremeyeceksin. Onlar ölecek ve vücutlarını da kurtlar kemirecek. Gerçekten. Haydi gidelim artık."</p><p class="calibre9">Atları sürdüler.</p><p class="calibre9">Hasat Bayramı'ndan önceki gece Cordelia gidip yatmadı. Bütün geceyi oturma odasındaki koltuğunda geçirdi. Kucağında yine örgüsü vardı. Ama ne bir tek ilmek attı, ne de söktü. Şimdi saat ona geliyor ve sabah güneşinin ışıkları parlaklaşmaya başlıyordu. Cordelia hâlâ o koltukta oturuyor ve boş gözlerle ileriye doğru bakıyordu. Zaten bakılacak ne vardı ki? Her şey altüst olmuş, gürültüyle şangur şungur parçalanmıştı. Thorin'in belki de daha sağlığında Susan'a ve onun çocuğuna bir servet bağışlayacağı umutları. Sağken olmasa bile ölümünde kesinlikle miras bırakacağı, yukarı tırmanıp toplumdaki gerçek yerini bulacağı umutları. Gelecekle ilgili bütün planları. Her şey kendilerine "akim olamayan dikbaşlı iki çocuk yüzünden mahvolup gitmişti.</p><p class="calibre9">Şimdi kucağında örgüsüyle eski koltuğunda oturuyordu. Susan'ın yanağına sürdüğü kül dağlamayla yapılmış bir yaraya benziyordu Cordelia, ilerde bir gün bu koltukta ölümü bulacaklar, diye düşünüyor. du. Yaşlı, fakir ve unutulmuş. O nankör çocuk! Onun için bütün yaptıklarımdan sonra!</p><p class="calibre9">Daldığı düşüncelerinden uyanmasına birinin pencereye tırnaklarını hafifçe sürmesi neden oldu. Bunun ne kadardır sürdüğünü bilmiyordu. Sonunda farketmişti sesi. Hışırtıyı duyunca örgüsünü bir yana bıraktı ve ne olduğunu anlamak için kalktı. Belki camın önündeki bir kuştu. Ya da Hasat oyunu yapan çocuklar. Onlar dünyanın sona erdiğinin farkında bile değillerdi. Ne olursa olsun pencerenin önündeki şeyleri kovalayacaktı.</p><p class="calibre9">Cordelia önce hiçbir şey göremedi. Sonra tam döneceği sırada avlunun kenarındaki arabayla midilliyi farketti. Araba insanı biraz endişelendirecek gibiydi. Siyahtı ve üzerine sarı boyayla semboller yapılmıştı. Arabaya koşulmuş olan midilli başını eğmişti ama otlatmıyordu. Yarı ölü hale gelinceye kadar koşturulmuş gibiydi.</p><p class="calibre9">Cordelia kaşlarını çatmış arabaya bakarken tam önünde, aşağıdan çarpılmış, pis bir el uzandı ve tekrar camı tırmalamaya başladı. Cordelia inledi. Kalbi hop ederken ellerini göğsüne bastırdı. Bir adım geriledi. Baldırı sobanın önündeki alçak paravana sürtününce bir çığlık attı.</p><p class="calibre9">Uzun, pis tırnaklar cama iki defa daha sürüldü. Sonra el indirildi.</p><p class="calibre9">Cordelia bir an olduğu yerde kararsızca durdu. Sonra kapıya gitti. Ama önce eğilerek odun kabından eliyle kavrayabileceği bir huş kütüğü kaptı. Sonra kapıyı hızla açıp evin köşesine gitti. Derin bir soluk alarak sakinleşmeye çalıştı. Köşeyi dönüp bahçeye girdi. O arada huş kütüğünü de havaya kaldırdı.</p><p class="calibre9">"Kimsen hemen çıkıp git! Defol yoksa..."</p><p class="calibre9">Gördüğü şey yüzünden sesi birdenbire kesiliverdi, inanılmayacak kadar yaşlı bir kadın evin yanındaki don nedeniyle çiçekleri ölmüş olan tarhta sürünüyordu. Sürünerek ona doğru geliyordu, ihtiyarı" saçlarından geride kalmış sicim gibi beyaz birkaç tutam suratına dönüşmüştü. Yanaklarında ve alnındaki yaralardan iltihap akıyordu. Dudakları çatlamıştı, etbenleri dolu sivri çenesine doğru kanlar sızıyordu. Göz akları grimsi sarıydı. Hareket ederken ciğerlerinden patlak bir köpüğünki gibi sesler çıkıyordu.</p><p class="calibre9">Bu hortlak, "iyi kadın, bana yardım et," diye inledi. "Lütfen bana yardım et. Çünkü ben mahvoldum."</p><p class="calibre9">Cordelia'nın huş kütüğünü kavramış olan eli yanına düştü. Gördüklerine inanamadı. "Rhea?" diye fısıldadı. "Rhea, sen misin?"</p><p class="calibre9">Rhea da fısıltıyla karşılık verdi. "Evet..." Ölü ipek çiçeklerinin arasından sürünüyor, ellerini soğuk toprağa bastırıyordu.</p><p class="calibre9">Cordelia geriledi. Uydurma sopası şimdi dizlerinin hizasındaydı. "Hayır, ben... Ben senin gibi bir yaratığı evime alamam... Seni bu halde gördüğüm için üzgünüm ama... Anlayacağın benim de bir şerefim var... İnsanlar beni yakından gözetliyorlar... Gerçekten."</p><p class="calibre9">Kadın bu son sözleri söylerken anayola doğru baktı. Sanki kentlilerin bahçe kapısına toplanıp bu sahneyi merakla seyrettiklerinden emindi. Yalanlar uydurup kötü kötü dedikodu yapmak için sabırsızlanıyorlardı. Ama kimse yoktu orada. Hambry sessizliğe gömülmüştü. Sokaklar ve geçitler bomboştu. Hasat Bayramı'na özgü neşeli gürültüler de duyulmuyordu. Cordelia sonra ölü çiçeklerinin' arasına kadar gelebilen yaratığa baktı.</p><p class="calibre9">Toprakta yatan şey, "Bunu... yeğenin yaptı..." diye fısıldadı. "Bütün suç... onda..."</p><p class="calibre9">Cordelia elindeki kütük parçasını düşürdü. Odun ayak bileğine çarptı ama kadın bunu pek farketmedi. Parmakları kıvrıldı ve elleri yumruklara dönüştü.</p><p class="calibre9">Rhea yine fısıltıyla, "Bana yardım et," dedi. "Onun... nerde... olduğunu biliyorum... Yapmamız gereken... şeyler var... Biz iki... kadının... yapabileceği şeyler..."</p><p class="calibre9">Cordelia bir an tereddüt etti. Sonra cadıya yaklaşarak onun yanında diz çöktü. Kolunu Rhea'ya dolayarak onu ayağa kaldırmayı başardı. Büyücüden mide bulandıran pis bir koku yayılıyordu. Çürüyen etlerin kokusu.</p><p class="calibre9">Cordelia cadıyı eve sokarken Rhea kemik gibi parmaklarla onun yüzünü ve boynunun yanını okşadı. Cordelia'nın tüyleri diken diken oldu ama cadıdan uzaklaşmadı. Büyücü bir koltuğa çöktü. Hem solukluyor, hem yelleniyordu.</p><p class="calibre9">Cadı ıslık çalarmış gibi bir sesle, "Beni dinle," dedi.</p><p class="calibre9">"Dinliyorum..." Cordelia bir iskemle çekerek Rhea'nın yanına oturdu. Belki büyücü ölümün eşiğindeydi ama size baktığı zaman gözlerinizi ondan kaçıramıyordunuz. Rhea parmaklarını pis elbisesinin göğsünden içeri sokarak bir tür gümüş muska çıkardı. Ve bunu hızla öne arkaya sallamaya başladı. Sanki tespih çekiyordu. Bütün gece hiç uykusu gelmeyen Cordelia'ya ağırlık bastı.</p><p class="calibre9">Rhea, "Diğerlerine erişemeyiz," diye açıkladı. "Küre elimden kaçtı. Ama o kız!.. Onu tekrar Belediye Başkanı'nın evine götürdüler. Belki onunla ilgilenebiliriz. Evet, belki bu kadarını yapabiliriz."</p><p class="calibre9">Cordelia uykuda gibi, "Sen hiçbir şey yapamazsın," dedi. "Ölüyorsun..."</p><p class="calibre9">Rhea hırıltılı hırıltılı güldü. Ağzından sarımsı bir salya aktı. "Ölüyor muyum? Hayır! Sadece bitkinleştim ve beni canlandıracak bir şeylere ihtiyacım var. Şimdi beni dinle, Hiram'ın kızı ve Pat'in kardeşi Cordelia!"</p><p class="calibre9">Kemikli (ve şaşılacak kadar güçlü) kolunu Cordelia'nın boynuna dolayarak onu kendine çekti. Aynı anda diğer elini kaldırarak gümüş madalyonu kadının irileşmiş gözlerinin önünde döndürmeye başladı. Usul usul bir şeyler fısıldıyordu. Cordelia da onu anladığını belirtmek ister gibi başını sallıyordu.</p><p class="calibre9">Rhea sonunda onu bırakarak, "O halde bunu yap," dedi. Koltukta bitkinlikle büzüldü. "Şimdi. Çünkü ben bu halde fazla dayanamam. Ondan sonra biraz zamana ihtiyacım olacak. Bunu da bilesin. Yani canlanabilmek için."</p><p class="calibre9">Cordelia odada ilerleyerek mutfağa gitti. Orada, elle çalıştırılan su tulumbasının yanındaki tezgâhın üzerinde bir tahta duruyordu. Buna sivri iki bıçak sokulmuştu. Cordelia onlardan birini alarak geri döndü. Dalgın dalgın sanki uzaklarda bir yere bakıyordu. Susan da Rhea'yla Öpen Ay'ın ışıkları altında kadının kulübesinin açık kapısının önünde durduğu zaman onun gözlerinde de aynı ifade belirmişti.</p><p class="calibre9">Rhea, "Ona yaptıklarını ödetecek misin?" diye sordu. "Sana bu yüzden geldim."</p><p class="calibre9">Cordelia güç duyulacak bir sesle mırıldandı. "Ah, Çok Genç ve Çok Güzel, Küçük Hanım." Bıçak olmayan elini rüyada gibi kaldırarak o pörsülmüş yanağına dokundu. "Evet. Ona her şeyi ödeteceğim. Gerçekten."</p><p class="calibre9">"Ölümüne kadar mı?"</p><p class="calibre9">"Evet. Ya o ya da ben ölünceye kadar."</p><p class="calibre9">Rhea, "Ölecek olan o," diye açıkladı. "Bundan hiç endişen olmasın. Şimdi beni canlandır, Cordelia. İhtiyacım olan şeyi bana ver."</p><p class="calibre9">Cordelia elbisesinin önündeki düğmeleri açtı. Korsajı iki yana çekerken sıska göğüsleri ortaya çıktı. Son yıl yavaş yavaş göbeklenmeye başlamıştı. Elindeki bıçakla üstteki gömleğini ve alttaki etleri kesti. Ve beyaz pamuklu yarığın iki yanı hemen kıpkırmızı kesilmeye başladı.</p><p class="calibre9">Rhea, "Evet," diye fısıldadı. "Güller gibi. Çoğu zaman onları hayal ediyorum. Açmış olan gülleri... Ve dünyanın ucunda onların arasından yükselen o kapkara şeyi. Yaklaş!" Cadı elini Cordelia'nın sırtına dayayarak onu yaklaştırdı. Bir an kadının yüzüne baktı. Sonra sırıtarak dudaklarını yaladı. "İyi. Yeterli sayılır."</p><p class="calibre9">Cöos'lu Rhea gömlekteki kırmızı yırtığa yüzünü gömerek kanını içerken Cordelia cadının başının üzerinden boş boş ileriye doğru bakıyordu.</p><p class="calibre5" style="margin:0pt; border:0pt; height:1em"> </p><p class="calibre9">Roland dizgin ve tokaların boğuk şıkırtısı arkadaşlarıyla uzun otların arasında çömeldikleri yere yaklaştığı için sevindi önce. Ama sesler daha da yaklaşırken korkmaya başladı. Artık yumuşak nal seslerini ve konuşan adamların mırıltılarını duyabiliyorlardı. Atlıların bu kadar yakınlarından geçmeleri başka, kötü şans yüzünden üzerlerine gelmeleri başkaydı. O zaman üç çocuk tarlada ilerleyen bir sabanın bir köstebek yuvasını ortaya çıkarmasına benzeyen bir biçimde ölüp gideceklerdi.</p><p class="calibre9">Ka herhalde onları buralara kadar böyle ölmeleri için sürüklememişti. öyle değil mi? Kilometrelerce genişliğindeki Kötü Çayırlar'da yaklaşan atlılar Roland'la arkadaşlarının bekledikleri tek noktayı nasıl bulabilirlerdi? Ama düşman hâlâ yaklaşıyordu. Dizgin ve toka şakırtılarla adamların sesleri daha belirginleşiyordu.</p><p class="calibre9">Alain üzüntüyle Roland'a bakarak solu işaret etti. Genç silahşor "Hayır," der gibi başını salladı ve ellerini yere vuruyormuş gibi yaptı." Yerlerinden kımıldamamalarını işaret ediyordu. Bu şarttı. Sessizce uzaklaşmak için çok geçti artık.</p><p class="calibre9">Roland tabancalarını çekti.</p><p class="calibre9">Cuthbert'le Alain de aynı şeyi yaptılar.</p><p class="calibre9">Sonunda sabanın bıçağı köstebeklerin on sekiz metre kadar açığından geçti. Çocuklar, sık otların arasından hızla geçen atlarla binicileri gördüler. Roland grubun başında Jonas, Lengyll ve Depape'in olduğunu kolaylıkla farketti. Bu üç adam yan yana gidiyorlardı. Onları en aşağı otuz altı kişi izledi. Otların arasında doru atlar, serape'lerin parlak kırmızı ve yeşil renkleri belirip kayboldu. Adamlar etrafa iyice yayılmışlardı. Roland onların açık çöle vardıklarında daha da yayılacaklarından oldukça emindi.</p><p class="calibre9">Delikanlılar grubun geçmesini beklediler. Atlardan birinin çok yakından geçen hayvanları selamlamak için kişnemesine engel olmak amacıyla başlarını tutuyorlardı. Grup uzaklaştıktan sonra Roland arkadaşlarına döndü. Çocukların renkleri uçmuş ve ciddileşmişlerdi.</p><p class="calibre9">Roland, "Atlarınıza binin," dedi. "Hasat zamanı geldi."</p><p class="calibre9">Atlarını yürüterek Kötü Çayırlar'ın sınırına götürdüler. Jonas'ın grubunun geçtiği yere ulaştılar. Burada otlar yerlerini önce bodur çalılara, sonra da çöle bırakıyordu.</p><p class="calibre9">Rüzgâr insana yalnızlığı hatırlatan bir ses çıkararak esiyor, uluyordu. İri taneli kumları koyu mavi bulutsuz gökyüzüne doğru savuruyordu. Şeytan Ayı semadan bir ölünün bulanıklaşmış gözü gibi bakıyordu. İki yüz metre ilerde Jonas'ın grubunu destekleyen vaq'lar üçlü sıralar oluşturmuşlardı. Sombrero'larını başlarına geçirmiş, kamburlarını çıkarmışlardı. Serape'leri rüzgârda uçuşuyordu.</p><p class="calibre9">Roland yana geçti. Böylece Cuthbert'i ortalarına almış oldular. Bertin sapanı elindeydi. Alain'e on iki çelik topu verdi. Roland'a altı tanesini. Sonra soru sorarmış gibi kaşlarını kaldırdı. Genç silahşor başını salladı ve çocuklar atlarını sürmeye başladılar.</p><p class="calibre9">Tozlar yanlarından ince tabakalar halinde uçuyor, bazen vag'ları eyaletlere dönüştürüyor, bazen de onları görünmez kılıyordu. Ama gocuklar devamlı onlara yaklaşıyorlardı. Roland atını sürürken sinirleri iyice gerilmişti. Vag'lardan birinin atının sırtında döneceğini ve onları göreceğini sanıyordu. Ama öyle bir şey olmadı. Hiçbiri suratını o insanın yüzünü parçalayan, kum dolu rüzgâra doğru dönmek istemiyordu. Ayrıca onları uyaracak bir ses de duyulmuyordu. Şimdi atlarının ayaklarının altında sesin çıkmasını önleyen sıkışmış kumlar vardı.</p><p class="calibre9">Vag'larla aralarında yirmi metre kadar kaldığı sırada Cuthbert basını salladı. Düşmana harekete geçebilecekleri kadar yaklaşmışlardı artık. Alain, Cuthbert'e bir bilyeyi uzattı. Eyerinde dimdik oturan çocuk topu sapanın kapçığına attı. Rüzgârın bir an hafiflemesini bekledi. Sonra da bilyeyi fırlattı. İlerdeki atlı arı sokmuş gibi sarsıldı. Bir elini ,kaldırdı, sonra da eyerden aşağıya yuvarlandı. İşin inanılmayacak yanı iki companero'su olanları farketmediler. Roland'a sağdaki atlı tepki göstermeye başlıyormuş gibi geldiği sırada Bert sapanın lastiğini tekrar gerdi. Ortadaki adam öne, atının boynuna doğru yığıldı. Şaşıran at şaha kalktı. Binici kemiksizmiş gibi gevşekçe geriye doğru kayarak yere yuvarlandı. Sombrero'su uçtu. Rüzgâr bir an hafiflediği için ayağı üzengiye takılan adamın dizinin çatırdayarak kırıldığını duydular. O sırada üçüncü atlı dönmeye başlamıştı. Roland adamın sakallı olduğunu farketti. Ağzının yanından sigarası sarkıyordu. Rüzgâr yüzünden yakmamıştı sigarasını. Vag'ın gözleri hayretle irileşmişti. Sonra Cuthbert'in sapanı tekrar "şırrap" diye bir ses çıkardı. Atlı eyerden kaydı. Eyer kaşını tutmaya çalıştıysa da başaramadı.</p><p class="calibre9">Roland, üçü gitti, diye düşündü.</p><p class="calibre9">Sonra Aceleci'yi mahmuzlayarak dörtnala koşturmaya başladı. İki arkadaşı da onu izlediler. Üç delikanlı aralarında bir üzengilik uzaklık olduğu halde tozların arasına daldılar. Pusuya düşen vag'ların atları 9üneye doğru döndüler. Böyle olması iyiydi. Çünkü binicileri olmayan atlar Mejis'te pek merak uyandırmazlardı ama eyerlenmiş olanlar...</p><p class="calibre9">İlerde yine atlılar belirdi. Önce bir kişi. Sonra da yan yana iki vaq. ve tekrar bir binici.</p><p class="calibre9">Roland bıçağını çekerek artık arkasında başka adam olmadığını bilmeyen adama yaklaştı.</p><p class="calibre9">Havadan sudan söz ediyormuş gibi, "Ne haber?" diye sordu. Ve vaq ona doğru döner dönmez bıçağı göğsüne sapladı. Adamın haydutlar gibi ağzıyla burnunu örtmek için yukarı çektiği eşarbının üzerinden bakan kahverengi gözleri irileşti. Sonra binici eyerden yuvarlandı</p><p class="calibre9">Cuthbert'le Alain atlarını mahmuzlayarak Roland'ın yanından geçtiler. Bert hiç yavaşlamadan ilerdeki iki kişiyi sapanıyla devirdi. Onların önündeki vaq rüzgâra rağmen bir şeyler duymuştu. Eyerinde döndü Alain ise bıçağını çekmiş," ucundan tutuyordu. Bıçağı, ona öğretilen abartılı kol hareketiyle fırlattı. Aslında uzaklık bu atış için biraz fazlaydı. Arada en aşağı altı metre vardı ve rüzgâr da esiyordu. Ama iyi nişan almıştı. Bıçak adamın eşarbının ortasına sapına kadar girdi. Vaq elini kaldırdı. Boğazına saplanan bıçak yüzünden gargara yaparmış gibi sesler çıkardı. Sonra o da atın sırtından yere yuvarlandı.</p><p class="calibre9">Artık yedi düşman ortadan kalkmıştı.</p><p class="calibre9">Roland, ayakkabıcıyla sinekler hikâyesinde olduğu gibi, diye düşündü. Alain'le Cuthbert'e yetiştiği sırada kalbi göğsünde ağır ağır ama güçle çarpıyordu. Rüzgâr sertleşerek yalnız bir adamın iniltisine benzeyen bir ses çıkardı. Tozlar uçuştu, döndü ve rüzgâr hafiflerken yere çöktü. İlerde üç atlı daha vardı. Onların ötesinde de asıl grup.</p><p class="calibre9">Roland önlerindeki üç atlıyı işaret etti ve bir sapanı lastiğini geriyormuş gibi yaptı. Daha ilersineyse tabancayla ateş ediyormuş gibi. Cuthbert'le Alain başlarıyla onayladılar. Sonra ilerlediler, yine üzengi üzengiye düşmana sokuldular.</p><p class="calibre9">Bert önlerinden giden üç adamdan ikisini temize havale etti. Ama üçüncüsü en kritik anda başını oynattı. Ve kafasının arkasına isabet etmesi gereken çelik bilye yanından uçarken kulak memesini götürdü. Roland o sırada tabancalarını zaten çekmişti. Dönmeye başlayan adamı şakağından vurdu. Böylece delikanlılar on kişiyi ortadan kaldırmış oluyorlardı. Yani atlılar daha ne olduğunu bile anlamadan Jonas'ın grubunun tam dörtte birini savaş dışı bırakmışlardı. Roland bunun yeterli bir avantaj sayılıp sayılmayacağını bilmiyordu. Ama işin ilk bölümünü tamamlamışlardı.</p><p class="calibre9">Her taraftan duyulan, yankılar yapan bir sesle, "Hey! Hey!" diye haykırdı. "Gidelim, silahşorlar! Bana gelin! Onları ezip geçin! Esir alınmayacak!"</p><p class="calibre9">Delikanlılar atlarını mahmuzlayarak gruba doğru gittiler. İlk defa savaşa giriyorlardı. Koyunlara saldıran kurtlar gibiydiler. Arkalarında kimlerin olduğunu ya da neler geçtiğini bile bilmeyen adamlara ateş açtılar. Üç çocuk silahşor olarak eğitilmişlerdi. Belki deneyimleri yoktu ama bunu gençlere özgü refleksleri ve keskin gözleriyle dengeliyorlardı. Onların silahları yüzünden Darağacı Kayası'nın batısındaki çöl bir ölüm alanına dönüştü.</p><p class="calibre9">Çocuklar, öldürücü ellerinin bilekleri dışında hiçbir şey düşünmüyorlardı. Haykırarak hazırlıksız yakalanan Mejis grubunu üç kenarlı bir kılıç gibi yardılar. İlerlerken durmadan ateş ediyorlardı. Her atış düşmanı öldürmüyordu ama boşa da gitmiyordu. Adamlar eyerlerden düşüyor ve atları kaçarken botları üzengilere takıldığı için yere sürükleniyorlardı. Diğerleri, kimi ölü kimi sadece yaralı, ürken, şaha kalkan atlarının nallarının altında eziliyorlardı.</p><p class="calibre9">Roland atını sürerken iki tabancasını da çekmiş ateş ediyordu. Aceleci'nin dizginlerini yandan düşüp hayvanın ayaklarına dolanmaması için dişlerinin arasına sıkıştırmıştı. Solda açtığı ateş yüzünden iki adam yere yuvarlandı. Sağda iki kişi. Önde Brian Hooley eyerde döndü. Traş olmamış adamın ağzı hayretinden bir karış açık kaldığı için sanki yüzü uzadı. İriyarı nalbant omzunda kılıfıyla asılı çifteye uzanırken boynundaki çan biçimi muska sallanıp şıngırdadı. Hookey daha silahın kabzasını kavrayamadan Roland gümüş çanı bir atışta uçurdu. Altındaki kalbini de patlattı. Hookey boğuk bir ses çıkararak eyerden düştü.</p><p class="calibre9">Cuthbert sağdan Roland'ın hizasına gelerek iki adamı daha atlarının sırtından yere devirdi. Roland'a bakarak heyecan ve hevesle güldü. "Al, haklıymış!." diye bağırdı. "Bunlar büyük kalibre silahlar!"</p><p class="calibre9">Roland'ın usta parmakları görevlerini yapıyorlardı. Genç silahşor dörtnala giderken elindeki tabancaların silindirlerini çeviriyor ve silahları dolduruyordu. Bunu korkunç, doğaüstü bir hızla yapıyordu. Sonra yeniden ateşe başlıyordu. Üç çocuk artık grubu hemen hemen yarmışlardı. Atlarını son sürat sürüyor, hem iki yanlardaki, hem de öndeki adamları deviriyorlardı. Alain biraz gerileyerek atını döndürdü. Şimdi Roland'la Cuthbert'i arkadan koruyordu.</p><p class="calibre9">Roland, Jonas, Depape ve Lengyll'in atlarının dizginlerini çekerek onlara doğru döndüklerini gördü. Lengyll omzundan makineli tüfeğini indirmeye çalışıyordu. Ama silahın kayışı ceketinin geniş yakasına takılmıştı. Kabzaya her el atışında tüfek sallanarak uzaklaşıyordu Lengyll'in gri-sarı pos bıyığının altında ağzı öfkeyle çarpılmıştı.</p><p class="calibre9">Bu üçlüyle Roland ve Cuthbert'in arasında Hash Renfrew vardı. Bir elinde mavi çelikten koskocaman bir beşlikle çocuklara doğru geliyordu.</p><p class="calibre9">Bir yandan da, "Lanet olsun!" diye haykırıyordu. "Canınız cehenneme, köpek yavruları!" Dizginleri bıraktı ve nişan alabilmek için beşlik silahı bir dirseğinin içine dayadı. Rüzgâr müthiş sertleşerek adamın etrafını dönen kahverengi iri taneli kumlarla sardı.</p><p class="calibre9">Roland gerilemeyi düşünmedi bile. Hatta bu ya da o yana kaçmayı da. Aslında hiçbir şey düşündüğü yoktu. Beyni tutuşmuş, cam fanuslu bir meşale gibi alev alev yanıyordu. Dişleriyle tuttuğu dizginlerin arasından haykırarak dörtnala Hash Renfrew ve onun gerisindeki üç adama doğru dörtnala gitti.</p><p class="calibre9">Jonas'ın neler olduğu konusunda belirgin bir fikri yoktu. Ancak Will Dearborn'un haykırdıklarını duyunca durumu kavradı.</p><p class="calibre9">"Hey! Hey! Bana gelin! Esir alınmayacak!"</p><p class="calibre9">Ak saçlı silahşorun eskiden bildiği bir savaş çığlığıydı bu. Sonra çığlık, yerini buldu ve Jonas silah seslerinin anlamını kavradı. Atının dizginlerini çekerek döndü. Yanında Roy'un da aynı şeyi yaptığının farkındaydı... Ama aklı fikri en çok kesedeki cam küredeydi. Hem güçlü, hem de nazik bir şeydi bu. Atının boynuna çarparak öne arkaya sallanıyordu.</p><p class="calibre9">Roy, "Bunlar o çocuklar!" diye bağırdı. Çok şaşırdığı için yüzünde her zamankinden daha da aptalca bir ifade vardı.</p><p class="calibre9">Hash Renfrew tükürürcesine, "Dearborn," dedi. "Seni küçük piç!" Elindeki tabanca bir kere gümbürdedi.</p><p class="calibre9"> Jonas, Dearborn'un sombrero 'sunun kafasından uçtuğunu gördü. Şapkanın kenarı kopmuştu. Sonra çocuk ateşe başladı. Çok ustaydı Dearborn. Jonas'ın o zamana kadar gördüğü bütün silahşorların çok daha usta. Renfrew sarsılarak eyerinin üzerinde geriye doğru uçtu. iki ayağını tekme atıyormuş gibi sallıyordu. O dev silahı hâlâ elindeydi. Yere yuvarlanmadan önce iki defa tozlu, mavi gökyüzüne doğru ateş etti. Sonra sırtüstü yere yuvarlandı. Yana doğru döndü.</p><p class="calibre9">Lengyll elini hızla ateş eden silahının bir türlü yakalayamadığı kundağından çekti. Ve tozların arasından üzerine doğru gelen hayalete şaşkın şaşkın baktı. Gözlerine inanamıyordu. Sonra, "Geri çekil!" diye haykırdı. "Atçılar Derneği adına sana..." Sonra alnının ortasında, kaşlarının birbirine karıştığı noktada iri siyah bir delik belirdi. Lengyll teslim olduğunu belirtmek istiyormuş gibi ellerini omuzlarına götürdü. Avuçları dışarı dönüktü. Ve böylece öldü.</p><p class="calibre9">Depape, "Seni aşağılık köpek yavrusu!" diye uludu. "Seni küçük solucan!" Tabancasını çekmeye çalıştı ama silah serape'sine takıldı. Roland'ın kurşunu ağzını hemen hemen gırtlak kemiğine kadar uzanan kızıl bir çığlığa dönüştürürken o hâlâ tabancasını kurtarmaya çalışıyordu.</p><p class="calibre9">Jonas aptal aptal, bütün bunlar doğru olamaz, diye düşündü. İmkânsız. Biz çok kalabalığız.</p><p class="calibre9">Ama oluyordu işte. İç-Dünya'dan gelen çocuklar hiç şaşmadan grubu yarmak için en uygun yere dalmışlardı. Yaptıkları ders kitaplarına geçecek bir örnekti. Silahşorların durum aleyhlerineyken nereden saldırmaları gerektiğini gösteren bir örnek. Jonas'ın yardımlarını sağladığı at yetiştiricileri, kovboylar ve kentin sert serserilerinden oluşan grup dağılmıştı. Ölmemiş olanlar pusulanın her yanına doğru kaçıyorlardı. Atlarını cehennemden izinli çıkan yüzlerce iblis kovalıyormuş gibi mahmuzluyorlardı. Orada yüzlerce düşman yoktu. Ama çocuklar yüz kişiymişler gibi savaşıyorlardı. Etrafa tozların arasına cesetler yuvarlanmıştı. Jonas onları seyrederken arkadan gelen Stockworth'un bir adamın daha üstüne giderek onu eyerden devirdiğini gördü. O aşağıya yuvarlanırken çocuk adamın kafasına kurşunu yolladı. Jonas Tanrılar, diye düşündü. Bu Croydon'du. Piyano Çiftliği'nin sahibi!</p><p class="calibre9">Ama o artık hiçbir şeyin sahibi,değildi.</p><p class="calibre9">Ve şimdi Dearborn tabancasını çekmiş Jonas'ın üzerine doğru geliyordu.</p><p class="calibre9">Jonas hızla eyer kaşına dolanmış olan kordona uzandı. Bileğini süratle, sertçe iki defa oynattı ve kordonu açtı. Keseyi rüzgârda yukarıya doğru kaldırdı. Uzun beyaz saçları uçuşuyordu, dudakları gerilerek dişleri ortaya çıkmıştı.</p><p class="calibre9">"Biraz daha yaklaşırsan bunu parçalarım! Çok ciddiyim, seni kahrolasıca köpek yavrusu! Olduğun yerde kal!"</p><p class="calibre9">Dörtnala hızla yaklaşan Roland duraklamadı bile. Durup düşünmedi de. Şimdi düşünme işini elleri üstlenmişti. Delikanlı bütün bu olanları daha sonra hatırladı. Her şey sanki uzaklarda oluyordu. Sessizdi ve garip bir biçimde çarpılmıştı. Bozuk bir aynada görülen bir hayal gibi... Ya da bir büyücünün küresinde.</p><p class="calibre9">Jonas, tanrılar, diye düşündü. Bu o! Beni almaya Arthur Eld'in kendisi geldi!</p><p class="calibre9">Roland'ın tabancasının namlusu büyüdü büyüdü ve Jonas'a bir tünel ya da maden dehlizi gibi gözüktü. Jonas o zaman piçin kendisine o yanmış çiftliğin avlusunda söylediği sözleri hatırladı. "Senin gibilerin ruhları hiçbir zaman batıdan ayrılamaz.</p><p class="calibre9">Jonas kendi kendine, biliyordum, dedi. Ka'mın tükenmek üzere olduğunu daha o zaman anlamıştım... Ama herhalde bu piç küreyi tehlikeye atmak istemez. O, bu ka-tet'in başı. Bu tehlikeyi göze alamaz.</p><p class="calibre9">Jonas, "Bana gelin!" diye haykırdı. "Bana gelin, çocuklar! Tanrılar adına, onlar sadece üç kişi! Bana gelin, korkaklar!"</p><p class="calibre9">Ama yapayalnızdı Jonas. Lengyll ölmüştü, o güçlü silahı yanında yerde yatıyordu. Roy'un cesedi gökyüzüne doğru öfkeyle bakıyordu. Quint kaçmış, Hookey ölmüştü. Onlarla birlikte gelen çiftçiler gitmişlerdi. Sadece Clay hayattaydı. Ve o da buradan kilometrelerce uzaktaydı.</p><p class="calibre9">Jonas ölümün en üstün bir makinesiymiş gibi üzerine gelen soğuk bakışlı çocuğa, "Bunu kırarım!" diye haykırdı. "Bütün tanrıların önünde."</p><p class="calibre9">Roland tabancasının horozunu başparmağıyla iterek ateş etti. estin kesenin kordonunu tutan dövmeli elin tam ortasına gelerek avucunu buharlaştırdı. Sünger gibi kırmızı yığından çıkan parmaklar oraya buraya doğru uzanıp titreştiler. Roland bir an mavi tabutu gördü. Sonra aşağıya doğru akan kanlar üzerini örttü.</p><p class="calibre9">Kese kaydı. Aceleci, Jonas'ın atıyla çarpıştı. Ve atı yan döndürdü. Roland keseyi bir kolunun dirseğinin içiyle ustalıkla yakaladı. Hazineyi elinden kaçıran Jonas üzüntüyle bir çığlık attı. Roland'a doğru uzanarak çocuğu omzundan yakaladı. Delikanlıyı neredeyse eyerinden düşürecekti. Jonas'ın kanları sıcak damlalar halinde çocuğun suratına çarptı.</p><p class="calibre9">"Onu bana ver, küçük piç!" Jonas pençe gibi öbür elini serape'sinin altına sokarak bir tabanca daha çıkardı. "Onu bana ver! Benim o!"</p><p class="calibre9">Roland, "Artık değil," dedi. Aceleci dans eder gibi döndü. O kadar büyük bir hayvan olmasına rağmen hızlı ve çevikti. Roland, çok yakından Jonas'ın suratına iki defa ateş etti. Ak saçlı adamın atı ürkerek altından kaçtı. Jonas gürültüyle arkaüstü yere yuvarlandı. Yana açılmış olan kolları ve bacakları sarsıldı. Kasıldı, titredi, sonra hareketsiz kaldı.</p><p class="calibre9">Roland kesenin kordonunu kolundan geçirerek omzuna astı. Geriye, Cuthbert'le Alain'in yanına gitti. Onlara yardım etmeye hazırdı... Ama buna hiç gerek yoktu artık. İki arkadaş uçuşan tozların arasında yan yana atlarının sırtında oturuyorlardı. Ölülerden oluşan bir yolun sonunda. İrileşmiş gözlerinden sersemlemiş oldukları anlaşılıyordu. Hayatlarında ilk kez ateşten geçen ve yanmamış olmalarına bir türlü inanamayan çocukların gözleriydi bunlar. Sadece Alain yaralanmıştı. Bir kurşun sol yanağını yarmıştı. Bu yara iyileşecek ama izi Alain ölünceye kadar kalacaktı. Delikanlı daha sonra açıklayacağı gibi, onu kimin vurduğunu hatırlamıyordu. Savaşın hangi anında yaralandığını da bilmiyordu. Ateş edildiği sırada kendinden geçmiş gibiydi. Saldırı başaktan sonra olanları hayal meyal anımsıyordu. Cuthbert de aynı şeyleri söyleyecekti.</p><p class="calibre9">Cuthbert şimdi, "Roland," diyerek titreyen elini yüzünde dolaştı "Selam, silahşor."</p><p class="calibre9">"Selam."</p><p class="calibre9">Cuthbert'in gözleri kumlardan kızarmış yanıyor, ağlamış gibi görünüyordu. Roland kullanmadığı çelik topları ona verirken delikanlı bu şeyleri aldı ama bunların ne olduğunu bilmiyormuş gibi bir hali vardı "Roland, yaşıyoruz."</p><p class="calibre9">"Evet."</p><p class="calibre9">Alain sersem sersem etrafına bakınıyordu. "Diğerleri nereye gitti?"</p><p class="calibre9">Roland cesetlerden oluşan yolu işaret etti. "En aşağı yirmi beşi oradalar sanırım. Gerisi..." Hâlâ elinde tuttuğu tabancayla geniş bir yarım daire çizdi. "Onlar gittiler. Herhalde Orta-Dünya'yla girişilen savaşın bu kadarı onlara yetti."</p><p class="calibre9">Sonra kesenin kordonunu omzundan kaydırdı. Keseyi bir an eyere dayayarak önünde tuttu, sonra açtı. Kesenin kara ağzı bir an öyle kaldı. Sonra düzensizce çakan çok güzel pembe bir ışıkla doldu.</p><p class="calibre9">Işık genç silahşorun düzgün yanaklarına doğru bir elin parmaklan gibi usul usul yükseldi. Sonra onun gözlerine doldu.</p><p class="calibre9">Birdenbire endişelenen Cuthbert, "Roland," dedi. "Bence onunla oynamamalısın. Özellikle şimdi. Herhalde Darağacı Kayası'ndan silah seslerini duydular. Başladığımız şeyi bitireceksek, hiç zamanımız..."'</p><p class="calibre9">Roland ona aldırmadı. İki elini birden keseye sokarak büyücünün küresini aldı. Onu gözlerine doğru tuttu. Cama Jonas'ın kan damlalarını bulaştırdığının farkında değildi. Ama küre için bunun bir sakıncası yoktu. İlk defa kana bulanmıyordu. Pembe ışık bir an çakarak döndü. Sonra pembe sisleri bir perde gibi açıldı. Roland orada neler olduğunu gördü. Ve kendini kürenin içinde kaybetti.</p><p class="calibre5" style="margin:0pt; border:0pt; height:1em"> </p><p class="calibre5" style="margin:0pt; border:0pt; height:1em"> </p><div class="mbppagebreak" id="calibre_pb_33"></div>
</body></html>
