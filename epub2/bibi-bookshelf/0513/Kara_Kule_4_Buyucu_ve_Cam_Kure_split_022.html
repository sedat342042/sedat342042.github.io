<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 4 Büyücü ve Cam Küre</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos766927" class="calibre1"><span class="calibre2">
</span></p><p class="calibre12"><span class="calibre2"><span class="bold">DOKUZUNCU BÖLÜM</span></span></p><p class="calibre3"><span class="calibre2"> </span></p><p class="calibre3"><span class="calibre2"><span class="italic">CITGO</span></span></p><p class="calibre5" style="margin:0pt; border:0pt; height:1em"> </p><p class="calibre9">Satıcının Ayı küçülmeye başladı. Ortadan kaybolduğu zaman yazın en sıcak, en güzel günlerini de birlikte götürecekti. Dolunaydan dört gün sonra Belediye. Başkanı'nın konağında çalışan yaşlı mozo Susan'ın halasıyla paylaştığı eve geldi. (Miguel, Hart Thorin'den önceki yıllarda orada çalışmıştı. Thorin çiftliğine döndükten sonra da bunu sürdürecekti.) Adam doru bir kısrak getirmişti. Söz verilen atların ikincisiydi. Susan, Felicia'yı hemen tanıdı. Çocukluğunda en sevdiği atlardan biri de oydu.</p><p class="calibre9">Kız, Miguel'e sarılarak adamın sakallı yanaklarına öpücükler kondurdu. Yaşlı adam gülümsedi. Dişleri olsaydı hepsi ortaya çıkacaktı. Susan, "Gracias, gracias," dedi. "Binlerce teşekkür, yaşlı baba!"</p><p class="calibre9">Miguel, "Da nada," diyerek dizginlen Susan'a uzattı. "Belediye Başkanı'nın içten bir armağanı."</p><p class="calibre9">Susan, Miguel'in uzaklaşmasını seyrederken dudaklarındaki tebessüm yavaş yavaş silindi. Felicia yanında uysalca duruyor, kestane rengi derisi yaz güneşinde ışıldıyordu. Bir rüya gibiydi o. Ama bu bir rüya değildi. Başlangıçta öyle gözükmüştü. Susan'ın bütün bunları gerçek olmadığı duygusuna kapılması, tuzağa düşmesinin diğer nedenlerinden biriydi. Ama hiçbirinin de rüya olmadığı kesindi artık. Onun dürüst olduğu kanıtlanmıştı. Ve şimdi zengin bir adam ona "içten" armağanlar yolluyordu. Tabii bu sözcük geleneklere uyulduğunun belirtilmesi için söylenmişti. Ya da acı bir alaydı. Artık insanın ruh haline ya da bakış açısına bağlı bir şeydi. Felicia da Pylon gibi bir hediye değildi aslında. Yaptığı anlaşmanın adım adım yerine getirilmesiydi. Cord Hala şok geçiriyormuş gibi bir tavır takınacaktı ama Susan gerçeği biliyordu; kendisini bekleyen fahişelikti. Gerçek buydu işte.</p><p class="calibre9">Susan hediyeyi ahıra götürürken Cord Hala mutfak penceresindeydi. (Kıza göre bu bir armağan da değildi. Ona kendi malını geri veriyorlardı.) Cordelia neşeyle seslenerek atın gönderilmesine sevindiğini söyledi. Böylece Susan ata bakarken sıkılmak için fazla zaman bulamayacaktı. Öfkeli bir karşılık kızın dilinin ucuna kadar geldiyse de, kendini tuttu. Bluzlar konusunda avaz avaz bağırma yarışından sonra aralarında ihtiyatlı bir ateşkes başlamıştı. Susan da bunu bozanın kendisi olmasını istemiyordu. Kafasında ve kalbinde pek çok şey vardı Halasıyla bir defa daha tartışırsa ona kırılıp ikiye ayrılıverecekmiş gibi geliyordu. Bir botun bastığı kuru bir dal gibi. Susan on yaşlarındayken babasına neden her zaman o kadar sessiz olduğunu sormuştu. Babası da, "Çünkü çoğu zaman en iyisi sessiz kalmaktır," demişti. Bu cevap kızı o zaman şaşırtmıştı. Ama şimdi her şeyi daha iyi anlıyordu.</p><p class="calibre9">Felicia'yı ahıra, Pylon'un yanına soktu. Atı silerek yem verdi. Kısrak yulafları yerken Susan atın toynaklarını inceledi. Kısrağın nalları pek hoşuna gitmedi. Deniz Kıyısı'nda işler böyleydi işte. Susan bu nedenle babasının ahırın kapısının yanındaki çiviye asılı olan nal torbasını aldı. Kayışını başından ve omzundan geçirerek torbayı kalçasına doğru sarkıttı. Üç kilometre ötedeki Hookey'nin Ahırı'na gitti. Torba kalçasına çarparken babasının hayali olanca canlılığıyla gözlerinin önünde belirdi. Kızın kalbi kederle burkuldu, neredeyse ağlayacaktı. Şu andaki durumum babamı çok sarsardı, diye düşündü. Hatta belki de tiksinti duyardı. Ve babam Will Dearborn'dan hoşlanırdı. Bundan eminim. Ondan hoşlanır ve bana uygun bir genç olduğunu düşünürdü. Bu düşünce her şeyden çok acı verdi ona.</p><p class="calibre9">Susan at nallamayı pek erken öğrenmişti. Ruh hali uygunken bundan hoşlanırdı da. Toz toprak içinde yapılan kaba saba bir işti. İnsanın güçlü bir tekme yiyerek eğlenmesi de işe çeşni katar ve bir kızın gerçeklere dönmesini sağlardı. Ama Susan nalların nasıl yapıldığını bilmiyordu. Öğrenmek istediği de yoktu. Brian Hooley nalları ahır ve hanının arkasındaki nalbant dükkânında yapardı. Susan uygun büyüklükte dört nalı kolaylıkla seçti. Bu işi yaparken burnuna gelen atlarla samanların kokusu hoşuna gitti. Taze boya kokusu da. Hookey'nin ahırı ve nalbant dükkânı gerçekten pek derli topluydu. Kız başını kaldırdığı zaman ahırın damında bir tek delik olmadığını gördü. Hookey'nin işlerinin yolunda olduğu anlaşılıyordu.</p><p class="calibre9">Hâlâ nalbant önlüğünü çıkarmamış olan adam dört yeni nalı bir kirişe yazdı. Tek gözünü korkunç bir biçimde kısarak yazdığı rakamlara baktı. Susan çekine çekine ödemeden söz edince güldü ve kıza, borcunu ödeyeceğinden eminim," dedi. "Zaten sen de, ben de bir yere gitmiyoruz, öyle değil mi? Tabii ki hayır." Bu sözleri söylerken sakarı ve at kokan yerde kızı kapıya doğru götürüyordu. Hookey bir yıl önce dört nal gibi önemsiz bir konudan bile böyle kayıtsızca söz etmezdi. Ama artık Susan Belediye Başkanı Thorin'in "aziz dostu"ydu ve durum değişmişti.</p><p class="calibre9">Hookey'nin loş ahırından sonra öğle saatlerinin parlak güneşi göz Kamaştırıyordu. Susan bir an etrafını göremedi. El yordamıyla sokağa doğru gitti. Kalçasının üzerinde sallanan deri torbanın içindeki nallar şıkırdıyordu. Susan ışıkta karşısında beliren silueti farketmek için ancak bir saniye bulabildi. Sonra bu gölge ona dişlerini takırdatacak ve Felicia'nın yeni nallarının şakırdamalarına neden olacak kadar şiddetle çarptı. Kız az kalsın yere yuvarlanıyordu. Ama güçlü eller çabucak uzanarak onu omuzlarından kavradı. O arada kızın gözleri ışığa alışmıştı. Onu toprakların üzerine devirmesine ramak kalan kişinin Will'in arkadaşı Richard Stockworth olduğunu gördü. Bu olay yüzünden hem sıkıldı, hem de eğlendi.</p><p class="calibre9">Delikanlı onu gerçekten yere yuvarlamış gibi elbisesinin kollarını süpürdü. "Ah affedersiniz, sai. Bir şey olmadı ya? İyisiniz değil mi?"</p><p class="calibre9">Susan, "Çok iyiyim," diyerek gülümsedi. "Lütfen özür dilemeyin.</p><p class="calibre9">Birdenbire içinden ayaklarının ucunda yükselerek Stockworth'ün dudaklarına bir öpücük kondurmak geldi. Ona, "Bunu Will'e verin," diyecekti. "Ve ona sözlerime aldırmamasını da söyleyin! Will'e bunun geldiği yerde daha binlercesinin olduğunu açıklayın! Gelip onların her birini alsın!"</p><p class="calibre9">Ama onun yerine dikkatini gözlerinin önünde beliren komik sahneye verdi. Richard Stockworth, Will'i şap diye öpüyor ve bunu Susan Delgado'nun yolladığını söylüyordu. Kız kıkır kıkır gülmeye başladı. Ellini ağzına götürdü ama bunun da bir yararı olmadı. Richard Stockworth de ona gülümsedi... İhtiyatla, çekine çekine... Susan, herhalde deli olduğumu düşünüyor, dedi kendi kendine. Gerçekten de deliyim! Deliyim!</p><p class="calibre9">Sonra, "İyi günler, Bay Stockworth," diye mırıldandı. Daha gülünç duruma düşmemek için yürümeye başladı.</p><p class="calibre9">Delikanlı da seslendi. "İyi günler, Susan Delgado."</p><p class="calibre9">Kız yolda elli metre kadar ilerledikten sonra dönüp bir defa arkasına baktı. Ama delikanlı gözden kaybolmuştu. Susan onun Hookey'nin dükkânına girmediğinden emindi. Bay Stockworth'ün kentin bu ucunda ne işi olduğunu merak etti.</p><p class="calibre9">Susan yarım saat sonra yeni nalları babasının torbasından çıkarırken bu sorusunun yanıtını aldı. İki nalın arasına katlanmış bir kâğıt parçası sıkıştırılmıştı. Kız daha bunu açmadan Bay Stockworth'le çarpışmasının bir kaza olmadığını anladı.</p><p class="calibre9">Susan, Will'in elyazısını hemen tanıdı. Çiçek demetine iliştirilmiş pusuladakinin aynıydı yazı.</p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Susan, bu akşam benimle Citgo'da buluşabilir misin? Ya da yarın akşam? Bu çok önemli! Bunun daha önce konuştuğumuz konuyla ilgisi var. Lütfen.</span></p><p class="calibre9"><span class="italic">W.</span></p><p class="calibre9"><span class="italic">Not: Bu pusulayı</span>
<span class="italic">yakman daha iyi olur.</span></p><p class="calibre5" style="margin:0pt; border:0pt; height:1em"> </p><p class="calibre9">Susan kâğıdı hemen yaktı. Alevler yükselir, sonra da sönerken onu en çok etkileyen o sözcüğü arka arkaya tekrarladı. "Lütfen."</p><p class="calibre9">Susan'la Cord Hala sessizce ekmek ve çorbadan oluşan akşam yemeklerini yediler. Daha sonra kız Felicia'yla uçuruma giderek güneşin batışını seyretti. Will'le bu akşam buluşmayacaktı. Hayır. Istırabının en önemli nedeni aklına estiği gibi düşünmeden davranmasıydı. Ama yarın?</p><p class="calibre9">Neden Citgo?</p><p class="calibre9">Bunun daha önce konuştuğumuz konuyla ilgisi var.</p><p class="calibre9">Evet, belki. Susan'ın Will'in şerefli bir insan olduğundan hiç kuşkusu yoktu. Ama artık sık sık o ve arkadaşlarının gerçekten söyledikleri gibi insanlar olup olmadıklarını kendi kendine soruyordu. Will herhalde onu göreviyle ilgili bir şey yüzünden görmek istiyordu. (Ama uçurumdaki fazla sayıdaki atın bir petrol alanıyla ne ilgisi olabilirdi, bunu bilemiyordu.) Ama şimdi Will'le aralarında bir şeyler vardı. Tatlı ve tehlikeli bir şeyler. Belki buluştukları zaman önce konuşacaklardı ama sonunda öpüşmeye başlayacaklardı... Ve bu öpüşme de sadece bir başlangıç olacaktı. Bütün bunları bilmek kızın duygularını etkilemiyordu. Delikanlıyı görmek istiyordu. Buna ihtiyacı vardı.</p><p class="calibre9">Şimdi Susan, Hart Thorin'in 'dürüstlüğü' için önceden ödediği yeni atının sırtında güneşin batıda büyüyerek kızıla dönüşmesini seyrediyor, incecik'in hafif homurtusunu dinliyordu. Ve on altı yıllık ömründe ilk kez kararsızlıktan bocalıyordu. Bütün istedikleri şerefle ilgili inandığı her şeye aykırıydı. Kafası zıt düşünceler yüzünden sanki gümbürdüyordu. Ve sağlam olmayan bir evin etrafında esmeye başlayan bir rüzgâr gibi ka'nın güçlenip kendisini sardığını hissediyordu. Ama insanın bu nedenle şerefinden vazgeçmesi çok kolaydı. Öyle değil mi? O çok güçlü ka'dan söz ederek iffetin lekelenmesini hoş görmek? Bu korkakça bir düşünceydi.</p><p class="calibre9">Susan kendini Brian Hookey'nin ahırından güneşe çıkarken olduğu kadar kör gibi hissediyordu. Bir ara çaresizliğinden sessizce ama farkına varmadan ağladı da. Mantıklı bir biçimde doğru dürüst düşünmeye çalışırken Will'i tekrar öpme isteği kendini hissettiriyordu.</p><p class="calibre9">Susan pek dindar bir kız değildi. Orta-Dünya'nın tanrılarına da pek inanmıyordu. Bu nedenle sonunda güneş battığı ve onun kaybolduğu yerde gökyüzü kırmızıdan mora döndüğü zaman son çare babasına dua etmeyi denedi. Ve cevabı da aldı. Belki yanıt babasından gelmişti, belki de kendi kalbinden. Bunu bilmiyordu.</p><p class="calibre9">Susan'ın kafasında bir ses, bırak ka kendi başının çaresine baksın, dedi. Zaten böyle yapacak. Her zaman yapıyor. Ka şerefine önem vermemeni isterse öyle de olur. Şu ara kendinden başka düşünmen gereken yok, Susan. Ka'yı bırak ve verdiğin sözü düşün. Bu zor bir şey ama yapmalısın.</p><p class="calibre9">Susan, pekâlâ, dedi kendi kendine. Şimdiki ruh haliyle, herhangi bir karar onu rahatlatacaktı. Bu Will'i tekrar görme fırsatını elinden kaçırmasına yol açacak olsa bile. Pekâlâ... Verdiğim sözü tutacağım. Ka başının çaresine bakabilir.</p><p class="calibre9">Koyulaşan gölgelerin arasında ağzını çarpıtarak Felicia'ya dilini şaklattı. Ve evine döndü.</p><p class="calibre9">Ertesi gün pazardı. Kovboyların geleneksel dinlenme günü Roland'ın küçük grubu da o gün çalışmamaya karar verdi. Cuthbert, "Bu adilce olur," dedi. "Zaten ne yaptığımızı bile bilmiyoruz."</p><p class="calibre9">Bu üç arkadaşın Hambry'ye geldikten sonra geçirecekleri altıncı pazar günü olacaktı. Cuthbert o gün yukarı pazarda parlak renkli şallara bakıyordu. (Aslında aşağı pazar daha ucuzdu ama delikanlının hoşuna gitmeyecek kadar balık kokuyordu.) Cuthbert ağlamamaya çalışıyordu. Çünkü annesinin de çok sevdiği bir şalı vardı. Delikanlı annesi bazen ata bindiği vakit şalın omuzlarından geriye doğru uçtuğunu hatırlıyordu. Annesini öylesine özlemişti ki, gözleri dolmuştu.</p><p class="calibre9">Delikanlı orada durmuş renkli şalları ve yanda asılı battaniyelerini inceliyordu. Ellerini bir sanat galerisinin müşterisi gibi arkasında kavuşturmuştu. (O arada gözlerini kırparak yaşların akmasını engellemeye çalışıyordu.) Sonra biri omzuna hafifçe vurdu. Delikanlı döndü, sarı saçlı kız karşısındaydı.</p><p class="calibre9">Cuthbert, Roland'ın ona âşık olmasına hiç şaşmadı. Kız kot pantolon ve çiftçi gömleğiyle bile soluk kesecek kadar güzeldi. Susan saçlarını arkaya tarayarak işlenmemiş deriden şeritlerle bağlamıştı. Cuthbert o zamana kadar böylesine parlak gri gözler görmemişti. Delikanlı, Roland'ın yaşamında bu kızdan başka şeyler düşünebilmesi şaşılacak şey, diye aklından geçirdi. Kızın gelişi Cuthbert için yararlı oldu, annesiyle ilgili duygusal düşünceleri kaybolup gitti.</p><p class="calibre9">Delikanlı ancak, "Sai," diyebildi. Bu kadarını söyleyebilmişti. Hiç olmazsa bir başlangıç sayılırdı.</p><p class="calibre9">Susan başını salladı ve Mejis'lilerin corvette dedikleri küçük cüzdanı uzattı. Ancak birkaç bozuk para alabilen bu ufak deri cüzdanları erkeklerden çok kadınlar taşırdı.</p><p class="calibre9">Susan, "Bunu düşürdünüz," dedi.</p><p class="calibre9">"Hayır. Teşekkür ederim, sai." Bu cüzdan daha çok erkeklere yakışan siyah deriden yapılmış sade bir şeydi, üzerinde süsler yoktu. Ama Cuthbert cüzdanı daha önce hiç görmemişti. Zaten corvette de taşımıyordu.</p><p class="calibre9">Susan, "Bu sizin," dedi. Bakışları o kadar ısrarlıydı ki, Cuthbert'e cildini yakıyormuş gibi geldi. Aslında delikanlının durumu hemen kavraması gerekirdi. Ama kızın beklenmedik bir anda ortaya çıkması onu şaşırtmıştı. Susan'ın kurnazlığı da öyle. Delikanlı bunu itiraf ediyordu. İnsan bu kadar güzel bir kızın pek de zeki olmayacağını düşünüyordu, genellikle güzel kızların zeki olmaları gerekli değildi. Bert'e göre güzel Kızların tek yapmaları gereken şey sabah uyanmaktı. Susan ısrar etti. "Bu gerçekten sizin."</p><p class="calibre9">Cuthbert, "Ah, evet," diye mırıldanarak cüzdanı kızın elinden adeta kaptı. Aptal aptal gülümsediğinin farkındaydı. "Evet, siz söyleyince, sai..."</p><p class="calibre9">"Susan." Kız gülümsüyordu ama gözlerinde tetikte olduğunu gösteren ciddi bir ifade vardı. "Lütfen beni 'Susan' diye çağırın."</p><p class="calibre9">"Bunu memnunlukla yaparım. Sizden özür dilerim, Susan. Sadece kafamla hafızam bugün pazar olduğunu hatırladılar ve el ele vererek tatile çıktılar. Onların kaçtıklarını da söyleyebiliriz. Bu nedenle beyinsiz bir kafayla kaldım."</p><p class="calibre9">Cuthbert daha bir saat böyle gezevelik edebilirdi. (Bunu daha önce de yapmıştı. Roland'la Alain bu konuda tanıklık edebilirlerdi.) Ama Susan bir abla ciddiliğiyle onu susturdu. "Kafanızı kontrol edemediğinize kolaylıkla inanabilirim, Bay Heath. Onun altından sarkan dilinize de öyle. Ama belki ilerde cüzdanınıza daha iyi sahip olabilirsiniz. İyi günler." Delikanlı bir kelime daha söyleyemeden kız uzaklaşıp gitti.</p><p class="calibre9">Cuthbert, Roland'ı son günlerde sık sık gittiği yerde buldu. Uçurumun, yerlilerin çoğunun "Kent Bekçisi" diye tanımladığı bayırda. Buradan pazar günü öğleden sonra mavi ince bir sis altında uyuklayan Hambry olduğu gibi gözüküyordu. Ama Cuthbert en eski arkadaşını durmadan oraya çeken şeyin Hambry'nin manzarası olduğunu sanmıyordu. Daha akla yakın nedeninin Delgado'ların evi olduğunu düşünüyordu.</p><p class="calibre9">Bugün Roland'ın yanında Alain de vardı. İkisi de konuşmuyorlardı. Cuthbert ihsanların uzun süre konuşmadan oturabilecekleri fikrini kabul etmekte zorluk çekmiyordu. Ama bunu hiçbir zaman anlayamayacağından emindi.</p><p class="calibre9">Delikanlı atını dörtnala sürerek arkadaşlarına doğru gitti. Elini gömleğinin içine sokarak corvette'i çıkardı. "Bunu Susan Delgado verdi. Yukarı pazarda. Çok güzel bir kız. Ayrıca bir yılan kadar da kurnaz Bunu büyük bir hayranlıkla söylüyorum."</p><p class="calibre9">Roland'ın yüzü sanki aydınlandı, canlandı. Cuthbert'in attığı corvette'i tek eliyle yakaladı. Dişiyle ağzındaki şeridi açtı. Bir yolcunun az bir para taşıyacağı çantanın içinde katlanmış bir tek kâğıt vardı. Roland çabucak açıp okudu. Ve gözlerindeki o pırıltı söndü. Dudaklarındaki tebessüm de silindi.</p><p class="calibre9">Alain, "Ne diyor?" diye sordu.</p><p class="calibre9">Roland kâğıdı ona verdi, sonra da uçuruma bakmasını sürdürdü. Cuthbert arkadaşının gözlerindeki derin kederi gördüğü zaman Susan Delgado'nun onun hayatına ne dereceye kadar girmiş olduğunu anladı. Alain'le kendi hayatına da tabii.</p><p class="calibre9">Alain pusulayı Cuthbert'e uzattı. Tek bir satır vardı bunda.</p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Buluşmamamız daha iyi olur. Çok üzgünüm.</span></p><p class="calibre5" style="margin:0pt; border:0pt; height:1em"> </p><p class="calibre9">Cuthbert iki kez okudu. Sanki tekrarlamak sözleri değiştirecekti. Delikanlı sonra kâğıdı Roland'a geri verdi. O da pusulayı tekrar corvette'e koyarak şeridi çekti. Küçük cüzdanı gömleğinin içine soktu.</p><p class="calibre9">Cuthbert sessizlikten, tehlikeden daha çok nefret ederdi. (Ona göre asıl tehlike buydu.) Ama delikanlının kafasından geçirdiği her söze giriş ona duygusuzca ve toyca geldi. Özellikle arkadaşının yüzündeki ifadeyi gördüğü zaman. Susan gibi güzel bir kızı Hambry'nin uzun boylu, kemikli, sıska Belediye Başkanı'nın kollarında olduğunu düşünmek Cuthbert'i tiksindiriyordu. Ama Roland'ın yüzündeki ifade şimdi daha güçlü duygular uyandırıyordu. Cuthbert bu yüzden Susan'dan nefret edebilirdi.</p><p class="calibre9">Sonunda Alain biraz da çekinerek konuşmaya başladı. "Ve şimdi, Roland? Kız olmadan gidip o petrol alanına bakacak mıyız?"</p><p class="calibre9">Cuthbert arkadaşına hayranlık duydu. Çoğu insan Alain Johns'la ilk karşılaştığı zaman onun kafasının fazla çalışmadığını düşünür ve çocuğu önemsemezdi. Oysa bunun gerçekle hiçbir ilgisi yoktu. Alain şimdi Cuthbert'in hiçbir zaman başaramayacağı bir incelikle Roland'a aşkla ilgili ilk mutsuz deneyiminin sorumluluklarını değiştiremeyeceğini belirtiyordu.</p><p class="calibre9">Ve Roland da buna karşılık verdi. Eyer kaşında doğrularak dimdik oturdu. Yaz günlerinin öğleden sonra saatlerine özgü güçlü altınımsı ışıkları yüzünü aydınlatırken gölgeleri de belirginleşirdi. Bir an bu yüzde Roland'ın ilerde nasıl bir erkek olacağını açıklayan izler belirdi. Cuthbert o olgun erkeğin hayaletini farkederek ürperdi. Ne gördüğünü bilmiyordu. Sadece bunun korkunç bir şey olduğunun farkındaydı.</p><p class="calibre9">Roland, "Büyük Tabut Avcıları," dedi. "Onları kentte gördün mü?"</p><p class="calibre9">Cuthbert, "Jonas'la Reynolds'u," diye yanıtladı. "Depape hâlâ ortada yok. Galiba Jonas meyhanedeki o geceden sonra bir öfke krizi sırasında adamı boğup uçurumdan denize attı."</p><p class="calibre9">Roland, "Hayır," der gibi başını salladı. "Jonas'ın güvenebildiği insanlara çok ihtiyacı var. Onları ortadan kaldıramaz. O da bizim gibi nazik durumda. Hayır. Depape'i bir süre için bir yere yollamış olmalı."</p><p class="calibre9">Alain öğrenmek istedi. "Nereye?"</p><p class="calibre9">"Otların arasını tuvalet gibi kullanacağı ve hava kötüyse yağmurda uyumak zorunda kalacağı bir yere." Roland kısaca, neşesizce güldü. "Bence Jonas, Depape'i bizim izlerimizi sürmeye yolladı."</p><p class="calibre9">Alain ağzının içinde bir şeyler homurdandı. Ama buna pek şaşmamıştı. Roland Aceleci'nin sırtında rahatça oturmuş, yamacın uykulu derinliklerine ve otlayan atlara bakıyordu. Bir elini farkına varmadan gömleğinin altına soktuğu corvette'e sürüyordu. Sonra tekrar dönüp arkadaşlarına baktı.</p><p class="calibre9">"Biraz daha bekleyeceğiz," dedi. "Belki Susan fikrini değiştirir."</p><p class="calibre9">Alain, "Roland..." diye başladı. Sesindeki şefkat öldürücüydü.</p><p class="calibre9">Roland arkadaşı devam edemeden ellerini kaldırdı. "Bana olan güvenin sarsılmasın, Alain. Ben şimdi babamın oğlu olarak konuşuyorum."</p><p class="calibre9">"Pekâlâ." Alain uzanarak bir an Roland'ın omzunu kavradı. Cuthbert ise henüz kararını vermemişti. Roland belki "babasının oğlu" olarak hareket ediyordu. Belki de etmiyordu. Cuthbert, Roland'ın bu anda kendi kafasından geçenleri bile anlayamadığını seziyordu.</p><p class="calibre9">Roland hafifçe gülümseyerek, "Cort'un bizim gibi kurtçukların en önemli zayıflıklarından söz ettiğini hatırlıyor musunuz?" diye sordu. "O ne derdi?"</p><p class="calibre9">Alain, Cort'un sert tavırlarını taklit ederek, "Hiç düşünmeden koşuyor ve bir çukura düşüyorsunuz!" dedi.</p><p class="calibre9">Roland'ın gülümsemesi biraz yayıldı. "Evet. İşte ben bu sözü her zaman hatırlamak niyetindeyim, çocuklar. Arabanın içinde ne olduğunu anlamak için onu devirecek değilim... Tabii başka seçenek yoksa o zaman durum değişir. Belki Susan düşünecek zaman bulursa fikrini değiştirir ve kalkıp gelir. Eğer... aramızdaki diğer... diğer meseleler olmasaydı benimle buluşmakta bir sakınca görmezdi."</p><p class="calibre9">Delikanlı bir an sustu. Diğerleri de bir süre seslerini çıkarmadılar.</p><p class="calibre9">Sonra Alain, "Keşke babalarımız bizi buraya yollamasalardı," diye mırıldandı. Ama aslında onları yollayan Roland'ın babasıydı ve üçü de bunu biliyorlardı. "Böyle meseleler için çok genciz. Yaş bakımından yani."</p><p class="calibre9">, Cuthbert, "O gece meyhanede başarılı olduk," dedi.</p><p class="calibre9">"Bu eğitimdi, kurnazlık değil. Ayrıca onlar bizi ciddiye almadılar. Ama bu bir daha olmayacak."</p><p class="calibre9">Roland, "Burada neler bulacağımızı bilselerdi bizi yollamazlardı," diye fikrini açıkladı. "Benim babam da, sizinkiler de. Ama artık olanlar oldu. Bazı şeylerle karşılaştık. Başımız da dertte. Fakat kaçamayız. Öyle değil mi?"</p><p class="calibre9">Alain'le Cuthbert başlarını salladılar. Evet, başları dertteydi gerçekten. Artık bunun kuşku götürecek yanı yoktu.</p><p class="calibre9">"Her neyse... Artık bunları düşünüp endişelenmek için çok geç. Bekleyecek ve Susan'ın geleceğini umacağız. Yanımda Hambry'den Citgo'yu bilen biri olmadan petrol alanına gitmek istemiyorum... Ama Depape geri geldiği takdirde şansımızı denememiz gerekecek. Onun neler öğreneceğini Tanrı bilir. Ya da Jonas'a memnun etmek için ne hikâyeler uyduracağını. Bu konuşmadan sonra Jonas'ın neler yapacağını da kimse bilemez. Tabancalar çekilebilir."</p><p class="calibre9">Cuthbert, "Etrafta sürünerek dolaştıktan sonra böyle bir şey neredeyse hoşuma gider," dedi.</p><p class="calibre9">Alain, "Kıza bir pusula daha yollayacak mısın, Will Dearborn?" diye sordu.</p><p class="calibre9">Roland bunu düşündü. Cuthbert onun cevabı konusunda kendi kendine bahse girdi. Ve bahsi kaybetti.</p><p class="calibre9">Delikanlı, "Hayır," dedi. "Susan'a zaman tanımamız gerekiyor. Bu zor ama başka çare yok. Kızın meraka kapılıp fikrini değiştireceğini umalım."</p><p class="calibre9">Roland bu sözlerden sonra atını artık onların evi halini alan yatakhaneye doğru döndürdü. Cuthbert'le Alain de onu izlediler.</p><p class="calibre9">Susan pazar gününün geri kalan saatlerini çalışarak geçirdi. Ahırları temizledi. Su taşıdı. Basamakları yıkadı. Cord Hala bütün bunları sessizce seyretti. Yüzünde hem kuşku, hem de hayret vardı. Susan halasının yüzündeki ifadeyle hiç ilgilenmiyordu. İyice yorulmayı ve böylece uykusuz bir gece daha geçirmekten kurtulmayı istiyordu. Her şey sona ermişti. Artık bunu Will de öğrenmiş olmalıydı. En iyisi buydu. Yapılması gereken şey yapılmalıydı.</p><p class="calibre9">Susan son kirli durulama suyunu mutfağın arkasına boşaltırken Cord Hala sadece, "Sen çıldırdın mı, kız?" diye sordu. "Pazar günü bu!"</p><p class="calibre9">Kız dönüp bakmadan kısaca cevap verdi. "Hayır, hiç çıldırmadım."</p><p class="calibre9">Susan amacının yarısına ulaştı. Ay doğduktan sonra yatmaya çıkarken kolları yorulmuştu, bacakları sızlıyor, sırtı sancıyordu. Ama yine de uyuyamadı. Gözleri açık öyle mutsuzca yattı. Saatler geçti, Ay battı. Ama Susan hâlâ uyuyamamıştı. Karanlıklara bakarak, babam öldürülmüş olabilir mi, diye kendi kendine sordu. En ufak da olsa böyle bir olasılık sözkonusu olabilir mi? Babamın ağzını kapatmak, gözlerini yummak için.</p><p class="calibre9">Kız sonunda bir karara vardı. Roland gibi. Eğer delikanlının o gözleri, ellerinin ve dudaklarının dokunuşu kendisini çekmeseydi onunla buluşmayı hemen kabul edecekti. Hiç olmazsa dertli kafasının rahat edebilmesi için.</p><p class="calibre9">Susan bu gerçeği kavrayınca rahatladı. Ve uykuya daldı.</p><p class="calibre9">Ertesi günü akşama doğru Roland ve arkadaşları Yolcuların Dinlenme Yeri'nde karınlarını doyuruyorlardı. (Soğuk dana etli sandviçler, litre litre buzlu beyaz çay. Yardımcı Dave'in karısının yaptığı kadar nefis değildi çay, ama yine de fena sayılmazdı.) Dışarda çiçeklerini sulayan Sheemie içeri girdi. Başına pembe sombrero'sunu giymişti, neşeyle gülüyordu. Elinde küçük bir paket vardı.</p><p class="calibre9">Çocuk sevinçle, "Merhaba Küçük Tabut Avcıları," diye bağırdı Sonra da eğildi. Bu hareketi arkadaşların selamlarının komik ama ustaca bir taklidiydi. Özellikle Cuthbert bu selamın bahçe sandaletleriyle verilmesinden çok hoşlandı. "Nasılsınız? İyi olduğunuzu umuyorum. Gerçekten!"</p><p class="calibre9">Cuthbert, "Çok çok iyiyiz," dedi. "Ama hiçbirimiz Küçük Tabut Avcıları diye çağrılmaktan hoşlanmıyoruz. Onun için bu adın üzerinde fazla durmamaya çalış. Tamam mı?"</p><p class="calibre9">Sheemie yine neşeyle, "Tamam," diyerek başını salladı. "Evet, tamam, Bay Arthur Heath. Hayatımı kurtaran o iyi genç!" Çocuk bir an durup onlara neden yaklaştığını hatırlayamamış gibi şaşkın şaşkın bakındı. Sonra gözleri parladı ve bembeyaz dişlerini göstererek güldü. Paketi Roland'a uzattı. "Bu senin, Will Dearborn!"</p><p class="calibre9">"Gerçek mi? Nedir o?"</p><p class="calibre9">"Tohum! Gerçekten!"</p><p class="calibre9">"Bu senin armağanın mı, Sheemie?"</p><p class="calibre9">"Ah, hayır."</p><p class="calibre9">Roland paketi aldı. Aslında bu katlanarak mumla mühürlenmiş bir zarftı. Önde ya da arkada yazı yoktu. Delikanlı zarfı yoklarken parmaklarının ucuna tohum gibi şeyler gelmedi.</p><p class="calibre9">"O halde bunu kim yolladı?"</p><p class="calibre9">Sheemie, "Hatırlamıyorum," diyerek gözlerini kaçırdı. Roland, kafası biraz çalışıyor, diye düşündü. Onun için de uzun süre mutsuz olmuyor. Ve yalan söylemeyi ise hiçbir zaman başaramıyor. Sheemie umutla, çekine çekine tekrar Roland'a baktı. "Ama sana söylemem gereken şeyi hatırlıyorum."</p><p class="calibre9">"Gerçekten mi? Öyleyse,söyle, Sheemie."</p><p class="calibre9">Çocuk zorlukla ezberlediği bir şeyi tekrarlayan biri gibi hem gurur, hem de endişeyle, "Bunlar uçurumda saçtığın tohumlar," dedi.</p><p class="calibre9">Roland'ın gözleri öylesine alev alev yandı ki, Sheemie sendeleyerek bir adım geriledi. Sonra somberero'sunu çabucak çekiştirdi ve telaşla güvenli çiçeklerinin yanına döndü. Will Dearborn'dan hoşlanıyordu. Onun arkadaşlarından da. (Özellikle Bay Arthur Heath'den. Bazen öyle şeyler söylüyordu ki, Sheemie kasıkları çatlayacakmış gibi gülüyordu.) Ama şu an Will-sai'nin gözlerinde onu çok korkutan bir şey görmüştü. Sheemie o anda Will'in de pelerinli adam ya da botlarını yalayarak temizlemesini isteyen silahşor veya titrek sesli ak saçlı ihtiyar Jonas gibi bir katil olduğunu anlamıştı.</p><p class="calibre9">Will de o adamlar kadar kötüydü. Hatta belki de daha kötü.</p><p class="calibre9">Roland "tohum paketi"ni gömleğinin içine soktu. Ve üç arkadaş Bar K.'nin verandasına dönünceye kadar da onu açmadı. Uzaklarda incecik homurdanıyor ve atlar da bu yüzden sinirli sinirli kulaklarını oynatıyorlardı.</p><p class="calibre9">Cuthbert sonunda, "E?" diye sordu. Artık kendini tutamayacaktı.</p><p class="calibre9">Roland zarfı gömleğinin içinden alarak açtı. Ve Susan'ın ne söylemesi gerektiğini iyi bildiğini düşündü. Tamı tamına.</p><p class="calibre9">Delikanlı zarftaki tek kâğıdı açarken diğer iki genç ona doğru eğildiler. Alain solundan, Cuthbert de sağından. Roland yine kızın sade ve düzgün yazısını gördü. Mesaj daha öncekinden uzun değildi. Ama içeriği ondan çok farklıydı.</p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Citgo'nun kent tarafında, yoldan bir buçuk kilometre ötede bir portakal bahçesi var. Ay doğarken benimle orada buluş. Yalnız gel.</span></p><p class="calibre9"><span class="italic">S.</span></p><p class="calibre5" style="margin:0pt; border:0pt; height:1em"> </p><p class="calibre9">Altına kitap harfleriyle bir şey daha yazılmıştı. <span class="italic">BUNU YAK!</span> Alain, "Biz gözcülük ederiz," dedi. Roland başını salladı. "Evet. Ama uzaktan." Sonra pusulayı yaktı.</p><p class="calibre9">Yarı ot bürümüş araba yolunun dibindeki dikdörtgen biçimi portakal bahçesi bakımlıydı. Burada on iki sıra kadar portakal ağacı vardı. Roland karanlık bastıktan sonra oraya ulaştı. Ama gitgide küçülen Satıcının Ayı'nın ufuktan yukarı tırmanmasına daha yarım saat vardı.</p><p class="calibre9">Delikanlı portakal ağaçlarının oluşturduğu dizinin önünden ilerlerken kuzeydeki petrol alanından gelen ve bir iskeletin çıkardığına benzeyen sesleri duydu. (Cıyaklayan pistonlar, gıcırdayan dişliler, gümbürdeyen işletme milleri.) Roland evini çok özledi birdenbire. Buna portakal çiçeklerinin o hafif kokusu neden oldu. Petrolün kara kokusunu biraz olsun örtüyordu. Bu oyuncak-bahçe New Canaan'daki büyük elmalıklara benzemiyordu... Ama yine de onları andıran bir yanı vardı. Aynı vakar ve uygarlık duygusu. Çok gerekli olmayan bir şeye ayrılan bir hayli zaman. Delikanlı burada yetiştirilen portakalların pek işe yaradıklarını sanmıyordu. Sıcak bölgelerden iyice kuzeyde portakallar limon kadar ekşi oluyorlardı. Ama yine de rüzgâr ağaçları hafifçe sarstığı zaman koku Roland'ın acı bir özlemle Gilead'ı düşünmesine neden oldu. Ve delikanlı ilk kez o zaman vatanını bir daha görememesi ihtimali olduğunu düşündü. O da gökyüzündeki yaşlı Satıcının Ayı gibi bir gezginci olmuştu bile.</p><p class="calibre9">Roland, Susan'ın geldiğini duydu. Ama kız ancak kendisine iyice yaklaştığı zaman. O dost değil de bir düşman olsaydı delikanlı belki tabancasını çekip ateş edecek zamanı zar zor bulacaktı. Roland derin bir hayranlık duydu. Ve yıldızların ışığında kızın yüzünü gördüğü an kalbinin mutlulukla dolduğunu hissetti.</p><p class="calibre9">Roland dönünce kız da durdu ve ona sadece baktı. Ellerini farkına varmadan pek tatlı, çocuksu bir tavırla belinin önünde birbirine kavuşturmuştu. Roland, Susan'a doğru bir adım attı. Ama kız ellerini kaldırınca onun korktuğunu sanarak şaşkın şaşkın durakladı. Loş ışıkta kızın hareketini yanlış yorumlamıştı. Susan o anda durabilirdi. Ama durmamayı tercih etti. Mahsus delikanlıya yaklaştı. Yırtmaçlı binici eteği ve sade siyah botlar giymiş, bu uzun boylu genç kız sombrero'sunu arkaya, örgülü saçının üzerine atmıştı.</p><p class="calibre9">Susan titrek bir sesle, "Will Dearborn," dedi. "Buluşmamız hem iyi, hem de kötü." Sonra Roland onu öpmeye başladı. İyice incelmiş olan Satıcının Ayı aç aç yükselirken iki genç alev alev yanıyorlardı.</p><p class="calibre9">Rhea, Cöos tepesindeki ıssız kulübesinde, mutfak masasının başında oturuyordu. Büyük Tabut Avcıları'nın ona bir buçuk ay önce getirdikleri cam kürenin üzerine eğilmişti. Kürenin pembe ışığı yüzüne vuruyordu. Ama artık hiç kimse suratının genç bir kızınki gibi olduğunu düşünmezdi. Aslında büyücü olağanüstü güçlüydü. Bu sayede uzun yıllar yaşamayı başarmıştı. (Hambry'nin sadece en uzun ömürlü sakinlerinin Cöos'lu Rhea'nın yaşı konusunda bir fikirleri vardı. Ama o da kesin olmaktan çok uzaktı.) Ancak cam küre sonunda cadının bu gücünü götürüyor, kuvvetini emiyordu. Bir vampirin kan emmesi gibi. Yaşlı kadının arkasındaki kulübenin en büyük odası her zamankinden daha karmakarışık ve pisti. Yaşlı kadının son günlerde etrafı temizliyormuş gibi yapacak kadar bile zamanı yoktu. Cam küre bütün vaktini alıyordu. Büyücü küreye bakmadığı zamansa ona bakmayı düşünüp duruyordu... ve, ah! O camda neler görüyordu neler!</p><p class="calibre9">Ermot kadının sıska bacaklarından birine sürünerek sinirli sinirli tısladı. Ama cadı onu farketmedi bile. Onun yerine kürenin zehir pembesi ışığına doğru daha da eğildi. Kürenin içinde gördükleri onu büyülemişti.</p><p class="calibre9">Dürüst olduğunu kanıtlamak için ona gelen kızı görüyordu. Küreye ilk baktığı zaman farkettiği o delikanlıyı da. Yaşını anlayıncaya kadar bir silahşor sandığı o çocuğu.</p><p class="calibre9">Şarkı söyleyerek Rhea'ya gelen ama daha uygun bir sessizlik içinde kulübeden uzaklaşan o budala kız hâlâ dürüst olabilirdi. (Çocuğa bir bakirenin birbirine karışan açgözlülüğü ve çekingenliğiyle dokunuyor ve onu öpüyordu.) Ama böyle devam ederse kızın dürüstlüğü çabuk sona erecekti. Ve Hart Thorin bu tertemiz genç metresini yatağına aldığı zaman pek şaşıracaktı! Tabii bu konuda erkekleri kandırmanın çok yolu vardı. (Zaten erkekler de bu konuda aldatılmak için adeta yalvarıyorlardı.) Ama tabii kızın bu yöntemleri bilmesi imkânsızdı. Ah, müthiş bir şeydi bu! Ve o Azametli Küçük Hanım'ın burnunun kırılmasını, onun rezil olmasını buradan, bu harika kürenin yardımıyla seyredebilecekti. Ah, ne şahaneydi bu!</p><p class="calibre9">Cadı cam kürenin üzerine daha da eğildi. Çökmüş gözçukurları pembe bir ateşle doldu. Onun cilvelerine aldırmadığını sezen Ermot zeminde kederle süzüldü. Böcek aramaya başladı. Musty sıçrayıp ondan uzaklaştı. Tıslayarak kedice küfürler ediyordu. Alevlerin aydınlattığı duvardaki altı ayaklı biçimsiz gölgesi dev gibiydi.</p><p class="calibre9">Roland o müthiş anın hızla yaklaştığını hissetti. Ve nasılsa gerileyerek kızdan uzaklaşmayı başardı. Kız da geriledi o zaman. Gözleri irileşmiş, yanakları kızarmıştı. Roland yeni doğan ayın ışıklarında bile onun kızardığını farkedebiliyordu.</p><p class="calibre9">Susan ondan yarı döndü. Roland kızın somprero'sun un sırtında yana kaymış olduğunu gördü. Titreyen elini uzatarak şapkayı düzeltti. Susan bir an onun parmaklarını güçle kavradı. Sonra eğildi ve delikanlının cildine dokunmak istediği için çıkardığı binici eldivenlerini yerden aldı. Tekrar doğrulduğu zaman yüzüne hücum eden kanları birdenbire çekildi. Susan sendeledi. Eğer Roland onu omuzlarından tutmasaydı yere yığılacaktı. Kız ona döndü. Gözlerinde pişmanlık vardı.</p><p class="calibre9">"Ne yapacağız? Ah, Will, ne yapacağız?"</p><p class="calibre9">Roland, "Elimizden gelenin en iyisini," dedi. "İkimiz de her zaman yaptığımız gibi. Babalarımızın bize öğrettikleri gibi."</p><p class="calibre9">"Çılgınlık bu."</p><p class="calibre9">Roland vücudundaki sızıya rağmen kendini hiç bu kadar aklı başında bulmamıştı. Ama sesini çıkarmadı.</p><p class="calibre9">Susan, "Bunun ne kadar tehlikeli bir şey olduğunu biliyor musun?" diye sordu ve delikanlının cevabını beklemeden sözlerini sürdürdü. "Evet, tabii biliyorsun. Bunu görüyorum. Bizi birarada görmeleri bile ciddi sorunlara yol açar. Hele deminki gibi..."</p><p class="calibre9">Ürperdi. Roland ona doğru uzandı ama kız geriledi. "Böyle yapmaman daha iyi olacak, Will. Eğer istediğini yaparsan sadece sevişir ve bir şey de başaramayız. Ama niyetin buysa o başka."</p><p class="calibre9">"Öyle olmadığını biliyorsun."</p><p class="calibre9">Susan başını salladı. "Arkadaşlarından gözcülük etmelerini istedin mi?"</p><p class="calibre9">Roland, "Evet," dedi. Sonra da yüzü Susan'ın pek sevdiği o beklenmedik gülümsemeyle aydınlandı. "Ama onlar bizi gözetleyebilecekleri bir yerde değiller."</p><p class="calibre9">Susan, "Tanrılara şükürler olsun," diyerek dalgın dalgın güldü. Sonra da delikanlıya yaklaştı. Şimdi o kadar yakındı ki, Roland onu tekrar kollarına almamak için kendini zor tuttu. Susan başını kaldırarak merakla delikanlının yüzüne baktı. "Sen aslında kimsin, Will?"</p><p class="calibre9">Roland omzunu silkti. "Bir ad da diğeri kadar işe yarar. Buna cevap veren kalp dürüstse tabii. Susan, bugün Belediye Başkanı'nın evine gittin. Arkadaşım Richard seni atla oraya giderken görmüş."</p><p class="calibre9">Susan başını salladı. "Evet, elbise provaları için. Ben bu yılın 'Hasat Kızı' olacağım. Bu Hart'ın isteği. Ben hiçbir zaman böyle bir şeyi istemezdim. Bu sözlerime dikkat et. Sürüyle saçmalık! Ve herhalde Olive için de çok acı bir şey."</p><p class="calibre9">Delikanlı, "Sen Hasat Kızları'nın en güzeli olacaksın," dedi. Sesindeki içtenlik Susan'ın coşkuya kapılmasına neden oldu. Yanakları yine alev alev yanmaya başladı. Hasat Kızı öğle ziyafetiyle alacakaranlık basarken büyük ateşin yakılması töreni arasında beş ayrı elbise giyiyordu. Bunların her biri diğerinden daha süslüydü. (Gilead'da ise dokuz giysi hazırlanırdı. Susan bu bakımdan ne kadar şanslı olduğunun farkında değildi.) Kız bütün o elbiseleri Will için memnunlukla giyebilirdi. Yani o Hasat Delikanlısı olsaydı. (Bu yılın Hasat Delikanlısı Hart Thorin'in temsilcisi olan İrin suratlı, soluk benizli Jamie McCann'di. Başkan bu unvan için fazla yaşlı, en aşağı kırk yaş büyüktü.) Susan altıncı elbiseyi daha mutlulukla giyerdi. İncecik askıları olan gümüşümsü düz bir giysiydi. Eteği çok kısa, dizlerinin çok yukarsındaydı. Ama bunu hizmetçisi Maria, terzisi Conchetta ve Hart Thorin'den başka kimse görmeyecekti. Susan eğlenceler sona erdikten sonra bu kılıkta yaşlı adamın metresi olarak ona gidecekti.</p><p class="calibre9">"Belediye Konağı'ndayken kendilerine Büyük Tabut Avcıları adını takmış olan adamları gördün mü?"</p><p class="calibre9">Kız, "Jonas'la o pelerinli adamı gördüm," dedi. "Avluda durmuş konuşuyorlardı."</p><p class="calibre9">"Ya Depape'i? Şu kızıl saçlı olanı?"</p><p class="calibre9">Susan, "Hayır," der gibi başını salladı.</p><p class="calibre9">"Sen şato oyununu biliyor musun, Susan?"</p><p class="calibre9">"Evet. Küçükken babam bana öğretmişti."</p><p class="calibre9">"O halde kırmızı taşların tahtanın bir ucunda, beyazların da diğer ucunda durduklarını biliyorsun. Sonra tepelerin arkasından çıkarak usul usul birbirlerine yaklaşıyorlar. Görülmemek için engeller oluşturuyorlar. Hambry'de olanlar da buna benziyor. Oyunda olduğu gibi şimdi soru şu: Önce kim gizlendiği yerden çıkacak? Anlıyor musun?"</p><p class="calibre9">Susan anladığını belirtmek için başını salladı. "Oyunda tepesinin yanından ilk çıkan kimse savunmasız durumda oluyor."</p><p class="calibre9">"Yaşamda da öyle. Her zaman. Ama bazen gizlendiğin yerde kalmak bile zorlaşıyor. Arkadaşlarımla ben sayma cesaretini gösterebildiğimiz her şeyi saydık. Geri kalanları saymak..."</p><p class="calibre9">"Örneğin uçurumdaki atları,"</p><p class="calibre9">"Evet, öyle. Onları saymak gizlendiğimiz yerden çıkmak olacak. Ya da varolduklarını bildiğimiz öküzleri..."</p><p class="calibre9">Kız kaşlarını kaldırdı. "Hambry'de hiç öküz yok! Herhalde yanılıyorsun."</p><p class="calibre9">"Hayır, yanıltmıyorum."</p><p class="calibre9">"Nerede bu öküzler?"</p><p class="calibre9">"Rocking H.'da."</p><p class="calibre9">Susan bu sefer de kaşlarını düşünceli düşünceli çattı. "Orası Laslo Rimer'in."</p><p class="calibre9">"Evet. Kimba'nın kardeşinin. Hambry'deki son zamanlarda saklanan hazineler sadece o öküzler de değil. Atçılar Derneği'nin ahırlarına saklanmış olan sürüyle fazla araba, fazla koşum takımları ve fazla yem var.,."</p><p class="calibre9">"Will! Olamaz!"</p><p class="calibre9">"Evet. Bütün bunlar ve daha başka şeyler de. Ama onları saymak... sayarken görülmek, ortaya çıkmamız demek olacak. Yani şato oyununda yenilme tehlikesini göze almamız. Son günlerimiz birer kâbustan farksızdı. Hambry'nin uçurum tarafına gitmeden sanki işimiz başımızdan aşkınmış gibi görünmeye çalışıyoruz. En büyük tehlike o tarafta. Ama böyle rol yapmak gün geçtikçe daha zorlaşıyor. Sonra bir mesaj da aldık..."</p><p class="calibre9">"Bir mesaj mı? Nasıl? Kimden?"</p><p class="calibre9">"Galiba bunları bilmemen daha iyi olacak. Ama bu mesaj aradığımız bazı cevapların Citgo'da olabileceğini düşünmemize yol açtı."</p><p class="calibre9">"Will, sence oradaki şeyler babamın başına gelenleri daha iyi anlamama yardım eder mi?"</p><p class="calibre9">"Bilmiyorum. Bu mümkün. Ama sanmıyorum. Emin olduğum tek şey şu: Sonunda önemli bir şeyi sayma fırsatı elime geçti. Ama bunu yaparken görülmemem gerekiyor." Roland'ın kanındaki ateş Susan'a elini uzatmasına yetecek kadar soğumuştu. Kızın kanındaki ateş de bu eli güvenle tutulmasına yetecek kadar. Ama Susan eldivenlerini giymişti. Sonradan üzülmektense ihtiyatlı davranmak daha iyiydi. Kız, "Haydi, gel," dedi. "Bildiğim bir patika var."</p><p class="calibre9">Ayın soluk ışıklarının aydınlattığı alacakaranlıkta Susan delikanlıyı portakal bahçesinden çıkardı ve gıcırdayıp gümbürdeyen petrol alanına doğru götürdü. Bu sesler Roland'ın sırtını ürpertiyordu. Keşke Bar K.'de zemindeki tahtaların altına sakladığım tabancalarım şimdi yapımda olsaydı, diye düşündü.</p><p class="calibre9">Susan fısıltıya yakın bir sesle, "Bana güvenebilirsin, Will," dedi. "Ama bu sana çok yardımım dokunacak anlamına da gelmiyor. Bütün hayatım boyunca Citgo'nun gürültüsünü duyduğum bir yerde yaşamama rağmen petrol alanına ancak parmaklarımla sayabileceğim kadar gittim. Gerçekten. İlk iki üç sefer arkadaşlarım meydan okudukları için alana girdim."</p><p class="calibre9">"Sonra?"</p><p class="calibre9">"Babamla gittim. Eskiler onu her zaman ilgilendirirdi. Cord Hala, 'Onların artıklarıyla ilgilendiğin için sonun çok kötü olacak,' derdi hep." Susan uzun uzun yutkundu. "Evet, sonu gerçekten kötü oldu. Ama bundan Eskiler'in sorumlu olduklarını sanmıyorum. Zavallı babacığım."</p><p class="calibre9">Dikensiz tellerden oluşan engele erişmişlerdi. Engelin gerisinde petrol kuleleri Lord Perth boyunda nöbetçiler gibi gökyüzüne doğru uzanıyorlardı. Roland, Susan onlardan on dokuzunun hâlâ çalıştığını söylemişti, diye düşündü. Makinelerin sesleri korkunçtu. Sanki birtakım canavarları boğarak öldürüyorlardı. Tabii burası çocukların içeri girmek için birbirlerine meydan okuyacakları türden bir yerdi. Bir çeşit üzeri açık hayaletli ev.</p><p class="calibre9">Roland kızın geçebilmesi için iki teli birbirinden ayırdı. Susan da aynı şeyi onun için yaptı. Delikanlı telden geçerken en yakınındaki direkte beyaz porselen silindirlerin bir sıraya dizilmiş olduklarını gördü. Her birinden bir tel geçiyordu.</p><p class="calibre9">Roland silindirlerden birine vurarak, "Bunların ne olduğunu biliyor musun?" diye sordu. "Yani eskiden ne işe yaradıklarını?"</p><p class="calibre9">"Evet. Elektrik varken bir kısmı buradan geçerdi." Kız bir an durduktan sonra utançla ekledi. "Bana dokunduğun zaman aynı şeyi hissediyorum."</p><p class="calibre9">Roland, Susan'ın yanağını, kulağının hemen altını öptü. Kız titredi ve elini bir an delikanlının yanağına koydu. Sonra da ondan uzaklaştı.</p><p class="calibre9">"Arkadaşlarının her şeye dikkat edeceklerini umarım."</p><p class="calibre9">"Evet, edecekler."</p><p class="calibre9">"Bir işaret kararlaştırdınız mı?"</p><p class="calibre9">"Gece atmacası gibi bir ses çıkaracaklar. Buna gerek kalmayacağını umalım."</p><p class="calibre9">"Evet, öyle." Susan, Roland'ın elinden tutarak petrol alanına çekti.</p><p class="calibre9">İlerde ilk gaz alevi belirdiği zaman Roland yavaşça küfretti. (Kız babasının ölümünden beri kimsenin böyle sövdüğünü duymamıştı.) Delikanlı elini kemerine attı. Diğeriyle kızın elini tutuyordu.</p><p class="calibre9">"Endişelenme! Bu sadece kandil. Gaz borusu yani,"</p><p class="calibre9">Roland ağır ağır gevşedi. "Onu kullanıyorlar, öyle değil mi?"</p><p class="calibre9">"Evet. Birkaç makineyi çalıştırmak için. Hepsi de oyuncak gibi şeyler. Onlardan daha çok buz yapmak için yararlanıyorlar."</p><p class="calibre9">"Şerifle tanıştığımız gün buzlu çay içmiştim."</p><p class="calibre9">Ortası mavimsi sarı alev tekrar belirdiği zaman bu kez irkilmedi. Hambry'lilerin kandil dedikleri şeyin gerisindeki üç gaz tankına ilgisizce bir göz attı. Biraz ilerde gazın doldurulup taşınabileceği paslı tenekeler vardı.</p><p class="calibre9">Susan, "Böyle şeyleri daha önce de gördün mü?" diye sordu.</p><p class="calibre9">Delikanlı, "Evet," der gibi başını salladı.</p><p class="calibre9">Kız, "İç Baronluklar çok güzel ve olağanüstü yerler olmalılar," dedi.</p><p class="calibre9">Roland ağır ağır döndü. "Onların Dış Kavis'tekilerden daha garip olmadıklarını düşünmeye başlıyorum." Sonra işaret etti. "Şuradaki bina nedir? Eskiler'den kalma mı?"</p><p class="calibre9">"Evet."</p><p class="calibre9">Citgo'nun doğusunda toprak birdenbire dikleşerek ağaçlıklı bir yamaca dönüşüyor ve ortasından bir yol geçiyordu. Bu yol ayışığında bir saçın ayrılma yeri kadar belirgindi. Yamacın dibine yakın bir yerde etrafı molozlarla çevrili harap bir bina vardı. Molozlar devrilmiş olan çok sayıda bacadan kalmaydı. Böyle olduğu hâlâ yıkılmamış olan bacadan anlaşılıyordu. Eskiler başka neler yapmış olurlarsa olsunlar, çevreye pek çok duman saçmışlardı.</p><p class="calibre9">Susan, "Babam çocukken orada birçok yararlı şey varmış," diye açıkladı. "Kâğıt filan gibi şeyler. Hatta hâlâ kullanır halde olan mürekkepli yazıcılar... Hiç olmazsa bir süre için. Onları şiddetle salladığın zaman yazı yazabiliyormuşsun." Binanın sol tarafını işaret etti. Orada kırık taşlarla döşeli kare biçimi, geniş bir yer vardı. Eskiler'in yolculuk yaptıkları atsız taşıtların paslanmış kalıntıları duruyordu. "Bir zamanlar orada gaz tanklarına benzeyen ama onlardan çok daha büyük gümüş gibi tenekeler vardı. Geri kalanlar gibi paslanmıyorlardı da. Bilmiyorum onlar ne oldu? Belki de birileri su depolamak için alıp götürdüler. Ama ben bunu yapmazdım. Pis olmasalar bile yine de uğursuzluk getirirlerdi."</p><p class="calibre9">Susan başını Roland'a doğru kaldırdı. Delikanlı ayışığında onu öptü.</p><p class="calibre9">"Ah, Will. Bu senin için ne acı bir durum."</p><p class="calibre9">"İkimiz için de acı." Sonra birbirlerine ancak yeni gençlerin yapabilecekleri gibi üzüntüyle uzun uzun baktılar. Sonunda bakışlarını kaçırarak el ele yürümeyi sürdürdüler.</p><p class="calibre9">Susan kendisini en çok neyin korkuttuğuna karar veremiyordu. Hâlâ petrol pompalayan o birkaç kule mi, yoksa sessiz kalmış olan diğerleri mi? Kız bir tek şeyden emindi. Yanında bir arkadaşı olmadıkça bu alanın çevresindeki tele bile yaklaşamazdı. Pompalar gıcırdıyor, arada bir silindirler bıçaklanan birinin çığlığına benzeyen sesler çıkarıyorlardı. Belirli aralarda kandil bir ejderhanın soluk almasına benzeyen bir sesle tutuşuyordu. Susan kulak kesilmişti. Gece atmacasının iki notadan oluşan ıslığa benzeyen tiz sesini kaçırmamaya çalışıyordu.</p><p class="calibre9">Geniş bir yola geldiler. Herhalde bir zamanlar petrol alanının bakımı için kullanılan yol alanını ikiye bölüyordu. Tam ortasından contaları paslanmış çelik bir boru uzanıyordu. Boru betondan derin, hendeğim. si bir yere yerleştirilmişti. Paslı üst kavisi toprak hizasından daha yukarda kalıyordu.</p><p class="calibre9">Roland, "Bu nedir?" diye sordu.</p><p class="calibre9">"Şuradaki binaya petrol götüren boru sanırım. Ama artık bunun bir değeri yok. Yıllardan beri kupkuru."</p><p class="calibre9">Delikanlı tek dizinin üzerine çökerek elini dikkatle beton hendekle borunun paslı yanının arasına soktu. Susan onu endişeyle seyrediyor, zayıf ya da kadınca bir şey söylememek için dudağını dişliyordu. "Ya o unutulmuş karanlık yerde insanı sokan örümcekler varsa?" gibi bir şey. "Ya elin oraya sıkışırsa? O zaman ne yaparız?" gibi.</p><p class="calibre9">Roland elini çektiği zaman parmaklarının sıkışmasının imkânsız olduğu anlaşıldı. Eline kapkara, kaygan ham petrol bulaşmıştı.</p><p class="calibre9">Delikanlı hafifçe gülümseyerek, "Yıllardan beri kupkuru öyle mi?"</p><p class="calibre9">Boruyu yolun üzerindeki çürümüş kapıya erişinceye kadar izlediler. Boru kapının altından geçiyordu. (Susan ayın sönük ışığında borunun eski ek yerlerinden petrol sızdığını görebiliyordu.) Susan'la Roland kapının üzerinden aştılar. Kız delikanlı ona yardım ederken ellerinin kibar kimseler için fazla samimi olduğunu düşündü. Ve Roland'ın her dokunuşu içini coşkuyla doldurdu. Dokunmayı kesmezse kafamın tepesi kandil gibi patlayacak, diye düşünerek güldü.</p><p class="calibre9">"Susan?"</p><p class="calibre9">"Bir şey yok, Will. Sadece sinirlerim gerildi."</p><p class="calibre9">İki genç kapının diğer tarafında dururlarken yine uzun uzun bakıştılar. Sonra yan yana yamaçtan indiler. Yürürlerken Susan garip bir şeyi farketti. Çamların çoğunun alt dalları kesilmişti. Ayışığında balta izleri ve leke leke reçineler kolaylıkla gözüküyordu. Bu iş yeni yapılmışa benziyordu. Kız ağaçları Roland'a işaret etti. Delikanlı başını salladı ama bir şey söylemedi.</p><p class="calibre9">Tepenin eteğinde boru yerden yükseliyor, paslı bir dizi iskelenin üzerinden terkedilmiş binaya doğru yetmiş metre kadar uzanıyordu. Sonra birdenbire sona eriyordu. Ucu savaş alanında kesilmiş bir bacak gibi çentik çentikti. Altında kurumaya başlayan yapışkan petroldan bir gölcük vardı. Susan üzerindeki ölü kuşlardan gölcüğün uzun bir süreden beri orada olduğunu anladı. Kuşlar petrolün ne olduğunu anlamak için aşağıya konmuş ve oraya yapışmışlardı. Ve kötü bir biçimde ağır ağır ölmüşlerdi herhalde.</p><p class="calibre9">Susan bu sahneye hiçbir şey anlayamıyormuş gibi irileşmiş gözlerle bakıyordu. Sonra Will onun bacağına usulca vurdu. Delikanlı yere çömelmişti. Kız da yanına çömeldi. İki genç diz dize durdular. Susan, Roland'ın parmaklarıyla çizdiği geniş kavisi gitgide artan bir hayretle izledi. Gördüklerine inanamıyordu. Burada izler vardı. Çok iri izler. Bu izleri sadece bir tek şey bırakmış olabilirdi.</p><p class="calibre9">Susan, "Öküzler," dedi.</p><p class="calibre9">"Evet. Şuradan gelmişler." Roland borunun kesildiği yeri gösterdi. "Ve sonra..." Botlarının ucunda döndü. Hâlâ diz çökmüş durumdaydı. Geriyi ağaçlığın başladığı yamacı gösterdi. Susan daha önce görmüş olması gereken şeyi farketti. O bir avcının kızıydı. İzleri silmek ve ağır bir şey çekildiği ya da yuvarlandığı için karışan toprakları saklamak için biraz çaba gösterilmişti ama fazla değil. Zaman içinde yerin düzeltilmiş olmasına rağmen izler hâlâ belliydi. Susan öküzlerin neleri çektiklerini anladığını bile düşündü. Will'in de bunu bildiğini anladı.</p><p class="calibre9">İzler borunun ucundan iki yana doğru birer kavis çiziyordu. Susanla delikanlı sağ taraftakini izlediler. Kız öküzlerin ayak izlerine pas karışmış olmasına şaşmadı. İzler fazla derin değildi. Sonuçta oldukça kurak bir yaz geçirmişlerdi. Yer de beton kadar sertti. Ama izler yine de belli oluyordu. Onları hâlâ görebilmelerinden hayvanların iyice ağır şeyler çekmiş oldukları anlaşılıyordu. Ah, tabii ya, yoksa öküzlere neden ihtiyaçları olacaktı.</p><p class="calibre9">İki genç yamacın eteğindeki ormanın kenarına geldiklerinde Will, "Bak," dedi. Susan sonunda onun dikkatini neyin çektiğini anladı. Ama bunun için yere diz çökmek zorunda kaldı. Şimdi dizlerinin ve ellerinin üzerinde duruyordu. Will'in gözleri ne kadar da keskindi. Adeta doğaüstü bir yetenekti onunkisi. Burada bot izleri vardı. Taze değillerdi. Ama öküzlerin ayaklarının ve tekerleklerin bıraktığı izlerden daha yeniydiler.</p><p class="calibre9">Delikanlı, "Bu pelerinli adamın," diyerek çok belirgin bazı izleri işaret etti. "Reynolds'un."</p><p class="calibre9">"Will! Bunu bilemezsin!"</p><p class="calibre9">Roland şaşırdı, sonrada güldü. "Tabii bilebilirim. Adam bir ayağını hafifçe içeriye doğru basıyor. Solunu. İşte bak." Parmağının ucuyla izlerin üzerinde daireler çizdi. Sonra da kızın kendisine nasıl baktığını farkederek yine güldü. "Bu büyü değil, Patrick'in kızı Susan. Sadece iz sürmeyi bilmek."</p><p class="calibre9">Susan, "Bu kadar çok şeyi nereden biliyorsun?" diye sordu. "Oysa çok gençsin. Sen kimsin, Will?"</p><p class="calibre9">Roland ayağa kalkarak kızın gözlerinin içine baktı. Eğilmesine gerek yoktu. Çünkü Susan bir kız için hayli boyluydu. Delikanlı, "Benim adım Will değil, Roland," diye açıkladı. "Ve artık hayatım senin ellerinde. Bu benim için önemli değil. Ama galiba senin hayatını da tehlikeye atıyorum. Bu adı müthiş bir sır gibi saklamalısın."</p><p class="calibre9">Kız şaşkın şaşkın, "Roland..." diye mırıldandı. Sanki bu ismin tadını almaya çalışıyordu.</p><p class="calibre9">"Evet. Hangi adı daha çok beğendin?"</p><p class="calibre9">Susan hemen, "Asıl adını," dedi. "Bu soylu bir ad gerçekten."</p><p class="calibre9">Roland rahatladığı için gülümsedi. Bu gülümseme onu yine çok genç gösterdi.</p><p class="calibre9">Susan ayaklarının ucunda yükselerek onu öptü. Başlangıçta safça olan bu öpücük sonra bir aleve dönüştü.</p><p class="calibre9">Bu ka'ydı. Rüzgâra benzeyen ka.</p><p class="calibre9">Susan bunu söylemek için ağzını açtı, sonra tuhaf ama inandırıcı bir duygu onu sardı. Biri onları gözetliyordu. Gülünç ama doğruydu. Hatta onları kimin gözetlediğini bildiğine de inanıyordu. Susan gerileyerek Roland'dan uzaklaştı. Botunun topukları yarı silinmiş öküz izlerine takılırken sendeledi. Kız soluk soluğa, "Seni ihtiyar dişi köpek," diye söylendi. "Defol! Bizi bilmediğim bir şekilde gözetliyorsan, hemen defol!"</p><p class="calibre9">Rhea, Cöos Tepesi'nde cam küreden geriledi. Yılanının tıslamasına benzer bir sesle küfrediyordu. Susan'ın ne dediğini bilmiyordu. Küre sesleri değil, sadece görüntüyü yansıtabiliyordu. Ama büyücü kızın onları gözetlediğini hissettiğini biliyordu. Susan bunu anladığı an görüntü birdenbire kaybolmuştu. Cam parlak pembe bir ışık çıkarmış, ondan sonra da kapkara kesilmişti. Büyücünün yaptığı bütün işaretlere rağmen artık aydınlanmıyordu.</p><p class="calibre9">Cadı sonunda çabalamaktan vazgeçti. "Pekâlâ, pek güzel, öyle olsun!" Kulübenin kapısında ipnotize ettiği o aşağılık, fazla titiz kızı iyi hatırlıyordu. (Ama bu gençle beraberken hiç de titiz davranmıyordu. Öyle değil mi?) Büyücü kıza Belediye Başkanı'yla buluştuktan sonra ne yapması gerektiğini söylediğini unutmamıştı. Rhea sırıtmaya başladı ve keyfi yerine geldi. Susan ömründe ilk kez Mejis'in Yüksek Belediye Başkanı Hart Thorin'le değil de bu serseri çocukla yatarsa her şey çok daha gülünç olacaktı.</p><p class="calibre9">Rhea pis kokulu kulübesinde gölgelerin arasında oturarak, gıdaklar gibi güldü.</p><p class="calibre9">Susan, Rhea'yı anlatırken delikanlı irileşmiş gözlerle ona bakakaldı. ("Dürüstlüğün Kanıtlanması" için gerekli olan o muayenenin en önemli ayrıntısından, o gurur kırıcı olaydan hiç söz etmedi kız.) Roland'ın ateşi kontrolü tekrar ele almasını sağlayacak kadar hafiflemişti. Bu olayın o ve arkadaşlarının Hambry'de yapmaya çalıştıkları işle bir ilgisi yoktu. Görevini tehlikeye atamazdı. (Delikanlı kendi kendine böyle diyordu.) Ama Susan'ın durumuyla yakından ilgileniyordu. Kızın durumu önemliydi. Şerefiyse daha da önemli.</p><p class="calibre9">Susan'ın sözleri sona erdiği zaman delikanlı, "Bence seninki bir hayal," dedi.</p><p class="calibre9">"Hiç sanmıyorum." Kızın sesinde hafif bir soğukluk vardı.</p><p class="calibre9">"Vicdanınla ilgili olmasın?"</p><p class="calibre9">Susan bu sözleri duyunca gözlerini yere dikti ve sesini çıkarmadı.</p><p class="calibre9">"Susan, sana hiçbir zaman zarar vermek istemem."</p><p class="calibre9">"Ve sen beni seviyorsun, öyle mi?" Kız başını kaldırmamıştı.</p><p class="calibre9">"Evet, seviyorum."</p><p class="calibre9">"O halde artık beni öpme ve bana dokunma. Böylesi daha iyi. Bunu yaparsan dayanamayacağım."</p><p class="calibre9">Roland bir şey söylemeden başını öne doğru salladı ve elini uzattı. Susan bu eli tuttu. İki genç akılları karışmadan önce gittikleri yöne doğru ilerlediler.</p><p class="calibre9">Ormanın kenarına on metre kala ikisi de şık yapraklara rağmen madeni pırıltıyı farkettiler. Susan, bu yapraklar fazla sık, diye düşündü Çok çok sık.</p><p class="calibre9">Tabii gördükleri çam dallarıydı. Yamaçtaki ağaçlardan baltayla kesilmiş dalları taş döşeli alandan götürülmüş olan büyük gümüş tankları gizlemek için birbirlerine karıştırarak yığmışlardı. Gümüşümsü depoları buraya kadar sürüklemişlerdi. Herhalde bu işi öküzlere yaptırmışlardı. Sonra da depoları gizlemişlerdi. Ama neden?</p><p class="calibre9">Roland birbirine girmiş çam dallarını inceledi. Sonra da birkaçını yana çekti. Böylece kapıya benzeyen bir açıklık oluştu. Delikanlı kıza girmesi için işaret etti. "Çok dikkatli ol. Onların tuzaklar kurduklarını sanmıyorum. İçeri girenlerin ayaklarının takılması için teller germediklerinden de eminim. Ama dikkatli davranmak her zaman iyidir."</p><p class="calibre9">Her şeyi gizleyen dalların gerisinde tankları düzgünce sıraya dizmişlerdi. Çocukların günün sonunda kurşun askerleri sıraya dizmeleri gibi. Susan tankerleri gizlemelerinin bir nedenini anladı: Onlara yeniden tekerlekler takılmıştı. Kızın göğsünün hizasına kadar gelen bu tekerlek sağlam meşe tahtasından yapılmıştı. Her tekerleğin etrafında demirden ince bir çember vardı. Tekerlekler yeniydi. Demir çemberler de öyle. Teker göbekleri ısmarlama yapılmıştı. Susan Baronluk'ta bu ince işi yapacak bir tek kişi olduğunu biliyordu. Brian Hookey. Felicia'nın yeni nalları için gittiği nalbant. Susan omzunda babasını nal torbasıyla ona gittiği zaman adam dostça bir tavırla gülümseyerek omzuna vurmuştu. Pat Delgado'nun en yakın arkadaşlarından olan Brian Hookey.</p><p class="calibre9">Susan dükkânda etrafına bakınarak Hookey'nin işlerinin yolunda olduğunu düşündüğünü hatırlıyordu. Ve yanılmamıştı tabii. Demirciye bol bol iş çıkmıştı. Bir kere Hookey herhalde çok sayıda çember ve tekerlek yapmıştı. Ve tabii biri ona bütün bunlar için para vermişti. Bir ihtimal Eldred Jonas'dı. Ama Kimba Rimer daha uygundu. Hart? Susan onun bu işe karıştığına inanıyordu. Başkanın aklı fikri -o yarım aklı- bu yaz başka şeylerdeydi.</p><p class="calibre9">Tankerlerin gerisinde kabaca açılmış bir keçi yolu vardı. Roland yolda ağır ağır ilerlemeye başladı. Ellerini arkasında kavuşturmuş, bir rahip gibi ağır ağır yürüyor ve tankerlerin arkalarına yazılmış olan o Şaşılmaz sözcükleri okuyordu: CİTGO, SUNOCO, EXXON, CONO-CO. Delikanlı bir keresinde durup duraklaya duraklaya okudu. "Daha iyi bir yarın için daha temiz yakıt." Sonra burun kıvırdı. "Saçma! İşte bu yarın!"</p><p class="calibre9">"Roland... yani Will... bunlar ne işe yarayacak?"</p><p class="calibre9">Delikanlı önce cevap vermedi. Parlak çelikten yapılmış depoların yanından ilerledi. Anlaşılmaz bir biçimde çalıştırılmış olan petrol borusunun bu tarafında on dört tanker vardı. Kız diğer tarafta da aynı sayıda taşıt olduğunu tahmin etti. Roland yürürken her tankerin yanına yumruğuyla vuruyordu. Boğuk bir ses duyuluyordu o zaman. Depoların hepsine de Citgo petrol alanından yakıt doldurulmuş olduğu anlaşılıyordu.</p><p class="calibre9">Delikanlı, "Herhalde bunlar bir süre önce onarıldı," dedi. "Bütün bunları Büyük Tabut Avcıları'nın kendilerinin yaptıklarını sanmıyorum. Ama işi yönettikleri kesin... Önce eski çürümüş lastik tekerlekler değiştirilmiş. Sonra tanklar doldurulmuş. Onları buraya, tepenin eteğine getirmek için öküzleri kullanmışlar. Çünkü en uygun yer burasıymış. Fazla atların uçurumda dolaşmaları da uygun olduğu gibi. Sonra biz geldik. Onlar da ihtiyatlı davranarak taşıtların üzerlerini örttüler. Belki biz aptal birer bebeğiz. Ama tekerlekleri yenilenmiş, doldurulmuş yirmi sekiz petrol tankerinden kuşkulanacak kadar da aklımız var. Onun için buraya gelerek taşıtların üzerlerini örtmüşler. Jonas, Reynolds ve Depape."</p><p class="calibre9">"Evet."</p><p class="calibre9">Susan delikanlıyı kolundan tutarak tekrar sordu. "Ama neden?"</p><p class="calibre9">Roland, "Farson için," dedi. Sakin bir tavırla konuşmuştu ama aslında hiç de öyle değildi. "O İyi Adam için. Birlik Farson'un birkaç savaş makinesi bulduğunu biliyor. Onlar ya Eskiler'den kalma ya da Farson onları başka bir yerden ele geçirdi. Ama Birlik o makinelerden korkmuyor. Çünkü hiçbiri de çalışmıyor. Bazıları Farson'un öyle kırık dökük şeylere güvendiği için çıldırmış olduğunu düşünüyor ama..."</p><p class="calibre9">"Ama belki de o makineler bozuk değil. Belki de onlara sadece bu sıvı gerekiyor. Farson da bunu biliyor."</p><p class="calibre9">Roland, "Evet," der gibi başını salladı.</p><p class="calibre9">Susan tankerlerden birinin yanına dokundu. Parmaklarının ucuna koyu petrol bulaştı. Kız parmakuçlarını biraraya getirerek kokladı. Sonra da eğilip bir tutam ot kopardı. Onlarla ellerini sildi. "Bu sıvı bizim makinelerimize uymuyor. Bunu denediler. Bu sıvı, boruları tıkıyor."</p><p class="calibre9">Roland tekrar başını salladı. "İç Kavis'teki vatandaşlarım da bunu biliyorlar. Ve bu gerçeğe güveniyorlar. Ama Farson bu kadar zahmeti göze aldığına... ve bize bildirildiği gibi gelip onları almaları için bir grup adam gönderdiğine göre ... ya ham petrolü kullanılacak hale getirmek için gerekli inceltme işlemini biliyor ya da bildiğini sanıyor. Birlik güçlerini hızla gerilemenin imkânsız olduğu bir yere çekmeyi başarırsa ve paletlerin üzerinde ilerleyen makine-silahları kullanabilirse, o zaman çarpışmadan daha fazla bir şey kazanmış olur. On bin atlı savaşçıyı öldürür ve savaşı da kazanır."</p><p class="calibre9">"Ama herhalde baban bunu biliyor?.."</p><p class="calibre9">Roland sıkıntıyla başını iki yana salladı. Babalarının ne kadar bilgi edindikleri önemli bir soruydu. Bunlardan ne anlam çıkardıkları da bir başkası. Üçüncüsü ise onları sürükleyen güçtü. Gereksinim, korku, tâ Arthur Eld'den beri babadan oğula geçen o inanılmaz gurur. Roland kıza ancak en belirgin tahminini açıklayabilirdi.</p><p class="calibre9">"Bence bizimkiler Farson'a öldürücü bir darbe indirmek için daha fazla beklemeyi göze alamıyorlar. Bekledikleri takdirde Birlik içinden çürüyecek. Ve o zaman Orta-Dünya'nın önemli bir bölümü de onunla birlikte mahvolacak."</p><p class="calibre9">"Ama..." Susan duraklayarak dudağını ısırdı, başını olamaz anlamında sallıyordu. "Bunu Farson'un bile bilmesi gerekir... anlaması..." Başını kaldırıp Roland'a baktı. "Eskiler'in yöntemleri ölüm demek. Bunu herkes biliyor. Gerçekten."</p><p class="calibre9">Gilead'lı Roland birdenbire Hax adlı bir aşçıyı hatırladı. Adam bir ipin ucundan sallanıyor ve ekinkargaları ölünün ayağının altındaki ekmek kırıntılarını yiyorlardı. Hax, Farson uğruna ölmüştü. Ama daha önce Farson uğruna çocukları zehirlemişti.</p><p class="calibre9">Delikanlı, "John Farson demek," diye mırıldandı. "Ölüm demek."</p><p class="calibre9">Tekrar portakal bahçesine döndüler.</p><p class="calibre9">Âşıklara (çünkü onlar en belirgin fiziksel anlamı dışında iki âşıktılar artık) aradan saatler geçmiş gibi geliyordu. Ama petrol alanında sadece kırk beş dakika kalmışlardı. Yazın küçülmüş olan son ayı hâlâ parlaktı. Tepelerinde ışıldamayı sürdürüyordu.</p><p class="calibre9">Susan delikanlıyı patikaların birinden atını bağladığı yere götürdü, pylon başını sallayarak Roland'a hafifçe kişnedi. Delikanlı kızın atın gürültüsünün duyulmaması için her önlemi almış olduğunu gördü. Tokalar yastıkçıklarla beslenmiş, üzengiler de keçeye sarılmıştı.</p><p class="calibre9">Roland, Susan'a döndü.</p><p class="calibre9">O ilk yılların acılarını ve tatlılığını kim hatırlayabilir? İlk gerçek aşkımızı, ateşimiz iyice çıktığı sırada sayıklamamıza neden olan hayaller kadar hatırlayabiliriz ancak. O gece, soluklaşan ayın altında Roland Deschain ve Susan Delgado birbirlerine karşı duydukları arzuyla paramparça oluyorlardı sanki. Doğru olanı bulmaya çalışıyor, derin ve çaresizce duyguları yüzünden kalpleri sızlıyordu.</p><p class="calibre9">İki genç birbirlerine yaklaştılar. Sonra gerilediler. Büyülenmiş gibi birbirlerine baktılar. Tekrar yaklaştılar, sonra durdular. Susan delikanlının söylediklerini bir tür dehşetle hatırladı. "Senin için her şeyi yaparım. Ama seni bir erkekle paylaşamam!" Kız Başkan Thorin'e verdiği sözden dönmeyecekti. Belki de dönmesi imkânsızdı. Ve galiba Roland da onu bu sözünden vazgeçirmeyecekti. Ya da geçiremeyecekti. Ve işin en kötüsü de şuydu: Ka rüzgâr kadar güçlüydü ama şeref ve verdikleri sözlerin daha baskın çıkacağı anlaşılıyordu.</p><p class="calibre9">Susan kuruyan dudaklarının arasından, "Şimdi ne yapacaksın?" diye sordu.</p><p class="calibre9">"Bilmiyorum... Düşünmem gerekiyor. Arkadaşlarımla da konuşmalıyım. Eve döndüğün zaman başın halanla derde girecek mi? Nereye gittiğini, ne yaptığını öğrenmek isteyecek mi?"</p><p class="calibre9">"Sen benim için mi endişeleniyorsun, Willy? Yoksa kendin ve planların için mi?"</p><p class="calibre9">Roland kıza cevap vermedi, ona sadece baktı. Susan bir an sonra gözlerini ondan kaçırdı.</p><p class="calibre9">"Affedersin. Acımasız bir sözdü. Hayır, halam beni sorguya çekmeyecek. Ben çoğu zaman gece atla dolaşmaya çıkarım ama pek ender evden bu kadar uzaklaşırım."</p><p class="calibre9">"Halan bu kadar uzaklara geldiğini anlar mı?"</p><p class="calibre9">"Hayır. Son zamanlarda birbirimize çok dikkatli davranıyoruz. Aynı evde iki barut fıçısının bulunmasına benziyor." Susan ellerini uzattı. Eldivenlerini kemerine sokmuştu. Delikanlının ellerini kavrayan parmakları soğuktu. Fısıltıyla ekledi. "Bunun sonu iyi gelmeyecek."</p><p class="calibre9">"Böyle söyleme, Susan!"</p><p class="calibre9">"Ama söylüyorum. Söylemeliyim. Ama ne olursa olsun... seni seviyorum, Roland."</p><p class="calibre9">Delikanlı kızı kollarına alarak onu öptü. Sonra Susan onun kulağına, "Beni seviyorsan, beni sev," diye fısıldadı. "Benimle seviş. Sözümden dönmemi sağla."</p><p class="calibre9">Uzun bir an Susan'ın kalbi durdu sanki. Delikanlı cevap vermedi. Kız o zaman biraz umutlandı. Ama Roland sonra, "Olmaz," der gibi başını salladı. Bir defa ama kesin bir tavırla. "Bunu yapamam, Susan."</p><p class="calibre9">"Yani şerefin bana duyduğunu açıkladığın aşkından daha mı önemli?" Susan delikanlının kollarından sıyrılarak ağlamaya başladı. Atına binerken Roland'ın botunu tutmasına da aldırmadı. Onun alçak sesle, "Dur," demesine de. Pylon'u bağladığı ipi tutup bir çekişte gevşek düğümü çözdü. Hayvanı mahmuzsuz tek ayağıyla dürterek döndürdü. Roland hâlâ ona sesleniyordu. Sesini daha yükseltmişti. Ama Susan o müthiş öfkesi sönmeden Pylon'u dörtnala koşturarak oradan uzaklaştı. Roland, Thorin'den sonra beni istemeyecek, kabul edemeyecek, diyordu kendi kendine. Oysa ben Thorin'e söz verdiğim zaman yeryüzünde Roland adında birinin olduğundan bile haberim yoktu. Bu durumda neden şerefsizliğin ve bunu izleyecek utancın sadece benim payıma düşmesini istiyor? Buna nasıl cüret ediyor? Susan daha sonra yatağında uykusuz yatarken Roland'ın hiçbir bakımdan ısrar etmediğini kavrayacaktı. Kız daha portakal bahçesinden çıkmadan sol elini yanağına götürdü ve parmakları ıslandı. Susan o zaman Roland'ın da ağlamış olduğunu anladı.</p><p class="calibre9">Roland ay battıktan çok sonrasına kadar kentin dışındaki yollarda dolaştı. Kaynayıp coşan duygularını kontrol altına almaya çalışıyordu, bir süre Citgo'da öğrendiği şeyler konusunda ne yapacağını düşünüyor, sonra aklına yine Susan geliyordu. Kızın isteğini yerine getirmemekle aptallık mı etmişti?. Onun paylaşmalarını istediği şeyi reddettiği için? "Beni seviyorsan, benimle seviş." Bu sözler kalbini parça parça etmişti. Ne var ki, benliğinin derinliklerinde, babasının sesini en iyi duyduğu o yerde hata yapmamış olduğunu hissediyordu. Ve kız ne düşünürse düşünsün bu sadece bir şeref meselesi de değildi. Ama Susan'ın böyle düşünmesine izin verecekti. Kızın ondan biraz nefret etmesi, ikisinin de ne müthiş bir tehlikeyle karşı karşıya olduklarını anlamasından daha iyiydi.</p><p class="calibre9">Roland saat üçe doğru tam Bar K.'ye döneceği sırada anayoldan gelen hızlı nal seslerini duydu. Sesler batı tarafından yaklaşıyordu. Roland Aceleci'yi yüksek bitkilerin sardığı bir çitin arkasında durdurdu. Bunun neden önemli olduğunu düşünmemişti bile. On dakika boyunca nal sesleri gitgide yaklaştı. Şafaktan önceki alacakaranlığın sessizliğinde gürültü uzaklara kadar yayılıyordu. Roland bu saatte atını deli gibi Hambry'ye doğru süren atların kim olduğunu sezecek zaman buldu. Ay batmıştı. Ama delikanlı çiti saran dikenlerin arasından bile Roy Depape'i tanıdı. Şafak zamanı Büyük Tabut Avcıları yine üç kişi olacaklardı.</p><p class="calibre5" style="margin:0pt; border:0pt; height:1em"> </p><p class="calibre5" style="margin:0pt; border:0pt; height:1em"> </p><div class="mbppagebreak" id="calibre_pb_22"></div>
</body></html>
