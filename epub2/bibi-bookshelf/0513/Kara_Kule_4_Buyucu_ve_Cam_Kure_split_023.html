<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 4 Büyücü ve Cam Küre</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos842641" class="calibre1"><span class="calibre2">
</span></p><p class="calibre12"><span class="calibre2"><span class="bold">ONUNCU BÖLÜM</span></span></p><p class="calibre3"><span class="calibre2"> </span></p><p class="calibre3"><span class="calibre2"><span class="italic">KUŞ</span></span>
<span class="calibre2"><span class="italic">VE AYI VE TAVŞAN VE BALIK</span></span></p><p class="calibre5" style="margin:0pt; border:0pt; height:1em"> </p><p class="calibre9">Susan Delgado'nun yaşamının en önemli günü Roland'la ayışığında petrol alanında gezmesinden iki hafta kadar sonra başladı. Yaşamı daire biçimi bir taş gibi bu merkezin etrafında döndü. Susan o geceden sonra Roland'ı altı defa daha gördü. Ama uzaktan. İşleri yüzünden bir an karşılaştıklarında birbirlerini fazla tanımayan kimseler gibi ellerini kaldırarak selamlaşıyorlardı. Susan her seferinde müthiş bir acı duydu. Sanki kalbine keskin bir bıçağı saplıyor ve onu çeviriyorlardı. Roland'ın da aynı şeyi hissettiğini umuyordu. Belki bu zalimce bir Şeydi ama... Bu iki mutsuz haftanın tek iyi yanı kızın, herkesin kendisi ve Will Dearborn adını taşıyan genç hakkında dedikodu yapacaklarına ilişkin o müthiş korkusunun hafiflemesiydi. Hatta Susan korkusu hafiflediği için üzüldü bile. Dedikodu mu? Dedikodu yapılacak hiçbir şev yoktu ki.</p><p class="calibre9">Sonra Satıcının Ayı'nın kaybolması ve Kadın Avcı'nın doğması arasındaki bir gün ka sonunda geldi ve Susan'ı uçurdu. Evi, ambarı her şeyi. Her şey evin kapısına birinin gelmesiyle başladı.</p><p class="calibre9">Susan çamaşırı yıkama işini bitirmişti. Evde sadece iki kadın olduğu için bu iş kolaydı.</p><p class="calibre9">İçerdeki odada yatak çarşaflarını düzelten Cord Hala, "Paçavra satın alan adamsa, lütfen gönder gitsin," diye seslendi.</p><p class="calibre9">Ama gelen eskici değildi. Kapıya vuran Deniz Kıyısı'ndaki oda hizmetçisi Maria'ydı. Kızın çok üzgünmüş gibi bir hali vardı. Maria, Susan'ın Hasat günü Belediye Başkanı'nın evindeki öğle yemeğinde ve daha sonraki törende giyeceği ikinci ipek elbisenin mahvolduğunu açıkladı. Bu yüzden ona çok kızmışlardı. Şansı yardım etmezse onu Onnie's Ford'a geri göndereceklerdi. Oysa annesiyle babasına bakıyordu. Başka kimseleri yoktu onların. "Ah, çok acı. Çok çok acı. Gelebilir misiniz? Lütfen."</p><p class="calibre9">Susan bu çağrıya memnunlukla uydu. Son günlerde evden, durmadan dırdır eden şirret halasından uzaklaşmaya can atıyordu. Hasat yaklaşırken Susan'la Cordelia birbirlerine büsbütün katlanamaz olmuşlardı.</p><p class="calibre9">Pylon'u aldılar. At sabah serinliğinde iki kızı mutlulukla taşıdı. Maria hikâyesini çabucak anlattı. Susan hemen kızın Deniz Kıyısındaki durumunun öyle tehlikede olmadığını anladı. Ufak tefek, siyah saçlı hizmetçi pek de önemli olmayan bir durumu dramatik bir hale sokuyordu. Böyle şeylere meraklıydı. Karakterinin (sevimli) bir ayrıntısıydı bu.</p><p class="calibre9">İkinci Hasat elbisesini diğerlerinden ayrı bir yere koymuşlardı. (Susan bunu, "Boncuklu Mavi Elbise" diye tanımlıyordu. Kahvaltıda giyeceği birinci elbiseyi ise, "Yüksek Belli, Kabarık Kollu Beyaz Giysi" diye). Mavi elbisenin üzerinde biraz daha çalışılması gerekiyordu. Ama ikinci kattaki dikiş odasına bir hayvan girmiş ve giysiyi kemirerek parça parça etmişti. Eğer bu, ateş yakıldıktan sonra baloya giyeceği elbise olsaydı o zaman durum gerçekten ciddi sayılacaktı. Ama Boncuklu Mavi Elbise'yi bazı kimseleri gündüz kabul etmek için giyecekti. Hasat'a daha iki ay vardı ve bu sürede yerine bir yenisi yapılabilirdi. Evet, Hasat'a sadece iki ay kalmıştı! Yaşlı cadı o gece Susan'a bu kurtuluş müjdesini verdiği zaman kıza Başkan Thorin'e hizmet etmesi için arada daha milyonlarca yıl varmış gibi gelmişti. Ama şimdi artık bu süre kısalmış ve iki aya inmişti. Susan farkına varmadan bu düşüncesine itiraz etmek istiyormuş gibi kımıldandı.</p><p class="calibre9">Maria, "Hanımefendi," dedi. Susan onun kendisini, "Sai," diye çağırmasına izin vermiyordu. Maria'ysa hanımını adıyla çağıramıyordu. Onun için de bu yolu seçmişti. Henüz on altısında olan Susan bu sözleri komik buluyordu. Maria da olsa olsa ondan ancak iki üç yaş büyüktü. "İyi misiniz, hanımefendi?"</p><p class="calibre9">"Sadece sırtım tutuldu, Maria. Hepsi o kadar."</p><p class="calibre9">"Ah, evet, bazen bana da öyle oluyor. İnsanın canı kötü yanıyor. Üç teyzem o 'eriten hastalık'tan öldüler. Sırtım ağrıdığı zaman bu yüzden korkuyorum..."</p><p class="calibre9">"Mavi Elbise'yi nasıl bir hayvan kemirmiş, biliyor musun?"</p><p class="calibre9">Maria bu sırrı hanımının kulağına fısıldamak için öne doğru eğildi. Sanki Deniz Kıyısı'na giden yolda değil de pazar kurulan kalabalık geçitteydiler. "Bir rakunun gündüz hava sıcak olduğu için açılan, sonra gece kapatılması unutulan bir pencereden girdiğinden söz ettiler. Ama ben odayı iyice kokladım. Kimba Rimer de öyle. Sonra aşağıya inip durumu inceledi. Sizi almam için beni göndermeden hemen önce."</p><p class="calibre9">"Burnuna ne kokusu geldi?"</p><p class="calibre9">Maria tekrar öne doğru eğildi. Bu kez sesini daha alçaltmıştı. Oysa yolda hiç kimse yoktu. "Köpek osuruğu."</p><p class="calibre9">Bir an gökgürültüsünden önceki gibi bir sessizlik oldu. Sonra Susan gülmeye başladı. Midesine sancı girinceye, yaşlar yanaklarından akıncaya kadar güldü, güldü.</p><p class="calibre9">"Y-Yani... Başkanın kendi k-k-köpeği... K-K-Kurt aşağıdaki dikiş odasına girerek benim M-M..." Susan sözlerini tamamlayamadı. Kahkahalarla sarsılıyordu.</p><p class="calibre9">Maria ciddi ciddi, "Evet," dedi. Susan'ın gülmesini hiç yadırgamamıştı... Susan'ın Maria'nın sevdiği yanlarından biri de buydu. "Ama bence hayvan suçlu değil. Bir köpek fırsat buldu mu içinden geleni yapar. Aşağı kattaki hizmetçiler..." Maria cümlesini tamamlamadı. "Herhalde bunu başkana da, Kimba Rimer'e de söylemezsiniz, hanımefendi?"</p><p class="calibre9">"Maria, çok ayıp. Ben o kadar aşağılık bir insan mıyım?"</p><p class="calibre9">"Hayır, hanımefendi. Benim için çok değerlisiniz. Gerçekten. Ben sadece aşağı kattaki kızların sıcak günlerde beş çayı için dikiş odasına girdiklerini söylemek istedim. Orası nöbetçi kulesinin tam gölgesinde kalıyor. Evdeki en serin oda. Hatta ana kabul salonundan bile daha serin."</p><p class="calibre9">Susan, "Bunu unutmayacağım..." diye mırıldandı. Öğle ziyafetini ve kabul törenini mutfağın gerisindeki dikiş odasında düzenlemeyi düşünerek tekrar kıkır kıkır gülmeye başladı. "Devam et."</p><p class="calibre9">Maria sanki geri kalanlar çok belliymiş gibi, "Anlatacak başka bir şey yok, hanımefendi," dedi. "Hizmetçi kızlar orada pasta yiyor, kırıntılarını etrafa saçıyorlar. Herhalde Kurt onların kokusunu aldı. Galiba kapı da açıktı. Köpek pasta kırıntılarını yedikten sonra sıra elbiseye geldi. Onu da bir denedi. İkinci yemek olarak."</p><p class="calibre9">Bu sefer ikisi birlikte güldüler.</p><p class="calibre9">Ama Susan eve döndüğü sırada hiç gülmüyordu.</p><p class="calibre9">Cordelia Delgado yaklaşan nal seslerini duyunca koltuğundan fırlayarak mutfak penceresine koştu. Kadın başbelası yeğeni kapıdan çıktığı ve o sıkıcı buluşma olayı da sona erdiği zaman bunun yaşamının en mutlu anı olacağını düşünüyordu. Susan o ufacık tefecik hizmetçi kızla elbise provası için iki saat önce çıkıp gitmişti. Cordelia gelenin Susan olduğundan emindi. Bir sorun çıktığından da. Normal durumda o küçük budala sıcak bir günde sevgili atlarını dörtnala koşturmazdı.</p><p class="calibre9">Susan atın bir Delgado'dan beklenmeyecek bir hareketle durdururken kadın yeğenini endişeyle seyretti. Ellerini sinirli sinirli ovuşturup buruyordu. Kız hiç de zarif olmayan bir tavırla Pylon'un üzerinden atladı. Örgüsü yarı açılmıştı. Pek beğendiği (ve başına dert açan) o lanet olasıca sarı saçları iyice karışmıştı. Rengi uçmuştu ama yanaklarının yukarsında kıpkırmızı birer leke vardı. Bu, Cordelia'nın hiç hoşuna gitmedi. Ağabeysi Pat kızdığı ya da korktuğu zaman yüzü böyle kızarırdı.</p><p class="calibre9">Kadın evyenin önünde durdu. Şimdi sadece ellerini ovuşturmuyor, dudaklarını da ısırıyordu. Ah, bu başbelası kızın çıkıp gitmesi ne iyi olacaktı! Susan, Pylon'un sırtından eyeri çıkararak ahıra doğru götürürken Cord Hala, "Bir sorun çıkarmadın ya?" diye fısıldadı, "Ah, Çok Güzel ve Genç Kızım, böyle bir şey yapmadığını umarım. Artık çok geç. Bir sorun yaratmamış olmanı dilerim."</p><p class="calibre9">Susan yirmi dakika sonra içeri girdiği zaman halasının sinirli ve öfkeli hali kaybolmuştu. Cordelia onları tehlikeli bir silahı saklayan biri gibi bir yana bırakmıştı. Yine salıncaklı sandalyesinde oturmuş örgü örüyordu. Susan'a döndüğünde suratında yüzeyde kalan sakin bir ifade vardı. Kızın musluğa giderek bir leğene tulumbadan soğuk su doldurmasını seyretti. Susan suyu yüzüne çarptı. Sonra kurulanmak için havluya uzanacağı yerde pencereden dışarı baktı. Yüzündeki ifade Cordelia'yı fena halde korkuttu. Herhalde Susan bu ifadenin acı ve çaresizlik olduğunu düşünüyordu. Ama Cordelia'ya göre çocuksu bir dikbaşlılık ifadesiydi.</p><p class="calibre9">Kadın sakin ve yumuşak bir sesle, "Pekâlâ, Susan," dedi. Susan, Cordelia'nın bu ses tonunu değil devam ettirmek, tutturabilmek için ne büyük çaba harcadığını hiçbir zaman anlayamayacaktı. Yani ilerde bir gün yeniyetme asi bir kızı oluncaya kadar. "Seni bu kadar öfkelendiren nedir?"</p><p class="calibre9">Susan halasına, salıncaklı sandalyesinde bir kaya kadar sakin oturan Cordelia Delgado'ya döndü. İçinden halasına saldırıp kadının kendini üstün gördüğünü belirten o sıska suratını tırmalayarak şerit şerit parçalamak geçti. O arada, "Bu senin suçun!" diye bağıracaktı. "Senin! Sadece senin!" Susan kendini pislenmiş gibi hissediyordu.</p><p class="calibre9">Hayır, bu yeterince güçlü bir sözcük değildi. Kendini pisliğe batmış gibi hissediyordu. Aslında pek bir şey olmamıştı, işte ona dehşet veren de buydu. Pek bir şey olmamıştı. Henüz.</p><p class="calibre9">Kız sadece, "Bu kadar belli oluyor mü?" dedi.</p><p class="calibre9">Cordelia, "Tabii oluyor," diye cevap verdi. "Şimdi anlat bakalım kız. Hart seninle yattı mı?"</p><p class="calibre9">"Evet... Ah, hayır... Hayır..."</p><p class="calibre9">Cord Hala kucağında örgüsüyle sandalyesinde oturuyordu. Kaşlarını kaldırmış, kızın konuşmasını sürdürmesini bekliyordu.</p><p class="calibre9">Susan sonunda olanları anlattı. Sesi ifadesizdi ama sonlara doğru biraz titremeye başladı. Yalnızca o kadar. Cord Hala biraz rahatladı. Ama ihtiyatı da elden bırakmadı. Belki sadece bu kaz kafalı kızın sinirlerinin gerilmesiyle ilgiliydi.</p><p class="calibre9">Elbisenin yerini alacak giysi tamamlanmamıştı. Bütün yedek tuvaletler gibi. Yapılacak başka çok iş vardı. Maria da bu yüzden Susan'ı balta gibi sıska suratlı başterzi Conchetta Morgenstern'e teslim etmişti. Kadın hiçbir şey söylemeden Susan'ı birinci kattaki dikiş odasına götürmüştü. Susan bazen, söylenmeyen sözler altın olsaydı, diye düşünürdü. Conchetta da başkanın kızkardeşi gibi bir servet yapardı. Coral'ın çok zengin olduğu söyleniyordu.</p><p class="calibre9">Boncuklu Mavi Elbise alçak tavanın altında bir köşeye sıkıştırılmış olan başsız bir mankenin üzerine geçirilmişti. Ama Susan'ın sandığı gibi paramparça değildi. Sırtta küçük bir delik vardı ve eteğin bazı yerleri tarazlanmıştı.</p><p class="calibre9">Kız çekine çekine, "Bu düzeltilemez mi?" diye sordu.</p><p class="calibre9">Conchetta sert sert, "Hayır," dedi. "O pantolonu çıkar, kız. Gömleği de."</p><p class="calibre9">Susan söylenileni yaptı. Soğuk odada kollarını göğsünün üzerine kavuşturarak çıplak ayak bekledi... Aslında göğüslerini saklamasına gerek yoktu. Başterzi onun görünüşüyle hiçbir zaman ilgilenmiyordu.</p><p class="calibre9">Boncuklu Mavi Elbise'nin yerini Aplikeli Pembe Giysi'nin alacağı anlaşılıyordu. Susan elbiseyi aşağıdan giyerek askıları omuzlarına doğru çekti. Conchetta ölçü alırken o da sabırla bekledi. Terzi kadın bazen tebeşirle taş duvara bir şeyler yazıyor, bazen de elbiseyi çekerek Susan'ın bel ya da kalçasına daha iyi oturmasını sağlıyordu. O arada dipteki duvarda asılı olan aynaya bakarak giysiyi kontrol ediyordu. Susan prova sırasında her zaman yaptığı gibi başka şeyler düşünceye başladı. Kafasının istediği konuya kaymasına izin verdi. Son zamanlarda hep aynı hayali kurmak istiyordu. Roland'la uçurumda ata binmek. İkisi yan yana. Ve sonunda Hambry'ye bakan o bildiği söğüt korusuna gitmek.</p><p class="calibre9">Conchetta sert sert, "Mümkün olduğu kadar kımıldama," dedi. "Hemen döneceğim."</p><p class="calibre9">Susan onun odadan çıktığını pek farketmedi bile. Hatta Belediye Başkanı'nın evinde olduğunu da unuttu. Benliğinin en önemli yanı orada değildi. Roland'la birlikte söğüt korusundaydı. Burnuna ağaçların yarı acı, yarı tatlı kokusu geliyordu. Çay şırıldayarak dedikodu yapacaktı. Roland'la karşılıklı uzanacaklardı. Delikanlı avucunu onun yüzünde dolaştıracak, sonra da kollarına alacaktı.</p><p class="calibre9">Bu hayal öylesine güçlüydü ki Susan, biri arkasından beline sarıldığı zaman karşı koymadı. Sonra adamın kulağına soluduğunu duydu. Burnuna tütün kokusu geldi. O zaman ne olduğunu anladı. Onu okşayan Roland değil, Hart Thorin'di. Sıska, kemikli ellerini uzatmıştı. Susan aynaya bakınca adamın sol omzunun üzerinde bir hortlak gibi belirdiğini gördü. Dili dışarı sarkmıştı. Sıcak günlerde köpeklerin yaptıkları gibi. Susan müthiş bir tiksinti duydu. Ağzında sanki çürümüş yiyeceklerin tadı vardı. Thorin'in ellerinin eklemleri edepsizce çatırdıyordu.</p><p class="calibre9">Susan adamın ellerini tutarak kaldırmaya çalıştı.</p><p class="calibre9">"Başkan Thorin... Hart... böyle yapmamalısın. Burası yeri değil... Hele zamanı hiç değil... Rhea'nın söylediğine göre..."</p><p class="calibre9">"Rhea'nın canı cehenneme. Bütün cadıların da öyle." Thorin artık kültürlü bir politikacı gibi konuşmuyordu. Lehçesi Onnie's Ford'dan kaba saba bir rençbere yakışacak kadar koyulaşmıştı. Tütün kokusu dayanılacak gibi değildi. Susan böyle sürerse kusacağını düşündü. "Kımıldama kız. Beni baştan çıkaran güzel. Bana engel olma."</p><p class="calibre9">Susan, daha sonra, aynı şeyi tekrarlayacak, diye düşündü ve müthiş bir yorgunluk duydu. Artık ilk adımı attı. Her fırsatta aynı şeyi tekrarlayacak. Bundan sonra bu eve gelmek....Şato oyununa benzeyecekti.</p><p class="calibre9">Thorin rüyadaymış gibi ona bakıyor, çenesi parlıyordu. Çünkü heyecanı arasında salyaları akmıştı. Bunu hissederek eliyle çenesini sildi. Hâlâ boş gözlerle kızı süzüyordu. Sonra kendini topladı ve dönerek odadan çıktı.</p><p class="calibre9">Dışardan hafif bir gürültü geldi. Belediye Başkanı biriyle çarpışmıştı. Susan onun usulca, "Affedersin, affedersin," diye mırıldandığını duydu. (Thorin ondan mırıltıyla bile olsa özür dilememişti.) Sonra Conchetta içeri girdi. Almaya gittiği kumaşı bir şal gibi omzuna atmıştı. Bir bakışta Susan'ın renginin uçtuğunu ve yanaklarında parlayan gözyaşlarını farketti. Susan, hiçbir şey söylemeyecek, diye düşündü. Hiçbiri söylemeyecek zaten. Kendi kendime düştüğüm bu tuzaktan kurtulmama yardım için parmaklarını bile oynatmayacaklar. Yardım istersem, "Bu tuzağı kendin kurdun, ikincil eş," diyecekler. Acı çekmem için ileri sürecekleri mazeret bu olacak.</p><p class="calibre9">Ama Conchetta onu şaşırttı. "Hayat çok zor, küçük hanım. Buna şimdiden alışmaya başlaman çok iyi olur."</p><p class="calibre9">Susan'ın artık duygularını yansıtmayan ifadesiz sesi sonunda kesildi. Cord Hala örgüsünü bir yana bırakarak ayağa kalktı. Çay yapmak için çaydanlığı ocağa koydu.</p><p class="calibre9">"Olayı fazla abartıyorsun, Susan." Hem akıllı, hem de şefkatli bir akraba gibi konuşmaya çalışmış, ama hiç başarılı olamamıştı. "Bu Manchester soyundan aldığın bir özellik. Onların yarısı şair olduklarını sanırlardı. Diğer yarısıysa ressam olduklarını. Ve çoğu gece dans edemeyecek kadar sarhoş olurdu. Thorin sana biraz sarılmış. Bu kadar sinirlenecek ne var? Bu olay uykunu kaçırmaya bile değmez."</p><p class="calibre9">Susan, "Sen bunu nerden bileceksin?" diye sordu. Bu saygısızca bir sözdü. Ama artık böyle şeylere aldıracak halde değildi. Öyle bir raddeye gelmişti ki, halasının onu aşağılarcasına, sanki çok deneyimli bir kadınmış gibi konuşması dışında her şeye katlanacaktı. Kadının bu tavırları sinirlerini iyice bozuyordu.</p><p class="calibre9">Cordelia tek kaşını kaldırdı. Alınmamış gibiydi. "Ah, bunu yüzüme vurmaktan ne kadar da hoşlanıyorsun! Kız kurusu Cord Hala. Evde kalmış Cord Hala. Saçları kırlaşmaya başlamış bakire Cord Hala. Evet? Ah, Pek Genç ve Pek Güzel Küçük Hanım, ben belki bakireyim. Ama gençken benim de birkaç âşığım oldu... Dünya geçip gitmeden önce, diyebiliriz. Belki onlardan biri Fran Lengyll'di."</p><p class="calibre9">Susan, belki de değildi, diye düşündü. Fran Lengyll halamdan en asağı on beş yaş büyük. Belki de yirmi beş.</p><p class="calibre9">"Evet, benim de bazı deneyimlerim oldu."</p><p class="calibre9">"O âşıklardan herhangi biri altmış beş yaşında mıydı? Nefesi kokan ve eklemleri çatırdayan bir adam mıydı?"</p><p class="calibre9">Cordelia'nın fena halde öfkeleneceğini sanıyordu ama öyle olmadı. Olan daha kötüydü. Cordelia şimdi boş boş bakıyordu. Aynadan gördüğü Thorin gibi. "Olan olmuş, Susan." Cordelia'nın dar suratında bir an korkunç ve kötü bir gülümseme uçuştu. Göz açıp kapayıncaya kadar. "Evet, olan olmuş."</p><p class="calibre9">Susan dehşetle, "Babam bu olanlardan nefret ederdi!" diye bağırdı. "Evet, nefret ederdi. Buna izin verdiğin için senden de! Adama böyle davranması için cesaret verdin! Babam buna da kızardı!"</p><p class="calibre9">Cord Hala, "Belki," dedi ve yüzünde yine o korkunç gülümseme belirip kayboldu. "Belki. Ama baban daha çok başka bir şeyden nefret ederdi. Bir tek şeyden. Sözünden dönmenin şerefine süreceği lekeden. Kalleş bir çocuğun vereceği utançtan. Baban verdiğin sözü tutmanı isterdi, Susan. Babanın yüzünü hatırlamak istiyorsan, bunu yapmalısın."</p><p class="calibre9">. Susan halasına baktı. Titreyen dudakları gerilmiş, ağzı yarım daireye dönüşmüştü. Gözleri de yine dolmuştu. Mümkün olsaydı halasına, biriyle karşılaştım, diyecekti. Onu seviyorum. Bu her şeyi değiştiriyor. Bunu anlayamıyor musun? Biriyle karşılaştım ve onu seviyorum! Ama Cord Hala kızın böyle sözler söyleyebileceği biri olsaydı, Susan zaten böyle bir tuzağa düşmezdi. Kız döndü ve hiçbir şey söylemeden sendeleyerek evden çıktı. Akan gözyaşları çevresindeki her şey bulanıklaşıyor, yaz sonu dünyasını hüzünlü renklere boğuyordu.</p><p class="calibre9">Susan atın sırtında ilerliyordu. Nereye gittiğinin farkında değildi. Ama yine de bir yanı belirli bir hedefi seçmişti anlaşılan. Çünkü kız evden ayrıldıktan kırk dakika sonra, Thorin bir büyükannenin anlattın, masaldaki kötü bir cin gibi kendisine yaklaşmadan önce hayal ettiği o söğüt korusuna ulaştı.</p><p class="calibre9">Söğütlerin arasında çok hoş bir serinlik vardı. Susan eyersiz bindiği Felicia'yı bir dala bağladı. Sonra da korunun tam ortasındaki küçük açıklıkta ağır ağır yürüdü. Çay buradan geçiyordu. Susan açıklığı kaplamış olan yumuşak yosunların üzerine oturdu. Evet, tabii buraya gelmişti. Çünkü sekiz dokuz yaşındayken keşfettiği bu açıklığa bütün gizli kederlerini ve sevinçlerini getirmişti. Babasının ölümünden sonraki o bitmeyecekmiş gibi gözüken günlerde bu koruya gelmişti. Ona bütün dünyayı Pat Delgado'nun ölümüyle sona ermiş gibi geliyordu. Hiç olmazsa kendi özel dünyası. Sadece bu açıklık Susan'ın o acı veren kederinin derinliğini öğrenmişti. Kız derdini çaya anlatmış, o da bunu alıp götürmüştü.</p><p class="calibre9">Susan tekrar ağlamaya başladı. Başını dizlerine dayayarak hıçkırdı. Bir kıza yakışmayacak, yüksek, garip sesler çıkarıyordu. Sanki kargalar kavga ediyorlardı. Susan, babam bir dakika için geri gelebilseydi, diye düşündü. Bunun için her şeyi verirdim. Her şeyi. Babama verdiğim sözü tutmamın gerekip gerekmediğini sorardım.</p><p class="calibre9">Başını çaya doğru uzatmış ağlıyordu. Sonra kırılan bir dalın çatırtısını duyarak irkildi. Omzunun üzerinden dehşet ve çaresizlikle baktı. Burası onun gizli yeriydi. Kimsenin onu burada bulmasını istemiyordu. Özellikle yere düşüp kafasını çarpan bir çocuk gibi ağlarken. Bir dal daha çatırdadı. Evet, biri buraya gelmişti. Kesinlikle. En olmayacak bir anda Susan'ın gizli yerine girmişti.</p><p class="calibre9">Kız, "Çabuk git!" diye bağırdı. Sesi gözyaşlarından boğuklaşmıştı, Bu ses kendi kulağına bile biraz yabancı geldi. "Kimsen, hemen git! Nazik davran ve beni yalnız bırak!"</p><p class="calibre9">Ama o siluet yaklaşmayı sürdürdü. Susan gelen kişinin Will Dearborn olduğunu düşündü. Roland, dedi kendi kendine. Onun asıl adı Roland. Sonra hayal gücünün fazla çalıştığına karar verdi. Hayal görüyordu artık. Ancak delikanlı yere diz çökerek onu kolların?, aldığı zaman gelenin gerçekten Roland olduğuna inanabildi. Sonra paniğe kapıldığı için Roland'a sıkıca sarıldı. "Benim burada olduğumu nereden anladın..."</p><p class="calibre9">"Senin uçurumdan geçtiğini gördüm. Bazen düşünmek için gittiğim o yerdeydim. Ve seni gördüm. Aslında peşine takılmayacaktım ama sonra atını eyerlememiş olduğunu farkettim. Bir sorun olabileceğini düşündüm."</p><p class="calibre9">"Türlü sorun var!"</p><p class="calibre9">Roland gözlerini iri iri açarak ciddi bir tavırla kızın yanaklarını öpmeye başladı. Yüzünün iki yanını da tekrar tekrar öptü. Susan ancak o zaman delikanlının gözyaşlarını böyle sildiğini anladı. Roland sonra kızı omuzlarından tuttu. Gözlerinin içine bakabilmek için onu hafifçe kendisinden uzaklaştırdı.</p><p class="calibre9">"Daha önceki sözlerin, Susan. Onları tekrarlarsan, ben de istediğini yaparım. Bilmiyorum bu bir vaat mi, yoksa bir uyarı mı? Ya da ikisi birden mi?.. Ama tekrarlarsan, istediğin olur."</p><p class="calibre9">Roland'a ne demek istediğini sormaya gerek yoktu. Susan'a yer altından kayıyormuş gibi geldi. Kız daha sonra hayatında ilk ve tek defa ka'yı gerçekten hissettiğini düşünecekti. Gökyüzünden değil de yerden esen bir rüzgârdı bu. Susan, sonunda bana geldi, dedi kendi kendine. İyi ya da kötü bu benim ka'm.</p><p class="calibre9">"Roland?"</p><p class="calibre9">"Efendim, Susan?"</p><p class="calibre9">"Madem beni seviyorsun, benimle seviş."</p><p class="calibre9">"Evet, küçük hanım. Bu isteğini yerine getireceğim."</p><p class="calibre9">Roland Orta-Dünya'nın Susan'ın hiçbir zaman göremeyeceği bir köşesinde yapılmış olan gömleğinin düğmelerini açtı ve kızı kollarına aldı.</p><p class="calibre9">İki genç birbirlerinin giysilerini çıkarmalarına yardım ettiler. En güzel kaz tüyleri kadar yumuşak olan yosunların üzerine karşılıklı uzandılar. Susan'ın hayal ettiği gibi yüz yüze.</p><p class="calibre9">Daha sonra iki âşık Mejis Baronluğu'nda birbirlerinin oldular. Ve böylece felaketi davet ettiler.</p><p class="calibre9">İki genç birbirlerinin kollarında yatıyor, Felicia'nın sakin bakışları altında mutluluk sonrası öpücüklerini paylaşıyorlardı. Roland'ın uykusu gelmişti. Bu da anlaşılacak bir durumdu. Bu yaz çok baskı altında kalmiş ve doğru dürüst uyuyamamıştı. O sırada bilmiyordu ama Roland yaşamının geri kalan kısmında hiçbir zaman rahatça uyuyamayacaktı.</p><p class="calibre9">"Roland?" Kızın sesi uzaklardan geliyor gibiydi. Çok da tatlıydı.</p><p class="calibre9">"Evet?"</p><p class="calibre9">"Beni koruyacaksın, değil mi?"</p><p class="calibre9">"Evet."</p><p class="calibre9">"Zamanı gelince o adama gidemem artık. Belki bana dokunmasına, ufak tefek hırsızlıklarına katlanabilirim. Sen benimle olursan bunlara dayanabilirim. Ama Hasat gecesi Thorin'e gidemem. Böyle şeyler için bazı hileler varmış ama ben onlardan yararlanmayacağım. Açıkçası Thorin'in yatağını paylaşamam."</p><p class="calibre9">Roland, "Pekâlâ," dedi. "İyi." Sonra kızın gözleri hayretle irileşirken delikanlı etrafına bakındı. Ama açıklıkta kimse yoktu. Susan'a döndü. Uykusu iyice açılmıştı artık. "Ne? Ne var?"</p><p class="calibre9">Kız, "Şu anda çocuğunu taşıyor olabilirim," dedi. "Bunu hiç düşündün mü?"</p><p class="calibre9">Roland düşünmemişti. Ama şimdi düşünüyordu. Bir çocuk. Tâ gerilere, o sisli yıllara kadar uzanan zincire eklenecek bir halka daha. O yıllarda Arthur Eld dev kılıcı Exalibur'u havaya kaldırmış ve silahşorlarının başında savaşmıştı. Başında Bütün Dünya'nın tacı vardı. Ama neyse, bunları bir tarafa bırakalım. Babam bu işe ne der? Ya Gabrille büyükanne olduğunu öğrendiği zaman?</p><p class="calibre9">Roland hafifçe gülümsemeye başlamışken annesini düşünür düşünmez yüzündeki tebessüm silindi. Aklına kadının boynundaki iz geldi. Son günlerde annesini her hatırlayışında daima aklına onun dairesine beklenmedik bir anda girdiği zaman boynunda gördüğü iz geliyordu. Ve Gabrielle'in usulca, kederle gülümseyişi.</p><p class="calibre9">Sonra delikanlı Susan'a, "Benim çocuğumu taşıyorsan," dedi. "Şans bana gülüyor demektir."</p><p class="calibre9">"Ve bana da." Şimdi kız da gülümsüyordu. Ama bu tebessümde hüzün de vardı. "Çok genciz, sanırım. Çocukluktan yeni kurtulduk."</p><p class="calibre9">Roland arkaüstü dönerek mavi gökyüzüne baktı. Belki de Susan'ın söylediği doğruydu ama bu önemli değildi. Bazen "doğru"yla "gerçek" aynı olmuyordu. Roland'ın birbirine zıt iki yanının merkezindeki o mağara gibi boş yerde barınan kesinliklerden biri de buydu. İkisini de bastırarak aşk denilen çılgınlığa sarılmayı başarmasıysa ona annesinin bir armağanıydı. Delikanlının geri kalan özellikleri arasında mizah yeteneği yoktu... Daha da önemlisi mecaz denen şeyi bilmiyordu bile. Çocuğumuz olması için çok genç miyiz? Ne olmuş? Tohum ekildiyse gelişir.</p><p class="calibre9">"Ne olursa olsun, yapmamız gerekeni yaparız. Ve başımıza neler gelirse gelsin, seni daima seveceğim."</p><p class="calibre9">Susan gülümsedi. Roland bu sözleri sıradan gerçekleri açıklarcasına söylemişti: Gökyüzü yukardadır. Yeryüzü aşağıdadır. Su güneye doğru akar.</p><p class="calibre9">"Roland, sen kaç yaşındasın?" Kız bazen genç olmasına rağmen delikanlı kendisinden çok daha küçükmüş gibi bir duyguya kapılıyor ve bu da onu endişelendiriyordu. Roland bazen dikkatini bir noktada topluyor ve o zaman yüzünde Susan'ı korkutan haşin bir ifade beliriyordu. Gülümsediği zamansa bir âşığa değil, küçük bir erkek kardeşe benziyordu.</p><p class="calibre9">Delikanlı, "Buraya geldiğim zamankinden daha büyüğüm," dedi. "Hem de çok çok büyük ve olgun. Jonas'la adamlarının karşısında daha altı ay kalırsam zorlukla yürüyeceğim. Ve ata binebilmek için beni popomdan kaldırmaları gerekecek."</p><p class="calibre9">Kız bu sözleri duyunca güldü. Roland da onu burnundan öptü.</p><p class="calibre9">"Beni koruyacaksın, değil mi?"</p><p class="calibre9">Delikanlı, "Evet," diyerek kızın gülüşüne karşılık verdi. Susan başını salladı ve o da arkaüstü döndü. Böyle yattılar. Kalçaları birbirine değiyordu.</p><p class="calibre9">Susan alçak sesle, "Beni korumalısın," dedi. "Bütün umutlarımı sana bağladım. Her şeyden vazgeçtim."</p><p class="calibre9">Roland, "Elimden gelen her şeyi yapacağım," diye cevap verdi. "Bundan hiç kuşkun olmasın. Ama şu ara her zamanki gibi davranmalın, Susan. Bir süre daha geçmesi gerekiyor. Bunu biliyorum. Çünkü Depape geri döndü ve şimdiye kadar hikâyesini anlatmıştır. Ama onlar henüz bize karşı harekete geçmediler. Depape ne öğrendiyse, Jonas beklemelerinin onların yararına olduğunu düşünüyor. Tabii bu yüzden harekete geçtiği zaman daha da tehlikeli olacak. Ama şu ara hâlâ şato oyununu oynuyoruz."</p><p class="calibre9">"Ama Hasat ateşi yakıldıktan sonra... Thorin..."</p><p class="calibre9">"Hiçbir zaman ona gitmeyeceksin! Buna inanabilirsin. Sana söz veriyorum."</p><p class="calibre9">Susan böylesine cüretle davranabildiğine kendi de şaşmasına rağmen delikanlıya sokuldu...</p><p class="calibre9">Daha sonra Roland, "Citgo'dayken sana birileri bizi gözetliyormuş gibi gelmişti, Susan. Şimdi de bunu hissediyor musun?" diye sordu.</p><p class="calibre9">Kız ona düşünceli bir tavırla, uzun uzun baktı. "Bilmiyorum... Kafam başka yerlerdeydi, bunu sen de biliyorsun."</p><p class="calibre9">Susan korunun yukarsındaki daire biçimi gökyüzüne baktı. "Burası çok güzel," diye mırıldanırken gözleri ağır ağır kapandı.</p><p class="calibre9">Roland da dalmak üzereydi. Çok garip, diye düşünüyordu. Bu sefer ona birileri bizi gözetliyormuş gibi gelmedi... Ama bana geldi... Oysa korunun yakınında hiç kimse olmadığına yemin edebilirim.</p><p class="calibre9">Neyse... Bu duygu... ya hayaldi ya da gerçek ama artık kayboldu. Roland, Susan'ın elini tuttu. Kızın parmakları alışıkmış gibi delikanlınınkilere dolandı.</p><p class="calibre9">Roland gözlerini yumdu.</p><p class="calibre9">Rhea bütün bunları cam kürede gördü. Olanlar çok ilginçti, evet, çok ilginç. Ama daha önce de aşk sahneleri görmüştü, ilerlemiş yaşında bunun olağanüstü bir şey olduğunu düşünmüyordu. Onu asıl ilgilendiren bu fingirdemeden sonra olacaklardı.</p><p class="calibre9">Kız o gün, "İşimiz bitti mi?" diye sormuştu.</p><p class="calibre9">Rhea, "Belki önemsiz bir şey daha var," diye yanıtlamış, sonra da o küstah kaltağa ne yapması gerektiğini söylemişti.</p><p class="calibre9">Evet, ikisi kulübenin kapısında dururlarken kıza çok kesin talimat vermişti. Öpen Ay'ın ışıkları onları aydınlatıyordu. Susan Delgado o acayip uykuya dalmıştı. Rhea onun saç örgüsünü okşuyor ve kulağına emirlerini fısıldıyordu. İşte o günkü talimatı yerine gelecekti... Büyücünün görmeyi istediği de buydu... iki bebenin yatmaları değil. Onlar sanki yeryüzünde ilk kez bunu ikisi keşfetmişler gibi davranıyorlardı.</p><p class="calibre9">Arada biraz durup gevezelik etmişlerdi. (Rhea söylenenleri dinleyebilmek için çok şey verirdi.)</p><p class="calibre9">Büyücü, "Ama bakalım birkaç dakika sonra kendini ne kadar seksi hissedeceksin, gidi burnu büyük dişi köpek," diye homurdandı. Küreden süzülüp çakan pembe ışığa doğru daha da eğildi. Bazen ışığın yüzünün kemiklerini bile sızlattığını hissediyordu... Ama bu iyi bir sızıydı... Evet, gerçekten çok iyi.</p><p class="calibre9">Neyse, o iki çocuğun sevişmeleri sona ermişti. Hiç olmazsa şimdilik... Sevgililer el ele tutuşarak uykuya daldılar.</p><p class="calibre9">Rhea, "Şimdi," diye mırıldandı. "Şimdi, küçüğüm. Uslu bir kız gibi davran ve sana söylenileni yap."</p><p class="calibre9">Susan onu duymuş gibi gözlerini açtı. Ama boş boş bakıyordu bu gözler. Kız sanki hem uyuyor, hem de uyanmıştı. Rhea, Susan'ın elini yavaşça delikanlının avucundan çektiğini gördü. Kız doğrulup oturdu. Susan etrafına bakındı. Ayağa kalktı...</p><p class="calibre9">Aynı anda altı ayaklı kedi Musty büyücünün kucağına sıçradı. Ya sevgi ya da yiyecek istediği için miyavlıyordu. Yaşlı kadın boş bulunup bir çığlık attı. Aynı anda büyücü küresi karardı. Rüzgârda bir mum alevinin sönmesi gibi.</p><p class="calibre9">Rhea tekrar bir çığlık attı. Bu kez de öfkeyle. Kedi kaçamadan onu yakaladı. Hayvanı odadaki ocağın içine fırlattı. Yaz olduğu için ocağın içi boştu. Ama cadı kemikli, biçimsiz parmağını o tarafa doğru uzattı. Ve ocaktaki yarı yanmış kütükten sarı bir alev yükseldi. Musty bağırarak ocaktan kaçtı. Gözleri irileşmişti. Çatal kuyruğundan iyi söndürülmemiş bir sigar gibi dumanlar yükseliyordu.</p><p class="calibre9">Rhea kedinin arkasından tükürür gibi, "Evet, kaç!" dedi. "Defol iğrenç yaratık!"</p><p class="calibre9">Cam küreye döndü, ellerini açarak başparmaklarını birbirlerine dayadı. Bütün gücüyle isteklerini bir noktada topladı. Kalbi göğsünde hastalıklı bir öfkeyle çırpınmaya başlayıncaya kadar kendini zorladı. Ama sadece kürenin o normal pembe ışıkla aydınlanmasından daha fazlasını başaramadı. Kürenin içinde görüntüler belirmedi. Cadının düşkırıklığı acı oldu. Ama yapabileceği bir şey yoktu. Ve zamanı gelince sonucu kendi gözleriyle de görebilecekti. Tabii bunun için kente inmek zahmetine katlanırsa...</p><p class="calibre9">Olanları herkes görecekti.</p><p class="calibre9">Keyfi yerine gelen cadı küreyi gizli yerine koydu.</p><p class="calibre9">Roland'ın uykusu derinleşmeden hemen önce delikanlının kafasında uyarı çanı çalmaya başladı. Uykusu derinleşseydi bunu farkedemeyecekti. Belki de kızın parmaklarının artık kendisininkilere dolanmış olmadığını hayal meyal farketmişti. Ya da neden sezgiydi. Roland bu hafif çan sesine aldırmayabilirdi. Az kalsın öyle de yapacaktı. Ama sonunda güçlü eğitimi baskın çıktı. Delikanlı gerçek uykunun eşiğinden geri döndü. Uyanabilmek için çaba harcaması gerekti. Suya dalan bir dalgıcın yüzeye çıkabilmek için ayaklarını vurmasına benziyordu bu. Başlangıçta zordu ama sonra daha kolaylaştı. Ve Roland uyanmaya başlarken endişesi arttı.</p><p class="calibre9">Gözlerini açarak soluna baktı. Susan artık orada değildi. Doğrulup oturdu ve sağına bir göz attı. Yüksek çayın kenarından başka bir şey görmedi... Ama yine de kızın o tarafta olduğunu sezdi.</p><p class="calibre9">"Susan?"</p><p class="calibre9">Cevap çıkmadı. Roland ayağa kalkarak pantolonunu ararken böyle romantik bir kameriyeye gelmesini hiç beklemediği öğretmeni Cord'un sert sesi kafasında yankılandı. Zaman yok, kurtçuk!</p><p class="calibre9">Roland giyinmeden çayın yanına giderek aşağıya baktı. Evet, Susan oradaydı. Giyinmemiş olan kızın arkası delikanlıya dönüktü. Saçlarını açmıştı. Altına benzeyen bu saçlar kızın hemen hemen lir biçimi kalçalarına kadar iniyordu. Çayın yüzeyinden yükselen buz gibi hava saçlarının uçlarını sisler gibi sarıyordu.</p><p class="calibre9">Susan akarsuyun kenarında bir dizinin üstüne çökmüştü. Bir kolunu dirseğine kadar suya sokmuş, bir şeyler arıyordu.</p><p class="calibre9">"Susan!"</p><p class="calibre9">Kız yine cevap vermedi. Delikanlının kafasında buz gibi bir düşünce belirdi. Onun içine bir iblis girdi. Ben onun yanında kaygısızca yatarken kızı bir iblis ele geçirdi. Ama aslında buna ihtimal vermiyordu. Bu açıklığın yakınında bir iblis olsaydı bunu hissederdim. İkimiz de.</p><p class="calibre9">Hatta atlar bile. Ama Susan'da bir tuhaflık var.</p><p class="calibre9">Kız yatağın dibinden aldığı bir şeyi gözlerinin önüne kadar kaldırdı. Elinden sular akıyordu. Aldığı bir taştı. Susan onu inceledikten sonra suya geri attı. Başını eğerek yeniden uzandı. Saçının iki tutamı şimdi suda yüzüyordu. Çay kıza şaka yapar gibi saçlarını aktığı yöne doğru çekiyordu.</p><p class="calibre9">"Susan!"</p><p class="calibre9">Susan hiç karşılık vermedi. Yataktan bir taş daha aldı. Üçgen biçimi beyaz bir kuvars parçasıydı. Kırılmış ve hemen hemen mızrak başı biçimini almıştı. Susan başını sola doğru eğdi ve saçlarının bir tutamını kavradı. Karışmış saçlarını tarayıp açmaya hazırlanan bir kadın gibi. Ama tarağı yoktu. Elinde sadece keskin kenarlı o taş vardı. Roland bir an dehşetle donup kalmıştı. Susan'ın yaptıkları yüzünden duyduğu utanç ve suç duygusunun etkisiyle boğazını kesmek niyetinde olduğunu sanıyordu. Delikanlı ondan sonraki haftalarda dehşetle o çok kesin şeyi düşünecekti: Boğazını kesmeye niyetlenseydi onu durdurmak için zamanında yetişemezdim.</p><p class="calibre9">Roland sonra uğradığı felçten kurtuldu. Kendini dik kenardan aşağıya attı. Tabanlarına batan sivri taşlara da aldırmadı. Kıza daha erişemeden o tuttuğu altın saç tutamının bir kısmını kuvarzın keskin tarafıyla kesti.</p><p class="calibre9">Delikanlı Susan'ı yakaladı. Kızın düzgün yüzünde öfkeli bir ifade vardı. Sanki canı yanıyormuş gibi dudakları titriyordu. Ve Susan hemen hemen anlaşılamayacak bir biçimde, "Hayır," demeye çabaladı. "Hhhhhhh..."</p><p class="calibre9">Kestiği saçların bir tutamı altın teller gibi kalçasına yapışmıştı. Geri kalan kısmı suya kapılarak uzaklaşmıştı. Susan, Roland'ın elinden kurtulmaya çalıştı. Taşın keskin kenarını saçlarına götürmeye, bu delice berberliği sürdürmeye çalışıyordu. Delikanlıyla kız barda iddiaya girerek bilek güreşi yapan adamlar gibi çekişiyorlardı. Ve kız bu güreşi kazanmak üzereydi. Roland fiziksel bakımdan ondan güçlüydü. Ama Susan'ı etkisine alan büyüden daha güçlü olamazdı. Üçgen biçimi beyaz kuvarz ağır ağır kızın sarkan saçlarına yaklaştı. Susan'ın dudaklarının arasından hâlâ o korkutucu ses çıkıyordu. "Hhhhhh..."</p><p class="calibre9">"Susan! Dur artık! Uyan!"</p><p class="calibre9">"Hhhhhh..."</p><p class="calibre9">Kızıp çıplak kolları görülecek bir biçimde titriyordu. Kasları büzülmüş, küçük sert taşlara benzemişti. Kuvarz şakağına, yanağına ve gözçukuruna gitgide daha yaklaşıyor, yaklaşıyordu.</p><p class="calibre9">Roland yüzünü kızın yanağına doğru yaklaştırdı. Bunu hiç düşünmeden yapmıştı. Zaten böyle davrandığı zaman hep başarılı oluyordu. Delikanlı bunu başarabilmek için Susan'ın taşı kavramış olan yumruğunun on santim daha yükselmesine izin verdi. Roland dudaklarını kızın kulağına yaklaştırarak dilini şaklattı.</p><p class="calibre9">Susan bu sesi duyunca irkildi. Ses bir mızrak gibi beynini delip geçmişti anlaşılan. Kız gözlerini kırpıştırdı. Roland'ın tutuşuna karşı direnci biraz hafifledi. Delikanlı bu fırsattan yararlanarak Susan'ın bileğini büktü.</p><p class="calibre9">"Ah! Ahhhh!"</p><p class="calibre9">Taş kızın parmakları açılan elinden uçup suya düştü. Susan delikanlıya bakakaldı, artık uyanmıştı. Şaşkınlık dolu gözleri yaşarmıştı. Bileğini ovup duruyordu. Roland kızın bileğinin şişeceğini düşündü.</p><p class="calibre9">"Canımı yaktın, Roland. Bana bunu neden..."</p><p class="calibre9">Susan susup etrafına bakındı. Şimdi sadece yüzünde değil, vücudunun her hattında, duruşunda şaşkınlık vardı. Elleriyle vücudunu örtmeye çalıştı. Sonra hâlâ yalnız olduklarını farkederek ellerini indirdi. Omzunun üzerinden kıyıya inen ayak izlerine baktı. Çıplak ayakların bıraktığı izlerdi hepsi de.</p><p class="calibre9">Susan, "Buraya nasıl indim? diye sordu. "Uyuduktan sonra beni buraya sen mi taşıdın? Ve neden canımı yaktın? Ah, Roland, ben seni seviyorum, neden canımı yaktın?"</p><p class="calibre9">Delikanlı, kızın kalçasına yapışmış olan saç tutamını alarak ona doğru tuttu. "Keskin kenarlı bir taş almıştın. Onunla kendini kesmeye çalışıyordun. Durmak da istemiyordun. Korktuğum için canını yaktım. Neyse ki, bileğini kırmadım. Buna seviniyorum... Yani bileğini kırdığımı sanmıyorum."</p><p class="calibre9">Roland kızın elini tutarak sağa sola çevirdi. Birbirine sürünen ince İlmiklerin çıkardığı sesi duyacağını sanıyordu.</p><p class="calibre9">Ama böyle bir şey olmadı. Kızın bileğini rahatça çevirebildi. Susan şaşkın gözlerle bakarken delikanlı elini dudaklarına götürerek bileğinin içini, ince damarların gözüktüğü yeri öptü.</p><p class="calibre9">Roland, Aceleci'yi uçurumun kenarından atla geçen birinin görmemesi için söğütlerin iyice içersinde bir yere bağlamıştı.</p><p class="calibre9">Hayvana yaklaşarak, "Rahat ol," diye mırıldandı. "Biraz daha uslu uslu bekle, iyi kalpli Aceleci."</p><p class="calibre9">At toynağını yere vurarak hafifçe kişnedi. Sanki çağın sonuna kadar uslu uslu bekleyeceğini belirtmeye çalışıyordu.</p><p class="calibre9">Delikanlı eyer çantasını açıp içinden çelik bir kap aldı. Roland'ın ihtiyacına göre kâh tencere görevi yapıyordu, kâh tava. Uzaklaşacağı sırada tekrar döndü. Yatağını denk yaparak Aceleci'nin eyerinin arkasına bağlamıştı. Geceyi uçurumda kamp kurarak geçirmeyi planlamıştı. Düşünmesi gereken çok şey vardı.</p><p class="calibre9">Roland ham deriden yapışmış şeritlerden birini çekiştirdi. Elini battaniyelerin arasına sokup küçük madeni bir kutuyu çıkardı ve boynuna asılı küçücük bir anahtarla açtı. Kutunun içinde ince gümüş bir zincire takılı bir madalyon vardı. Bir avuç yedek kurşun da. (Madalyona annesinin karakalemle çizilmiş bir resmi geçirilmişti.) Roland kurşunlardan birini alarak yumruğunu sıktı, sonra Susan'ın yanına döndü. Kız korku dolu gözlerle ona bakıyordu.</p><p class="calibre9">"İkinci kez seviştikten sonra olanları hatırlamıyorum," dedi. "Sadece gökyüzüne bakarak kendimi ne kadar iyi hissettiğimi düşündüğümü anımsıyorum. Sonra uykuya daldığımı da. Ah, Roland, görünüşüm ok mu kötü?"</p><p class="calibre9">"Bence kötü değil. Ama bunu sen benden daha iyi bilirsin. Gel."</p><p class="calibre9">Delikanlı kaba su doldurup kıyıya bıraktı. Susan endişeyle kabın "zerine eğildi. Başının sol tarafındaki saçları koluna bıraktı. Sonra kolunu ağır ağır yana doğru uzattı. Saçları parlak altından bir şerit gibi uzandı. Kız o biçimsizce kesilmiş yeri hemen gördü. Bu kısmı dikkatle inceledi. Sonra da içini çekerek tutamı bıraktı. Ama üzüntüden çok rahatladığı için.</p><p class="calibre9">"Bu kesilmiş yeri saklayabilirim. Saçlarımı ördüğüm zaman kimse anlayamaz. Sonuçta sadece saç bu. Kadınların övündükleri bir şey Halam bunu bana sık sık söyler. Ama neden, Roland? Bunu neden yaptım?"</p><p class="calibre9">Roland'ın bu konuda bir fikri vardı. Bir kadın saçlarıyla övünebildiğine göre... Saç kesme de yine bir kadından beklenecek bir kötülüktü. Böyle bir şey bir erkeğin aklına pek gelmezdi. "Belediye Başkanı'nın karısı... bu onun işi miydi? Roland sanmıyordu. Bu daha çok Rhea'dan beklenecek bir şeydi. Tepeden Kötü Otlar, Asılma Kayası ve Eyebolt Kanyonu'na bakan cadı bu tuzağı kurmuş olabilirdi. Başkan Thorin'in Hasat'tan sonraki sabah yarı sarhoş halde ve yanında çıplak kafalı bir metresle uyanmasını istiyordu.</p><p class="calibre9">"Susan, bir şeyi deneyebilir miyim?"</p><p class="calibre9">Kız hafifçe gülümsedi. "Şurada halen denemediğin bir şeyi mi? Evet, ne istersen onu yap."</p><p class="calibre9">"Ben öyle bir şeyi düşünmüyordum." Roland yumruğunu açarak kıza kurşunu gösterdi. "Bunu sana kimin yaptığını ve nedenini öğrenmek istiyorum." İçin için ekledi. Başka şeyleri de. Ama henüz onların ne olduğunu bilmiyorum.</p><p class="calibre9">Susan kurşuna baktı. Roland bunu elinin üzerinde oynatmaya başladı. Kurşunu ustalıkla ileri geri yuvarlıyordu. Eklemleri bir dokuma tezgâhının kolu gibi yukarı kalkıp aşağıya iniyordu. Susan onu çocuksu bir merak ve neşeyle izliyordu. "Bunu nerede öğrendin?"</p><p class="calibre9">"Evimde. Ama bu önemli değil."</p><p class="calibre9">"Beni ipnotize mi edeceksin?"</p><p class="calibre9">"Evet... Ve senin ilk kez ipnotize edileceğini de sanmıyorum." Roland kurşunu daha hızlı hareket ettirmeye başladı. Dalgalanan eklemlerinin üzerinde kurşun batı yönüyle doğu arasında gidip geliyordu. "Bana izin veriyor musun?"</p><p class="calibre9">Kız, "Evet," dedi. "Tabii başarabilirsen."</p><p class="calibre9">Roland tabii ki başarabiliyordu. Susan'ın hızla ipnotize olması aynı, şeyin ona daha önce uygulandığını gösteriyordu. Hem de yakınlarda, Ama Roland kızın gönüllü olmasına karşın ondan istediğini öğrenemedi. (Cort olsaydı, "Bazıları hevesle uyurlar," derdi.) Susan bir noktadan öteye gidemedi. Bunun utangaçlık ya da iffetle bir ilgisi yoktu. Susan çayın kenarında gözleri açık uyurken uzaklardan geliyormuş gibi bir sesle ve sakin sakin cadının muayenesini anlattı. (Roland yumruklarını öylesine sıktı ki, tırnakları avuçlarına battı.) Ama kız bir noktadan sonrasını hatırlayamadı.</p><p class="calibre9">Susan, "Rhea'yla kulübenin kapısına gittik," dedi. "Orada durduk. Öpen Ay'ın ışıkları yüzümüze vuruyordu. Cadı saçlarımı okşuyordu." Bu kadarını anımsıyordu. Büyücünün dokunuşları onda tiksinti uyandırmıştı. Özellikle daha önce olanlar yüzünden. Ama Susan bu bakımdan hiçbir şey yapamamıştı. Kolları kaldıramayacağı kadar ağırlaşmıştı. Dili de konuşamayacağı kadar. Cadı kulağına bir şeyler fısıldarken orada öylece durmuştu.</p><p class="calibre9">Roland, "Ne?" diye sordu. "Cadı kulağına ne fısıldadı?"</p><p class="calibre9">Susan, "Bilmiyorum," dedi. "Gerisi pembe."</p><p class="calibre9">"Pembe mi? Ne demek istiyorsun?"</p><p class="calibre9">Kız, "Pembe," diye tekrarladı. Sanki Roland'ın mahsus böyle ısrarca davrandığına inanıyormuş gibiydi. Neredeyse neşeyle konuşacaktı. "Büyücü, 'Evet,' dedi. 'Çok güzel. Tamam. Sen iyi bir kızsın.' Sonra her şey pembeleşti. Pembe ve parlak oldu."</p><p class="calibre9">"Parlak mı?"</p><p class="calibre9">"Evet, ay gibi. Ve sonra..." Kız durakladı. "Galiba sonra o aya dönüştü. Belki de Öpen Ay'a. Parlak pembe. Bir greyfurt gibi yusyuvarlak."</p><p class="calibre9">Roland, başka yollardan kızın hafızasına girmeye çalıştıysa da, başarılı olamadı. Denediği her yolun sonunda karşısına o "parlak pembe" çıktı. Bu önce kızın anılarını sona erdiriyor, sonra da dolunaya dönüşüyordu. Bunun Roland için hiçbir anlamı yoktu. Mavi aylardan söz edildiğini duymuştu. Ama pembesinden? Hayır. Delikanlı bir tek şeyden emindi. Yaşlı cadı Susan'a unutması için güçlü bir emir vermişti.</p><p class="calibre9">Roland kızı daha derinlere götürmeyi düşündü. Susan buna hazırdı. Ama kendisi cesaret edemedi. Deneyimini en çok arkadaşlarını ipnotize ederek kazanmıştı. Sınıfta yapılan bu çalışmalar genellikle heyecanlı, arada sırada da ürkütücü olmuştu. Yanlarında bir aksilik olduğu zaman durumu düzeltmek için her zaman Cort ya da Vannay bulunmuştu. Şimdi burada işe karışacak öğretmenler yoktu. Ya onu derinlere götürür ama sonra geri döndürmeyi başaramazsam, diye korkuyordu. Ayrıca ona alt-zihinde iblisler olduğunu söylemişlerdi. Onların bulunduğu yere indiğin zaman bazen seni karşılamak için yüzerek mağaralarından çıkıyorlarmış.</p><p class="calibre9">Her şey bir yana, vakit geç oluyordu artık. Burada daha fazla kalmaları doğru olmayacaktı.</p><p class="calibre9">"Susan, beni duyuyor musun?"</p><p class="calibre9">"Evet, Roland. Seni çok iyi duyuyorum."</p><p class="calibre9">"İyi. Şimdi bir dize söyleyeceğim. Sözlerim sona erdiği zaman uyanmış olacaksın. Ve konuştuklarımızın hepsini hatırlayacaksın. Anlıyor musun?"</p><p class="calibre9">"Evet."</p><p class="calibre9">"Dinle: Kuş ve ayı ve tavşan ve balık. Sevdiğime en çok istediği şeyi ver."</p><p class="calibre9">Kız kendine gelirken gülümsedi. Roland'ın o zamana dek gördüğü en güzel görüntülerden biriydi. Susan gerindi, sonra kollarını delikanlının boynuna dolayarak yüzüne öpücükler kondurdu. "Sen, sen, sen, sen. En çok istediğim şey sensin, Roland. Tek isteğim. Sen ve sen, sonsuza dek."</p><p class="calibre9">Çayın kıyısında yine birbirlerinin kollarına atıldılar. Şırıldayan suyun yanında. Sen, sen, sen, sen.</p><p class="calibre9">Roland yirmi dakika sonra Susan'ın Felicia'ya binmesine yardım etti. Kız eğildi, delikanlının yüzünü avuçlarının arasına alarak onu öptü.</p><p class="calibre9">"Seni bir daha ne zaman göreceğim?" diye sordu.</p><p class="calibre9">"Pek yakında. Ama çok dikkatli olmalıyız."</p><p class="calibre9">"Evet. Şimdiye dek iki âşığın olmadığı kadar dikkatli. Neyse ki, sen çok zekisin."</p><p class="calibre9">"Sheemie'den yararlanabiliriz. Ama sık sık değil."</p><p class="calibre9">"Evet. Ve Roland... Yeşil Kalp'teki pavyonu biliyor musun? Hava güzel olduğu zaman çay ve pasta verilen yerin çok yakınında..."</p><p class="calibre9">Roland orayı biliyordu. Hill Sokağı'nda, hapishaneyle Kent Toplantı Salonu'ndan elli metre kadar yukardaydı Yeşil Kalp. İlginç yolları, şemsiyelerin gölgelediği masaları, çimli dans pavyonu ve hayvanat bahçesiyle kentin en güzel yerlerinden biriydi.</p><p class="calibre9">Kız, "Geride taştan yapılmış bir duvar var," diye ekledi. "Pavyonla hayvanat bahçesinin arasında. Beni görmeyi çok istersen..."</p><p class="calibre9">Delikanlı, "Ben her zaman seni çok görmeyi isteyeceğim," dedi.</p><p class="calibre9">Susan onun ciddileşmesi karşısında gülümsedi. "Aşağı yollardan birinde kızılımsı bir kaya var. Onu hemen farkedeceksin. Küçükken arkadaşım Amy'yle oraya birbirimiz için pusulalar bırakırdık. Ben fırsat bulduğum zaman kayaya bakacağım. Sen de aynı şeyi yap."</p><p class="calibre9">"Olur." Dikkatli davranırlarsa bir süre Sheemie'den yararlanabileceklerdi. Kızıl kaya da yine bir süre işlerine yarayabilirdi. Ama ne kadar dikkatli davranırlarsa davransınlar eninde sonunda bir hata yapacaklardı. Çünkü Büyük Tabut Avcıları herhalde artık Roland ve arkadaşları hakkında delikanlının istemediği kadar çok bilgiye sahiptiler. Ama tehlike ne kadar büyük olursa olsun Roland, Susan'ı görmek zorundaydı. Ona, görmediği takdirde ölecekmiş gibi geliyordu. Susan'ın da aynı şeyleri hissettiğini anlamak için ona bir defa bakması yeterliydi.</p><p class="calibre9">Roland, "Jonas'la iki adamına özellikle dikkat et," diye kızı uyardı.</p><p class="calibre9">"Olur. Bir öpücük daha lütfen."</p><p class="calibre9">Delikanlı onu memnunlukla öptü. Neredeyse kızı atın sırtından indirecekti. Ama artık çılgınlığı bir tarafa bırakmanın ve ihtiyatlı davranmanın zamanı gelmişti.</p><p class="calibre9">"Güle güle, Susan. Seni..." Roland bir an durakladı, sonra gülerek sözlerini yerel lehçeyle tamamladı. "Seni seviyorum."</p><p class="calibre9">"Ben de seni, Roland. Kalbim tümüyle senin."</p><p class="calibre9">Kız söğütlerin arasından süzülürken Roland onun koskocaman bir kalbi olduğunu düşündü. Artık kızın kalbindeki o ağırlığı kendisininkinin üzerinde hissediyordu. Susan'ın iyice uzaklaştığından emin oluncaya kadar bekledi. Sonra Aceleci'ye binip atı ters yönde koşturmaya başladı. Oyunun yeni ve tehlikeli bölümünün başladığının farkındaydı.</p><p class="calibre9">Susanla Roland'ın ayrılmasından kısa bir süre sonra Cordelia Delgado, Hambry Ticaret Merkezi'nden erzak dolu bir kutuyla çıktı. Oldukça endişeliydi. Tabii endişesinin nedeni Susan'dı. Her zaman Susan. Kızın sonunda Hasat gelmeden önce budalaca bir şey yapacağından korkuyordu.</p><p class="calibre9">İki el... güçlü eller... kadının kollarındaki erzak dolu kutuyu kaparken Cordelia bütün bu düşünceleri unuttu. Hayretle karganınkini andıran bir ses çıkardı. Gözlerini güneşten korumak için elini kaldırdı. Eldred Jonas'ın Ayı ve Kaplumbağa totemlerinin arasında durduğunu gördü. Silahşor ona gülümsüyordu. Uzun ve beyaz (Cordelia'ya göre güzel) saçları omuzlarına düşüyordu. Kadın kalbinin biraz daha hızla çarpmaya başladığını hissetti. Her zaman Jonas gibi erkekleri beğenmişti. Gülümseyen ve açık saçıklığın sınırına yaklaşan şakalar yapan ama dimdik duran erkekleri.</p><p class="calibre9">"Sizi şaşırttım. Özür dilerim, Cordelia."</p><p class="calibre9">Kadın, "Hayır," dedi. Ona biraz soluk soluğa konuşmuş gibi geldi. "Sadece güneş günün bu saatinde çok parlak..."</p><p class="calibre9">"İzin verirseniz sizinle birlikte biraz yürüyeceğim. Ben anayolun köşesine kadar gidip oradan Hill Sokağı'na sapacağım. Ama eşyanızı oraya kadar taşımanıza yardım edebilir miyim?"</p><p class="calibre9">Cordelia, "Çok teşekkür ederim," dedi. Basamaklardan tahta kaplı kaldırıma indiler. Cordelia onları kimin gördüğünü anlamak için etrafa çabucak bir göz attı.</p><p class="calibre9">Yakışıklı Jonas'ın yanındaydı ve adam satın aldığı şeyleri taşıyordu. Çevrede onu memnun edecek kadar çok kimse vardı. Cordelia, Millicent Ortega'yı farketti. Kadın Ann'ın Giysileri dükkânından bakıyordu. Bir ineğinkine benzeyen suratında Cordelia'yı memnun eden hayret vardı. Ağzı da O biçiminde açılmıştı.</p><p class="calibre9">"Sizi Cordelia diye çağırmamın bir sakıncası olmadığını umarım." Jonas, kadının iki eliyle taşıyabildiği kutuyu koltuğunun altına sıkıştırdı. "Başkan Thorin'in evindeki 'Hoşgeldin' ziyafetinden beri sizi iyi tanıdığımı düşünüyorum."</p><p class="calibre9">"Beni Cordelia diye çağırabilirsiniz."</p><p class="calibre9">"Ben de sizin için sadece Eldred olabilir miyim?"</p><p class="calibre9">"Bence sizi bir süre daha Bay Jonas diye çağırmam uygun olur." Cordelia çapkınca olduğunu umduğu bir tavırla adama gülümsedi. Kalbi daha da hızlı çarpmaya başlamıştı. (Ama kadının aklına Delgado ailesindeki tek kaz kafalının Susan olmadığı gelmedi.)</p><p class="calibre9">Jonas, "Öyle," dedi. Ama yüzündeki düşkırıklığına uğradığını belirten ifade öyle komikti ki, kadın güldü. Adam ekledi. "Ya yeğeniniz? O iyi mi?"</p><p class="calibre9">"Çok iyi. Sorduğunuz için teşekkür ederim. Bazen beni üzüyor ama..."</p><p class="calibre9">"On altı yaşında olup da büyüklerini üzmeyen kız var mı?"</p><p class="calibre9">"Haklısınız."</p><p class="calibre9">"Ama yeğeniniz konusunda sizin ek sorumluluklarınız da var. Sonbaharla ilgili olarak. Ancak yeğeninizin bunu takdir ettiğini sanmıyorum."</p><p class="calibre9">Cordelia bir şey söylemedi. Bu boşboğazlık olurdu. Ama Jonas'a pek çok şeyi açıklayan bir tavırla anlamlı anlamlı baktı.</p><p class="calibre9">"Lütfen ona iyi dileklerimi iletin."</p><p class="calibre9">"Olur." Ama Cordelia yeğenine bundan söz edecek değildi. Susan (Cordelia'ya göre) Başkan Thorin'in korumalarına karşı müthiş bir nefret duyuyordu. Kızı bu duygularından vazgeçirmeye çalışmanın herhalde bir yararı olmayacaktı. Genç kızlar her şeyi iyi bildiklerini sanırlardı. Kadın Jonas'ın yeleğinin yakasının altından hafifçe gözüken yıldıza baktı. "Yardımlarınızı hiç hak etmeyen kentimiz için ek bir sorumluluk yüklenmişseniz sanırım, sai Jonas."</p><p class="calibre9">Adam, "Evet," diye başını salladı. "Şerif Avery'ye yardım ediyorum." Sesi ince ve titrekti. Cordelia bu sesi çok canayakın buluyordu. "Yardımcılarından biri... adı Claypool..."</p><p class="calibre9">"Evet. Frank Claypool."</p><p class="calibre9">"...teknesinden düşüp bacağını kırmış. İnsan bir tekneden düşüp bacağını nasıl kırar, Cordelia."</p><p class="calibre9">Kadın neşeyle güldü. (Hambry'de herkesin onları seyrettiği düşüncesi belki doğru değildi... Ama Cordelia'ya öyleymiş gibi geliyordu. Ve bu duygu hiç de fena bir şey değildi.) "Bunu bilemiyorum."</p><p class="calibre9">Jonas anayolla Camio Vega'nın köşesinde durdu. Ama bundan hiç memnun değilmiş gibi bir hali vardı. "Ben buradan sapacağım."</p><p class="calibre9">Kutuyu kadına geri verdi. "Bunu taşıyabileceğinizden emin misiniz? Tabii sizi evinize kadar götürebilirim."</p><p class="calibre9">"Buna hiç gerek yok. Teşekkür ederim. Teşekkür ederim, Eldred" Boynu ve yanakları kızarmış, sanki alev alev yanıyordu. Ama Jonas'ın gülümsemesi böyle yanmaya değerdi. Adam iki elini başına götürerek ona selam verdi. Sonra Şerifin Bürosu'na doğru yokuşu çıkmaya başladı.</p><p class="calibre9">Cordelia da yürüyerek eve gitti. Mağazadan çıktığı zaman ağır bulduğu kutu şimdi ona tüy kadar hafifmiş gibi geliyordu. Bu duygu yedi yüz elli metre kadar sürdü. Ama ev uzaktan gözüktüğü sırada kadın yine iki yanından terlerin aktığını ve kollarının da ağrıdığını hissetti. Tanrılara şükür olsun, yaz hemen hemen sona ermişti... ve kısrağını bahçe kapısından sokan şu kız Susan değil miydi?</p><p class="calibre9">Cordelia, "Susan!" diye seslendi. Artık hayal âleminden yere indiği için sesinde kıza karşı duyduğu o eski öfke vardı. "Kutuyu düşürüp yumurtaları kırmadan önce gelip bana yardım et!"</p><p class="calibre9">Susan, Felicia'yı otlaması için ön bahçede bırakıp halasına yaklaştı. On dakika önce olsaydı Cordelia kızın halini hiç farketmeyecekti. Kafası başka hiçbir şeyi algılayamayacak kadar Eldred Jonas'la ilgili düşüncelerle doluydu. Ama sıcak güneş aklındaki romantik düşünceleri uçurmuş ve ayaklarının yine yere basmasını sağlamıştı. Susan kutuyu (hemen hemen Jonas kadar kolaylıkla) aldı. Cordelia kızın halinden pek hoşlanmadığını düşündü. Bir kere ruh hali değişmişti. Evden ayrılırken yarı isterik bir şaşkınlık içindeydi. Oysa şimdi sakindi, bakışları da mutluydu. Şu anda karşısındaki tıpı tıpına eski yıllardaki Susan'dı... Bu yılki durmadan sızlanan, yakınan haşin kız değil. Cordelia'nın kesinlikle parmak basacağı bir şey yoktu. Ancak...</p><p class="calibre9">Ah, vardı ama. Bir şey. Cordelia uzanarak kızın bugün ondan umulmayacak kadar biçimsizce ördüğü saçını yakaladı. Tabii Susan atla dolaşmıştı. Bu durum örgünün biçimsizliğini izah edebilirdi. Ama saçın renginin koyulaşmasını açıklayamazdı. Sanki bir yığın parlak altın lekelenmeye başlamıştı. Susan halası saçlarına dokunduğu zaman suçlu suçlu irkildi. Neden?</p><p class="calibre9">Cordelia, "Saçların ıslak, Susan," dedi. "Gidip bir yerde yüzdün mü?"</p><p class="calibre9">"Hayır. Hookey'nin ahırının önünde durdum ve oradaki tulumbadan su alarak başımı ıslattım. Onun böyle şeylere itirazı yok. Kuyusu çok derin. Hava çok sıcak. Belki daha sonra sağanak başlar. Öyle olacağını umarım. Felicia'ya da orada su içirdim." Kız halasının gözlerinin içine saf saf bakıyordu. Ama Cordelia'ya bu gözlerde yine de bir şey varmış gibi geldi. Bunun ne olduğunu bilemiyordu. Susan'ın çok büyük ve önemli bir sırrı sakladığı fikri Cordelia'nın hemen aklına gelmedi. Ona sorsalardı yeğeninin bir doğumgünü hediyesi ya da bir sürpriz partiden daha önemli bir sırrı saklayamayacağını söylerdi... Bu tür sırları da ancak bir iki gün saklayabilirdi. Ama burada bir terslik vardı. Cordelia parmaklarını kızın binici gömleğine doğru indirdi.</p><p class="calibre9">"Ama bu kuru."</p><p class="calibre9">Susan, "Dikkatli davrandım," diyerek şaşkın şaşkın halasına baktı. 'Toz ıslak gömleğe çok kötü yapışıyor. Bunu bana sen öğrettin, hala."</p><p class="calibre9">"Ama saçlarına dokunduğum zaman irkildin."</p><p class="calibre9">Susan, "Evet," dedi. "Gerçekten öyle. O uğursuz cadı da bana öyle dokundu. Ve o zamandan beri bana böyle dokunulması hoşuma gitmiyor. Şimdi bu erzakı götürebilir miyim? Atımı kızgın güneşten kurtarmam gerekiyor."</p><p class="calibre9">"Küstahlık etme, Susan." Ama nedense Susan'ın sesindeki öfke garip bir biçimde Cordelia'nın rahatlamasına neden olmuştu. Susan'ın değişmiş olduğu şüphesi hafiflemeye başladı. Onda bir tuhaflık olduğu düşüncesi.</p><p class="calibre9">"O halde sen de canımı sıkma."</p><p class="calibre9">"Susan! Hemen benden özür dile!"</p><p class="calibre9">Kız derin bir soluk aldı. Bir an nefesini tuttu, sonra da verdi. "Evet, hala. Özür diliyorum. Ama hava çok sıcak."</p><p class="calibre9">"Evet. Bu kutudakileri kilere koy. Teşekkür ederim."</p><p class="calibre9">Susan kucağında kutuyla eve doğru gitti. Kız, birlikte yürümelerine imkân olmayacak kadar uzaklaştığı zaman Cordelia da onu izledi.</p><p class="calibre9">Herhalde biraz budalaca davranıyordu. Galiba Eldred'le flört etme neden olmuştu buna. Ama kız tehlikeli bir çağdaydı. Ve çok şey Susan'ın önlerindeki yedi hafta doğru dürüst davranmasına bağlıydı. Ondan sonra kız Thorin'in sorunu olacaktı. Ama o güne kadar Cordelia'nın sorunuydu. Cordelia yeğeninin sonunda verdiği söze sadık kalacağından emindi. Ama Hasat Bayramı'na kadar onu yakın bir göz hapsine almak iyi olacaktı. Bir kızın dürüstlüğü konusunda tetikte olmak daha iyiydi.</p><p class="calibre9"><span class="italic">KANSAS,</span></p><p class="calibre9"><span class="italic">BİR YERDE,</span></p><p class="calibre9"><span class="italic">BİR ZAMANDA</span></p><p class="calibre5" style="margin:0pt; border:0pt; height:1em"> </p><p class="calibre9">Eddie kımıldandı. İncecik etraflarında hâlâ aksi bir kaynana gibi sızlanıyordu. Yukarlarında yıldızlar yeni umutlar gibi ışıldıyorlardı... Ya da kötü niyetler gibi. Genç adam Susannah'ya baktı. Kadın sakat bacaklarını altına almış oturuyordu. Eddie sonra Jake'e bir göz attı. Çocuk bir burito yiyordu. Genç adam en son Oy'a döndü. Hayvan burnunu Jake'in ayak bileğine dayamış ona sakin bir sevgiyle bakıyordu.</p><p class="calibre9">Ateş sönükleşmişti ama hâlâ yanıyordu. Batıdaki İblis Ayı için de aynı şey söylenebilirdi.</p><p class="calibre9">"Roland." Eddie'nin sesi kendi kulaklarına bile gıcırtılı gibi geldi. Sanki yaşlı birinin sesiydi bu.</p><p class="calibre9">Su içmek için duraklamış olan silahşor kaşlarını kaldırarak genç adama baktı.</p><p class="calibre9">"Bu hikâyenin bütün ayrıntılarını nereden biliyorsun?"</p><p class="calibre9">Bu soru Roland'ı eğlendirmiş gibiydi. "Öğrenmek istediğinin aslında bu olduğunu sanmıyorum, Eddie."</p><p class="calibre9">Roland bu bakımdan haklıydı. Bu yaşlı, uzun boylu, çirkin adam haklı çıkmayı âdet edinmişti zaten. Eddie'ye göre silahşorun en sinir bozucu özelliklerinden biri de buydu. "Pekâlâ. Ne kadar zamandır konuşuyorsun? Asıl öğrenmek istediğim bu!"</p><p class="calibre9">"Rahatsız mı oldun? Gidip yatmak ister misin?"</p><p class="calibre9">Eddie, benimle alay ediyor, diye düşündü... ama bu düşünce da ha aklına gelirken bunun doğru olmadığını anladı. Hayır, rahatsız olmamıştı. Roland onlara Rhea ve cam küreyi anlatmaya başladığında beri bağdaş kurmuş oturuyordu ama eklemleri tutulmamıştı. Tuvalete gitme ihtiyacını da duymuyordu. Acıkmış da değildi. Jake geri kalan tek burrito'yu yiyordu. Zaten acıkmış, uykusu gelmiş ya da her tarafı tutulmuş olması için ne sebep vardı? Hâlâ ateş yanarken, ay da henüz batmamışken?</p><p class="calibre9">Eğlendiği anlaşılan Roland'ın gözlerine baktı ve silahşorun kafasından geçenleri okuduğunu anladı.</p><p class="calibre9">"Hayır. Gidip yatmak istemiyorum, istemediğimi sen de biliyorsun. Ama Roland... uzun süreden beri konuşuyorsun." Eddie susarak başını eğdi ve ellerine baktı. Sonra kafasını tekrar kaldırdı. Endişeyle gülümsüyordu. "Hatta, 'Günlerden beri,' diyebilirdim."</p><p class="calibre9">"Ama zaman burada farklı. Bunu sana söyledim. Şimdi bunu kendin de anlıyorsun. Son zamanlarda geceler hep aynı uzunlukta değil. Günler de öyle... Ama insan zamanı geceleri daha iyi farkediyor. Öyle değil mi? Evet, öyle."</p><p class="calibre9">"Zamanı 'incecik' mi uzatıyor?" Eddie bu adı söylerken yine o acayip ürkütücü sesi duydu. Titreşen bir madenin sesine benziyordu. Ya da dünyanın en büyük sivrisineğinin vızıltısına.</p><p class="calibre9">"Onun da etkisi olabilir. Ama benim dünyamda durum böyle."</p><p class="calibre9">Susannah bataklık kumuna benzeyen tatlı bir rüyadan yarı uyanan biri gibi kımıldandı. Eddie'ye hem soğuk, hem de sabırsız bir tavırla baktı. "Bırak da adam konuşsun, Eddie."</p><p class="calibre9">Jake, "Evet," dedi. "Bırak da adam konuşsun."</p><p class="calibre9">Oy da burnunu çocuğun bileğinden kaldırmadan mırıldandı. "Dam. Sun."</p><p class="calibre9">Eddie, "Pekâlâ," dedi. "Bir sorun yok."</p><p class="calibre9">Roland bakışlarını onların üzerinde dolaştırdı. "Bundan emin misiniz? Gerisi..." Sözlerini tamamlamayı başaramadı. Eddie silahşorun korktuğunu anladı.</p><p class="calibre9">Roland'a usulca, "Devam et," dedi. "Gerisi nasılsa öyle olsun." Etrafına bakındı. Kansas. Onlar Kansas'talardı. Bir yerde, bir zamanda.</p><p class="calibre9">Ama genç adama Mejis ve görmediği o insanlar onlara çok yakınmış gibi geliyordu. Cordelia ve Jonas ve Brian Hookey ve Sheemie ve Koruyucu Pettie ve Cuthbert Allgood. Roland'ın kayıp Susan'ı iyice yaklaştı artık. Çünkü gerçek burada adamakıllı incelmişti. Eski bir kot pantolonun arkasının incelmesi gibi. Ve karanlık Roland istediği kadar sürecekti. Eddie silahşorun karanlığı farkettiğini sanmıyordu. Neden farkedecekti? Eddie, Roland'ın kafasının içi uzun bir süreden beri çok Karanlık bir gece gibi, diye düşündü. ...ve şafağın sökmesine de uzun bir süre var.</p><p class="calibre9">Eddie uzanıp silahşorun o nasırlı ellerinden birine dokundu. Bir katilin eliydi bu. Genç adam bu eli şefkatle ve sevgiyle bir an tuttu.</p><p class="calibre9">"Devam et, Roland. Hikâyeni anlat."</p><p class="calibre9">Susannah dalgın dalgın, "Sonuna kadar," diye mırıldandı. "Damarı kes." Ayışığı gözlerine doluyordu.</p><p class="calibre9">Jake, "Sonuna kadar anlat," dedi.</p><p class="calibre9">Oy fısıldadı. "Anlat."</p><p class="calibre9">Roland, Eddie'nin elini bir an tuttuktan sonra bıraktı. Hemen konuşmaya başlamadan gözlerini sönmeye yüz tutan ateşe dikti. Eddie onun bir yolunu bulmaya çalıştığını sezdi. Arka arkaya kapıları yokluyordu. Sonunda açabileceği bir kapı buldu. Ve arkasında gördüğü şey gülümsemesine ve başını kaldırarak Eddie'ye bakmasına neden oldu.</p><p class="calibre9">Roland, "Gerçek aşk iç sıkıcı bir şey," dedi.</p><p class="calibre9">"Ne dedin?"</p><p class="calibre9">Silahşor, "Gerçek aşk iç sıkıcı bir şey," diye tekrarladı. "Bağımlılık yaratan herhangi güçlü bir uyuşturucu gibi. Ve bütün güçlü uyuşturucular gibi de..."</p><p class="calibre5" style="margin:0pt; border:0pt; height:1em"> </p><p class="calibre5" style="margin:0pt; border:0pt; height:1em"> </p><div class="mbppagebreak" id="calibre_pb_23"></div>
</body></html>
