<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre14"><span class="calibre15"><br /></span></p>

  <p class="calibre14"><span class="calibre15">Evrendeki en büyük tehlike, kehanetsel bir zemine dayanarak devlet yönetmektir. Biz, kendimizi, bu oyunu oynamak için yeterince akıllı ve cesur bulmuyoruz. Daha önemsiz meselelerin düzenlenmesi için koyduğumuz, burada ayrıntıları verilen kaideler, devlet yönetmenin eşiğine yaklaşmaya cesaret ettiğimiz en son noktadır. Amaçlarımız için, bir tanımlamayı, Bene Gesserit'ten ödünç aldık: çeşitli dünyaları; gen havuzları, öğreti ve öğretmen kaynağı ve olanaklar kaynağı olarak düşünüyoruz. Hedefimiz yönetmek değil, bu gen havuzlarından yar arlanmak, öğrenmek: ve kendimizi sömürge ve hükümet tarafından empoze edilen tüm sınırlamalardan kurtarmaktır.</span></p>

  <p class="calibre17"><span class="calibre15">-</span> Devlet Yönetimi Aracı Olarak Orji Dümencinin Rehberi’nin Üçüncü Bölümü</p>

  <p class="calibre14"><br class="calibre1" /></p>

  <p class="calibre14">“Burası babanızın öldüğü yer mi?” diye sordu Edric, Paul’ün kabul salonunun duvarını süsleyen kabartmalı haritalardan birinin üstündeki mücevherle işaretlenmiş noktaya, tankından bir işaret ışını göndererek.</p>

  <p class="calibre14">“O, babamın kafatasının bulunduğu mezar,” dedi Paul. “Babam, aşağıdaki çanakta, bir Harkonnen firkateyninde tutsak olarak öldü.”</p>

  <p class="calibre14">“Aa, evet hikayeyi şimdi hatırladım,” dedi Edric. “Can düşmanı yaşlı Baron Harkonnen’i öldürmekle ilgili bir şeydi.” Bu oda gibi küçük ve kapalı mekanların onda yarattığı dehşeti çok fazla belli etmemiş olduğunu uman Edric, turuncu gazın içinde yuvarlandı, bakışlarını gri ve siyah çizgili uzun bir divanda tek başına oturmakta olan Paul’e yöneltti.</p>

  <p class="calibre14">“Baron’u kız kardeşim öldürdü,” dedi Paul, soğuk bir ses ve tavırla, “Arrakeen muharebesinden hemen önce.”</p>

  <p class="calibre14">Ve Lonca’nın bu insansı balığının, neden şimdi burada bu eski yaraları deştiğini merak etti.</p>

  <p class="calibre14">Dümenci, sinirsel enerjilerini frenlemeye çabalıyor ama bunu başaramıyor gibiydi. İlk görüşmelerindeki o mecalsiz balıksı hareketlerden eser yoktu. Edric’in küçücük gözleri fıldır fıldır dönüyor, araştırıyor ve ölçüp biçiyordu. Buraya gelirken ona eşlik eden tek görevli, Paul’ün solundaki uzun duvar boyunca sıralanan ev muhafızlarının yanında, onlardan biraz uzakta duruyordu. Görevli Paul’ü endişelendirmişti... -hantal, boynu kalın, yüzü duygusuz ve dalgın. Adam salona, Edric’in tankını destekleyici alanının üzerinde dürterek, elleri belinde, bir katil gibi yürüyerek girmişti.</p>

  <p class="calibre14"><span class="calibre15">Scytale,</span> diye seslenmişti Edric ona. <span class="calibre15">Scytale, bir yaver.</span> Yaverin dış görünüşünden salaklık akıyordu ama gözleri onu ele veriyordu. Gözler her gördükleri şeye gülüyorlardı.</p>

  <p class="calibre14">“Odalığınız, Sima Dansçıları’nın gösterisinden hoşlanmış görünüyordu,” dedi Edric. “Bu küçük eğlenceyi düzenlemek bana zevk verdi. Beni, özellikle, kendi yüz hatlarının bütün kumpanya tarafından aynı anda kopya edildiğini görünce verdiği tepki eğlendirdi.”</p>

  <p class="calibre14">“Lonca üyelerinin hediye vermelerine karşı bir uyarı yok mu?” diye sordu Paul.</p>

  <p class="calibre14">Ve dışarıda, Büyük Salon’da yapılmış olan gösteriyi düşündü. Dansçılar, Dune Tarot’u kılığında, yerini ateş anaforuna ve antik kehanet motiflerine bırakan, görünüşte rastgele desenler içinde kendilerini savurarak girmişlerdi salona. Ardından sıra yöneticilere gelmişti... bir krallar ve imparatorlar geçidi, yüzler madeni paraların üstündeki yüzler gibiydi; hatları muntazam ve sert ama ilginç bir şekilde akışkan. Ve espriler: Paul’ün yüzüyle vücudunun bir kopyası; Salon’un zemininde kopya edilen Chani; hatta Stilgar, diğerleri gülerken homurdanan ve titreyen Stilgar.</p>

  <p class="calibre14">“Ama bizim hediyelerimizin amacı nezakettir,” diye karşı çıktı Edric.</p>

  <p class="calibre14">“Ne kadar nazik olabilirsiniz ki?” diye sordu Paul. “Bize verdiğiniz gûla, bizi yok etmek için tasarlandığına inanıyor.”</p>

  <p class="calibre14">“Sizi yok etmek mi, Efendimiz?” diye sordu Edric, bütün kibarlığıyla. “Bir tanrı yok edilebilir mi?”</p>

  <p class="calibre14">Bu son sözler sırasında içeriye giren Stilgar durdu ve muhafızlara ters ters baktı. Muhafızların Paul’e olan uzaklığı, onun istediğinden çok daha fazlaydı. Kızgınlık içinde yaklaşmalarını işaret etti.</p>

  <p class="calibre14">“Her şey yolunda, Stil,” dedi Paul, bir elini kaldırarak. “Yalnızca dostça bir tartışma. Elçi’nin tankını divanımın yanına getirsene.”</p>

  <p class="calibre14">Emri değerlendiren Stilgar, böylece Dümenci’nin tankının Paul’le hantal yaverin arasına gireceğini anladı, Paul’e çok daha yakın ama...</p>

  <p class="calibre14">“Her şey yolunda, Stil,” diye tekrarladı Paul; ve emri zorunlu kılan özel el işaretini yaptı.</p>

  <p class="calibre14">Belirgin bir gönülsüzlükle hareket eden Stilgar, tankı Paul’ün yakınına itti. Konteynere dokunmaktan da, onun çevresindeki yoğun melanj kokusundan da hoşlanmamıştı. Tankın köşesinde, Dümencinin konuştuğu dönen aygıtın altında durdu.</p>

  <p class="calibre14">“Bir tanrıyı öldürmek,” dedi Paul. “Bu çok ilginç. Ama benim bir tanrı olduğumu kim söyledi?”</p>

  <p class="calibre14">“Size tapanlar,” dedi Edric, anlamlı bir şekilde Stilgar’a bakarak.</p>

  <p class="calibre14">“Böyle olduğuna mı inanıyorsun?” diye sordu Paul.</p>

  <p class="calibre14">“Benim neye inandığım önemli değil, Efendimiz,” dedi Edric. “Ancak birçok gözlemciye göre, kendinizi bir tanrı haline getirmek için komplo kuruyorsunuz. Ve herhangi bir ölümlü, bunu... başına bir şey gelmeden yapabilir mi diye bir soru ortaya atılabilir.”</p>

  <p class="calibre14">Paul, Lonca üyesini inceledi. İtici bir yaratıktı ama algısı açıktı. Bu, Paul’ün kendisine defalarca sormuş olduğu bir soruydu. Ama tanrılığı kabul etmekten daha kötü olasılıklar olduğunu bilmesine yetecek kadar çeşitli Zaman Hattı görmüştü. Çok daha kötü. Ancak bunlar, bir Dümenci’nin inceleyeceği normal yollar değildi. İlginç. Bu soru neden sorulmuştu? Böyle bir küstahlıkla ne kazanmayı umabilirdi? Paul’ün düşünceleri durmuyordu; klik (bu hamlenin arkasında Tleilax birliği olacaktı)... klik (Cihat’ın son Sembou zaferi Edric’in hareketine bağlanacaktı)... klik (çeşitli Bene Gesserit amentüleri kendilerini burada gösteriyordu) klik...</p>

  <p class="calibre14">Binlerce bilgi parçacığı içeren bir süreç Paul’ün bilişimsel bilincinde titreşerek dökülmeye başladı. Muhtemelen üç saniye sürmüştü.</p>

  <p class="calibre14">“Bir Dümenci önsezinin kurallarını sorgular mı?” diye sordu Paul, Edric’i can evinden vurarak.</p>

  <p class="calibre14">Dümenci bozuldu; ama çabuk toparlandı ve uzun bir özdeyişi andıran bir yanıt buldu: “Hiçbir zeki insan önsezi gerçeğini sorgulamaz, Efendimiz. Kehanet görüntüsü, insanlar tarafından en antik zamanlardan beri bilinmektedir. Hiç şüphelenmediğimiz bir anda bizi şaşırtır. İyi ki evrenimizde başka güçler de var.”</p>

  <p class="calibre14">“Önseziden daha büyük güçler mi var?” diye sorarak onu sıkıştırdı Paul.</p>

  <p class="calibre14">“Eğer önsezi tek başına var olsaydı; ve her şeyi o yapsaydı, kendi kendini yok ederdi, Efendimiz. Önseziden başka hiçbir şey olmasaydı ne olurdu? Önsezi, kendi yozlaştırıcı faaliyetlerinden başka nereye uygulanabilirdi?”</p>

  <p class="calibre14">“Her zaman insan faktörü vardır,” diye onayladı Paul.</p>

  <p class="calibre14">“Olsa olsa şüpheli bir şey,” dedi Edric, “o da hallüsinasyonlarla karıştırılmadığı sürece.”</p>

  <p class="calibre14">“Yani gördüklerim hallüsinasyondan başka bir şey değil mi?” diye sordu Paul sesinde sahte bir üzüntüyle. “Yoksa bana tapanların hallüsinasyon gördüğünü mü ima ediyorsun?”</p>

  <p class="calibre14">Artan gerilimi hisseden Stilgar, Paul’e bir adım yaklaştı, bütün dikkatini tankın içinde geriye kaykılan Lonca üyesine verdi.</p>

  <p class="calibre14">“Sözlerimi çarpıtıyorsunuz, Efendimiz,” diye karşı çıktı Edric. Bu sözlerde garip bir şiddet gizliydi.</p>

  <p class="calibre14"><span class="calibre15">Burada şiddet ha?</span> diye düşündü Paul. <span class="calibre15">Cesaret edemezler! Tabii</span> (muhafızlarına şöyle bir baktı) <span class="calibre15">beni koruyan güçler beni tahttan indirmek için kullanılmıyorlarsa.</span></p>

  <p class="calibre14">“Ama beni, kendimi bir tanrı haline getirmek için komplo kurmakla suçluyorsun,” dedi Paul, sesini, yalnızca Edric ve Stilgar’ın duyabileceği gibi ayarlayarak. “Komplo kurmak, ha?”</p>

  <p class="calibre14">“Belki de yanlış sözcük kullandım, Efendim,” dedi Edric.</p>

  <p class="calibre14">“Ama anlamlı,” dedi Paul. “Benden en kötüsünü beklediğini anlatıyor.”</p>

  <p class="calibre14">Edric boynunu kıvırarak uzattı, Stilgar’a yan gözle endişeli bir bakış fırlattı. “İnsanlar zengin ve güçlülerden daima en kötüsünü beklerler, Efendimiz. Bir aristokratın şu şekilde tanımlanabileceğini söylerler: o yalnızca kendisini popüler kılacak düşkünlüklerini açığa vurur.”</p>

  <p class="calibre14">Stilgar’ın yüzünden bir seğirme geçti.</p>

  <p class="calibre14">Paul bu hareketi gördü, Stilgar’ın kafasında fısıldayan düşünceleri ve kızgınlıkları hissetti. Bu Lonca üyesi, Muad’Dib’le bu şekilde konuşmaya nasıl cüret edebiliyordu?</p>

  <p class="calibre14">“Şaka yapmıyorsunuz, elbette,” dedi Paul.</p>

  <p class="calibre14">“Şaka yapmak mı, Efendimiz?”</p>

  <p class="calibre14">Paul ağzının kuruduğunu fark etti. Bu odada çok fazla insan olduğunu, aldığı nefesin birçok ciğerden geçmiş olduğunu hissetti. Edric’in tankından kaynaklanan melanj kokusunun izi tehlike arz ediyordu.</p>

  <p class="calibre14">“Böyle bir komploda suç ortaklarım kimler olabilir?” diye sordu Paul hemen ardından. “Kizaralar olduğunu mu düşünüyorsun?”</p>

  <p class="calibre14">Omuz silken Edric’in başının etrafındaki turuncu gaz karıştı. Stilgar’la artık ilgilenmiyor gibiydi; ancak Fremen ona dik dik bakmayı sürdürüyordu.</p>

  <p class="calibre14">“Papazlık mertebesindeki misyonerlerimin, <span class="calibre15">hepsinin,</span> gerçek dışı vaazlar verdiğini mi söylüyorsun?” diye üsteledi Paul.</p>

  <p class="calibre14">“Bu bir çıkarcılık ve içtenlik meselesi olabilir,” dedi Edric.</p>

  <p class="calibre14">Stilgar elini cüppesinin altındaki hançer-i figana attı.</p>

  <p class="calibre14">Paul başını iki yana sallayarak şöyle dedi: “Yani beni içten olmamakla suçluyorsun.”</p>

  <p class="calibre14">“Doğru sözcüğün <span class="calibre15">suçlama</span> olduğundan emin değilim, Efendimiz.”</p>

  <p class="calibre14"><span class="calibre15">Şu yaratığın küstahlığına bak!</span> diye düşündü Paul. Ve şöyle dedi: “Suçlama ya da değil, sen piskoposlarımın ve benim güce susamış haydutlardan farkımız olmadığını söylüyorsun.”</p>

  <p class="calibre14">“Güce susamış mı, Efendimiz?” Edric tekrar Stilgar’a baktı. “Güç, çok fazlasını elinde tutanı izole etme eğilimi gösterir. Önünde sonunda, gerçeklikle olan bağlantılarını kaybederler... ve devrilirler.</p>

  <p class="calibre14">“Efendim,” diye homurdandı Stilgar, “bundan çok daha azı için idam ettirdiğiniz insanlar oldu!”</p>

  <p class="calibre14">“İnsanlar oldu, evet,” diye onayladı Paul. “Ama bu bir Lonca Elçisi.”</p>

  <p class="calibre14">“Sizi melun bir sahtekar olmakla suçluyor!” dedi Stilgar.</p>

  <p class="calibre14">“Düşünce tarzı ilgimi çekiyor, Stil,” dedi Paul, “öfkeni frenle ve tetikte ol.”</p>

  <p class="calibre14">“Muad’Dib nasıl emrederse.”</p>

  <p class="calibre14">“Söyle, Dümenci,” dedi Paul, “her bir misyoneri gözlemek ve her bir Kizara manastırı ve tapınağındaki en ince ayrıntıları incelemek için araç olmaksızın, bu kadar dev zaman ve mekan mesafelerinde bu kuramsal sahtekarlığı nasıl başarabildik?”</p>

  <p class="calibre14">“Sizin için zaman nedir ki?” diye sordu Edric.</p>

  <p class="calibre14">Stilgar belirgin bir şaşkınlık içinde kaşlarını çattı ve şöyle düşündü: <span class="calibre15">Muad’Dib sık sık zamanın peçelerinin ardını gördüğünü söylerdi. Lonca üyesinin kastettiği neydi?</span></p>

  <p class="calibre14">“Böyle bir sahtekarlığın yapısında boşluklar ortaya çıkmaya başlamaz mıydı?” diye sordu Paul. “Bariz anlaşmazlıklar, hizipler... şüpheler, itiraflar... Sahtekarlık, hiç şüphesiz bunların hepsini birden bastıramazdı.”</p>

  <p class="calibre14">“Dinin ve çıkarcılığın saklayamadığını, hükümetler saklayabilir,” dedi Edric.</p>

  <p class="calibre14">“Hoşgörümün sınırlarını mı sınıyorsun?” diye sordu Paul.</p>

  <p class="calibre14">“İddialarımın hiçbir değeri yok mu?” diye karşılık verdi Edric.</p>

  <p class="calibre14"><span class="calibre15">Acaba onu öldürmemizi mi istiyor?</span> diye düşündü Paul. <span class="calibre15">Edric kendisini kurban olarak mı sunuyor?</span></p>

  <p class="calibre14">“Alaycı bakış açısını tercih ederim,” dedi Paul, onu sınayarak. “Belli ki sen devlet yönetme sanatının bütün aldatıcı numaralan, çift anlamlar ve etkili sözler konusunda eğitilmişsin. Senin için din bir silahtan başka bir şey değil ve bu yolla benim zırhımı sınıyorsun.”</p>

  <p class="calibre14">“Alaycı bakış açısı,” dedi Edric, bir gülümseme dudaklarını gererken. “Dinler söz konusu olduğunda, yöneticilerin alaycılığı dillere düşmüştür. Din de bir silahtır. Din, hükümet haline geldiğinde nasıl bir silah olur?”</p>

  <p class="calibre14">Paul içten içe yatıştığını, derin bir ihtiyat duygusunun onu sardığını hissetti. Edric kiminle konuşuyordu? Etkileyici gücü yüksek, lanet olası zekice sözler... o rahat nükteli imalar, paylaşılan sırların dile getirilmeyen havası: tavırları, onun ve Paul’ün iki sofistike olduğunu; daha geniş bir evrenin, sıradan halka bahşedilmeyen şeyleri anlayan insanları olduğunu söylüyordu. Paul bütün bu güzel konuşmaların ana hedefinin kendisi olmadığını fark edince çok şaşırdı. Sarayın başındaki bu bela, diğerlerine hitaben konuşuyordu; Stilgar’a, hane muhafızlarına... hatta belki de hantal yavere hitap ediyordu.</p>

  <p class="calibre14">“Dinsel <span class="calibre15">yetke</span> bana zorla verildi,” dedi Paul. “Ben onun peşinde koşmadım.” Ve şöyle düşündü: <span class="calibre15">Hadi bakalım! Varsın bu insan-balık aramızdaki söz düellosundan zaferle çıktığını düşünsün!</span></p>

  <p class="calibre14">“O halde neden onu reddetmediniz, Efendimiz?” diye sordu Edric.</p>

  <p class="calibre14">“Kız kardeşim Alia nedeniyle,” dedi Paul, Edric’i dikkatle inceleyerek. “O bir tanrıça. Alia söz konusu olduğunda, ihtiyatlı olmanı tavsiye ederim yoksa bir bakışıyla seni öldürebilir.”</p>

  <p class="calibre14">Edric’in dudaklarında şekillenmeye başlayan şeytanca gülümseme, yerini şaşkın bir bakışa bıraktı.</p>

  <p class="calibre14">“Çok ciddiyim,” diyen Paul, bu şaşkınlığın yayılmasını izledi, Stilgar’ın başıyla onayladığını gördü.</p>

  <p class="calibre14">Edric soğuk bir sesle şöyle dedi: “Size olan güvenimi zedelediniz, Efendimiz. Ve şüphesiz ki amacınız buydu.”</p>

  <p class="calibre14">“Amacımı bildiğinden bu kadar emin olma,” dedi Paul ve Stilgar’a görüşmenin bittiğini işaret etti.</p>

  <p class="calibre14">Stilgar’ın, Edric’in katledilip katledilmeyeceğim soran işaretini olumsuz bir el hareketiyle yanıtlayan Paul, Stilgar meseleyi kendi başına halletmesin diye bunu bir emirle güçlendirdi.</p>

  <p class="calibre14">Edric’in yaveri Scytale, tankın arka köşesine geçerek onu kapıya doğru itti. Paul’ün karşısına geldiğinde durdu, o gülen bakışlarını Paul’e çevirdi ve şöyle dedi: “Efendim, konuşmama izin verirler mi?”</p>

  <p class="calibre14">“Evet, ne var?” diye sordu Paul, bu adamdan kaynaklanan olası tehdite karşılık Stilgar’ın nasıl yaklaştığını fark etti.</p>

  <p class="calibre14">“Bazıları şöyle diyor,” dedi Scytale, “halkın, İmparatorluk liderliğine sadık kalmasının nedeni, uzayın sonsuz olmasıdır. Birleştirici bir sembol olmazsa kendilerini yalnız hissederler. İmparator, yalnız bir halk için belirli bir mevkidir. Ona dönüp şöyle diyebilirler: ‘Bakın, işte O orada. O bizi bir kılıyor.’ Belki din ide aynı amaca hizmet ediyordur, Efendim.”</p>

  <p class="calibre14">Scytale sevimli bir şekilde başıyla selam verdikten sonra, Edric’in tankını bir kez daha itti. Salondan çıktılar, tankının içinde pelte gibi yatmakta olan Edric’in gözleri kapalıydı. Dümenci, yorgunluktan bitmiş, tüm sinirsel enerjisi tükenmiş gibi görünüyordu.</p>

  <p class="calibre14">Paul, ayaklarını sürüyerek yürüyen Scytale’ın arkasından bakarken, adamın söylediklerini geçiriyordu aklından. Bu Scytale’in garip bir tip olduğunu düşündü. Konuşurken sanki birçok kişiymiş gibi bir his yayıyordu... sanki tüm genetik mirası teninde sergileniyordu.</p>

  <p class="calibre14">“Çok garip,” dedi Stilgar, herhangi birine hitap etmeksizin.</p>

  <p class="calibre14">Bir muhafız, Edric’le korumasının ardından kapıyı kaparken; Paul divandan kalktı.</p>

  <p class="calibre14">“Garip,” diye tekrarladı Stilgar. Şakağında bir damar attı.</p>

  <p class="calibre14">Paul salonun ışıklarını kıstı, Kale’sinin girintili çıkıntılı sarp kayalıklarına bakan pencerelerden birine doğru ilerledi. Aşağıda, uzaklarda ışıklar parıldıyordu... cüce hareketler. Alia’nın Tapınağı’nın, kum taşıyan bir rüzgarın beklenmedik bir şekilde yön değiştirmesiyle zarar görmüş olan cephesini tamir etmek için, bir işçi ekibi, oraya dev plaskarışım bloklar getiriyordu.</p>

  <p class="calibre14">“Usul, o yaratığı bu salonlara getirmek aptalca bir şeydi,” dedi Stilgar.</p>

  <p class="calibre14"><span class="calibre15">Usul,</span> diye düşündü Paul. <span class="calibre15">Siyeç adım. Stilgar, bir zamanlar bana hükmettiğini, beni çölden kurtardığını hatırlatıyor bana.</span></p>

  <p class="calibre14">“Neden yaptın bunu?” diye sordu Paul’ün hemen arkasında duran Stilgar.</p>

  <p class="calibre14">“Veri,” dedi Paul. “Daha çok veriye ihtiyacım var.”</p>

  <p class="calibre14">“Bu tehdidi <span class="calibre15">yalnızca</span> bir mentat olarak karşılamaya çalışmak tehlikeli değil mi?”</p>

  <p class="calibre14"><span class="calibre15">Bunu iyi kavradı,</span> diye düşündü Paul.</p>

  <p class="calibre14">Mentat hesaplaması sınırlı kalıyordu. Herhangi bir dilin sınırları içinde sınırsız bir şey söylenemezdi. Ancak mentat yeteneklerinin işe yaradığı yerler vardı. İddiasını çürütmesi için Stilgar’a meydan okuyarak zaten çok şey söylemişti.</p>

  <p class="calibre14">“Her zaman bir şeyler dışarıda kalır,” dedi Stilgar. “Bazı şeylerin dışarıda <span class="calibre15">tutulması</span> gerekir.”</p>

  <p class="calibre14">“Ya da içeride,” dedi Paul. Ve bir an için kendisinin bir kahin/mentat toplamı olduğunu kabul etti. Dışarıda, evet. Ve içeride: gerçek korku burada yatıyordu. Kendisini kendisinden nasıl koruyabilirdi? Onu, kendi kendini yok etme noktasına getirmeye çalıştıkları kesindi; ama bu, daha da korkunç olasılıklar tarafından kuşatılmış bir durumdu.</p>

  <p class="calibre14">Düşünceleri, aceleci ayak sesleriyle bölündü. Kizara Korba’nın silüeti, koridorların parlak ışığının vurduğu eşikten, dalga dalga içeriye yayıldı. İçeriye, sanki görünmeyen bir güç tarafından fırlatılmış gibi girdi ve salonun karanlığıyla karşılaşınca aniden durdu. Elleri şiga teli bobinleriyle doluydu. Koridordan gelen ışıkta parıldıyorlardı; bir muhafızın eli, görüş alanına girip kapıyı kapatınca sönen, küçük, yuvarlak, garip mücevherler.</p>

  <p class="calibre14">“Siz misiniz, Efendim?” diye sordu Korba gölgelere doğru bakarak.</p>

  <p class="calibre14">“Ne oldu?” diye sordu Stilgar.</p>

  <p class="calibre14">“Stilgar?”</p>

  <p class="calibre14">“İkimiz de buradayız. Ne oldu?”</p>

  <p class="calibre14">“Lonca üyesi için verilen resepsiyon beni endişelendirdi.”</p>

  <p class="calibre14">“Endişelendirdi mi?” diye sordu Paul.</p>

  <p class="calibre14">“İnsanlar, düşmanlarımızı onurlandırdığınızı söylüyorlar, Efendim.”</p>

  <p class="calibre14">“Hepsi bu mu?” dedi Paul. “Bunlar getirmeni istediğim bobinler mi?” Korba’nın ellerindeki şiga teli toplarını gösterdi.</p>

  <p class="calibre14">“Bobinler... ha! Evet, Efendim. Tarihler. Burada mı izleyeceksiniz?”</p>

  <p class="calibre14">“Ben zaten izlemiştim. Onları Stilgar için istedim.”</p>

  <p class="calibre14">“Benim için mi?” diye sordu Stilgar. Paul’ün yaptığını bir kapris olarak yorumlayarak kızmaya başladığını hissetti. Tarihler! Stilgar bir süre önce Zabulon fethinin lojistik hesaplamalarını Paul'le tartışmak istemişti. Lonca Elçisi’nin gelmesi araya girmişti. Ve şimdi... elinde tarihlerle Korba!</p>

  <p class="calibre14">“Tarih bilgin nasıldır?” Paul, arkasında duran gölgeler içindeki silüeti incelerken sesli olarak düşünmüştü.</p>

  <p class="calibre14">“Halkımızın göçler sırasında ayak bastığı her dünyanın adını sayabilirim, Efendim. İmparatorluk’un sınırlarının...”</p>

  <p class="calibre14">“Arz’ın Altın Çağı’nı hiç inceledin mi?”</p>

  <p class="calibre14">“Arz mı? Altın Çağ mı?” Stilgar sinirlenmiş ve şaşırmıştı. Paul neden zamanın başlangıcına ait efsaneleri tartışmak istiyordu? Stilgar’ın kafası hala Zabulon verileriyle tıka basa doluydu... kurmay mentatlardan gelen hesaplamalar: iki yüz beş saldırı firkateyniyle giden otuz lejyon, destek taburları, pasifleştirme kadroları, Kizara misyonerleri... yiyecek ihtiyaçları (sayıların hepsi akimdaydı) ve melanj... silahlar, üniformalar, madalyalar... ölülerin külleri için kupalar... uzmanların sayısı: propaganda hammaddelerini üretecek adamlar, katipler, muhasebeciler... casuslar... ve casusları gözleyen casuslar...</p>

  <p class="calibre14">“Sinyal eşleme bağlantısını da getirdim, Efendim,” diye araya girdi Korba. Paul'le Stilgar’ın arasında artan gerilimi algıladığı ve bunlardan rahatsız olduğu açıktı.</p>

  <p class="calibre14">Stilgar başını iki yana salladı. <span class="calibre15">Sinyal eşleyici mi?</span> Paul, neden onun, bir şiga teli projektöründe anımsatıcı titreşim sistemi kullanmasını istiyordu? Neden tarihlerde spesifik verileri tarayacaktı? Bu mentat işiydi! Stilgar, her zaman olduğu gibi yine, bir projektör ve bağlantılarını kullanma fikrine derin bir şüpheyle yaklaşmaktan kendini alamadı. Bu şey, her seferinde onun rahatsız edici algılara ve bunaltıcı veriler sağanağına dalmasına neden oluyordu. Zihni daha sonra bu verileri sıraya sokarken, onu, sahip olduğunu bilmediği bilgilerle şaşırtıyordu.</p>

  <p class="calibre14">“Efendimiz, ben Zabulon hesaplamalarını getirmiştim,” dedi Stilgar.</p>

  <p class="calibre14">“Kuruyasıca Zabulon hesaplamaları!” dedi Paul sertçe, ‘hiç kimse bundaki neme dokunacak kadar kendini alçaltmaz’ anlamına gelen Fremen küfrünü kullanarak.</p>

  <p class="calibre14">“Efendim!”</p>

  <p class="calibre14">“Stilgar,” dedi Paul, “senin, ancak uzun vadeli etkileri anlayarak elde edebileceğin bir denge duyusuna, acilen ihtiyacın var. Eski çağlar hakkında sahip olduğumuz o azıcık bilgiyi, Butleryanların bize bırakmış olduğu bir parçacık veriyi, Korba senin için getirdi. Cengiz Han’la başla.”</p>

  <p class="calibre14">“Cengiz...Han mı? Kim o, bir Sardokar mı, Efendim?”</p>

  <p class="calibre14">“Yo, bundan çok çok daha eski. Yaklaşık dört milyon kişiyi öldürmüş.”</p>

  <p class="calibre14">“Bu kadar çok adamı öldürmek için müthiş silahları olmalı, Efendimiz. Lazer ışınları belki ya da...”</p>

  <p class="calibre14">“Onları kendisi öldürmemiş, Stil. Benim öldürdüğüm gibi öldürmüş, lejyonlarını yollayarak. Geçerken dikkat etmeni istediğim bir İmparator daha var... Hitler denen biri. Altı milyondan fazla kişiyi de o öldürmüş. O günler için bayağı iyi.”</p>

  <p class="calibre14">“Lejyonlarıyla mı öldürmüş?” diye sordu Stilgar.</p>

  <p class="calibre14">“Evet.</p>

  <p class="calibre14">“Pek etkileyici sayılar değil, Efendim.”</p>

  <p class="calibre14">“Hayır, çok iyi, Stil.” Paul, Korba’nın ellerindeki bobinlere şöyle bir baktı. Korba sanki onları atıp kaçmak istiyormuş gibi duruyordu. “Sayılar: mütevazı bir tahminle altmış bir milyar kişiyi öldürdüm, doksan gezegeni sterilize ettim, beş yüz diğer gezegeni de tamamen yıldırdım. Kırk dinin takipçilerinin kökünü kazıdım ki bu dinler taa...</p>

  <p class="calibre14">“İnançsızlar!” diye karşı çıktı Korba. “Hepsi de inançsız!”</p>

  <p class="calibre14">“Hayır,” dedi Paul. “İnananlar.”</p>

  <p class="calibre14">“Hükümdarım şaka yapıyorlar,” dedi Korba sesi titreyerek. “Cihat on bin dünyayı aydınlığa...”</p>

  <p class="calibre14">“Hayır, karanlığa,” dedi Paul. “Muad’Dib’in Cihatı’nın etkisinden kurtulmak için yüz kuşak geçmesi gerekecek. Herhangi birinin bu sayıyı geçebileceğini tahayyül etmekte zorlanıyorum.” Gırtlağından gümbürtülü bir kahkaha yükseldi. “Muad’Dib’i eğlendiren nedir?” diye sordu Stilgar. “Eğlenmiyorum. Sadece, İmparator Hitler’in de benzer bir şey söylediğine dair ani bir görüntü geldi. Hiç şüphesiz söylemiştir.”</p>

  <p class="calibre14">“Hiçbir yönetici sizin güçlerinize sahip olmadı,” dedi Korba. “Kim size meydan okumaya kalkabilir? Lejyonlarınız bilinen evrene hükmediyor ve ayrıca tüm...”</p>

  <p class="calibre14">“Lejyonlar hükmediyor,” dedi Paul. “Acaba bunu biliyorlar mı?”</p>

  <p class="calibre14">“Lejyonlarınıza hükmeden sizsiniz, Efendimiz,” diye sözünü kesti Stilgar, ses tonundan, bu komuta zincirindeki kendi konumunu, tüm bu gücü yönlendirenin kendisi olduğunu aniden fark ettiği anlaşılıyordu.</p>

  <p class="calibre14">Stilgar’ın düşüncelerini, istediği yöne sokmuş olan Paul, tüm dikkatini Korba’ya yönelterek şöyle dedi: “Bobinleri şuraya, divanın üstüne koy.” Korba emre uyarken, Paul şunları söyledi: “Resepsiyon nasıl gidiyor, Korba? Kardeşim her şeyi kontrol altında tutuyor mu?”</p>

  <p class="calibre14">“Evet, Efendim.” Korba’nın ses tonu temkinliydi. “Chani de gözetleme deliğinden izliyor. Lonca’nın maiyetinde Sardokarlar olabileceğinden şüpheleniyor.”</p>

  <p class="calibre14">“Hiç şüphesiz yanılmıyordur,” dedi Paul. “Çakallar toplanmıştır.”</p>

  <p class="calibre14">“Bannerjee,” dedi Stilgar, Paul’ün Güvenlik ekibi şefinden bahsederek, “daha önce onlardan bazılarının, Kale’nin özel alanlarına sızmaya çalışabileceklerinden endişelenmişti.”</p>

  <p class="calibre14">“Böyle bir şey yaptılar mı?”</p>

  <p class="calibre14">“Henüz değil.”</p>

  <p class="calibre14">“Ama çiçek bahçelerinde bir karışıklık çıktı,” dedi Korba.</p>

  <p class="calibre14">“Ne tür bir karışıklık?” diye sordu Stilgar.</p>

  <p class="calibre14">Paul başıyla onayladı.</p>

  <p class="calibre14">“Yabancılar gelip gidiyor,” dedi Korba, “bitkileri eziyorlar, bazı şeyler fısıldıyorlar... bana bazı rahatsız edici sözler rapor edildi.”</p>

  <p class="calibre14">“Ne gibi?” diye sordu Paul.</p>

  <p class="calibre14">“ ‘Verdiğimiz vergiler bunlara mı harcanıyor?’ Bu soruyu bizzat Elçi’nin sorduğunu söylediler.”</p>

  <p class="calibre14">“Buna şaşırmadım,” dedi Paul. “Bahçede çok sayıda yabancı var mı?”</p>

  <p class="calibre14">“Düzinelerce, Efendim.”</p>

  <p class="calibre14">“Bannerjee, korunmasız kapılara seçilmiş birlikler yerleştirdi, Efendim.” dedi Stilgar. Konuşurken dönünce, salonun açık kalan tek ışığı yüzünün yarısını aydınlattı. Bu garip ışık, bu yüz, bütün bunlar, Paul’ün zihnindeki bir hafıza düğümüne dokundu: çölden kalan bir şeyler. Paul bunu tam olarak hatırlamakla uğraşmadı, dikkati Stilgar’ın zihinsel olarak nasıl geri çekildiğine yoğunlaştı. Fremen’in, neredeyse zihninden geçen her düşünceyi bir ayna gibi yansıtan gergin bir alnı vardı. Şu anda şüpheler içindeydi, İmparator’unun garip davranışları nedeniyle derin şüpheler içindeydi.</p>

  <p class="calibre14">“Bahçelere izinsiz girilmesi hoşuma gitmedi,” dedi Paul. “Konuklara nezaket göstermek gerekir ve bir elçiyi karşılamanın resmi gereklilikleri vardır; ama bu...”</p>

  <p class="calibre14">“Onların dışarı çıkarılmalarıyla ilgileneceğim,” dedi Korba. “Derhal.”</p>

  <p class="calibre14">“Bekle!” diye emretti Paul, tam Korba dönerken.</p>

  <p class="calibre14">O an oluşan ani sessizlik sırasında, Stilgar, Paul’ün yüzünü inceleyebileceği bir yere geçti hissettirmeden. Bunu ustaca yapmıştı. Paul bunun yapılış şeklini takdir etti, hiçbir küstahlık içermiyordu. Bu, Fremenlere özgü bir şeydi: başkasının mahremiyetine duyulan saygının etkilediği sinsilik, gerektiği için yapılan bir hareket.</p>

  <p class="calibre14">“Saat kaç?” diye sordu Paul.</p>

  <p class="calibre14">“Neredeyse gece yarısı, Efendimiz,” dedi Korba.</p>

  <p class="calibre14">“Korba, sanırım sen benim en iyi yaratımımsın,” dedi Paul.</p>

  <p class="calibre14">“Efendimiz!” Korba’nın sesinde kırgınlık vardı.</p>

  <p class="calibre14">“Benden korkuyor musun?”</p>

  <p class="calibre14">“Siz, siyeçimizde Usul olan Paul-Muad’Dib’siniz,” dedi Korba. “Benim adanmışlığımı...”</p>

  <p class="calibre14">“Hiç kendini bir mürit gibi hissettin mi?” diye sordu Paul.</p>

  <p class="calibre14">Korba’nın, bu sözleri yanlış anladığı belliydi; ama ses tonunu doğru yorumlamıştı. “İmparator’um benim temiz bir vicdanım olduğunu bilir.”</p>

  <p class="calibre14">“Şeyh-hulud bizi korusun,” diye mırıldandı Paul.</p>

  <p class="calibre14">Bu anın kuşkulu sessizliği, dış koridorda ıslık çalarak yürüyen birisinin sesiyle bölündü. Islık sesi, karşı kapıya geldiğinde bir muhafızın bağırarak verdiği emirle kesildi.</p>

  <p class="calibre14">“Korba, sanırım sen tüm bunların üstesinden gelebilirsin,” dedi Paul. Ve Stilgar’ın yüzünde belirmekte olan anlayış ışığını okudu.</p>

  <p class="calibre14">“Bahçelerdeki yabancılar ne olacak, Efendimiz?” diye sordu Stilgar.</p>

  <p class="calibre14">“Ha, evet,” dedi Paul. “Bannerjee onları dışarı çıkarsın, Stil. Korba yardımcı olacak.”</p>

  <p class="calibre14">“Ben mi, Efendimiz?” Korba duyduğu derin huzursuzluğu belli etti.</p>

  <p class="calibre14">“Dostlarımdan bazıları bir zamanlar Fremen olduklarını unuttular,” dedi Paul, Korba’ya bakarak ama Stilgar’a hitap ederek. “Chani’nin Sardokar olarak teşhis ettiklerini not edecek ve onları öldürteceksin. Bunu bizzat sen yap. Bunun sessizce ve gereksiz bir rahatsızlığa meydan verilmeden yapılmasını istiyorum. Şunu aklımızdan çıkarmamamız gerekiyor ki; dinin ve hükümetin, anlaşmaları onaylamak ve vaaz vermekten başka yapacak işleri vardır.”</p>

  <p class="calibre14">“Muad’Dib’in emirlerine uyarım,” diye fısıldadı Korba.</p>

  <p class="calibre14">“Ya Zabulon hesaplamaları?” diye sordu Stilgar.</p>

  <p class="calibre14">“Yarın,” dedi Paul. “Yabancılar bahçelerden çıkarıldıktan sonra, resepsiyonun sona erdiğini duyurun. Eğlence bitti, Stil.”</p>

  <p class="calibre14">“Anladım, Efendim.”</p>

  <p class="calibre14">“Anladığına eminim,” dedi Paul.</p>

  <p class="calibre14"><span class="calibre15">Burada yatan bir devrik tanrı... Değildi devrilişi öyle böyle. Bize düşen kaidesini yapmaktı, Daracık ve upuzun bir kaide.</span></p>

  <p class="calibre14">- Tleilax Manisi</p>

  <p class="calibre14">Alia, dirsekleri dizlerinin, çenesi yumruklarının üstünde çömelmiş, kumulun üstündeki cesede bakıyordu; bir zamanlar genç bir kadına ait olan birkaç kemik ve didik didik olmuş biraz et. Eller, kafa, gövdenin üst kısmının çoğu yoktu... coriolis rüzgarı tarafından yenmişti. Çevredeki kumlar, ağabeyinin doktorlarının ve araştırmacılarının izlerini taşıyordu. Gûla Nefr’in bir tarafında duran; ve Alia’nın, orada yazılı olanları gizemli bir şekilde okuması bitsin diye bekleyen cenaze görevlileri dışında hepsi artık gitmişti.</p>

  <p class="calibre14">Bu enlemlerde ikindileri çok görülen grimsi mavi ışıktaki sahneyi, buğday rengi bir gökyüzü sarıyordu.</p>

  <p class="calibre14">Birkaç saat önce alçaktan uçan bir kuryenin aygıtları, hiç olmaması gereken yerde belli belirsiz bir su izi saptayınca ceset keşfedilmişti. Onun çağrısı üzerine uzmanlar gelmişti. Ve ne öğrenmişlerdi? Bunun yaklaşık yirmi yaşlarında bir Fremen kadını olduğunu, semuta bağımlısı olduğunu... ve Tleilax kaynaklı gizli bir zehirin etkisiyle burada, çölün zorlu şartlarında ölmüş olduğunu.</p>

  <p class="calibre14">Çölde ölmek oldukça sık görülen bir olaydı. Ama semuta bağımlısı bir Fremen o kadar ender görülürdü ki Paul annelerinin onlara öğrettiği yöntemlerle bu sahneyi incelemesi için onu göndermişti.</p>

  <p class="calibre14">Alia zaten yeterince gizemli olan bir sahne hakkında kendi gizemli aurasını yaymaktan başka bir şey yapamadığını hissetti. Gûlanın ayaklarının kumu kıpırdattığını duyup ona baktı. Nefr’in dikkati bir an için, tepede bir kuzgun sürüsü gibi dönüp duran eskort topterlere takılmıştı.</p>

  <p class="calibre14"><span class="calibre15">Hediyeler veren Lonca’dan sakın,</span> diye düşündü Alia.</p>

  <p class="calibre14">Cenaze topteri ve Alia’nm kendi taşıtı, kumda, gûlanın arkasındaki bir kaya çıkıntısının yanında duruyordu. Yere inmiş topterlere bakmak, Alia’nın içini, havalanıp buradan gitmek için şiddetli bir arzuyla doldurdu.</p>

  <p class="calibre14">Ama Paul, burada diğerlerinin gözden kaçıracağı bir şeyleri onun görebileceğini düşünmüştü. Alia, damıtıcı giysisinin içinde kıpırdandı. Aylarca giysisiz geçen şehir yaşamından sonra damıtıcı giysi vücudunu tahriş ediyordu ve ona yabancı gelmişti. Bu garip ölüm hakkında önemli bir şey bilip bilmediğini merak ederek gûlayı inceledi. Gûlanın kara bir keçinin postuna benzeyen saçlarından bir buklenin damıtıcı giysisinin kapüşonundan dışarı taştığını gördü. Elinin, bu saçı yerine tıkıştırmak için büyük bir istek duyduğunu fark etti.</p>

  <p class="calibre14">Gûlanın pırıltılı gri metal gözleri, sanki bu düşünce tarafından çekilmiş gibi ona çevrildi. Bu gözler ürpermesine neden oldu ve Alia bakışlarını ondan kaçırdı.</p>

  <p class="calibre14">Bir Fremen kadını, ‘cehennemin gırtlağı’ adı verilen bir zehir nedeniyle burada ölmüştü.</p>

  <p class="calibre14">Semuta bağımlısı bir Fremen.</p>

  <p class="calibre14">Paul’ün bu rastlantıyla ilgili huzursuzluğunu paylaşıyordu.</p>

  <p class="calibre14">Cenaze görevlileri sabırla bekliyordu. Bu cesette onların kurtarmasına değecek kadar su yoktu. Acele etmeleri gereksizdi. Ve Alia’nın, mücevher oymacılığına benzer bir sanat yoluyla bu kalıntılardaki garip bir gerçeği okuduğuna inanıyorlardı.</p>

  <p class="calibre14">Alia hiçbir garip gerçek bulamamıştı.</p>

  <p class="calibre14">Yalnızca, içinde derinlerde bir yerde, görevlilerin kafasındaki bariz düşüncelere karşı, belirsiz bir kızgınlık hissi vardı. Bu, lanet olası dinsel gizemin bir ürünüydü. O ve ağabeyi <span class="calibre15">halktan</span> olamazlardı. Daha fazla bir şey olmaları gerekiyordu. Bene Gesseritler, Atreides soyunu yönlendirerek bununla ilgilenmişlerdi. Anneleri, onları bu büyücülük yoluna iterek buna katkıda bulunmuştu.</p>

  <p class="calibre14">Ve Paul bu farkı ebedileştirmişti.</p>

  <p class="calibre14">Alia’nın hafızalarına tıkıştırılmış Başrahibeler huzursuzca kıpırdanıyorlar ve adab düşüncelerinin çakmasına yol açıyorlardı: <span class="calibre15">“Sakin ol, Ufaklık! Sen neysen osun. Bunun bedelleri var. ”</span></p>

  <p class="calibre14">Bedeller!</p>

  <p class="calibre14">Bir işaretle gûlayı çağırdı.</p>

  <p class="calibre14">Gûla yanına gelip durdu, pürdikkat, sabırlı.</p>

  <p class="calibre14">“Bunda ne görüyorsun?” diye sordu Alia.</p>

  <p class="calibre14">“Burada ölenin kim olduğunu asla öğrenemeyebiliriz,” dedi gûla. “Baş ve dişler gitmiş. Eller... Böyle birinin, hücreleriyle eşlenebilecek genetik kaydının bir yerlerde olması olasılığı çok düşük.”</p>

  <p class="calibre14">“Tleilax zehiri,” dedi Alia. “Bundan ne çıkarıyorsun?”</p>

  <p class="calibre14">“Bu tür zehirleri birçok insan satın alıyor.”</p>

  <p class="calibre14">“Oldukça doğru. Ve bu beden, senin vücuduna yapıldığı gibi tekrar geliştirilemeyecek kadar mahvolmuş.”</p>

  <p class="calibre14">“Tleilaxlıların bunu yapacağına güvenebilsen bile,” dedi gûla.</p>

  <p class="calibre14">Alia başıyla onaylayıp ayağa kalktı. “Şimdi beni şehre geri uçuracaksın.”</p>

  <p class="calibre14">Havalanıp kuzeye döndüklerinde şöyle dedi: “Tıpkı Duncan Idaho gibi uçuyorsun.”</p>

  <p class="calibre14">Gûla, Alia’ya inceleyen bir bakış fırlattı. “Bunu bana başkaları da söyledi.”</p>

  <p class="calibre14">“Şimdi ne düşünüyorsun?” diye sordu Alia.</p>

  <p class="calibre14">“Birçok şey.”</p>

  <p class="calibre14">“Sorumu geçiştirme, lanet olası!”</p>

  <p class="calibre14">“Ne sorusu?”</p>

  <p class="calibre14">Alia gûlaya ters ters baktı.</p>

  <p class="calibre14">Bakışı gören gûla omuz silkti.</p>

  <p class="calibre14"><span class="calibre15">Bu hareketi ne kadar da Duncan Idaho’ya benziyor,</span> diye düşündü Alia. Suçlar bir tavırla ve içinde bir hile barındıran boğuk bir sesle şöyle dedi: “Sadece tepkilerini dile getirmeni istedim ki ben de onlara karşı kendi düşüncelerimi yönelteyim. O genç kadının ölümü canımı sıkıyor.”</p>

  <p class="calibre14">“Ben onun hakkında düşünmüyordum.”</p>

  <p class="calibre14">“Ne düşünüyordun?”</p>

  <p class="calibre14">“İnsanlar bir zamanlar ben olmuş olabilecek kişiden bahsettiklerinde hissettiğim garip duyguları.”</p>

  <p class="calibre14">“Olmuş olabilecek mi?”</p>

  <p class="calibre14">“Tleilaxlılar çok zekidir.”</p>

  <p class="calibre14">“O kadar da zeki değiller. Sen Duncan Idaho’ydun.”</p>

  <p class="calibre14">“Çok büyük olasılıkla. İlk hesaplama bu.”</p>

  <p class="calibre14">“Demek duygusallaşıyorsun?”</p>

  <p class="calibre14">“Bir dereceye kadar. Sabırsızlanıyorum. Tedirginim. Titremek üzereyim ve bunu kontrol etmek için büyük bir çaba harcamak zorunda kalıyorum. Zihnimde... suret kıvılcımları çakıyor.”</p>

  <p class="calibre14">“Ne sureti?”</p>

  <p class="calibre14">“Tanınamayacak kadar hızlılar. Kıvılcımlar. Spazmlar... neredeyse hatıralar.”</p>

  <p class="calibre14">“Bu hatıraları merak etmiyor musun?”</p>

  <p class="calibre14">“Elbette ediyorum. Merak beni ileri doğru itiyor ama yoğun bir isteksizliğe karşı koyarak hareket ediyorum. Şöyle düşünüyorum: ‘Ya olduğuma inandıkları kişi değilsem?’ Bu düşünceden hoşlanmıyorum.”</p>

  <p class="calibre14">“Peki bütün düşündüğün bu mu?”</p>

  <p class="calibre14">“Sen daha iyi bilirsin, Alia.”</p>

  <p class="calibre14"><span class="calibre15">Ne cüretle bana ön adımla hitap ediyor?</span> Kızgınlığın arttığını, sonra onun konuşma tarzının hatırası altında azaldığını hissetti: yumuşak bir şekilde titreşen imalar, erkeklere özgü o kayıtsız güven duygusu. Alia’nın çenesi boyunca uzanan bir kas seğirdi. Alia dişlerini sıktı.</p>

  <p class="calibre14">“Şu aşağıdaki El Kuds değil mi?” diye sordu gûla, kanatlardan birini birazcık indirip eskortlarının aniden heyecanlanmalarına neden olarak.</p>

  <p class="calibre14">Alia, Harg Geçidi’nin üstündeki yüksek burun boyunca dalgalanan gölgelerine, sarp kayalıklara ve babasının kafatasının bulunduğu kaya piramide baktı. <span class="calibre15">El Kuds: Kutsal Yer.</span></p>

  <p class="calibre14">“Orası Kutsal Yer,” dedi.</p>

  <p class="calibre14">“Orayı bir gün ziyaret etmeliyim,” dedi gûla. “Babanızın naaşına yakın olmak, bana, zapt edebileceğim hatıralar getirebilir.”</p>

  <p class="calibre14">Birdenbire, onun daha önce kim olduğunu bilme ihtiyacının ne kadar güçlü olması gerektiğini anladı. Bu onun içindeki temel dürtüydü. Alia tekrar kayalara; tabanı, kuru bir kumsala ve bir kum denizine doğru meyilli olan sarp kayalığa baktı... kumullardan yükselen tarçın rengi kaya, dalgaları göğüsleyen bir gemi gibiydi.</p>

  <p class="calibre14">“Geri dön,” dedi Alia.</p>

  <p class="calibre14">“Eskortlar...”</p>

  <p class="calibre14">“Onlar izlerler. Altlarından dön.”</p>

  <p class="calibre14">Gûla emre uydu.</p>

  <p class="calibre14">“Gerçekten ağabeyime mi hizmet ediyorsun?” diye sordu Alia, gûla yeni rotaya girdiğinde ve eskortlar da onları izlemeye başladığında.</p>

  <p class="calibre14">“Atreideslere hizmet ediyorum,” dedi, ses tonu resmiydi.</p>

  <p class="calibre14">Ve Alia onun sağ elinin kalkıp indiğini gördü... neredeyse Caladan’ın eski selamının aynısı. Yüzünün kederli bir hali vardı. Onun kaya piramide bakışını izledi.</p>

  <p class="calibre14">“Canını sıkan nedir?” diye sordu Alia.</p>

  <p class="calibre14">Gûlanın dudakları kımıldadı. Duygusuz, gergin bir ses çıktı: “O... o...” Yanağından bir damla yaş süzüldü.</p>

  <p class="calibre14">Alia, Fremenlere özgü saygıyla hareketsiz kaldığını fark etti. Ölüye su veriyordu! Kendisini tutamayarak parmağını gûlanın yanağına uzatıp gözyaşına dokundu.</p>

  <p class="calibre14">“Duncan,” diye fısıldadı.</p>

  <p class="calibre14">Gûla topterin kontrollerine kitlenmiş gibiydi, bakışları aşağıdaki mezara sabitlenmişti.</p>

  <p class="calibre14">Alia sesini yükseltti: “Duncan!”</p>

  <p class="calibre14">Gûla yutkundu, başını iki yana salladı, Alia’ya baktı, metal gözleri parıldıyordu. “Ben... omuzlarımda... bir kol... hissettim,” diye fısıldadı. “Onu hissettim! Bir kol.” Gırtlağı titredi. “O... bir dosttu. O... benim dostumdu.”</p>

  <p class="calibre14">“Kim?”</p>

  <p class="calibre14">“Bilmiyorum. Sanırım o... Bilmiyorum.”</p>

  <p class="calibre14">Alia’nın önündeki çağrı ışığı yanıp sönmeye başladı, eskort yüzbaşısı neden çöle döndüklerini öğrenmek istiyordu. Alia mikrofonu aldı ve kısa bir süre babasının mezarına saygılarını sunduklarını açıkladı. Yüzbaşı ona vaktin geç olduğunu hatırlattı.</p>

  <p class="calibre14">“Şimdi Arrakeen’e gidiyoruz,” dedi, mikrofonu yerine yerleştirirken.</p>

  <p class="calibre14">Nefr derin bir nefes aldı, topterlerini kuzeye doğru yan yatırdı.</p>

  <p class="calibre14">“Hissettiğin babamın koluydu, değil mi?” diye sordu Alia.</p>

  <p class="calibre14">“Belki.”</p>

  <p class="calibre14">Sesi, olasılıkları hesaplayan mentat sesiydi. Alia, onun, sükunetini tekrar kazanmış olduğunu anladı.</p>

  <p class="calibre14">“Babamı nasıl tanıdığımın farkında mısın?” diye sordu.</p>

  <p class="calibre14">“Biraz fikrim var.”</p>

  <p class="calibre14">“Açıklayayım,” dedi Alia. Doğumdan önce gözlerini nasıl Başrahibe bilincine açtığını, sinir hücrelerine yerleştirilmiş sayısız yaşamın bilgisiyle dehşete düşmüş bir cenini... ve bütün bunların babasının ölümünden sonra olduğunu kısaca anlattı.</p>

  <p class="calibre14">“Babamı, annemin onu tanıdığı kadar tanıyorum,” dedi Alia. “Annemin onunla paylaştığı her tecrübeyi en ince ayrıntısına kadar biliyorum. Bir açıdan ben annemim! Ab-ı Hayat’ı içip ruh göçü transına girdiği ana kadarki tüm hatıralarına sahibim.”</p>

  <p class="calibre14">“Ağabeyiniz bununla ilgili bir şeyler açıklamıştı.”</p>

  <p class="calibre14">“Öyle mi? Neden?”</p>

  <p class="calibre14">“Ben sordum.”</p>

  <p class="calibre14">“Neden?”</p>

  <p class="calibre14">“Bir mentatın veriye ihtiyacı vardır.”</p>

  <p class="calibre14">“Ha.” Aşağıya, dümdüz uzanan Kalkan Duvarı’na... biçimini kaybetmiş kayalara, oyuklara ve çatlaklara baktı.</p>

  <p class="calibre14">Onun baktığı yönü gören gûla şöyle dedi: “Çok ortalıkta bir yer, şu aşağısı.”</p>

  <p class="calibre14">“Ama saklanması kolay bir yer,” dedi Alia. Ona baktı. “Bana bütün gizleriyle... bir insanın zihnini hatırlatıyor.”</p>

  <p class="calibre14">“Ooo,” dedi gûla.</p>

  <p class="calibre14">“Ooo mu? Ne demek ooo?” An iden ona kızmıştı ve bunun sebebini bilmiyordu.</p>

  <p class="calibre14">“Benim zihnimin ne gizlediğini bilmek isterdiniz,” dedi gûla. Bu bir açıklamaydı, soru değil.</p>

  <p class="calibre14">“Senin ne olduğunu önsezi güçlerimle ortaya çıkarmadığımı nereden biliyorsun?” diye sordu Alia.</p>

  <p class="calibre14">“Çıkardınız mı?” Gerçekten merak etmiş görünüyordu.</p>

  <p class="calibre14">“Hayır!”</p>

  <p class="calibre14">“Falcıların sınırları vardır,” dedi gûla.</p>

  <p class="calibre14">Eğlenmiş görünüyordu; ve bu, Alia’nın kızgınlığını azalttı. “Eğlendin mi? Güçlerime hiç saygın yok mu?” diye sordu. Bu soru kendi kulaklarına bile pek aksi gelmemişti.</p>

  <p class="calibre14">“Alametlerinize ve işaretlerinize sandığınızdan daha çok saygı duyuyorum,” dedi gûla. “Sabah Ayini’nizde dinleyicilerin arasındaydım.”</p>

  <p class="calibre14">“Peki bu ne anlama geliyor?”</p>

  <p class="calibre14">“Sembollerle ilgili büyük bir yeteneğiniz var,” dedi gûla, dikkatini topterin kumandalarından ayırmadan. “Bu, Bene Gesseritlere özgü bir şey derdim ama birçok cadı gibi siz de güçleriniz konusunda dikkatsiz davranıyorsunuz.”</p>

  <p class="calibre14">Alia bir korku spazmı hissetti, tiz bir sesle bağırdı: “Buna nasıl cüret edersin?”</p>

  <p class="calibre14">“Yaratıcılarımın beklediğinden çok daha fazlasına cüret edebilirim,” dedi gûla. “Bu olağandışı gerçek yüzünden ağabeyinizin yanında kaldım.”</p>

  <p class="calibre14">Alia onun gözleri olan çelik topları inceledi: bunlarda hiçbir insani ifade yoktu. Damıtıcı giysinin kapüşonu çene çizgisini gizliyordu. Bununla birlikte ağzı sımsıkı kapalı kalmıştı. Dudaklarında büyük bir güç vardı... ve kararlılık. Sözleri yatıştırıcı bir yoğunluk taşıyordu, “...çok daha fazlasına cüret edebilirim...” Bu, Duncan Idaho’nun söylemiş olabileceği bir şeydi. Tleilaxlılar gûlalarını düşündüklerinden daha mı iyi şekillendirmişlerdi... yoksa bu sadece bir hile, şartlandırmanın bir parçası mıydı?</p>

  <p class="calibre14">“Kendini açıkla, gûla,” diye emretti.</p>

  <p class="calibre14">“Kendini bil, emriniz bu mu?” diye sordu gûla.</p>

  <p class="calibre14">Alia gûlanın yine eğlendiğini hissetti. “Benimle ağız dalaşına girme, seni.. .seni <span class="calibre15">mahluk!</span>” dedi. Elini boğazındaki kında duran hançer-i figana attı. “Neden ağabeyime verildin?”</p>

  <p class="calibre14">“Ağabeyiniz, sunuluşumu izlediğinizi söyledi bana,” dedi gûla. “Bu soruyu onun için yanıtlarken beni duydunuz.”</p>

  <p class="calibre14">“Benim için tekrar yanıtla!”</p>

  <p class="calibre14">“Onu yok etmem planlandı.”</p>

  <p class="calibre14">“Bunu söyleyen mentat mı?”</p>

  <p class="calibre14">“Bunun yanıtını sormadan da biliyorsunuz,” diye terslendi gûla. “Ve gayet iyi biliyorsunuz ki böyle bir hediyeye hiç gerek yoktu. Ağabeyiniz zaten kendi kendini yeterince yok ediyor.”</p>

  <p class="calibre14">Alia bu sözleri kafasında tarttı, elini hançerinin kabzasından çekmedi. Hileli bir yanıttı ama sesinde içtenlik vardı.</p>

  <p class="calibre14">“O halde niye böyle bir hediye?” diye sorguladı Alia. “Bu, Tleilaxlıları eğlendirmiş olabilir. Ve şu da doğru ki Lonca beni bir hediye olarak istedi.”</p>

  <p class="calibre14">“Neden?”</p>

  <p class="calibre14">“Aynı yanıt.”</p>

  <p class="calibre14">“Ben güçlerim konusunda nasıl dikkatsiz davranıyorum?”</p>

  <p class="calibre14">“Onları nasıl kullanıyorsunuz?” diye karşılık verdi gûla. Bu soru kuşkularını dağıtmıştı. Elini hançerinden çekti ve şu soruyu sordu: “Neden ağabeyimin kendisini yok etmekte olduğunu söylüyorsun?”</p>

  <p class="calibre14">“Ah, hadi, çocuk! Nerede şu göklere çıkarılan güçler? Hiç mi mantık yürütme yeteneğin yok?”</p>

  <p class="calibre14">Alia kızgınlığını kontrol altında tutarak konuştu: <span class="calibre15">“Benim için</span> mantık yürüt, mentat.”</p>

  <p class="calibre14">“Pekala.” Eskortlarına bakındı sonra dikkatini tekrar rotalarına çevirdi. Arrakeen Düzlüğü, Kalkan Duvarı’nın kuzey sınırının ilerisinde görünmeye başlamıştı. Tava ve graben köylerinin oluşturduğu desen, bir toz perdesinin altında belli belirsizdi ama uzaktan Arrakeen’in pırıltısı seçilebiliyordu.</p>

  <p class="calibre14">“Belirtiler,” dedi gûla. “Ağabeyinizin resmi bir Methiyeci’si var ki...”</p>

  <p class="calibre14">“O, Fremen Naiplerin bir hediyesi!”</p>

  <p class="calibre14">“Dostların verdiği garip bir hediye,” dedi gûla. “Neden onu dalkavukluk ve gurursuzlukla çevreliyorlar? Bu Methiyeci’nin söylediklerini hiç kulak vererek dinlediniz mi? <span class="calibre15">‘Muad’Dib halkı aydınlattı. İmparator’umuz</span> Û<span class="calibre15">mma Naip, tüm insanların üstünde pırıl pırıl parlamak için karanlıklardan çıkıp geldi. O, bizim Efendimiz’dir. O, bitmez tükenmez bir fıskiyeden fışkıran değerli bir sudur. Tüm evrenin içmesi için mutluluk saçar,'</span> Pöh!”</p>

  <p class="calibre14">Alia yumuşacık bir sesle konuştu: “Şu sözlerini Fremen eskortlarımıza aktarmam, seni lokma lokma doğrayıp kuş yemi yapmaları için yeterli olur.”</p>

  <p class="calibre14">“Söyle o zaman.”</p>

  <p class="calibre14">“Ağabeyim cennetin doğa kanunuyla hükmeder.”</p>

  <p class="calibre14">“İnanmadığınız halde neden bunu söylüyorsunuz?”</p>

  <p class="calibre14">“Neye inandığımı nereden biliyorsun?” Hiçbir Bene Gesserit gücünün kontrol altına alamayacağı bir şekilde titriyordu. Bu gûla onda hiç beklemediği bir etki yaratıyordu.</p>

  <p class="calibre14">“Bir mentat olarak mantık yürütmemi emrettiniz,” diye hatırlattı gûla ona.</p>

  <p class="calibre14">“Hiçbir mentat benim neye inandığımı bilemez!” Kesik kesik iki derin nefes aldı. “Bizi yargılamaya nasıl cüret edersin?”</p>

  <p class="calibre14">“Sizi yargılamak mı? Ben yargılamıyorum.”</p>

  <p class="calibre14">“Bize nasıl bir eğitim verildiği hakkında hiç fikrin yok!”</p>

  <p class="calibre14">“Her ikiniz de devlet yönetimi konusunda eğitildiniz,” dedi gûla. “Güce karşı kibirli bir açlığa şartlandırıldınız. Politikayla ilgili keskin bir kavrayışla ve savaşla ayinin kullanılması konusunda derin bir anlayışla dolduruldunuz. Doğa kanunu mu? Hangi doğa kanunu? Bu efsane insanlık tarihinde sık sık görünür. Görünür! O bir hortlaktır. Hayal mahsulüdür, gerçek değildir. Cihatınız bir doğa kanunu mu?”</p>

  <p class="calibre14">“Mentat safsatası,” diye alay etti Alia.</p>

  <p class="calibre14">“Ben Atreideslerin bir hizmetkarıyım ve açık sözlüyüm.”</p>

  <p class="calibre14">“Hizmetkar mı? Bizim hiç hizmetkarımız yoktur, yalnızca müritlerimiz vardır.”</p>

  <p class="calibre14">“Ve ben bilincin müridiyim,” dedi gûla. “Bunu anla çocuk; ve sen...”</p>

  <p class="calibre14">“Sakın bana çocuk deme!” dedi Alia sertçe. Hançer-i figanının yarısını kınından sıyırdı.</p>

  <p class="calibre14">“Hatamı kabul ediyorum.” Gûla, Alia’ya göz ucuyla bakıp gülümsedi ve dikkatini tekrar topteri uçurmaya çevirdi. Atreides Kalesi’nin, Arrakeen’in kuzey varoşlarına bakan sarp kayalıklarla çevrili yapısı artık seçilebiliyordu. “Sen, bir çocuktan biraz daha büyük bir bedenin içindeki antik bir şeysin,” dedi gûla. “Ve bu beden yeni yeni adım attığı kadınlığı tarafından rahatsız ediliyor.”</p>

  <p class="calibre14">“Seni neden dinlediğimi bilmiyorum,” diye homurdandı Alia; ama hançer-i figanı kınına geri bıraktı, avucunu cüppesine sildi. Terle ıslanan avucu onun Fremen tutumluluk anlayışını altüst etmişti. Vücut neminin böylesine israf edilmesi!</p>

  <p class="calibre14">“Dinliyorsun çünkü ağabeyine sadık olduğumu biliyorsun,” dedi gûla. “Hareketlerim açıktır ve kolaylıkla anlaşılabilir.”</p>

  <p class="calibre14">“Seninle ilgili hiçbir şey açık ve kolay anlaşılabilir değil. Sen gördüğüm en karmaşık yaratıksın. Tleilaxlıların, senin içine ne yerleştirdiklerini nerden bileyim?”</p>

  <p class="calibre14">“Yanlışlıkla ya da kasıtlı olarak,” dedi gûla, “bana kendimi biçimlendirme özgürlüğü verdiler.”</p>

  <p class="calibre14">“Zensünni kıssalarına geri döndün,” diye onu suçladı Alia. “Akıllı insan kendini biçimlendirir... aptallar yalnızca ölmek için yaşar.” Sesi taklit yüklüydü. “Bilincin müridi.”</p>

  <p class="calibre14">“İnsanlar servetle aydınlanmayı birbirinden ayıramazlar,” dedi gûla.</p>

  <p class="calibre14">“Bilmece gibi konuşuyorsun!”</p>

  <p class="calibre14">“Ben açık zihinler için konuşuyorum.”</p>

  <p class="calibre14">“Bütün bunları Paul’e aktaracağım.”</p>

  <p class="calibre14">“Bunların çoğunu zaten duydu.”</p>

  <p class="calibre14">Alia meraklandığını fark etti. “Nasıl oluyor da hala sağsın... ve serbestçe dolaşabiliyorsun? O ne dedi?”</p>

  <p class="calibre14">“Güldü. Ve şöyle dedi: ‘Halk, İmparator olarak bir muhasebeci değil, bir efendi ister, onları değişiklikten koruyacak birini ister.’ Ama İmparatorluk’unun felaketinin kendisinden kaynaklanacağına katılıyor.”</p>

  <p class="calibre14">“Neden böyle şeyler söyledi?”</p>

  <p class="calibre14">“Çünkü problemini anladığıma ve ona yardım edeceğime onu inandırdım.”</p>

  <p class="calibre14">“Bunu yapabilmek için ne söylemiş olabilirsin?”</p>

  <p class="calibre14">Gûla sessiz kaldı, topteri, Kale’nin çatısındaki muhafız kompleksine indirmek için rüzgar almayan taraftaki ayağa doğru yan yatırdı.</p>

  <p class="calibre14">“Ne söylediğini bana anlatmanı istiyorum!”</p>

  <p class="calibre14">“Bunu anlayabileceğinden emin değilim.”</p>

  <p class="calibre14">“Buna ben karar veririm! Sana derhal anlatmanı emrediyorum!”</p>

  <p class="calibre14">“İzin ver önce ineyim,” dedi gûla. Ve Alia’nın izin vermesini beklemeden, ön taraftaki ayağın üzerine döndü, kanatlan optimum kaldırma pozisyonuna getirdi ve çatının üstündeki parlak turuncu rampanın üstüne yumuşak bir şekilde kondu. “Şimdi,” dedi Alia. “Konuş.”</p>

  <p class="calibre14">“Ona, birinin varlığını sürdürmesinin belki de evrendeki en zor görev olduğunu söyledim.”</p>

  <p class="calibre14">Alia başını iki yana salladı. “Bu... bu...”</p>

  <p class="calibre14">“Acı bir ilaç,” dedi gûla, çatıda onlara doğru koşup koruma konumlarını alan muhafızları izlerken.</p>

  <p class="calibre14">“Acı bir saçmalık!”</p>

  <p class="calibre14">“En büyük eyaletin kontu da, en düşük ücretli serf de aynı sorunu paylaşır. Bu sorunu çözmesi için ne bir mentat kiralayabilirsin ne de başka bir akıl hocası. Yanıtları elde etmek için ne soruşturma emri çıkarabilirsin ne de şahitleri çağırabilirsin. Hiçbir hizmetkar ya da mürit yarayı saramaz. Ya yarayı kendin sararsın ya da herkes kanadığını görsün diye öylece bırakırsın.”</p>

  <p class="calibre14">Alia hızla ona arkasını döndü; ve döndüğü anda, bunun, kendi duygulan hakkında neyi ele verdiğini fark etti. Gûla bir kez daha, bir ses hilesi ya da cadı işi bir numara olmaksızın onun zihnine erişmişti. Bunu nasıl yapmıştı?</p>

  <p class="calibre14">“Ona ne yapmasını söyledin?” diye fısıldadı Alia.</p>

  <p class="calibre14">“Ona yargılamasını ve düzen getirmesini söyledim.”</p>

  <p class="calibre14">Alia dışarıdaki muhafızlara baktı, ne kadar sabırla... ne kadar düzenli bir şekilde beklediklerini fark etti. “Adalet dağıtmak,” diye mırıldandı.</p>

  <p class="calibre14">“Hayır, değil,” dedi gûla sertçe. “Yargılamasını önerdim, daha fazlasını değil, bir ilkenin rehberliğinde, ve belki de...”</p>

  <p class="calibre14">“Ve ne?”</p>

  <p class="calibre14">“Dostlarını korumasını ve düşmanlarını yok etmesini.”</p>

  <p class="calibre14">“Yani adaletsiz bir şekilde yargılamasını.”</p>

  <p class="calibre14">“Adalet nedir ki? Birbiriyle çatışan iki güç. Her birinin kendi alanında hakkı olabilir. Ve işte bu noktada, bir İmparator, düzen getiren çözümler emreder. Bu, çatışmaları önleyemez... çözer.”</p>

  <p class="calibre14">“Nasıl?”</p>

  <p class="calibre14">“En basit yolla: karar verir.”</p>

  <p class="calibre14">“Dostlarını korur ve düşmanlarını yok eder.”</p>

  <p class="calibre14">“Bu kararlılık değil midir? Halk düzen ister, çeşidi ne olursa olsun. Açlıklarının hapishanesinde otururlar; ve savaşın, zenginlerin eğlencesi haline gelişini seyrederler. Bu, kültürlü hale gelmenin tehlikeli bir şekli. Düzensiz bir şekli.”</p>

  <p class="calibre14">“Ağabeyime senin çok fazla tehlikeli olduğunu ve mutlaka yok edilmen gerektiğini söyleyeceğim,” dedi Alia, yüzünü ona dönerek.</p>

  <p class="calibre14">“Bu, benim zaten önermiş olduğum bir çözüm,” dedi gûla. “İşte tehlikeli olmanın sebebi bu,” dedi Alia, sözcüklerin üstüne basa basa. “Sen tutkularına hakimsin.”</p>

  <p class="calibre14">“Tehlikeli olmamın sebebi bu <span class="calibre15">değil.”</span> Alia kımıldamaya fırsat bulamadan, eğildi, bir eliyle çenesini tuttu ve dudaklarını dudaklarının üstüne yerleştirdi.</p>

  <p class="calibre14">Bu kibar, kısa bir öpücüktü. Gûla geri çekildi; ve Alia ona, hala dışarıda düzen içinde duran muhafızlarının yüzlerinde kasılıp kalmış sırıtışların artırdığı bir şokla baktı.</p>

  <p class="calibre14">Alia parmağını dudaklarının üstüne koydu. Bu öpücükte tanıdık bir şeyler vardı. Gûlanın dudakları, Alia’nın gizli bir önsezi yolunda görmüş olduğu bir geleceğe aitti. Göğsü inip kalkarken şöyle dedi: “Senin derini yüzdürmeliyim.”</p>

  <p class="calibre14">“Tehlikeli olduğum için mi?”</p>

  <p class="calibre14">“Fazla cüretkar olduğun için!”</p>

  <p class="calibre14">“Hiçbir şeye cüret etmedim. Bana sunulmayan hiçbir şeyi almam. Dua et bana sunulanın hepsini almadım.” Kapısını açıp dışarı çıktı. “Hadi gel. Boşu boşuna çok fazla zaman kaybettik.” Rampanın ötesindeki giriş kubbesine doğru uzun adımlarla yürüdü.</p>

  <p class="calibre14">Alia dışarı sıçradı ve ona ayak uydurmak için koştu. “Söylediğin ve yaptığın her şeyi ona anlatacağım,” dedi.</p>

  <p class="calibre14">“İyi.” Kapıyı Alia’nın geçmesi için tuttu.</p>

  <p class="calibre14">“İdam edilmeni emredecek,” dedi Alia, kubbeye girerken.</p>

  <p class="calibre14">“Neden? İstediğim öpücüğü aldım diye mi?” Nefr içeri girince, ona dönük olan Alia’nın gerilemesine neden oldu. Kapı, arkasından kayarak kapandı.</p>

  <p class="calibre14"><span class="calibre15">“İstediğin</span> öpücüğü!” İçini öfke kaplamıştı.</p>

  <p class="calibre14">“Pekala, Alia. O halde senin istediğin öpücüğü.” Onun çevresinden dolaşıp iniş alanına doğru ilerledi.</p>

  <p class="calibre14">Gûlanın hareketi sanki onu yüksek bir bilince taşımış gibi, onun açık sözlülüğünü, mutlak dürüstlüğünü fark etti. <span class="calibre15">Benim istediğim öpücük,</span> dedi kendi kendine. <span class="calibre15">Doğru.</span></p>

  <p class="calibre14">“Senin dürüstlüğün, tehlikeli olan bu,” dedi onu izlerken.</p>

  <p class="calibre14">“Aklın yoluna döndün,” dedi gûla, adımlarını aksatmadan. “Bir mentat durumu daha direkt olarak ortaya koyamazdı. Şimdi: çölde gördüğün neydi?”</p>

  <p class="calibre14">Alia, gûlanın kolunu tuttu ve onu durmaya zorladı. Yine aynı şeyi yapmıştı: onu şaşırtarak aklını keskin bir bilince taşımıştı.</p>

  <p class="calibre14">“Neden bilmem,” dedi Alia, “ama sürekli Sima Dansçılarını düşünüyorum. Bunun sebebi nedir?”</p>

  <p class="calibre14">“İşte ağabeyin seni bunun için çöle yolladı,” dedi gûla, başını onaylayarak. “Bu süregelen düşünceni ona anlat.”</p>

  <p class="calibre14">“Ama neden?” Alia başını iki yana salladı. “Neden Sima Dansçıları?”</p>

  <p class="calibre14">“Orada genç bir kadın cesedi vardı,” dedi gûla. “Belki de Fremenlerin arasından bir genç kadının kaybolduğu bildirilmemiştir.”</p>
</body>
</html>
