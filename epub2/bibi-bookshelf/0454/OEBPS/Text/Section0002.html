<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>3.html</title>
  <link href="../Styles/template.css" rel="stylesheet" type="text/css" />
  <meta content="urn:uuid:be48b043-d3a3-47b2-b6ad-9f57b600bdbe" name="Adept.expected.resource" />
</head>

<body>
  <div id="x3.html" xml:lang="en-GB" xmlns:xml="http://www.w3.org/XML/1998/namespace">
    <div class="Basic-Text-Frame">
      <p class="Normal para-style-override-5"><span class="Normal char-style-override-1" xml:lang="en-GB"><br /></span></p>

      <h1 class="para-style-override-4" style="text-align: center;"><span style="font-family: 'Minion Pro', serif; font-size: 1em; font-weight: bold; line-height: 1;">II.BÖLÜM - SARI SURAT</span></h1>

      <p class="para-style-override-3"><br /></p>

      <p class="G-vde-1" xml:lang="tr-TR"></p>

      <p class="Normal para-style-override-5"><span class="Normal char-style-override-1" xml:lang="en-GB">Dostumun kendine özgü yeteneklerinin sergilendiği, çoğu zaman seyirci kaldığımız, ama bazen de oyuncu olarak rol aldığımız bu kısa hikâyeleri yazarken başarısızlıklarından çok başarılarını seçmiş olmamdan daha doğal bir şey olamaz. Ama bunun asıl sebebi, Holmes’un ününe ün katmak değil elbette; çünkü başarısızlığa uğradığı yerde başkaları da genellikle olayı çözüme kavuşturamaz ve sizin de bildiğiniz gibi, Holmes’un aklını kaçırmak üzere olduğunu düşündüğünüz zamanlar –ki bu durumlarda belki de onu bazen yanlış anlayabiliyoruz– gerçekte enerjisinin ve yeteneklerinin doruk noktasına çıktığı anlar olurdu. Her neyse, o başarısızlığa uğrasa da gerçeğin öyle ya da böyle ortaya çıktığı da olmuştur. Notlarım arasında, Musgrave Töreni de dahil, buna benzer beş altı hikâye var. Ama şimdi anlatacaklarım, aralarından seçilmiş en ilginç iki vaka.</span></p>

      <p class="Normal para-style-override-5"></p>

      <p class="Normal para-style-override-5"></p>

      <p class="Normal para-style-override-5"><span class="Normal char-style-override-1" xml:lang="en-GB">Sherlock Holmes sırf antrenman yapmak için antrenman yapacak bir adam değildi. Herhalde onun gibi kas gücüne sahip çok az adam vardır ve kilosunda gördüğüm en iyi boksörlerden biridir ama hiçbir zaman amaçsız egzersizlere iyi gözle bakmamış ve işi dışında hareketlerden hep kaçınmıştır. Bildiğiniz gibi, iz üstündeyken bitmek tükenmek bilmeyen bir enerji gösterirdi ama bunlara sağlıklı yaşamak için düzenli egzersiz gözüyle bakmak yanlış olur; çünkü o hiçbir zaman yediklerine dikkat etmezdi ve alışkanlıkları da çok sadeydi. Ara sıra kokain kullanması dışında başka kötü alışkanlığı yoktu. Zaten kokaini de, vakalar seyrek geldiğinde ve gazeteler ilgisini çekmediğinde, varoluşun sıradanlığından kurtulabilmek için kullanırdı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Bir bahar günü, keyfi yerinde olduğu için olacak, benimle parkta yürümeyi kabul etti. Karaağaçlar filiz vermeye başlamış, kestane tomurcukları yaprakların arasından çıkmıştı. İki saat boyunca, birbirini çok yakından tanıyan iki insana özgü bir şekilde, çoğunlukla sessiz kalarak dolaştık parkta. Baker Sokağı’na döndüğümüzde saat beşe geliyordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Affedersiniz Bay Holmes,” dedi uşağımız, kapıyı açarken. “Bir beyefendi sizi sordu.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Holmes bana sitemle bakarak, “Bundan sonra öğleden sonrası yürüyüşleri yok!” dedi. “Şu bahsettiğin beyefendi gitti herhalde.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet, Efendim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Onu içeri almadınız mı?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Kendisi içeri girdi.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ne kadar bekledi peki?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Yarım saat kadar, Efendim. Ama çok huzursuzdu. Beklerken odayı arşınlayıp durdu. Ben dışarıda olduğum için onu duyabiliyordum. Sonunda koridora çıkıp, ‘Bu adamın geleceği yok galiba!’ diye bağırdı. Aynen böyle söyledi, Efendim. ‘Biraz daha bekleseniz,’ dedim; ‘O zaman açık havaya çıkayım, yoksa boğulacak gibi oluyorum,’ diye cevap verdi ve,‘Biraz sonra gelirim,’ diye de ekledi. Sonra da kalkıp dışarı çıktı. Ne kadar uğraşırsam uğraşayım onu durduramadım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Neyse, elinden geleni yapmışsın,” dedi Holmes, odaya girerken. “Ama bu işe canım fena halde sıkıldı Watson. Zaten acilen bir vakaya ihtiyacım vardı; adamın sabırsızlığından meselenin önemli olduğu anlaşılıyor. Şuna bakın! Masadaki senin pipon değil. Adam unutmuş olmalı. Hım! Tütüncülerin amber dediği uzun saplı güzel bir parça. Bu amberlerden Londra’da kaç kişide kaldı acaba? İnsan çok değer verdiği piposunu unutuyorsa aklı epeyce karışık demektir.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Çok değer verdiğini nasıl anladın?” diye sordum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bir kere, bu pipo olsa olsa yedi şilin eder. Ama senin de görebildiğin gibi iki kez tamir edilmiş; bir kez ahşap kısmı, bir kez de amberi. Gümüş şeritlerle yapılan bu tamirler piponun fiyatının çok üstünde olmalı. Aynı paraya yenisini alabilecekken tamir ettirmesi pipoya ne kadar değer verdiğini gösteriyor.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki başka bir şey görebiliyor musun?” diye sordum. Çünkü Holmes pipoyu elinde evirip çevirmeye, her zamanki dikkatli bakışlarıyla incelemeye başlamıştı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Pipoyu havaya kaldırıp, kemik hakkında ders veren bir profesör gibi bana gösterdi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Pipolar her zaman önemlidir,” dedi. “Saatler ve ayakkabı bağcıkları gibi kendine özgü özellikleri vardır. Ama bundaki işaretler ne çok dikkat çekici ne de özellikle bir öneme sahipler. Piponun sahibi belli ki sağlam yapılı, solak, son derece düzgün dişlere sahip, kaygısız ve hali vakti yerinde biri.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Her ne kadar kendi kendine konuşuyormuş gibi görünüyorsa da göz ucuyla, takip edip etmediğimi kontrol ettiğinden emindim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Yedi şilinlik piposu olan bir adamın hali vakti yerinde mi olur diyorsun?” diye sordum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Tütün, pahalı Grosvenor harmanı,” diye cevap verdi Holmes, eline biraz dökerek. “Yarı fiyatına bile mükemmel bir tütün alabilecekken bunu kullanması pek tasarruf yapma gereği duymadığını gösteriyor.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Başka?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Piposunu lambalardan ve havagazı musluklarından yakma alışkanlığı var. Bak, bir tarafı yanmış. Bunu bir kibrit yapmış olamaz elbette. Kibriti neden piponun yanında tutsun ki? Ama lambadan yakarsan ucunu yakmaktan da kurtulamazsın. Ve bu izler de piponun sağında. İşte buradan adamın solak olduğunu çıkarabiliyorum. Sen de piponu lambadan yakmaya çalışırsan, sağ elini kullanan biri olarak sol tarafı tutarsın aleve. Belki birkaç kez tersini de yaparsın ama bunlar istisna olur. Bir de amber ağızlığı ısırıp durmuş. Yapılı, enerjik bir adam olmalı ve de dişleri sağlam olmalı. Ama merdivenlerdeki seslerden anladığım kadarıyla kendisi de geliyor zaten. Bu durumda pipodan başka inceleyecek çok daha iyi şeylerimiz olacak.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Kısa bir süre sonra kapımız açıldı ve içeri uzun boylu, genç bir adam girdi. Üstünde şık ama sade gri bir takım vardı. Otuzlarında gösteriyordu; olsa olsa birkaç yaş daha genç-ti.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Özür dilerim,” dedi biraz sıkılganlıkla, “kapıyı çalsam iyi olurdu. Hatta kesinlikle çalmam gerekirdi. Gerçek şu ki, biraz sarsılmış durumdayım, lütfen mazur görün.” Elini alnına götürdü ve bir sandalyeye çöktü.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Birkaç gecedir uyumadığınız belli,” dedi Holmes, her zamanki rahat ve sıcak tavrıyla. “Bu da insanın sinirlerini gerebilir. Pekâlâ, size nasıl yardımcı olabilirim?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Tavsiyenize ihtiyacım var Beyefendi. Ne yapacağımı bilmiyorum. Hayatım paramparça olmak üzere.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Danışman dedektifiniz olmamı mı istiyorsunuz?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hayır sadece bu değil. Sezgileri kuvvetli ve tecrübeli bir insan olarak fikrinizi almak istiyorum. Ne yapmam gerektiğini bilmeliyim. Umarım bana yardımcı olabilirsiniz.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Öyle kesik kesik konuşuyordu ki, bunun ona acı verdiği belliydi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu çok hassas bir mesele,” dedi. “İnsan özel hayatını yabancılara anlatmaktan hoşlanmaz. Karımın, tanımadığım iki adamla ilişkisini sizin önünüzde konuşmak öyle utanç verici ki... Bu korkunç. Ama artık dayanamayacağım. Yardım almak zorundayım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sevgili Bay Grant Munro...” diye araya girdi Holmes.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Bunun üzerine ziyaretçimiz oturduğu yerden ayağa fırladı. “Ne!” diye bağırdı. “İsmimi biliyor musunuz?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Eğer tanınmak istemiyorsanız,” dedi Holmes gülümseyerek, “şapkanızda yazılı isminizi çıkarsanız daha iyi olur. Neyse, bırakalım bunları. Bakın Beyefendi, bu odada öyle çok garip sırlar dinledik ve öyle çok insanın dertlerini çözdük ki, size de yardımcı olmamamız için bir sebep yok. Şimdi lütfen, daha fazla gecikmeden her şeyi anlatmaya başlayın.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Misafirimiz yeniden elini alnına götürdü. Tavırlarından ve mimiklerinden anlayabildiğim kadarıyla, yaralarını göstermekten çok saklamayı tercih edecek, gururlu ve ağır başlı bir adamdı. Ama sonra, eliyle endişelerini başından atmak istermiş gibi bir hareket yaptı ve anlatmaya başladı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Gerçekler şöyle, Bay Holmes,” dedi. “Üç yıldır evliyim. Evliliğimiz boyunca karım ve ben birbirimize olan sevgimizi kaybetmeden mutlu bir şekilde yaşadık. O kadar iyi anlaşıyorduk ki... Ama şimdi, geçen pazartesiden beri, aramıza bir şeyler girdi. Hayatında bilmediğim bir şeyler var. Sokakta yanlarından geçip gittiğim insanlar gibi yabancı düştük birbirimize.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Devam etmeden önce üzerinde durmak istediğim bir şey var, Bay Holmes. Effie beni seviyor. Bu konuda bir yanlış anlama olmasın lütfen. Bütün kalbi ve ruhuyla seviyor; hem de her zamankinden çok. Bunu biliyorum. Hissedebiliyorum. Ve bu konuda fazla tartışmak istemiyorum. Bir erkek, bir kadının onu sevip sevmediğini kolaylıkla anlayabilir. Ama şimdi aramızda bir şeyler var ve bu aramızdaki her neyse, ondan kurtulana kadar da asla eskisi gibi olamayız.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Siz lütfen anlatmaya devam edin, Bay Munro,” dedi Holmes, biraz sabırsızlıkla.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Öncelikle Effie’nin geçmişi hakkında bildiklerimi anlatayım. Onunla tanıştığımda yirmi beş yaşında genç bir duldu. O zamanki soyadı Hebron’du. Genç yaşta Amerika’ya gitmiş, Atlanta’da yaşarken, iyi bir avukat olan Hebron’la evlenmiş. Bir de çocukları olmuş ama bir süre sonra çıkan sa</span><span class="Normal char-style-override-1" xml:lang="en-GB">rıhumma salgını kocasını ve çocuğunu almış. Adamın ölüm be</span><span class="Normal char-style-override-1" xml:lang="en-GB">lgesini gördüm. Bu olaylar Effie’yi Amerika’dan soğutmuş; geri dönüp, Middlesex, Pinner’da, halasının yanında yaşamaya başlamış. Kocasının ölümüyle ona yaklaşık dört bin beş yüz sterlin gibi yüklü bir para kalmış. Onunla ilk tanışmamız Pinner’da oldu. Birbirimizi görür görmez âşık olduk ve birkaç hafta sonra da evlendik.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Benim bir tüccar olarak yedi sekiz yüz sterlinlik bir gelirim var. Bu durumda Norbury’de yılda seksen sterlin kirayla bir villa tutmakta zorlanmadık. Küçük evimiz, şehre yakın olmasına rağmen yerleşimin az olduğu kırsal bir yerdeydi. Biraz üstümüzdeki küçük bir otel, iki ev ve bizim eve bakan bir başka köşk dışında başka komşumuz yoktu. İşim gereği şehre sadece bazı mevsimler yoğun bir şekilde gidiyordum ve genellikle yazları pek iş çıkmadığı için karımla güzel za-man geçiriyorduk. Demek istediğim, üstümüze düşen bu gölgeye kadar her şey yolunda gidiyordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Devam etmeden önce eklemek istediğim bir şey daha var. Evlendikten sonra karım bütün mal varlığını benim üstüme geçirdi. İşlerim kötü giderse ihtiyacım olabileceği konusunda ısrar ederek benim isteğim dışımda yaptı bunu. Neyse, altı hafta kadar önce bir gün yanıma gelip şöyle dedi:</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Jack, sen paramı alırken, istediğim zaman istediğim kadarını alabileceğimi söylemiştin, hatırlıyor musun?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Elbette,’ dedim. ‘Hepsi senin nasıl olsa.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘O zaman yüz sterlin istiyorum,’ dedi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu beni şaşırtmıştı. Çünkü sadece yeni bir elbise veya benzeri bir şey isteyeceğini sanmıştım.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Ne için gerekli?’ diye sordum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Aman canım,’ dedi, ‘hani sen benim bankerimdin ve bankerler soru sormazdı?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Bu konuda ciddiysen, istediğin kadarını alabilirsin,’ dedim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Tabii ki ciddiyim.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Ama ne için istediğini söylemeyeceksin, öyle mi?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Bir gün belki anlatırım, ama şimdi değil, Jack.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sorun çıkarmamam gerektiğini, aramızda ilk defa bir sır olduğunu düşündüm. Ona bir çek yazdım ve bu konu üstünde daha fazla düşünmedim. Bundan sonra olanlar ilgisiz olabilir ama anlatmamın doğru olduğunu düşünüyorum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Biraz önce de dediğim gibi evimizin yakınlarında bir köş</span><span class="Normal charstyle-override-1" xml:lang="en-GB">k var. Aslında aramızda sadece bir tarla var ama oraya gitmek için yolu geçmek gerekiyor. Yolun hemen yanında ise her zam</span><span class="Normal char-style-override-1" xml:lang="en-GB">an dolaşmaktan hoşlandığım bir sarıçam koruluğu var. Ba</span><span class="Normal char-style-override-1" xml:lang="en-GB">hsettiğim köşk sekiz aydır boş duruyordu. Ne zaman önünden</span> <span class="Normal char-style-override-1" xml:lang="en-GB">geçsem, bu eski tarz verandalı, iki katlı güzel binanın ne kadar şirin bir yuva olacağını düşünmüşümdür.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Neyse, geçen pazartesi akşamı yine yürüyüşe çıkmıştım ki, yoldan bir yük arabasının geldiğini ve köşkün verandasına da bazı eşyaların yığılmış olduğunu gördüm. Demek ki ev nihayet tutulmuştu. Yeni komşularımızın nasıl insanlar olduğunu merak edip evin etrafında dolandım. Bir an, evin üst katındaki pencerelerden bir yüzün bana bakmakta olduğunu fark ettim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“O yüzde ne vardı bilmiyorum Bay Holmes, ama içimin ürperdiğini hissettim. Bulunduğum yerden çok iyi göremiyordum ama garip ve uğursuz bir şey vardı o yüzde. Sonra, beni gözleyen kişiyi daha yakından görebilmek için ileri çıktım. Ama tam o anda yüz aniden kayboldu. Öyle aniydi ki, sanki hızla odanın karanlığına çekilmişti. Beş dakika durup düşündüm. Yüzün bir erkeğe mi, kadına mı ait olduğunu bilemiyordum. Aramızdaki mesafe fazlaydı. Ama beni en çok etkileyen şeyin, yüzün rengi olduğunu fark ettim. Parlak, bembeyaz bir yüzdü ve garip bir şekilde sert ifadeliydi. O kadar rahatsız olmuştum ki, gidip bu yeni komşularımıza yakından bakmaya karar verdim. Kapıyı çaldığımda uzun boylu, zayıf, kaba görünümlü bir kadın açtı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Ne istiyorsunuz?’ diye sordu, kuzeyli aksanıyla.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Ben komşunuzum,’ dedim, başımla evimizin olduğu yeri işaret ederek. ‘Taşındığınızı gördüm ve yardıma ihtiyacınız olup olmadığını...’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Hay hay, bir şey olursa söyleriz,’ dedikten sonra kapıyı aniden yüzüme kapattı. Yaptığım nezakete karşılık karşılaştığım bu kabalığa sinirlenip eve döndüm. Ama bütün gece başka şeyler düşünmeye çalışsam da, penceredeki o şeyi ve kadının kaba davranışını bir türlü aklımdan çıkaramadım. Karım hassas bir insan olduğu için ona hiçbir şey söylememeye karar verdim. Sadece yatmadan önce köşkün tutulduğunu söylemekle yetindim. Ama karım hiç tepki göstermedi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Genelde uykum son derece ağırdır. Hatta ailede bu hep bir olay konusu olmuştur. Ama o gece, bu küçük maceranın etkisinden miydi bilmem, her zamankinden daha hafifti uykum. Gece yarısı uyandım; yarı uykulu halimle odada bir şeyler döndüğünü fark ettim. Yavaş yavaş kendime geldiğim-de karımın giyinmiş, dışarı çıkmaya hazırlanmakta olduğunu anladım. Tam ağzımı açıp bir şeyler söyleyecektim ki, gözüm karımın mum ışığında aydınlanan yüzündeki ifadeye takıldı. Onu hiç böyle görmemiştim; göreceğimi de sanmazdım. Ölü gibi solgundu ve hızlı hızlı nefes alıyordu. Mantosunun önü-nü iliklerken ara sıra yatağa kaçamak bakışlar atıyor, beni uyandırıp uyandırmadığını kontrol ediyordu. Sonunda hâlâ uyuduğumu sanarak sessizce çıktı odadan. Sonra da, sadece ön kapıdan gelebilecek bir gıcırtı duydum. Yatakta oturup düşündüm. Sonra yastığın altından saatimi alıp baktım: Saba-hın üçüydü. O saatte karımı dışarı çıkaran şey ne olabilirdi?</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Yirmi dakika kadar oturup olanları anlamaya çalıştım. Ama bu durum düşündükçe daha da içinden çıkılmaz bir hal alıyordu. Bir süre sonra ön kapı sessizce kapatıldı ve merdivenlerde karımın ayak seslerini duydum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Neredeydin Effie?’ diye sordum içeri girdiğinde.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sesimi duyunca şiddetle irkilerek çığlık attı. Ama bu çığlık ve şaşkınlık beni iyice dertlendirdi, çünkü anlaşılmaz bir suçluluk duygusu vardı bu seste. Karım bana karşı her zaman açık ve dürüst olmuştur. Ama şimdi kendi odasına gizlice giriyor, kocasının sözleri üzerine çığlık atıp ağlamaya başlıyordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Uyanık mıydın Jack?’ diye sordu; ardından da asabi bir kahkaha attı. ‘Ben de hiçbir şey seni uyandıramaz sanırdım.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Neredeydin?’ diye tekrarladım, bu kez sertçe.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Şaşırmış olman doğal,’ dedi. Mantosunu çıkarırken ellerinin titrediğini görebiliyordum.“ ‘Daha önce böyle bir şey yaptığımı sanmıyorum. Gerçek şu ki, gece kalktığımda bir an kendimi boğulacak gibi hissettim ve biraz temiz hava almaya çıktım. Herhalde çıkmasam bayılır kalırdım. Kapının önünde birkaç dakika durmak iyi geldi.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bunları anlatırken bana bir kez olsun bakmadı; sesinde de garip bir ton vardı. Yalan söylediğini anlamıştım. Bir şey söylemeden yüzümü duvara çevirdim. Kalbim kırılmış, zihnim binlerce korkunç şüpheyle dolmuştu. Karımın benden sakladığı neydi? Nereye gitmişti? Bunu öğrenene kadar huzur bulamayacağımı biliyordum ama bir kez yalan söyledik-ten sonra başka bir şey sormamaya karar verdim. Bütün gece yattığım yerde dönüp durdum; teori ardına teori yürüttüm ama hepsi de birbirinden mantıksızdı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ertesi gün şehre gitmem gerekiyordu ama aklım o kadar karışıktı ki, iş meselelerine kafamı vermem imkânsızdı. Karım da benim gibi huzursuzdu. Ara sıra attığı meraklı bakışlarından, ona inanmadığımı anladığını ve ne yapacağını bilmez halde olduğunu hissedebiliyordum. Kahvaltıda doğru düzgün konuşmadık bile. Yemekten hemen sonra yürüyüşe çıktım. Açık havada daha sakince düşünebileceğimi biliyordum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Crystal Palace’a kadar gittim, bir saat kadar dolaştım ve saat bire doğru Norbury’ye döndüm. Yolum köşkten geçtiği için bir ara durup, geçen gün gördüğüm yüzü bir kere daha görebilmek umuduyla pencerelere baktım. Ama o sırada kapı açıldı ve –nasıl şaşırdığımı tahmin edebilirsiniz Bay Holmes– içeriden karım çıktı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Onu görünce adeta dilim tutuldu. Ama benim halim, göz göze geldiğimizde karımın gösterdiği tepkinin yanında hiç kalır. Karım bir an için köşke geri kaçmayı düşündü galiba ama sonra, bunun anlamsızlığının farkına vararak bana doğru geldi. Kireç gibi yüzü ve korku dolu gözleri, dudaklarındaki gülümsemenin ne kadar sahte olduğunu gösteriyordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Ah Jack,’ dedi, ‘sadece yeni komşularımıza bir yardımım dokunur mu diye düşündüm. Bana neden böyle bakıyorsun, Jack? Kızmadın ya?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Gece gittiğin yer de burasıydı herhalde,’ dedim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Ne demek istiyorsun?’ diye atıldı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Buraya geldiğinden eminim. Gecenin o vaktinde ziyaret ettiğin bu insanlar da kim?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Daha önce buraya hiç gelmedim ki.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Nasıl böyle yalan söyleyebiliyorsun?’ diye bağırdım. ‘Konuşurken sesin bile değişiyor. Şimdiye kadar benden hiçbir şey saklamamıştın. Şu köşke girip her şeyi öğreneceğim.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Hayır, hayır Jack, Tanrı aşkına!’ diye inledi. Tam kapıya doğru yönelmiştim ki, kolumdan tutarak ondan beklenmeyecek bir şiddetle çekti.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Yalvarırım yapma Jack,’ diye atıldı. ‘Yemin ederim bir gün sana her şeyi anlatacağım ama şimdi girersen sadece mutsuzluk getirirsin.’ Sonra ne kadar kurtulmaya çalışsam da koluma çılgınca yapıştı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Güven bana Jack!’ dedi. ‘Bir kereliğine olsun güven. Asla pişman olmayacaksın. Bir şeyler saklıyorsam sadece senin iyiliğin içindir. Şimdi benimle eve gelirsen her şey yoluna girecek ama eğer o köşke girersen aramızdaki her şey biter.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Tavırları o kadar ciddi ve üzgündü ki, sözlerinin etkisine girmiş, kapının önünde kalakalmıştım.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Sana sadece tek bir şartla inanırım,’ dedim sonunda. ‘Şu andan itibaren bu mesele kapanacaksa sırrını saklamakta özgürsün, ama bir daha gece ziyaretleri ve benim bilgim dışında hareketler yapmayacağına söz ver. Eğer gelecekte başka</span> <span class="Normal char-style-override-1" xml:lang="en-GB">bir şey olmayacağına yemin edersen ben de geçmişte olanları unutmaya hazırım.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Bana güveneceğini biliyordum,’ diye atıldı rahatlayarak. ‘Her şey istediğin gibi olacak. Gel gidelim... evimize dönelim.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Kolumdan çekerek köşkten uzaklaştırdı beni. Bir ara geri dönüp baktığımda o sarı yüzün üst pencereden beni gözetlemekte olduğunu gördüm. O yaratıkla karım arasında nasıl bir bağlantı olabilirdi ki? Peki o terbiyesiz, kaba kadın kimdi? Bu çok garip bir bilmeceydi ve bunu çözene kadar içimin rahat etmeyeceğini biliyordum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sonraki iki gün evdeydim. Karım anlaşmamıza uyuyor gibiydi, çünkü evden dışarı adımını atmadı. Ama üçüncü gün, verdiği sözün, ona kocasını ve görevlerini bile unutturan bu gizli etkinin pençesinden onu kurtarmaya yetmeyeceğini anladım.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“O gün şehre gittim ama her zamanki gibi 3.36 treniyle değil, 2.40 seferiyle döndüm. Eve geldiğimde hizmetçi kız beni görüp salona kaçtı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Hanımefendi nerede?’ diye sordum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Galiba yürüyüşe çıktı,’ diye yanıtladı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“O anda içime bir kurt düştü. Evde olup olmadığından emin olmak için üst kata da çıktım. Bir ara yukarıdaki pencereden baktığımda, biraz önce konuştuğum hizmetçi kızın köşk yönüne doğru koşmakta olduğunu gördüm. O zaman her şeyi anladım. Karım yine oraya gitmiş ve hizmetçi kıza, ben geldiğimde haber vermesini tembih etmişti. Öfkeden köpürerek köşke doğru koşmaya başladım. Artık bu işi halletmeye kararlıydım. Yolda karımın ve hizmetçinin aceleyle eve döndüklerini gördüm ama durup onlarla konuşmadım. Hayatımıza gölge düşüren sır o köşkteydi ve ne olursa olsun bu sırrı çözecektim. Kapıyı çalmadan hızla içeri daldım.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Giriş katı çok sessiz ve sakindi. Mutfakta su kaynıyor, bir sepette büyük bir kara kedi kıvrılmış yatıyordu. Ama önceden gördüğüm o kadından eser yoktu. Yandaki odaya da baktım ama orada da kimseler yoktu. Sonra merdivenleri çıkıp yukarıya baktım. Orada iki oda vardı ve onlar da bomboştu. Koca evde tek bir insan yoktu. Evdeki mobilyalar ve duvardaki resimler tamamen sıradan ve bayağı şeylerdi. Ama o sarı yüzü gördüğüm oda hariç. Bu konforlu ve zarifçe döşenmiş odada gördüğüm bir şey şüphelerimi doruğa çıkardı. Şöminenin üstünde, karımın bir fotoğrafı duruyordu. Hem de üç ay önce çekilmiş bir resim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Biraz daha dolaştıktan sonra kimsenin olmadığına inandım. Dışarı çıkarken, yüreğimde daha önce hiç hissetmediğim bir ağırlık vardı. Evime döndüğümde karım karşıladı beni; ama öyle incinmiş ve kızmıştım ki, onu bir kenara itip çalışma odasına girdim. Karım da arkamdan geldi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Sözümde durmadığım için üzgünüm Jack,’ dedi, ‘ama şartları bilsen beni affederdin.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘O zaman anlat her şeyi,’ dedim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Yapamam Jack, bu imkânsız,’ dedi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘O köşkte kimlerin yaşadığını ve o fotoğrafı verdiğin kişinin kim olduğunu söylemediğin sürece aramızda bir daha asla güven olamaz,’ dedim ve evden ayrıldım. Bay Holmes, dünden beri ne karımı gördüm ne de bu garip mesele hakkında bir haber aldım. Aramızda daha önce böyle bir şey hiç olmamıştı ve bu olay beni o kadar sarstı ki, ne yapacağımı bilemiyorum. Bu sabah düşündüm de, akıl danışabileceğim tek kişi sizdiniz. Ben de hemen buraya geldim; artık elinizdeyim. Eğer merak ettiğiniz bir nokta varsa sorun lütfen. Ama hepsinden ötesi, lütfen ne yapmam gerektiğini söyleyin bana, çünkü buna daha fazla dayanamayacağım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Holmes ve ben, ağır duygular altında ezilen bu genç adamın sıra dışı hikâyesini ilgiyle dinlemiştik. Dostum bir</span> <span class="Normal charstyle-override-1" xml:lang="en-GB">süre eli çenesinde, düşüncelere dalmış halde sessizce oturdu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Pencerede gördüğünüz o yüz bir erkeğe mi aitti sizce?” diye sordu sonunda.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hiç yakından göremediğim için bunu söylemem çok zor.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ama görünüşe göre, sizi çok etkilemiş.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ten rengi çok garipti ve hatları son derece sertti. Yaklaştığımda hızla gözden kayboldu.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Karınız sizden o yüz sterlini isteyeli ne kadar zaman oldu?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Neredeyse iki ay.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“İlk kocasının resmini hiç gördünüz mü?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hayır. Adam öldükten sonra Atlanta’da büyük bir yangın çıkmış ve bütün evraklar yanmış.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ama karınızda bir ölüm belgesi vardı. Onu kendi gözlerinizle gördüğünüzü söylemiştiniz.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet, yangından sonra bir suretini çıkarttırmış.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Karınızın Amerika’da tanıdığı kimse var mıydı?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hayır.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Oraya geri dönmekten bahsettiği olur muydu?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hayır.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki mektup alır mıydı?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hayır.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Teşekkür ederim. Şimdi meseleyi biraz düşünmek istiyorum. Eğer köşk tamamen boşaltılmışsa işimiz zor olabilir. Öte yandan, eğer evdekiler siz gelmeden önce uyarılıp dışarı çıktılarsa, ki öyle olduğunu tahmin ediyorum, geri dönebilirler ve bu durumda biz de meseleyi kolayca çözebiliriz. Şimdilik size tavsiyem, Norbury’ye geri dönüp köşkün pencerelerini bir kez daha gözetlemeniz. Eğer içeride birileri olduğuna inanırsanız içeri girmeye çalışmayın; bize bir telgraf çekin yeter. Bir saate kadar gelip bu sırrı çözeriz.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki ya hâlâ boşsa?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu durumda ben yarın gelirim ve birlikte konuşuruz. Güle güle. Ama size tavsiyem, her şeyden önce sebepsiz yere endişeye kapılmayın.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Korkarım bu pis bir iş Watson,” dedi dostum, Bay Grant Munro’yu kapıya kadar geçirdikten sonra. “Sen ne dü</span><span class="Normal charstyle-override-1" xml:lang="en-GB">şünüyorsun?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bana, altından çirkin bir şeyler çıkacakmış gibi geliyor,” diye cevap verdim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet. Ya şantaj ya da ben yanılıyorum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Şantajcı kim peki?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Köşkün en konforlu odasında oturan o yaratık olmalı. Bana inan Watson, penceredeki o yüz çok esrarlı. Bu vakayı hayatta kaçırmam.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bir teorin var mı?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Şimdilik evet. Ama doğru çıkarsa inan şaşırırım. Kadının ilk kocası o köşkte.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Böyle düşünmene sebep olan ne?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Kadının, ikinci kocası içeri girmesin diye çırpınmasını başka nasıl açıklayabiliriz ki? Bence olaylar şöyle gelişmiş: Kadın Amerika’da evleniyor. Ama kocasının karakteri zamanla değişiyor; hatta belki de çok kötü bir hastalığa bile yakalanmış olabilir;mesela cüzam. Bunun üzerine kadın ondan kaçıp İngiltere’ye geliyor, ismini değiştiriyor ve yeni bir hayata başlıyor. Kadın üç yıldır evli ve güvende olduğunu düşünüyor. Yeni kocasına da uydurma bir isim üzerine düzenlenmiş bir ölüm belgesi gösteriyor. Ama bir gün ilk kocası ortaya çıkıyor. Kadına mektup gönderip gerçekleri anlatmakla tehdit ediyor. Kadın yüz sterlin bulup şantajcıları susturuyor. Ama bu o kadar da işe yaramıyor ve bir süre sonra kadının oturduğu yere geliyorlar. İkinci kocası köşke taşınan yeni insanlar olduğunu söyleyince kadın bunların kim olduğunu anlıyor. Kocası uyuyana kadar bekliyor ve sonra gidip onu rahat bırakmaları için ikna etmeye çalışıyor. Başaramayınca ertesi sabah yine gidiyor ve köşkün çıkışında kocasıyla karşılaşıyor. Ona bir daha oraya gitmeyeceğine söz veriyor ama iki gün sonra dayanamayıp, bu korkunç komşularından kurtulma umuduyla köşke bir daha gidiyor ve yanında da, muhtemelen ondan istenmiş olan fotoğrafı götürüyor. Bu konuşma sırasında hizmetçi kız koşup geliyor ve efendisinin geldiğini söylüyor. Kadın, kocasının doğruca köşke geleceğini bildiğinden, içeridekileri arka kapıdan çıkarıyor ve Bay Munro’nun da tarif ettiği çamlığa saklıyor. Bu yüzden adam evi boş buluyor. Ama eğer bu akşam da boş olduğunu görür-se hayret ederim. Teorim hakkında ne düşünüyorsun?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bütün bunlar sadece tahmin.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ama en azından şimdiye kadar öğrendiğimiz bütün ipuçlarının kullanılmış olduğu bir teori. Eğer yeni deliller bulursak, yeniden şekillendirecek zamanımız olur. Norbury’ deki dostumuzdan haber alana kadar yapacak başka bir şey yok.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Ama fazla beklememize gerek kalmadı. Çayımızı yeni bitirmiştik ki telgraf geldi. “Köşk boş değil,” diyordu mesajda. “O yüzü pencerede tekrar gördüm. Yedi treniyle gelirseniz sizi karşılarım. O zamana kadar başka adım atmayacağım.”</span></p>

      <p class="Normal para-style-override-5"></p>

      <p class="Normal para-style-override-5"></p>

      <p class="Normal para-style-override-5"><span class="Normal char-style-override-1" xml:lang="en-GB">Trenden indiğimizde genç adam peronda bekliyordu. Lambaların ışığında ne kadar solgun olduğu ve heyecandan titremekte olduğu görülebiliyordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hâlâ oradalar Bay Holmes,” dedi, dostumun kolunu tutarak. “Gelir gelmez köşkün ışıklarının yandığını gördüm. Hadi bu işi bir an önce halledelim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Planınız nedir?” diye sordu Holmes, karanlık, ağaçlıklı yolda yürürken.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Zorla içeri gireceğim ve her şeyi kendi gözlerimle göreceğim. İkinizin de orada tanık olarak bulunmanızı istiyorum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Karınızın uyarısına rağmen bunu yapmaya çok kararlı görünüyorsunuz.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet kararlıyım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bence de doğru yoldasınız. Gerçeğin her türlüsü, şüpheden daha iyidir. Hemen gitsek iyi olur. Gerçi bu yaptığımız yasa dışı ama bence buna değer.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Çok karanlık bir geceydi ve anayolu bırakıp iki yanı çalılıkla kaplı dar bir yola saptığımızda yağmur yağmaya başladı. Bay Grant Munro sabırsızlıkla koşturuyor, biz de arkasından ona yetişmeye çalışıyorduk.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Şunlar bizim evimizin ışıkları,” dedi, ağaçların arasındaki parlaklığı göstererek. “Şurası da gireceğim köşk.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">O konuşurken köşeyi döndük ve köşk karşımıza çıktı. Üst kattaki odanın ışıkları açıktı. Biz bakarken pencerenin önünden bir karaltı geçti.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“İşte o!” diye bağırdı Grant Munro. “Orada birilerinin olduğunu siz de gördünüz. Şimdi beni takip edin.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Kapıya doğru yönelmiştik ki gölgelerin arasından bir kadın çıktı. Karanlıkta yüzünü göremiyordum ama kollarını yalvarır şekilde açmış olduğunu fark edebildim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Tanrı aşkına, yapma Jack!” diye bağırdı. “Bu akşam geleceğini anlamıştım. Bir kere daha düşün sevgilim! Ne olur güven bana, pişman olmazsın!”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sana fazlasıyla güvendim Effie!” diye atıldı Munro. “Çekil önümden! Dostlarım ve ben bu meseleyi halletmeye geldik.” Karısını bir kenara itip ilerledi ve biz de arkasından gittik. Kapıyı hızla açmıştı ki önüne yaşlı bir kadın çıkarak geç</span><span class="Normal charstyle-override-1" xml:lang="en-GB">mesine engel olmaya çalıştı. Ama Munro onu da iterek yolu açtı ve üst kata çıktı. Işıklı odaya girerken biz de arka</span><span class="Normal char-style-override-1" xml:lang="en-GB">sındaydık.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Rahat ve zevkli döşenmiş bir odaydı. Masanın ve şöminenin üzerinde ikişer tane mum yanıyordu. Köşedeki bir masanın üzerine eğilmiş halde küçük bir kız oturuyordu. Üstünde kırmızı bir elbise ve beyaz eldivenleri vardı. İçeri girdiğimizde hemen yüzünü kaçırdı. Ama bir an döndüğünde gördüğüm şey dehşetle irkilmeme yol açtı. Bize dönen bu yüz garip bir şekilde parlak tenliydi ve hatlarında en ufak bir ifa-de bile yoktu. Fazla geçmeden sorun çözülmüştü. Holmes gülerek elini kızın kulağının arkasına attı ve yüzündeki maskeyi çıkardı. Şimdi karşımızda şaşkınlıktan açılmış ağzında-ki bembeyaz dişleri parıldayan küçük bir zenci kız duruyordu. Ben de dayanamayıp kahkahayı patlattı ama Grant Munro, eli boğazında öylece kalakalmıştı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Aman Tanrım!” diye bağırdı sonunda. “Bunun anlamı ne?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sana anlatacağım,” dedi Bayan Munro, yüzünde mağrur bir ifadeyle odaya girdiğinde. “Madem ki bu kadar istiyorsun, her şeyi öğreneceksin. Kocam Atlanta’da öldü. Ama çocuğum kurtuldu.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Çocuğun mu?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Kadın göğsünden büyük, gümüş bir madalyon çıkardı. “Bunun açık halini hiç görmedin, değil mi?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Açıldığını bilmiyordum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Madalyonun üstündeki bir yayı iterek kapağını açtı. Son derece yakışıklı, zeki görünümlü ve bir zencinin bütün hatlarına sahip bir adamın portresi çıktı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu, Atlanta’dan John Hebron,” dedi kadın. “Dünya üzerine ondan daha soylu bir insan gelmemiştir. Onunla evlenebilmek için kendi ırkımdan kopmak zorunda kaldım ama o yaşadığı sürece bundan bir an bile pişman olmadım. Tek şanssızlığımız, çocuğumuzun renginin de babasına benzemesi oldu. Lucy, babasından bile siyahtır. Ama her şeye rağmen o benim küçük kızım, annesinin bir tanesidir.” Küçük kız bu sözler üzerine koşup annesine sarıldı. “Onu Amerika’da bırakmamın tek sebebi sağlığının biraz kötü olması ve İngiltere’ye gelmesinin ona zararı dokunabileceğinden korkmamdı,” diye devam etti. “Bu yüzden, bir zamanlar hizmetçiliğimizi de yapmış olan güvenilir İskoç bir kadının bakımına bıraktım. Bütün bu süre boyunca ondan kurtulmak bir an için bile olsun aklımdan geçmedi. Ama kader seni önüme çıkardığında ve seni sevmeyi öğrendiğimde Jack, çocuğumdan bahsetmekten korktum. Tanrı beni affetsin, seni kaybetmekten korktum Jack. Aranızda bir seçim yapmak zorundaydım ve zayıflığıma yenik düşüp küçük kızımı bıraktım. Üç yıl boyunca varlığını senden gizli tuttum ama bakıcısından her şe-yin yolunda olduğu yönünde haberler almaya da devam ediyordum. Ama sonunda evlat hasreti her şeye baskın geldi; ne kadar çabalarsam çabalayayım kızımı görme arzusunu içimden atamadım. Tehlikenin farkında olmama rağmen, birkaç haftalığına da olsa kızımı yanıma almaya karar verdim. Bakıcıya o yüz sterlini gönderdim ve köşk hakkında talimatları ilet</span><span class="Normal char-style-override-1" xml:lang="en-GB">tim. Yeni komşularımız gibi geleceklerdi ve aramızdaki bağlantıyı belli etmeyecektik. Bakıcıya çocuğu gündüz vakti</span> <span class="Normal char-style-override-1" xml:lang="en-GB">evden çıkarmamasını, ellerini ve yüzünü bir şekilde örtmesini tembih ettim. İnsanların çevrede zenci bir kızdan bahsetmelerini istemiyordum. Biraz daha az ihtiyatlı olsaydım daha iyi olurdu ama gerçeği öğrenmenden o kadar korkuyordum ki...</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Köşkün tutulduğunu ilk senden duydum. Sabahı beklemem gerekirdi ama heyecandan gözümü uyku tutmadı. Ben de senin uykunun ağırlığına güvenerek kalktım. Ama sen beni gördün ve bu da bütün dertlerin başlangıcı oldu. İşte sonunda her şeyi öğrendin. Peki bize, çocuğuma ve bana ne olacak?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Ellerini birleştirip cevabı beklemeye koyuldu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Uzun dakikalar sonunda Grant Munro’nun verdiği cevabı her zaman sevgiyle hatırlarım. Küçük çocuğu kucağına alıp öptü ve taşımaya devam ederek diğer elini de karısına uzattı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bunu evimizde daha rahat konuşabiliriz,” dedi. “Ben mükemmel bir insan değilim, Effie ama düşündüğünden daha iyi olduğumu göreceksin.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Holmes ve ben onlarla birlikte yola çıktığımızda dostum kolumdan çekti.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sanırım biz Londra’ya dönsek daha iyi olacak,” dedi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Holmes o gece geç saatte, elinde mumu, yatak odasına giderken bana dönüp:“Watson,” dedi, “eğer bundan sonra kendime aşırı derecede güvendiğimi ve bir vakaya gereken önemi vermediğimi fark edersen kulağıma ‘Norbury’ diye fısılda.”</span></p>
    </div>
  </div>
</body>
</html>
