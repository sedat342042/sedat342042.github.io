<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>3.html</title>
  <link href="../Styles/template.css" rel="stylesheet" type="text/css" />
  <meta content="urn:uuid:be48b043-d3a3-47b2-b6ad-9f57b600bdbe" name="Adept.expected.resource" />
</head>

<body>
  <div id="x3.html" xml:lang="en-GB" xmlns:xml="http://www.w3.org/XML/1998/namespace">
    <div class="Basic-Text-Frame">
      <p class="para-style-override-4"><br /></p>

      <h1 class="B-l-m-Ba-l---" id="toc_marker-7" style="text-align: center;" xml:lang="tr-TR"><span class="Normal char-style-override-3" style="font-size:0.86em;" xml:lang="en-GB">VII.BÖLÜM - ALBAYIN ÖLÜMÜ</span></h1>

      <p class="para-style-override-4"><br /></p>

      <p class="Normal para-style-override-5"><span class="Normal char-style-override-1" xml:lang="en-GB">Evleneli henüz birkaç ay olmuştu. Sıcak bir yaz akşamında şöminemin başında oturup günün son piposunun eşliğinde bir roman okumaya çalışıyordum. Çok yorucu bir gün geçirmiştim ve uyumamak için kendimi zor tutuyordum. Karım üst kata çıkmıştı bile. Hol kapısının kilitlendiğini duyduğumda hizmetçilerin de yataklarına çekildiklerini anlamıştım.Koltuğumdan kalkmış, pipomun küllerini boşaltıyordum ki birden kapının zili çaldı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Saate baktım. On ikiye çeyrek vardı. Bu kadar geç bir saatte gelen, bir misafir olamazdı. Herhalde bir hasta, belki de bütün geceyi ayakta geçirmemi gerektirecek bir yaralıdır diye düşündüm. Yorgun bir suratla hole çıkıp kapıyı açtım. Kapıda duran Sherlock Holmes’tan başkası değildi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ah, Watson,” dedi. “Seni ayakta yakalayabildiğime çok sevindim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sevgili dostum, lütfen içeri gel.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Şaşırmış görünüyorsun ve bu gayet doğal tabii. Anladığım kadarıyla karşında bir hasta değil de beni bulduğun için rahatlamışsın da! Hım! Hâlâ bekârlık günlerindeki gibi o Arkadya karışımını içiyorsun demek! Ceketinin üzerindeki külü nerede görsem tanırım. Üniforma giymeye yabancı olmadığın çok belli. Mendilini cebinde taşıma alışkanlığından vazgeçmezsen hiçbir zaman gerçek bir özel doktor olduğunu düşünmeyecek insanlar. Bu gece bana evinde bir yer ayarlaman mümkün mü acaba?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Memnuniyetle.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bir kişilik misafir odanın oluğunu söylemiştin ve şu anda evde bir misafirinin kalmadığını görebiliyorum. Portmanton öyle ima ediyor en azından.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Kalırsan son derece mutlu olacağım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Teşekkür ederim. Öyleyse boş odanı alacağım. Evine bir tesisatçının adımını atmış olduğunu görmek beni üzdü. Bu genellikle kötüye işarettir. Su boruları değildir umarım?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hayır, gaz.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ah! Yerde ayakkabısından iki çivi izi bırakmış; bak, tam ışığın vurduğu yerde. Hayır, teşekkür ederim, Waterloo’ da akşam yemeği yedim, ama seninle bir pipo tüttürmekten memnuniyet duyarım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Ona tütün kutusunu uzattım ve bir süre tek kelime etmeden karşılıklı oturarak pipolarımızı içtik. Çok önemli bir iş olmadığı takdirde bu saatte bana gelmeyeceğini biliyordum, onun için sessizce oturup konuya gelmesini bekledim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Mesleki açıdan oldukça meşgul günler geçirdiğini görebiliyorum,” dedi bana bakarak.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet, çok yoğun bir gün geçirdim,” diye cevap verdim. “Sana çok saçma gelebilir,” diye ekledim, “ama bunu nereden anladığını gerçekten merak ettim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Holmes kendi kendine güldü.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Alışkanlıklarını bilmek gibi bir avantajım var sevgili Watson,” dedi. “Gitmen gereken yer yakındaysa yürürsün, daha uzaktaysa bir araba kullanırsın. Ayakkabılarının, kullanılmış olmakla beraber kirli olmadıklarını gördüğümde, bu günlerde arabaya başvuracak kadar çok işinin olduğunu anlayabiliyorum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Tek kelimeyle mükemmel!” diye bağırdım.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sıradan bir gözlem,” dedi. “Gözlemcinin, karşısındaki insana olağanüstü gelen bir sonuç çıkarabileceği durumlardan biri bu; o da, sırf diğeri gözlemin temelini oluşturan o küçük ayrıntıyı unuttuğu için. Aynı şeyi, senin küçük yazıların için de söylemek mümkün sevgili dostum; okurlarınla paylaşmayıp kendi elinde tuttuğun ayrıntılardan dolayı değerini kaybettiklerini düşünürsen haklı olduğumu göreceksin. Şimdi, şu anda, o okurların durumundayım, çünkü elimde karmaşıklığıyla insan beynini büyüleyen en garip ve olağanüstü vakalardan birinin ipuçlarını tutuyorsam da, teorimi ispatlayacak olan gerekli verileri bulamıyorum. Fakat bulacağım Watson, bulacağım! Kuşkun olmasın!” Gözlerinde hafif bir ateş belirdi ve yanakları kızardı. Ama bu çok kısa sürdü. Yeniden baktığımda, yüzü eski haline dönmüştü; birçok insanın onu bir adam değil de makine olarak nitelendirmesini sağlayan o sert, adeta duygusuz ifade yeniden kaplamıştı yüzünü.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Problemin oldukça ilginç yönleri var,” dedi. “Hatta, olağanüstü ilginç yönler desem daha iyi olacak. Olayı zaten araştırmış bulunuyorum ve sanırım çözümüne oldukça yakınım artık. Bu son adımda bana eşlik edersen, bana çok faydanın dokunacağından eminim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu bana mutluluk verir.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Yarın Aldershot’a kadar gitmen mümkün olabilir mi acaba?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Jackson’ın benim yerine bakabileceğinden kuşkum yok.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Çok iyi. Saat 11.10’da Waterloo’dan hareket etmek istiyorum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hazırlanmam için o kadar süre yeter.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Güzel.Çok fazla uykun yoksa, sana olayı ve yapmamız gerekenleri genel hatlarıyla anlatayım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sen gelmeden önce uykum vardı ama şu anda iyice uyanmış durumdayım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Önemli noktaları atlamadan hikâyeyi kısaltacağım. Büyük bir ihtimalle olayla ilgili bir şeyler okumuş bile olabilirsin. Aldershot’taki asil Munsters Albay Barclay’in öldürülmesini araştırıyorum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Olayla ilgili hiçbir şey duymamıştım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu gayet doğal, olay henüz iki günlük. Her neyse, durum genel olarak şöyle;</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Royal Mallows, senin de bildiğin gibi İngiliz ordusunun en ünlü İrlanda alaylarından biridir. İsyan’da ve Kırım’da harikalar yaratmış ve ondan beridir bir karışıklık çıktığında adından söz ettirmeyi bilmiştir. Pazartesi gecesine kadar, alayın başında korkusuz Albay Barclay vardı. Orduda sıradan bir er olarak işe başlamasına rağmen, İsyan sırasındaki cesaretinden dolayı subaylığa yükselen ve bir zamanlar arkadaşlarıyla omuz omuza dövüşmüş olduğu alayın başına geçen bir adam.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Albay Barclay çavuş olduğu zamanlarda evlenmişti ve karısı –evlenmeden önce soyadı Devoy’muş– aynı müfrezede başçavuş olan bir adamın kızıydı. Dünya evine girdiklerinde, gençler –o zamanlar henüz gençlerdi– tahmin de edebileceğin gibi bir süre için uyumsuzluk yaşamışlar. Ama görünüşe bakılırsa çabucak toparlanmışlar ve Bayan Barclay, anladığım kadarıyla, tıpkı meslektaşları tarafından saygı duyulan kocası gibi, alaydaki bayanların arasında her zaman oldukça popüler olmuş. Şunu da ekleyebilirim ki son derece güzel bir kadınmış ve şimdi bile, otuz yıl süren bir evlilikten sonra dahi, hâlâ kraliçeler kadar çarpıcı bir görünüşe sahip.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Albay Barclay ve karısı son derece mutlu bir tablo çizmiş bugüne kadar. Binbaşı Murphy –bu bilgilerin çoğunu bana ileten kişi– çiftin anlaşamadıkları bir konunun olmadığını ısrarla belirtiyor. Genel olarak bakıldığında Barclay’in karısına olan bağlılığı, karısının kendisine hissettiği bağlılığa nazaran daha da fazlaymış. Barclay, bir gün bile karısından uzak duramazmış. Öte yandan karısı, sadık olmasına rağmen o kadar tutkulu değilmiş ama buna rağmen alayda örnek bir çift olarak görülüyorlarmış. İlişkilerinde, gelecek felaketi haber veren herhangi bir ipucu yaşanmamış.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Albay Barclay’in karakterinde son derece ilginç birkaç özelliğin mevcut olduğu söyleniyor. Genellikle mükemmel ve neşeli bir asker görüntüsü çizerken bazı durumlarda ondan hiç beklenmeyecek şiddet ve saldırganlık gösterilerinde bulunurmuş. Karakterinin bu özelliğinin hiçbir zaman karısına yansımadığı bir gerçek. Binbaşı Murphy’yi ve konuştuğum diğer üç subayı şaşırtan diğer bir gerçek de, albayın arada sırada depresyona girmesiymiş. Binbaşının söylediğine göre, Barclay, alayın arada sırada düzenlediği yemeklerdeki neşeli ortamı gördüğü zamanlarda, yüzündeki gülümseme sanki görünmez bir el tarafından alınıp götürülüyormuş. Günlerce çıkmazmış bunalımdan. Bu ve biraz da batıl inançlı olması, meslektaşlarının onda fark ettiği alışılmadık davranışlar. Batıl inancı yalnız kaldığı zamanlarda, özellikle de karanlık olduğunda ortaya çıkıyormuş. Erkeksi kişiliğine ters düşen bu garip özelliği eleştirenler, hatta hor görenler çok.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Royal Mallows’ların ilk müfrezesi birkaç yıldır Aldershot’ta bulunuyor. Evli olan subaylar barakaların dışında yaşıyor ve albay, kuzey garnizonun bir kilometre dışında bulunan Lachine adlı bir villada ikamet ediyormuş. Müstakil olan evin yirmi metre ötesinden anayol geçiyor. Yardımcıları, bir arabacı ve iki hizmetçiden oluşuyor. Bunlarla beraber, albay ve karısı, çocukları olmadığı için evde yaşayan tek kişilermiş.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Şimdi, geçen pazartesi akşamı saat dokuz ve on arasında Lachine’de gerçekleşen olaylara gelelim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bayan Barclay görünüşe göre Katolik ve fakirlere eski giysiler dağıtma amacını güden Watt Street Kilisesi’nde kurulmuş olan Aziz George’un mezhebine sempati duyduğu da öğrendiklerim arasında. Olayların gerçekleştiği akşam mezhebin saat sekizde bir toplantısı olmuş ve Bayan Barclay orada bulunmak için akşam yemeğini geçiştirmiş. Arabacılardan biri, kadının evden çıkarken kocasına fazla gecikmeyeceğini söylediğini duymuş. Ardından komşu villada yaşayan genç Bayan Morrison’u çağırmış ve ikisi toplantıya gitmek üzere evden ayrılmışlar. Toplantı kırk dakika sürmüş. Bayan Barclay, Bayan Morrison’u evine bıraktıktan sonra saat dokuzu çeyrek geçe evine dönmüş.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Lachine’de kahvaltı odası olarak kullanılan bir oda var. Burası yola bakıyor ve büyük bir cam kapıyla bahçeye açılıyor. Bahçe on beş metre genişliğinde ve üzeri dikenli tellerle kaplı alçak bir duvarla anayoldan ayrılmış durumda. Bayan Barclay eve döndüğünde bu odaya girmiş. Oda akşamları kull</span><span class="Normal charstyle-override-1" xml:lang="en-GB">anılmadığı için kepenkleri kapalı değilmiş ve Bayan Barclay lamba</span><span class="Normal char-style-override-1" xml:lang="en-GB">yı yakıp hizmetçi Jane Stewart’tan bir fincan çay istemek için zili çalmış.Bunun normal alışkanlıklarına pek uymadığını söylediler. Albay yemek odasında oturuyormuş ama karısının döndüğünü duyunca kahvaltı odasında ona katılmış. Arabacı, onu holü geçip odaya girerken görmüş. Canlı olarak görüldüğü son an da buymuş.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Yaklaşık on dakika sonra hizmetçi çayı getirmiş ama ev sahiplerinin öfkeyle bağrışmalarını duyunca şaşırıp kalmış. Kapıyı çalıp da içeriden yanıt gelmeyince açmaya çalışmış, ama kapının içeriden kilitli olduğunu fark etmiş. Doğal olarak, hızla aşağı inip aşçıya haber vermiş ve iki kadın, yanlarında arabacıyla beraber, hâlâ süren kavgayı dinlemeye hole çıkmışlar. Her biri, sadece iki kişinin sesinin duyulduğu konusunda güvence verdiler; Barclay ve karısının sesleri. Barclay’in ifadeleri boğuk ve derinden geldiği için dinleyen-ler söylediklerini duyamamışlar. Öte yandan karısının sesi son derece iğneleyiciymiş ve sesini yükselttiğinde onu gayet net duyabilmişler. ‘Seni korkak!’ diye tekrarlayıp durmuş. ‘Bu saatten sonra ne yapılabilir ki? Hayatımı bana geri ver. Seninle bir daha aynı havayı solumayacağım! Korkak! Korkak!’ Kadın aşağı yukarı böyle konuşmuş. Neyse, adam birden acıyla haykırmış ve ardından bir gümbürtü eşliğinde kadının kulakları tırmalayan çığlığını duymuşlar. İçeriden hâlâ çığlıklar yükselirken, bir felaketin koptuğundan emin olan arabacı kapıyı zorla açmak için atılmış ama başaramamış. Hizmetçiler de ona yardım edemeyecek kadar korkmuş bir durumda olduğu için hızla kapıdan fırlayıp bahçeye ve açık duran büyük Fransız kapılara koşmuş. Yaz ortasında bulunduğumuz için kapıların açık durması gayet doğal anladığım kadarıyla. Arabacı hiç zorluk çekmeden odaya dalmış. Ev sahibesi çığlık atmayı bırakmış, koltuğun üzerinde baygın bir halde yatıyormuş. Şanssız albay ise kafası pencerenin köşesine yakın bir vaziyette kendi kan gölünün ortasında yatıyormuş.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ev sahibi için yapabileceği bir şey olmadığını anladığında, arabacının ilk düşüncesi doğal olarak kapıyı açmak olmuş. Ama burada beklenmeyen çok ilginç bir durum var. Anahtar kapının üstünde değilmiş ve odanın her yerini aramasına rağmen bulamamış. Bunun için bir kez daha cam kapılardan dışarı çıkıp bir doktor ve polis eşliğinde geri dönmüş. Şüphelerin üzerinde yoğunlaştığı kadın hâlâ baygın bir halde odasına götürülmüş. Ardından albayın cesedi koltuğa yatırılmış ve felaket sahnesi dikkatlice araştırılmış.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Şanssız askerin yarasının, kafasının arkasında bulunan iki santimetre genişliğinde çirkin bir kesik olduğu ortaya çıkmış. Kaba bir sopaya benzer bir şeyle açılmış olduğundan kuşku olmadığı gibi silahın ne olduğunu anlamak da zor değilmiş. Cesedin hemen yanında, yerde, kemikten tutacağı olan sert bir tahta sopası varmış. Albay, savaştığı çeşitli ülkelerden satın almış olduğu geniş bir silah koleksiyonuna sahipmiş ve polis, silahın bu değerli parçalarının arasından gelmiş olduğunun sonucuna varmış durumda. Hizmetçiler, silahı daha önce gördüklerini hatırlayamadıklarını söylüyorsa da o kadar geniş bir koleksiyonda böyle bir şeyi gözden kaçırmış olmaları olası. Kayıp anahtarın inanılmaz bir şekilde ne Bayan Barclay’in, ne cesedin üzerinde, ne de odanın başka herhangi bir yerinde bulunamamış olmasının gerçeğinden başka, odada kayda değer bir şey bulunamadı. Kapı, sonunda Aldershot’tan getirttikleri bir çilingir tarafından açıldı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Salı sabahı, polisin araştırmalarını genişletmek için Binbaşı Murphy tarafından Aldershot’a çağırıldığımda durum işte böyleydi Watson. Problemin zaten ilginç olduğunu kabul etmelisin ama araştırmalarımın sonucunda, ilk bakışta göründüğünden çok daha ilginç bir vakayla karşı karşıya olduğumu çok geçmeden anladım.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Odayı araştırmaya girişmeden önce evin hizmetçilerini sorguladım ama sana az önce aktardığım bilgilerden başka bir şey öğrenemediğim bir gerçek. İlginç bulduğum bir ayrıntı edindim yine de; Jane Stewart, hizmetçilerden biri, önemli bir şey hatırladı. Tartışma seslerini duyduğunda aşağı kata indiğini, diğer çalışanlarla döndüğünü hatırlayacaksın. Her neyse, henüz aşağı inmeden önce, elinde çayla kapıya geldiğinde, beyefendiyle hanımefendinin seslerinin neredeyse hiç duyulmayacak kadar boğuk geldiğini ve kavga ettiklerini, kullandıkları sözcüklerinden değil de daha çok ses tonlarından çıkarmış olduğunu söyledi. Biraz daha zorlamamla, evin hanımefendisinin iki kez ‘David’ ismini kullanmış olduğunu hatırladı. Bu ayrıntı, kavganın çıkış sebebine biraz da olsun yaklaşmamız için son derece önemlidir. Albayın ismi, hatırlayacağın gibi, James’ti.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Polisi de hizmetçileri de inanılmaz derecede etkileyen bir durum var olayda. Bu da albayın yüzündeki ifade. Anlattıklarına göre, akıl almaz derecede büyük bir korkunun resmi varmış yüzünde. Birçok kişi adamı gördükleri yerde bayılıp kalmış; o denli korkunçmuş görüntüsü. Kaderiyle yüz yüze gelmiş olduğu gayet açık ve bunun sonucunda korkmuş olması da gayet doğal tabii. Bütün bunlar polisin teorisine çok uygun düşüyor; Albay, onu öldürmek üzere ileri atılan karısını görmüş. Yaranın kafasının arkasında olması da bu teoriyi çürütmüyor, darbeden korunmak için dönmüş olabilirdi. Hanımefendinin kendisinden de herhangi bir bilgi alamadık ne yazık ki; çok ağır bir menenjit geçiriyor ve şimdilik konuşamıyor.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Polisten, Bayan Morrison’un –o akşam Bayan Barclay’le beraber dışarı çıkan hanımefendi– arkadaşının eve dönüşünde o kadar sinirli olmasının arkasındaki sebepleri bilmediğini açıklamış olduğunu öğrendim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bütün bu bilgileri edindikten sonra Watson, peş peşe birkaç pipo içerek, bilgileri önem derecelerine göre sınıflandırmaya çalıştım. Hiç kuşku yoktu ki davanın en önemli ve en ilginç ayrıntısı, anahtarın kayıp olduğu gerçeğiydi. Odada yapılan son derece dikkatli bir araştırmadan sonra bile bulunamadığına ve Bayan Barclay’in de albayın da üzerinde olmadığına bakılırsa, biri onu alıp götürmüş olmalıydı. Üçüncü bir kişinin varlığından kuşkum yoktu. Ve bu üçüncü şahıs, ancak ve ancak bahçeye bakan cam kapılardan içeri girmiş olabilirdi. Odayı ve dışarıdaki bahçeyi dikkatlice incelemekle, bu gizemli kişinin izine rastlayabileceğimi düşünüyordum. Yöntemlerimi bilirsin Watson. Araştırmamda uygulamaya sokmadığım tek bir yöntem kalmadı ve aradığım şeyi sonunda buldum. Odada üçüncü bir adam bulunmuştu ve ana yol tarafından gelerek bahçeden geçmişti. Ayak izlerinin beş tanesini çok net olarak belirleyebildim: Biri yolun hemen yanında, alçak duvarın üzerinden geçmek için seçtiği noktada; iki tanesi bahçenin içindeydi ve diğer ikisi de içeri girdiği yerdeki tahtaların üzerinde. Görünüşe göre, bahçeyi koşarak ge</span><span class="Normal char-style-override-1" xml:lang="en-GB">çmiş çünkü izlerin parmak tarafları topuk tarafına göre çok daha baskın çıkmış. Ama beni şaşırtan adamın kendisi</span> <span class="Normal char-style-override-1" xml:lang="en-GB">değildi aslında. Arkadaşıydı.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Arkadaşı mı!?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Holmes cebinden büyük bir kâğıt çıkardı ve bunu kucağında dikkatlice açtı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bundan ne sonuç çıkarırsın?” diye sordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Kâğıt, küçük bir hayvanın ayak izleriyle doluydu. Beş bölümden meydana gelen bir taban ve uzun tırnaklarının olduğunu gösteren işaretleri vardı ve her biri de ancak bir tatlı kaşığı kadar büyüktü.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bir köpek,” diye cevap verdim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Köpeklerin perdelere tırmandığını daha önce duymuş muydun peki? Bu hayvanın bunu yapmış olduğuna dair izler buldum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Öyleyse bir maymun mu?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ama bunlar bir maymunun ayak izleri değil ki.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Öyleyse ne olabilir?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ne köpek, ne kedi, ne maymun ne de bildiğimiz başka bir hayvana ait. Ölçülerine dayanarak büyüklüğünü aşağı yukarı belirlemeye çalıştım. Burada, hayvanın hareketsiz durmuş olduğu bir anda ortaya çıkmış dört pati izi var. Ön ayaklarıyla arka ayaklarının arasında yaklaşık olarak kırk santimetrelik mesafenin olduğunu görüyorsun. Buna, bir de boynunun ve kafasının uzunluğunu eklersek yarım metreden biraz daha uzun bir hayvanla karşı karşıya kalırsın – kuyruğu varsa daha da uzun olur tabii. Ama şimdi de şu diğer ölçüye dikkat et. Hayvan burada hareket etmiş ve böylece, bir adımının uzunluğunu belirleyebildik. Her defasında yalnızca sekiz santimetrelik adımlar attığı ortaya çıktı. Gördüğün gibi, uzun bir gövdesi olan, kısa bacaklı bir yaratığın resmi oluştu. Ne yazık ki arkasında bir tüyünü bırakacak kadar düşünceli davranmamış ama şekli aşağı yukarı resmettiğim gibi olmalı. Perdelere tırmanabildiği ve etobur olduğu da diğer ayrıntıların arasında.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu sonuca nasıl vardın?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Perdeye tırmandığı için. Pencerede, kafeste bir kanarya besliyorlardı ve hayvan kuşa ulaşmaya çalışmış gibi.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki, öyleyse bu garip hayvanın ne olduğunu artık biliyor musun?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ah, onun ismini bir koyabilsem vakayı çözmeme ramak kalmış olabilirdi. Genel olarak bakıldığında, büyük ihtimalle sansargiller sınıfına ait bir hayvan, gerçi öyleyse de o sınıftaki hayvanların hepsinden çok daha büyük olduğu bir gerçek.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki ama bu hayvanın işlenen suçla ne ilgisi var?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu noktayı henüz belirleyemedim. Ama gördüğün gibi birçok bilgiye ulaşmış durumdayız. Bir adamın ana yolda durup Barclay’lerin kavgasını izlediğini biliyoruz – kepenkler açık ve oda ışıklıydı. Ayrıca, adamın bahçeden geçtiğini, küçük garip bir hayvan eşliğinde eve girdiğini de biliyoruz. Ya albaya gerçekten vurdu ya da albay onu gördüğünde o kadar korktu ki düştü ve kafasını kendi yaraladı. Son olarak şu ga-rip bilgiye de sahibiz; yabancı adam giderken, yanında odanın anahtarını da götürmüş!”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bulguların, vakayı daha da karmaşıklaştırmışa benziyor,” dedim Holmes’a.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Kesinlikle. Olayın ilk düşündüklerinden çok daha derin bir boyutu olduğu ortaya çıkmış oldu. Meseleyi esaslı bir şekilde düşündüm ve bütün vakaya değişik bir yönden bakmam gerektiği sonucuna ulaştım. Watson, seni uykundan ettim ve bunları sana yarın Aldershot’a giderken yolda da anlatabilirim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hayır, teşekkürler. Artık duramayacak kadar ileri gitmiş durumdasın.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Saat yedi buçukta evden çıkarken, Bayan Barclay’in, kocasıyla arasının gayet iyi olduğu ortada. Daha önce de anlattığım gibi kocasını hiçbir zaman tutkulu bir şekilde sevmemiş olabilir ama arabacı tarafından albayla arkadaşça sohbet ederken duyulmuş. Şimdi, dönüşünden hemen sonra kocasıyla karşılaşma olasılığının en az olduğu odaya girip her sinirli kadın gibi anında çaya sarıldığını ve sonunda adam yanına geldiğinde de sözlü suçlamalarla ona saldırdığını biliyoruz. Öyleyse saat yedi buçukla dokuz arasında kadının duygularını tamamen değiştiren bir şeylerin meydana gelmiş olduğu kesin. Gerçek şuydu ki; Bayan Morrison bu bir buçuk saatlik zaman dilimi boyunca yanında olmuştu ve inkâr etmesine rağmen, bir şeylerden haberi olmalı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“İlk çıkarımım, bu genç kadın ile albayın arasında bir şeylerin geçmiş olabileceğiyle ilgiliydi. Genç kadın bunu itiraf etmiş olabilirdi. Bu da, Bayan Barclay’in eve sinirli bir şekilde dönmesini ve genç kadının polislere bir şey söylememesini açıklardı. Duyulmuş olan kelimelerin çoğuna da uyan bir durumdu. Ama David adında birinden bahsedilmesi ve albayın karısına duyduğu aşkı baz alarak bu fikri reddettim. Gelen yabancı adamı hesaba bile katmıyorum, ki daha önce olanlarla herhangi bir alakasının bulunmaması da olası. İlerlemek oldukça zordu ama albayla Bayan Morrison’un arasında bir şeylerin geçmediğine inandıkça, Bayan Barclay’in, kocasından nefret etmesine sebep olan ipucunun genç kadının elinde olduğundan da o kadar emin oluyordum. Böylece Bayan M’ye uğrayıp, bir şeyler sakladığından emin olduğumu ima ettim ve davanın aydınlanmaması durumunda arkadaşının, Bayan Barclay’in, kendini hapiste bulabileceğini de ekledim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bayan Morrison yumuşak huylu bakışları ve sarı saçları olan son derece hoş bir genç bayan ve zekâ ile mantık açısından da bir eksiklik çekmediği ortadaydı. Ben konuşmamı bitirdikten sonra bir süre boyunca sessizce oturdu ve sonra da kararını vermiş bir şekilde hızla bana dönerek, sana da aktarmak istediğim bir şey anlattı:</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Arkadaşıma, olayla ilgili hiçbir şey söylemeyeceğime dair söz vermiştim ve söz sözdür,’ dedi; ‘ama bu kadar ciddi bir suçlamayla karşı karşıya olmasına bir de zavallıcığın sağlık durumunun konuşamayacağı kadar kötü olması eklenince, sözümü tutmamakla o kadar da kötü etmeyeceğim sanırım. Pazartesi akşamı olanları size anlatacağım.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Akşam saat dokuzu çeyrek geçe Watt Sokağı vaazından dönüyorduk. Oldukça sessiz ve ürkütücü bir yer olan Hudson Sokağı’ndan geçmek zorundaydık. Sokak, sol kaldırımda duran tek bir lamba tarafından aydınlatılıyor ve biz bu lambaya yaklaşırken, sırtı çok kambur ve omzunun üzerine bir kutuya benzer bir şey atmış bir adamın bize doğru geldiğini gördüm. Sakat gibi görünüyordu çünkü kafasını eğmişti ve dizlerini bükmüş bir şekilde yürüyordu. Yanından geçiyorduk ki, lambanın yaydığı ışık çemberinin içinde bize bakmak için kafasını kaldırdı. Birden durdu ve korkunç bir sesle bağırdı:“Aman Tanrım, bu Nancy!” Bayan Barclay’in beti benzi soldu ve korkunç görünüşlü adam onu tutmasa düşecekti. Ben polis çağırmak üzereydim ama Bayan Barclay, adamla konuşmaya başladı. Bu beni çok şaşırttı doğrusu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘ “Öldüğünü sanıyordum Henry. Tam otuz yıldır,” dedi titreyen bir sesle.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘ “Öyleydim,” diye cevap verdi adam ve sesinin tonu dehşet vericiydi. Suratı son derece karanlıktı ve gözlerindeki ışık hâlâ her gece kâbuslarıma giriyor. Korkunçtu. Saç ve sakalları grileşmiş ve yüzü, çürümüş bir elma gibi buruş buruştu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘ “Sen yürümeye devam et, canım,” dedi Bayan Barclay; “bu adamla biraz konuşmak istiyorum. Korkulacak bir şey yok.” Cesurca konuşmaya çalışıyordu ama hâlâ bembeyazdı ve kelimeler, titreyen dudaklarından zar zor dökülüyordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Benden istediğini yaptım ve ikisi birkaç dakika boyunca beraberce yürüdüler. Ardından, gözlerinden alevler saçar bir halde yeniden yanıma geldi ve lambanın yanında kalan sakat adam yumruklarını, sanki öfkeyle sıkmış, havada sallıyordu. Bayan Barclay’le evimin kapısına gelene kadar tek kelime etmedik ama burada elimi tuttu ve olanları kimseye anlatmamam için yalvardı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘ “Kötü günler görmüş eski bir tanıdığımdı o,” dedi. Kimseye bir şey anlatmayacağıma dair söz verdiğimde beni öptü ve ondan beridir onu bir daha göremedim. Size bildiğim her şeyi anlattım ve daha önce polisle konuşurken bir şey anlatmadıysam, sevgili dostumun ne kadar büyük bir tehlikede olduğunu bilmediğim içindi. Ama şimdi, her şeyin bilinmesinin onun yararına olacağını biliyorum.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Konuşması böyleydi işte, sevgili Watson ve tahmin de edebileceğin gibi, anlattıkları bana karanlık bir gecede yakılmış bir ışık gibi geldi. Daha önce birbirinden kopuk olan parçalar yavaş yavaş yerlerine oturmaya başlamıştı ve olayların meydana geliş sırasına dair, bulanık da olsa bir fikir belirmeye başladı kafamda. Bir sonraki adım, Bayan Barclay’in üzerinde böylesine etki yaratmış olan adamın kim olduğunu bulmaktı. Hâlâ Aldershot’ta bulunuyorsa, bu o kadar da zor olmayacaktı. Sivil halkın sayısı o kadar büyük değil ve sakat bir adam mutlaka ilgi uyandırmış olacaktı. Bir günümü adamı aramakla harcadım ve akşam çökünce –söz konusu olan bu akşamın ta kendisi Watson– onu buldum. İsmi Henry Wood ve bayanların onunla karşılaştıkları sokakta yaşıyor. Sadece son beş gündür bu bölgede bulunuyor. Bir sicil memuru kimliğine bürünmüş halde, ev sahibesiyle son derece ilginç bir sohbetim oldu. Adam, sihirbazlık ve gösteri sanatıyla uğraşıyor, akşamları orduevlerini dolaşıp insanları eğlendiriyor. O kutuda bir çeşit hayvan taşıyormuş; ev sahibesine göre korkunç ve anormal bir cins, daha önce benzerini görmediğini söyledi. Kadına göre, adam bu yaratığı gösterilerinde bir numara için kullanıyor. Bana anlattığı bu şeylerin yanı sıra, ne kadar çarpık olduğunu düşününce adamın yaşamasının mucize olduğunu ve arada sırada yabancı bir dilde bir şeyler mırıldandığını söyledi. Ayrıca, son iki gecedir odasında inle-yerek ağladığını duymuş olduğunu da ekledi. Para konusun-da bir sorunu yokmuş, ama verdiği depozitinin içinde, kadının sahte bir Florine benzetmiş olduğu bir şey de varmış. Onu bana gösterdi Watson ve Hint parasından başka bir şey değildi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Yani, sevgili dostum, durumumuz böyle. Seni yanımda neden istediğimi de anlıyorsundur. Şu kadarını biliyoruz; yanlarından ayrıldıktan sonra, adam bayanları uzaktan takip etmiş, pencereden onların kavgalarına tanık olmuş, içeri koşmuş ve bu sırada kutusundaki yaratık da kaçmanın bir yolunu bulmuş. Bunların her birinin olduğu kesin. Ama o odada tam olarak neler olduğunu bize anlatabilecek dünyadaki tek kişi o adamdır.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ve senin niyetin de ona sormak, öyle mi?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Kesinlikle ama bir tanığının önünde.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ve tanık da benim galiba?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Kabul edersen çok sevineceğim. Meseleye bir açıklık getirebilirse her şey yoluna girer. Reddederse, polise başvurmaktan başka çaremiz kalmaz.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Geri döndüğümüzde onu bulabileceğimizden emin misin peki?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Önlemlerimi aldım, sen merak etme. Baker Sokağı’ndaki çocuklardan birini nöbetçi olarak başına diktim. Nereye giderse gitsin, ona bir sinek gibi yapışacağından emin olabilirsin. Onu yarın Hudson Sokağı’nda bulacağız Watson, ama yarına kadar bekleyeceğimize göre seni yatağından daha uzun süre uzak tutarsam asıl suçlu ben olacağım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Ertesi gün, trajedinin gerçekleşmiş olduğu bölgeye ulaştığımızda öğleni geçmişti ve dostumla beraber hiç vakit kaybetmeden Hudson Sokağı’na doğru yol aldık. Duygularını saklamasındaki yeteneğini bilmeme rağmen, Holmes’un son derece heyecanlı olduğunu görebiliyordum. Ben de, dostumun araştırmalarından birini yakından izleme şansına eriştiğim zamanlarda hep hissettiğim gibi şu yarı heyecan, yarı entelektüel zevki almaya başlamıştım bile.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“İşte burası,” dedi, iki katlı taş binaların sıralanmış durduğu kısa sokağa girdiğimizde. “Ah, işte Simpson da şurada, bakalım ne diyecek.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hâlâ içeride Bay Holmes!” diye bağırdı bir yandan da bize doğru koşan küçük bir köprü altı çocuğu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Aferin Simpson,” dedi Holmes, ufaklığın saçlarını karıştırarak. “Hadi gel Watson. Burası işte.” Kartını ve önemli bir meseleyi görüşmek için geldiğini bildiren bir mesajı içeri yolladı ve kısa bir süre sonra, görmeye geldiğimiz adamla karşı karşıyaydık. Sıcak havaya rağmen bir ateşin yanına büzülmüştü ve küçük oda fırın gibi olmuştu. Adam, sandalyesinde çarpık çurpuk bir şekilde oturuyordu ve aşırı deforme olmuş gibi görünüyordu ama yaşlı ve kara olduğu halde, bize doğru çevirdiği yüzü bir zamanlar yakışıklılığıyla ünlü olmalıydı. Şimdi ise bize aksi, şüpheli bakışlar fırlatarak tek kelime etmeden, ayağa bile kalkmadan iki sandalyeye doğru işaret etti.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hindistan’dan Bay Henry Wood, sanırım,” dedi Holmes neşeyle. “Albay Barclay’in ölümüyle ilgili seninle konuşmaya geldim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“O konuda bir şey mi bilecekmişim?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Benim de bilmek istediğim bu. Biliyorsundur sanırım, bu olay çözüme kavuşmadığı takirde, eski dostunuz Bayan Barclay cinayetten tutuklanacak.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Adam şiddetle sarsıldı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Kim olduğunuzu bilmiyorum,” diye bağırdı,“ve bunları nereden öğrendiğinizi de, ama söylediklerinizin doğru olduğuna dair yemin edebilir misiniz?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Tabii ki. Onu şu anda tutuklamamalarının tek sebebi, henüz kendine gelememiş olmasındandır.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Aman Tanrım! Siz polis misiniz peki?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hayır.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Öyleyse davayla ilgilenmenizin sebebi nedir?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Adaletin yerine getirildiğini görmek her insanı ilgilendiren bir şey.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Nancy’nin masum olduğuna dair sözüme güvenebilirsiniz.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Öyleyse suçlu sizsiniz, öyle mi?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hayır, değilim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Öyleyse Albay James Barclay’i kim öldürdü?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ölümüne sebep olan her neyse, bunu hak etmişti. Ama size şu kadarını söyleyeyim, kafasını ben kırmış olsaydım, ki yapmayı her şeyden fazla istediğim şey oydu, uzun zamandır hak ettiği cezasından başka bir şey bulmuş olmayacaktı. Suçluluk hisseden kendi vicdanı onu öldürmemiş olmasa, kanı şu anda benim ellerimde olabilirdi. Benden hikâyeyi anlatmamı istiyorsunuz. Peki, anlatmamam için bir sebep göremiyorum çünkü utanacak bir şeyim yok.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Olaylar şöyle gerçekleşti. Artık sırtım bir deveye benziyor ve kaburgalarım çarpık çurpuk olabilir ama onbaşı Henry Wood bir zamanlar 117. Piyade Bölüğü’nün en yakışıklı adamıydı. O zamanlar Hindistan’daydık, Bhurtee dediğimiz bir yerde karargâhımızı kurmuştuk. Geçen gün ölen Barclay, benimle aynı bölükte çavuştu ve alayın dilberi de dünyanın gelmiş geçmiş en güzel kızı olan Nancy Devoy’ du; başçavuşun kızıydı. Nancy’ye âşık olan iki kişi vardı ve o da aralarından birini seviyordu. Nancy’nin yakışıklılığıma kapıldığını söylediğimi duyduğunuzda, şimdi ateşin yanında çömelmiş duran bu zavallı yaratığa bakarak gülümseyeceksiniz.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet, kalbi bana aitti ama babası Barclay’le evlenmesi konusunda kararlıydı. Ben sorumluluk nedir bilmeyen, yerinde duramayan bir delikanlıydım, Barclay ise eğitimini almış ve o zamanlar işinde yükselmeye başlamıştı bile. Ama Nancy bana sadıktı ve her şey benimle evleneceğini gösteriyordu ki isyan çıktı ve etraf cehenneme döndü.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bizim alay, okçular bataryası, Sih’lerden bir bölük ve bir sürü de sivil, hep beraber Bhurtee’de kısılıp kalmıştık. Etrafımızda binlerce isyancı vardı ve bir fare kapanının etrafında toplanmış bir köpek sürüsü kadar azgınlardı. İkinci hafta da geçince su kaynaklarımız tükendi ve her şey, ülkede ilerleyen General Neill’le bağlantı kurmamıza bağlıydı. Son şansımız oydu, çünkü yanımızdaki kadınlar ve çocuklarla savaşa dalmamız imkânsızdı. Durum böyleyken, General Neill’i bulup durumumuzu bildirmek konusunda gönüllü olmak için başvurdum ve isteğim kabul edildi. Toprakları hepimizden iyi bilen Çavuş Barclay’le meseleyi konuştum ve o da isyancı bölüklerin arasından kaçmamı sağlayacak bir yol çizdi. Aynı gece saat onda yola koyuldum. Binlerce insanın hayatı söz konusuydu ama ben o gece duvarın üstünden geçerken sadece birini düşünüyordum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Yolum, beni düşman nöbetçilerinden koruyacağını umduğumuz kurumuş bir nehir yatağının yanından geçiyordu, ama daha birkaç adım atmıştım ki altısı birden karşıma çıktı. Karanlıkta çömelmiş beni bekliyorlardı. Bir darbeyle bayıltıldım ve ellerimi ayaklarımı bağladılar. Asıl darbeyi başıma değil, kalbime almışım çünkü kendime gelip de etraftakileri dinlemeye başladığımda arkadaşımın, yolumu çizmiş olan adamın ta kendisinin, yerli uşaklardan birinin vasıtasıyla beni ele vermiş olduğunu anladım.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Neyse, hikâyenin bu kısmını daha fazla uzatmama gerek yok sanırım. James Barclay’in nasıl bir adam olduğunu artık biliyorsunuz. Bhurtee, ertesi gün General Neill tarafından kurtuldu ama isyancılar geri çekilirken beni de yanların-da götürdü ve yıllar boyu bir tek beyaz yüz görmek nasip olmadı bana. İşkenceye maruz kaldım ve birçok defa kaçmaya çalıştıysam da her seferinde yakalanıp tekrar işkence görüyordum. Sonunda işte bu hale geldim. İsyancılardan bazıları Nepal’e kaçtılar ve beni de yanlarına aldılar, ardından da kendimi Darjeeling’de buldum. Oradaki köylüler yanında bulunduğum isyancıları öldürdü ve beni de köle olarak çalıştırdılar. Sonunda kaçmayı başardıysam da güneye gitmek yerine kuzeye doğru ilerlemek zorunda kaldım ve sonunda Afgan’ların arasında buldum kendimi. Yıllar boyu o bölgede dolaşıp durdum ve nihayet Pencab’a geri döndüğümde yerli halka karıştım ve geçimimi, öğrenmiş olduğum sihirbazlık numaralarının sayesinde sağlayabildim. Benim gibi sakat bir serserinin İngiltere’ye dönmesine ya da eski arkadaşlarına başvurmasına ne gerek vardı? İntikam almak için yanıp tutuşuyor olsam bile gidemezdim. Nancy ve arkadaşlarımın, Harry Wood’un bir şempanze gibi sürünüp ancak bir baston-la yürüyebildiğini görmelerindense sırtı dik bir şekilde öldüğüne inanmaları daha iyiydi. Öldüğümden hiç kuşkuları olmamı</span><span class="Normal char-style-override-1" xml:lang="en-GB">ştı ve ben de öyle kalmasını istiyordum. Barclay’in Nan-cy’yle e</span><span class="Normal char-style-override-1" xml:lang="en-GB">vlendiği ve hızlı bir şekilde yükseldiği gerçeği geldi kulağıma ama o bile konuşmamı sağlayamadı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ne var ki insan yaşlanınca evini özlemeye başlıyor. Yıllar boyunca İngiltere’nin yeşil kırlarını, tepelerini hayal edip durdum ve sonunda ölmeden önce son bir kez ülkemi görmeye karar verdim. Beni buraya getirecek kadar para biriktirdim, sonra da buraya, alışkanlıklarını bildiğim askerlerin arasında olabileceğim bir yere geldim ve gösteri sanatım sayesinde geçimimi sağlayabiliyorum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Anlatımınız son derece hoş,” dedi Sherlock Holmes. “Bayan Barclay’le karşılaşmanızdan zaten haberim var. Sonra da, anladığım kadarıyla, onu evine kadar takip ettiniz ve kocasıyla arasında geçen kavgalarını pencereden tanık oldunuz. Duygularınıza daha fazla hâkim olamadınız, bahçeden geçtiniz ve aralarına daldınız.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet, Efendim, öyle yaptım. Barclay de beni gördüğünde, suratında daha önce hiç kimsede görmediğim bir ifade belirdi, sonra da düşüp kafasını pencere pervazına çarptı. Ama daha düşmeden önce ölmüştü. Şöminen üzerindeki şu yazıyı nasıl okuyabiliyorsam, onun suratında da ölümü okudum. Sırf görüntüm bile, suçluluk çeken kalbini bir kurşun gibi delmeye yetti.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki ya sonra?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Nancy bayıldı ve ben de elindeki anahtarı aldım. Kapıyı açıp yardım istemekti niyetim... ama sonra birden her şeyi bırakıp kaçmanın benim için daha iyi olacağını düşünmeye başladım; bir suçlu arayacaklardı ve anlattıklarıma büyük ihtimalle inanmayacaklardı ve en önemlisi de, yakalanmak, ne olursa olsun sırrımın ortaya çıkması anlamına da geliyordu. Telaşımdan anahtarı cebime sokmuşum ve perdelere tırmanmış olan Teddy’yi yakalamaya çalışırken de bastonumu düşürdüm. Teddy’yi kutusuna geri koymayı başardığımda mümkün olduğu kadar hızla oradan kaçtım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Teddy de kim?” diye sordu Holmes.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Adam yere eğilip köşede bulunan kanca benzeri bir şeyi kaldırdı. Bir anda, kırmızımsıkahverengi çok güzel bir hayvan ortaya çıktı. İncecik ve zarif bir bedeni ve kısa bacakları vardı; uzun ince bir burnu ve bir hayvanda gördüğüm en gü-zel gözlere sahipti. “Bir firavunfaresi,” diye bağırdım.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet, bazıları onlara öyle der,” dedi adam. “Ben yılanyakalayan derim ve Teddy kobralar konusunda inanılmaz hızlı. Burada dişleri olmayan bir kobram var ve Teddy, insanları eğlendirmek için sahnede her gece onu yakalıyor.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bilmek istediğiniz başka bir şey var mıydı Efendim?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Şimdilik yoksa da Bayan Barclay’in başının belaya girmesi durumunda size tekrar başvurabiliriz.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Öyle bir şey olursa pek tabii ki konuşacağım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ama ne kadar alçakça davranmış olursa olsun, gerekmedikçe ölü bir adama karşı bu skandalı alevlendirmenin bir anlamı yok. Yaptığı şeyden hissettiği suçluluğun otuz yıldır yakasını bırakmadığını bilme şansına eriştin en azından. Ah, bak,</span> <span class="Normal charstyle-override-1" xml:lang="en-GB">Binbaşı Murphy geçiyor sokaktan. Hoşça kal Wood. Dünden beri bir gelişme olup olmadığını öğrenmek istiyorum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Binbaşı köşeyi dönmeden ona yetişmeyi başardık.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ah, Holmes,” dedi.“Sanırım bütün bu kargaşanın gereksiz olduğunun ortaya çıktığını duymuşsundur?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ne olmuş peki?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Otopsi sonuçları henüz bildirildi. Ölüm sebebi kesinlikle bir kalp kriziymiş. Görüyorsun ya, vaka aslında o kadar da karışık değilmiş.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ah, son derece basit,” dedi Holmes gülümseyerek. “Haydi ge</span><span class="Normal char-style-override-1" xml:lang="en-GB">l Watson, Aldershot’ta bizi tutan başka bir şey olduğunu sanmıyorum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bir şey daha var,” dedim, istasyona doğru ilerlediğimizde. “Kocasının ismi James ve diğer adamınki Henry olduğuna göre, şu David’le ilgili konuşma da ne anlama geliyordu?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Resmetmeyi öylesine sevdiğin o gerçek araştırmacı olsaydım o kelimenin bana bütün hikâyeyi anlatması gerekiyordu sevgili Watson. Eleştirmek için kullanılmış bir sözcük olduğu ortada.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Eleştirmek mi?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet. David, bildiğin gibi, arada sırada yanlış yollara sapardı ve bir defasında da Çavuş James Barclay’le aynı yola sapmıştı. Uriah ve Bathseba’yla ilgili küçük meseleyi anımsıyor musun? Korkarım ki İncil’le ilgili bilgilerim biraz paslanmış ama hikâyeyi birinci ya da ikinci Samuel’de bulabilirsin.”</span></p>

      <p class="Normal para-style-override-5"></p>
    </div>
  </div>
</body>
</html>
