<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>3.html</title>
  <link href="../Styles/template.css" rel="stylesheet" type="text/css" />
  <meta content="urn:uuid:be48b043-d3a3-47b2-b6ad-9f57b600bdbe" name="Adept.expected.resource" />
</head>

<body>
  <div id="x3.html" xml:lang="en-GB" xmlns:xml="http://www.w3.org/XML/1998/namespace">
    <div class="Basic-Text-Frame">
      <p class="Normal para-style-override-5"><span class="Normal char-style-override-1" xml:lang="en-GB"><br /></span></p>

      <p class="Normal para-style-override-5"></p>

      <h1 class="para-style-override-4" style="text-align: center;"><span style="font-family: 'Minion Pro', serif; font-size: 1em; font-weight: bold; line-height: 1;">IX.BÖLÜM - YUNANLI TERCÜMAN</span><br /></h1>

      <p class="para-style-override-3"><br /></p>

      <p class="Normal para-style-override-5"><span class="Normal char-style-override-1" xml:lang="en-GB">Sherlock Holmes’un, dostluğumuz boyunca kendi akrabalarından söz ettiğini hiç duymamıştım hatta geçmiş yaşantısıyla ilgili bile neredeyse hiçbir şey bilmiyordum. Bu konulardaki sessizliği, onun bende uyandırmış olduğu ‘makineinsan’ izlenimini güçlendirmişti. Sonunda, onu kalbi olmayan bir beyin –akıl gerektiren konularda ne kadar başarılıysa, duygusal alanda da o kadar başarısız olan bir akıl makinesi– ve başlı başına bir fenomen olarak değerlendirmeye başlamış olduğumu fark ettim. Kadınları aşırı derecede itici bulması ve yeni dostluklar kurmaktaki isteksizliği, duygusuz kişiliğinin birer örneğiydi ama kendi ailesiyle ilgili konuşmaktan tamamıyla kaçınması bu konuda bir uç noktaydı. Hiçbir akrabası hayatta olmayan bir yetim olduğunu düşünüyordum artık. Ama sonra bir gün, beni şaşkınlıktan afallatarak, ağabeyinden bahsetmeye başladı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Güzel bir yaz akşamıydı ve çaylarımızı henüz bitirmiştik. Konudan konuya atlayan sohbetimiz, golf sopaları ve dünyanın ekliptik açısının eğikliğine değindikten sonra, atacılık ve kalıtsal kişilik özelliklerine kaydı. Özel bir yeteneğin insana kalıtsal olarak mı geldiği yoksa daha çok aldığı eğitimle mi ilgili olduğu konusunda tartışıyorduk.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Örneğin senin durumun,” diye konuştum, “bana anlattıklarını düşünecek olursak, gözlem yapma yeteneğinin yanı sıra akıl yürütmekteki olağanüstü becerilerinin kendi sistematik çalışmalarının bir sonucu olduğu yadsınamaz bir gerçek.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Belli bir noktaya kadar öyle,” diye cevap verdi düşünceli bir biçimde. “Atalarım, kendi sınıflarına uygun bir yaşantı süren köy eşrafıydılar. Ama şu bir gerçek ki, yeteneğim kanımda var. Anneannemden geçmiş olabileceğini düşünüyorum çünkü o, Vemet’in, hani şu Fransız sanatçısının kardeşiydi. Sanatçılık kanının nelere sebep olabileceğini asla bilemezsin.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki ama kalıtsal olduğunu nereden bilebiliyorsun?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Çünkü ağabeyim Mycroft, bu konularda benden daha bile yeteneklidir.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Bu benim için gerçekten yeni bir haberdi. İngiltere’de bu denli yetenekli başka bir adam daha yaşıyorduysa, nasıl oluyordu da ne polis ne de diğer insanlar onun hakkında bir şey bilmiyorlardı? Bunu sordum ama kardeşinin kendisinden daha başarılı olduğunu söylemesinin, kuşkusuz dostumun alçakgönüllülüğünden kaynaklandığını ima etmeden de duramadım. Bu fikrime içtenlikle güldü.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sevgili Watson,” dedi, “alçakgönüllülüğü meziyet sayanları anlayamıyorum. Bir mantıkçı için, her şey tam olarak ne ise öyle görünmelidir. Kendini küçük görmek de, yeteneklerini abartmak da gerçeklerden kaçmaktır. Onun için Mycroft’un benden daha iyi bir gözlemci olduğunu söylediğimde, bunun tam ve bütünüyle doğru olduğunu bilmelisin.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Senden kaç yaş büyük?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Yedi yaş.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki tanınmamış olmasının sebebi ne o halde?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Oh, kendi çevresinde çok tanınmış biridir.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Nerede yani?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Şey, Diyojen Kulübü’nde mesela.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Bahsettiği kurumu daha önce hiç duymamıştım ve Sherlock Holmes da bunu yüzümden okumuş olmalıydı, çünkü saatini çıkardı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Diyojen Kulübü, Londra’nın en garip kulüplerinden biridir ve Mycroft’un da en garip üyelerden biri olduğu bir gerçek. Hiç aksatmadan, her gün beşe çeyrek kala ile sekize yirmi kala arasında orada olur. Şu anda saat altı, bu harika yaz akşamında bir yürüyüşe çıkmak istersen, seni iki sıra dışı şeyle tanıştırmak beni mutlu edecek.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Beş dakika sonra Regent Meydanı’na doğru yol almaya başlamıştık bile.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Mycroft’un yeteneklerini neden dedektifçilik işinde kullanmadığını merak ediyorsun,” dedi arkadaşım. “Bunun sebebi öyle bir yeteneğinin olmaması.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ama bana biraz önce...”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Gözlem yapma ve mantık yürütme konularında benden daha üstün olduğunu söyledim. Dedektif olma sanatı bir koltukta oturup mantık yürütmekle yapabildiğin bir şey olsa, ağabeyim dünyanın gelmiş geçmiş en büyük dedektifi olurdu. Ama ne yazık ki gerekli enerjiye de hırsa da sahip değil. Kendi çözümünü doğrulamak için bile günlük alışkanlıklarından vazgeçmeyi göze almaz ve kendi haklılığını ispatlamak için uğraşmaktansa yanlış anlaşılmayı tercih eder. Ona, hiç bıkmadan yeni problemlerle gitmişimdir ve o da bana, daha sonra doğru oldukları ortaya çıkan cevaplar vermiştir. Buna rağmen, bir vakayı mahkemeye ya da bir jüriye aktarmadan önce uğraşman gereken bir takım noktaları çözmekten aciz olduğu bir gerçek.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Öyleyse bunu meslek olarak yapmıyor yani, öyle mi?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu meslekle uzaktan yakından alakası yok. Benim için bir yaşam tarzı olan şey, onun için yalnızca eğlence arayan insanlara göre bir hobi. Sayılar konusunda olağanüstü bir yeteneği var ve bazı belediye departmanlarının hesap defterlerini kontrol ediyor. Mycroft, Pall Mall’da yaşıyor ve her sabah Witehall’a yürüyüp akşamları geri dönüyor. Bütün bir yıl boyunca başka bir egzersiz yapmıyor ve başka bir yere de gittiği yok; yani evinin hemen karşısında bulunan Diyojen Kulübü’nü saymazsak tabii.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Orayı daha önce duyduğumu hatırlamıyorum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu çok doğal. Biliyorsun ki Londra’da her türlü insan var. Bazıları utangaçlıktan, bazılarıysa insanlara karşı güvensizlik ve nefretlerinden dolayı diğer insanların arasına karışmak istemez. Bu insanlar yine de rahat sandalyeleri olan ve günlük gazeteleri, periyodik çıkan diğer yayınları okuyabilecekleri bir yere hayır diyemezler.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Diyojen Kulübü’nün kuruluş amacı da bu insanlara rahat bir yer sağlamaktı ve şimdi şehirdeki en asosyal, en toplumdan kopuk adamların çoğunu barındırıyor. Tamamen yalnız olduklarını hissetmek istedikleri için üyelerin birbirleriyle ilgilenmesi kesinlikle yasak. Yabancılar Odası haricinde hiçbir yerde, hiçbir koşul altında konuşulmaz; kurallara uymayacak olursan kulüpten uzaklaştırılırsın. Ağabeyim kurucularından biriydi ve ben de şahsen atmosferini çok rahatlatıcı bulurum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Konuşurken Pall Mall’a ulaşmıştık ve bir süre yol boyunca ilerledikten sonra, Sherlock Holmes, Carlton’un hemen yakınındaki bir kapının önünde durdu. Konuşmamam için işaret etti ve ardından hole girdik. Camlı duvarının içinden, bir sürü adamın oturup bir şeyler okuduğu büyük ve lüks bir</span> <span class="Normal char-style-override-1" xml:lang="en-GB">oda görebiliyordum hayal meyal. Holmes beni Pall Mall’a</span> <span class="Normal char-style-override-1" xml:lang="en-GB">bakan küçük bir odaya soktu ve birkaç dakika ortalıktan yok olduktan sonra da, ancak ve ancak kardeşi olabilecek bir adamla geri döndü.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Mycroft Holmes, Sherlock’tan çok daha güçlü yapılı ve geniş bir adamdı. Beden olarak kesinlikle çok daha iriydi ama yüzü geniş olmasına rağmen, kardeşininkini o kadar özel yapan o keskinliği, ışığı korumuştu. Değişik bir tona sahip olan gri gözleri, bütün gücünü kullanmak zorunda olduğunda Sherlock’unkilerde gördüğüm o garip, uzak, kendinden emin bakışlarla sürekli olarak yanıyor gibiydi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sizinle tanıştığıma memnun oldum Efendim,” dedi, bir fokun yüzgecini andıran geniş, şişman bir el uzatarak. “Sherlock’un çözdüğü vakaları kaleme aldığınızdan beri ondan sürekli haber alabiliyorum. Ah, sırası gelmişken Sherlock, seni geçen hafta burada göreceğimi sanıyordum. Manor Malikânesi vakasıyla ilgili danışmaya gelmeni bekledim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Gerek kalmadı, olayı çözdüm,” dedi dostum gülümseyerek.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Adams’dı, değil mi?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet, Adams’dı.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“En başından beri bundan emindim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Beraberce, kulübün penceresinin kenarına oturdular.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“İnsanoğlunu incelemek isteyen biri için, burası ideal bir yer,” dedi Mycroft. “Şu muhteşem çeşitliliğe bak! Mesela şu bize doğru gelen iki adamı örnek alalım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bilardocu ve diğeri mi?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet onlar. Diğer adamdan ne çıkarıyorsun?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Adamların ikisi penceremizin hemen önünde durmuştu. Ceketinin cebinin üzerindeki bir takım tebeşir izleri, bilardoyla ilgili görebildiğim tek işaretlerdi. Şapkasını geri itmiş ve</span> <span class="Normal charstyle-override-1" xml:lang="en-GB">koltuğunun altına bir sürü paket sıkıştırmış olan diğer adam oldu</span><span class="Normal char-style-override-1" xml:lang="en-GB">kça kısa boylu, esmer biriydi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Anladığım kadarıyla eski bir asker,” dedi Sherlock.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ve çok kısa bir süre önce görevinden olmuş,” diye belirtti ağabeyi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hindistan’da hizmet yapmış olduğu belli.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Üstelik çavuş ya da onbaşı olarak.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bana kalırsa İngiliz topçu birliğinde,” dedi Sherlock.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ve dul.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ama çocuğu var.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Çocukları, sevgili kardeşim, çocukları.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ah, hadi ama,” diye araya girdim gülerek, “bu biraz fazla olmadı mı?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sevgili Watson,” diye başladı Holmes, “o şekilde yürüyen ve yüzünde bu denli otoriter bir ifadesi olan bir adamın asker olduğunu söylemek güç değil; yanık tenine baktığında, bir erden daha yüksek bir rütbeye sahip olduğunu ve Hindistan’dan yeni dönmüş olduğunu kolayca anlayabiliyorsun.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“İşini yeni bırakmış olduğu da, hâlâ asker postallarını giymesinden belli,” diye belirtti Mycroft.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Süvari değilmiş ama bir tarafındaki kaşının civarının daha açık renk olmasından anladığımız kadarıyla şapkasını yan takıyormuş. Kilosu, bir lâğımcı olmasına yetmeyeceği için de topçu birliğinde olduğu sonucuna vardık.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Karalara bürünmüş olması da çok yakın birini kaybetmiş olduğunu gösteriyor. Alışverişi kendisinin yapması, ölen kişinin, karısı olabileceğini gösteriyor. Çocuklar için bir şeyler almış olduğunun gerçeği de çocukların varlığını ispatlıyor. Gördüğün gibi bir çıngırak almış, ki bundan, çocuklardan birinin çok küçük olduğu sonucuna varırız. Karısı büyük bir ihtimalle doğum yaparken ölmüştür. Koltuğunun altında resimli bir kitap taşıması da ikinci, daha büyük bir çocuğunun söz konusu olduğunu gösteriyor.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Ağabeyinin kendisinden bile daha dikkatli bir gözlemci olduğunu söylediğinde dostumun ne demek istediğini anlamaya başlamıştım artık. Bana bakarak gülümsedi. Mycroft, kaplumbağa kabuğundan yapılma bir kutudan enfiye çıkardı ve ceketinin önüne düşen parçacıkları kocaman kırmızı bir mendille süpürdü.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu arada Sherlock,” dedi, “geçenlerde, aslında tam da sana uygun bir dava iletildi bana. Son derece ilginç bir problem. Gerçekten de üzerine fazla gidemeyecek kadar yorgunum bu aralar ama hiç değilse konuyla ilgili son derece tatmin edici bir takım fikirlerim oldu. Ayrıntıları dinlemek istersen...”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sevgili Mycroft, son derece memnun olurum.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Mycroft defterinden bir sayfa koparıp üzerine bir şeyler yazdı, ardından zili çaldı ve notu gelen garsona uzattı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bay Melas’ın uğramasını istedim,” dedi. “Benimle aynı apartmanda, hemen üst katımda oturuyor ve arada bir konuşuyoruz. Zaten bundan dolayı bana gelip kötü durumunu anlattı. Bay Melas, anladığım kadarıyla Yunanlı kökenlere sahip ve olağanüstü bir dilbilimci. Geçimini, mahkemelerde tercümanlık yaparak ve arada bir de Northumberland Avenue otellerinden birine gelen zengin yabancılara rehberlik yaparak sağlıyor. Başına gelen son derece ilginç olayı kendi ağzından dinlemenizin daha uygun olacağını düşündüm.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Birkaç dakika sonra kısa boylu, sağlam yapılı bir adam aramıza katıldı. Yuvarlak yüzü ve kömür siyahı saçları güneyli kökenini gösteriyor olsa da konuşması eğitimli bir İngiliz beyefendinin konuşması gibiydi. Sherlock Holmes’la içten bir şekilde el sıkıştı ve dedektifin, hikâyesini dinlemeye can attığını anladığında da gözleri ışıldadı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Polisin bana inandığını sanmıyorum. Yo, hayır, gerçekten de inanmıyorum,” dedi üzgün bir sesle. “Böyle bir şeyi daha önce duymadıkları için bunun mümkün olmadığını düşünüyorlar. Fakat biliyorum ki, yüzünde yara bantları olan zavallı adamcağıza ne olduğunu öğrenmeden rahat edemeyeceğim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sizi dinliyorum,” dedi Sherlock Holmes.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bugün çarşamba,” dedi Bay Melas. “Öyleyse pazartesi gecesi –yani anlayacağınız gibi sadece iki gün önce– oldu her şey. Ben bir tercümanım ama bunu büyük bir ihtimalle komşum size anlatmıştır zaten. Bütün dillerde tercümanlık yaparım –ya da neredeyse tümünde– gerçi doğuştan Yunanlı olar</span><span class="Normal charstyle-override-1" xml:lang="en-GB">ak özellikle o dilde çok başarılıyımdır. Yıllardan beri Lond-ra’nın ö</span><span class="Normal char-style-override-1" xml:lang="en-GB">nde gelen Yunanca tercümanı olduğum için de ismim otellerde sıkça geçer.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Başı derde giren bir yabancının ya da geç saatte gelen ve yardımıma ihtiyacı olan bir turistin beni garip saatlerde çağırması az rastladığım bir şey değildir. Onun için Bay Latimer, son derece şık giyimli genç bir adam, pazartesi gecesi odama gelip kapıda bekleyen faytonunda ona katılmamı iste-diğini söylediğinde bunu garip karşılamadım. Yunanlı bir arkadaşı bir iş için ona gelmiş, en azından bana öyle söyledi, ve yabancı herhangi bir dil bilmediği için de Yunanlı bir tercümana ihtiyaçları vardı. Evinin biraz uzakta, Kensington’da bulunduğunu açıkladı ve çok acelesi var gibiydi, çünkü soka-ğa çıktığımız anda beni hızla faytonuna soktu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Fayton dedim ama kısa bir süre sonra bunun bir iki atlı bir binek arabası olduğundan şüphelenmeye başladım. Londra’da genellikle kullanılan dört tekerlekli araçlardan çok daha genişti ve döşemeleri, biraz yıpranmış olmalarına rağmen son derece kaliteliydi. Bay Latimer karşımdaki koltuğa oturdu ve Charing Cross’un içinden geçerek Shaftesbury Meydanı’ndan yukarı çıkıp yola koyulduk. Oxford Caddesi’ne ulaşmıştık ki, ben bunun Kensington’a bir kestirme olup olmadığına dair bir soru yönelttiğim sırada, yol arkadaşım son derece garip davranmaya başlayarak cümlemi yarıda kesti.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Birden, cebinden korkunç görünüşlü kurşun bir sopa çıkarttı ve bunu, sanki ağırlığını ve gücünü test etmek istiyormuşçasına defalarca ileri geri salladı. Ardından bunu tek kelime etmeden yanına, koltuğun üstüne bıraktı. Arabanın iki yanındaki camları kaldırdığında, büyük bir şaşkınlıkla dışarıyı görememem için gazete kâğıtlarıyla örtülü olduklarını fark ettim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Görüşünüzü engellediğim için özür dilerim Bay Melas,’ dedi. ‘İşin aslı şu ki, gittiğimiz yeri görmenizi istemiyo-rum. Sonradan orayı tekrar bulmanız benim için son derece rahatsız edici bir durum olabilir.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hayal edebileceğiniz gibi adamın söyledikleri beni şok etti. Son derece güçlü görünüşlü, geniş omuzlu bir adamdı ve silahı olmasa bile onunla bir mücadelede hiçbir şansım olamazdı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Bu oldukça olağandışı bir davranış Bay Latimer,’ diye kekeledim. ‘Yaptığınızın kanunlara aykırı olduğunu biliyor olmalısınız.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Hiç şüphe yok ki özgürlüğünüzü biraz kısıtlamış oluyoruz,’ dedi, ‘ama daha sonra kendimizi size affettireceğiz. Yine de sizi uyarmalıyım Bay Melas; bu gece herhangi bir şekilde yardım çağırmaya ya da benim hoşuma gitmeyecek başka bir şey yapmaya kalkarsanız, çok ciddi bir yaptırımla karşılaşabilirsiniz. Hiç kimsenin nerede olduğunuzu bilmediğini ve bu arabada da, evimde de benim hükmüm altında olduğunuzu lütfen unutmayın.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sakin bir şekilde konuşuyordu ama ses tonunda oldukça tehditkâr bir hırıltı vardı. Neden böylesine inanılmaz bir şekilde kaçırıldığımı düşünerek sessizce oturdum. Sebep her neyse bundan kesinlikle kaçamayacağım apaçık ortadaydı ve neler olacağını görmek için beklemekten başka çaremin olmadığını biliyordum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Nereye gittiğimize dair en ufak bir fikrim olmadan yaklaşık iki saat boyunca yolumuza devam ettik. Arada bir, çakıl taşlarının üzerinden geçtiğimizi belirten sesler gelirken, çoğunlukla sessizce ilerlememizi sağlayan asfaltlı yollardan ilerliyorduk fakat bu ses değişikliklerinden başka, gittiğimiz yerle ilgili bir tahmin yürütmemi sağlayacak herhangi bir işaret yoktu ne yazık ki. Pencereleri kaplayan kâğıtlar ışık geçirmiyordu ve ön cama da mavi bir perde asılıydı. Pall Mall’dan ayrıldığımızda saat yediyi çeyrek geçiyordu ve yolculuğumuzun sonuna geldiğimizde saatim dokuza on kalayı gösteriyordu. Yol arkadaşım camı açtığında üzerinde bir lambanın ışıldadığı alçak ve kemerli bir kapı görebildim. Arabadan hız-la indirildiğimde kapı açıldı ve kendimi ansızın evin içinde buldum. Girerken iki yanımda ağaçlar ve bir çimenlik gördüm sanırım, ama özel bir mülkiyette olup olmadığımızı söylememe imkân yok.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evin içinde etrafı çok az aydınlatan renkli bir gaz lambası olmasına rağmen, duvarları resimlerle dolu oldukça büyük bir holde olduğumu görebildim. Kısık ışıkta bize kapıyı açmış olan kişinin, kısa boylu ve yuvarlak omuzlu, kaba görünüşlü, orta yaşlarda bir adam olduğunu seçebildim. Bize doğru dönerken parlayan bir ışık, gözlüklü olduğunu da gösterdi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Bu Bay Melas mı, Harold?’ diye sordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Evet.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Aferin, aferin! Umarım bize kızmamışsınızdır Bay Melas, ama sizin yardımınız olmadan işimize devam etmemiz olanaksızdı. Sorun çıkartmazsanız pişman olmazsınız, ama herhangi bir numara yapmaya kalkarsanız da Tanrı yardımcınız olsun!’ Endişeli, kesik kesik konuşuyordu ve kelimelerinin arasında kıkırdıyordu. Ama beni eğlendirmekten çok, korkuttuğunu söylemeliyim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Benden ne istiyorsunuz?’ diye sordum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Sadece bizi ziyaret eden Yunanlı bir beyefendiye birkaç soru sormanız ve bize cevaplarını tercüme etmenizi istiyoruz. Fakat size söylediklerimizden fazla bir şey söylemeye kalkışmayın, yoksa...’–adam yine o endişeli tavrıyla kıkırdadı–‘sizi doğduğunuza pişman ederiz.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bir yandan konuşurken, bir yandan da çok güzel mobilyalarla döşenmiş bir odanın kapısını açtı. Buradaki ışık da iyice kısılmış bir gaz lambasından ibaretti ne yazık ki. Büyük bir oda olduğu kesindi ve ayağımın altındaki halının yumuşaklığından, ne denli lüks eşyalarla döşenmiş olduğunu anlamıştım. Odada saten kaplı sandalyeler, büyük, beyaz mermerden bir şömine ve yanında da Japon tarzı olduğunu tahmin ettiğim bir zırh duruyordu. Hemen lambanın altında bir sandalye vardı ve yaşlıca olan adam oraya oturmamı istediğini gösteren bir işaret yaptı. Genç olanı yanımızdan ayrılmıştı ama sonra başka bir kapıdan girerek geri geldi. Yanında, sabahlık giymiş bir beyefendi vardı ve ikisi yavaşça bize doğru geliyordu. Lambanın yaydığı ışık çemberinin içine girdiklerinde, adamın yüzündeki ifadenin beni oldukça korkuttuğunu itiraf etmeliyim. Rengi kireç gibiydi, son derece yıpranmış görünüyordu ve gözleri, dayanıklılığından daha büyük bir ruhu olan bir adamın ışıltısıyla parıldıyordu. Ne var ki fiziksel zayıflığına nazaran daha da şaşırtıcı olan şey, ağzının bağlanmış olduğu, yüzünün her tarafının da yara bantlarıyla kaplı olmasıydı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Slate’i getirdin mi, Harold?’ diye bağırdı yaşlı olanı, yeni gördüğüm adam bir sandalyeye çöktüğü sırada. ‘Elleri serbest mi? İyi, o zaman ona kalemi ver. Bay Melas, soruları siz soracaksınız ve o da cevapları yazacak. Öncelikle kâğıtları imzalamaya hazır olup olmadığını sorun.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Dediğini yaptığımda Yunanlı adamın gözleri öfkeyle parıldadı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Asla!’ diye yazdı anadilimde.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Hiçbir koşul altında mı?’ diye sordum, yine bizi tutsak eden adamın isteklerine uyarak.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Ancak benim de bulunduğum bir kilisede ve tanıdığım bir Yunanlı rahip tarafından evlendiğini görürsem.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Soruları soran adamın o rahatsız edici kıkırdaması duyuldu tekrar.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Öyleyse seni bekleyenin ne olduğunu biliyorsun?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Bana ne olacağı umurumda değil.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bunlar yarı konuşmalı, yarı yazışmalı garip soru cevap oyunumuzdan birkaç örnekti. Kâğıtları imzalayıp imzalamayacağını tekrar tekrar sormak zorunda kaldım. Her seferinde aynı olumsuz cevabı aldım. Ama sonunda aklıma bir şey gel-di. Her sorunun arkasına kendi cümlelerimi de katmaya başladım; yanımızdaki adamların bir şey anlayıp anlamadıklarını öğrenmek için ilk başta masumca sorulardı ama sonra, hiçbir şey yapmayacaklarını anladığımda, daha tehlikeli bir oyun oynadım. Konuşmamız aşağı yukarı şöyleydi: “ ‘Böyle karşı koymakla bir şey elde edemezsin... Kimsin sen?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Umurumda değil... Buralı değilim.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Hayatın kendi ellerinde... Ne zamandan beri buradasın?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Umurumda değil... Üç haftadır.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘O topraklar hiçbir zaman senin olmayacak, görmüyor musun?.. Bir sıkıntın var, nedir?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Serserilerin de olmayacak!.. Beni aç bırakıyorlar.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘İmzalarsan serbest kalacaksın... Burası neresi?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Asla imzalamayacağım!.. Bilmiyorum.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Böyle yapmakla ona yardımcı olmuyorsun... Adın ne?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Öyle olduğunu kendi söylemeden inanmam... Kratides.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘İmzalarsan onu göreceksin... Nereden geliyorsun?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘O halde onu bir daha göremeyeceğim... Atina.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Beş dakikam daha olsaydı Bay Holmes, adamlar burnumuzun dibindeyken bile bütün öyküsünü öğrenmiş olacaktım. Bir sonraki sorum bile her şeyi biraz aydınlatabilirdi ama tam da soracağım sırada bir kapı açıldı ve içeri bir kadın girdi. Yüzünü net seçemesem de uzun boylu ve zarif olduğunu, saçlarının siyah olduğunu ve beyaz bir şey giymiş olduğunu görebildim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Harold,’ dedi kadın, bozuk bir aksanla İngilizce konuşarak. ‘Daha fazla kalmayacağım. Yukarıda kendimi çok yalnız hissediyorum, bir tek... Aman Tanrım, bu Paul!’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu son kelimeleri Yunanca söylemişti ve tam o anda adam da son gücünü kullanarak ağzının üzerindeki bandı yırttı ve ‘Sophy! Sophy!’ diye bağırarak kadının kollarına atıldı. Birbirlerine öylece sarılmış halde durmaları yalnızca kısacık bir an sürdü, çünkü yaşlı olanı bitkin kurbanını kolayca etkisiz hale getirip odadan dışarı çıkarırken, genç olan adam da kadını yakalayıp diğer kapıdan dışarı itti. Bir an için odada yalnız kalmıştım ve evin nerede olduğuna dair bir ipucu edinebileceğimi düşünerek hemen ayağa fırladım. Bir adım atmadan önce kafamı kaldırıp etrafıma bakındığım için çok şanslıymışım çünkü yaşlı adam kapıda duruyor, dikkatle bana bakıyordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Hepsi bu kadar Bay Melas,’ dedi bana. ‘Sizi son derece özel bir iş için buraya çağırdığımızı anlıyorsunuzdur. Sizi rahatsız etmezdik, ama ne var ki Yunanca bilen ve bu pazarlıkları başlatan arkadaşımızın Yunanistan’a dönmesi gerekti. Onun yerini alabilecek birini bulmamız oldukça önemliydi, sizin yeteneklerinizi duymamız son derece iyi oldu.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Saygıyla eğildim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Burada beş altın var,’ dedi bana doğru gelerek, ‘umarım sizin için yeterli olur. Ama sakın unutmayın,’ diye ekledi omzuma hafifçe vurup kıkırdayarak, ‘bunlardan tek bir insana bahsederseniz –tek bir insana– sizi doğduğunuza pişman ederim!’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu umursamaz görünüşlü adamın bende uyandırdığı dehşeti size tarif etmem mümkün değil. Lambanın ışığında dururken yüzünü daha net görebiliyordum. Yüz hatları sivri ve uzundu; ayrıca şeklini kaybetmiş, bakımsız küçük bir keçisakalı vardı. Konuşurken kafasını bana doğru uzatıyordu ve dudaklarıyla gözkapakları, sanki tiki varmış gibi sürekli seğiriyordu. Ayrıca, garip, rahatsız edici gülüşünün de sinirsel bir bozukluktan kaynaklandığını düşünmeden edemedim. Yüzünün korkunçluğu gözlerinden kaynaklanıyordu; tehditkâr ve soğuk bakışlarıyla nefret püsküren çelik renkli gözlerinden.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Konuşursanız bunu öğreniriz,’ dedi. ‘Her yerde kulağımız var. Şimdi arabanın sizi beklediğini göreceksiniz, arkadaşım sizi götürecek.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hızla holden çıkarılarak arabaya bindirildim ve etrafımın ağaçlarla dolu bir bahçe olduğunu tekrar görebildim. Bay Larimer hemen arkamdan geliyordu ve tek bir kelime etmeden karşımdaki koltuğa oturdu. Camlar kapalı bir halde, hiç konuşmadan uzun yolculuğumuza başladık ve sonunda, gece yarısından hemen önce durduk.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Burada ineceksiniz Bay Melas,’ dedi yol arkadaşım. ‘Sizi evinizden bu kadar uzakta bırakmak zorunda olduğum için üzgünüm ama başka çarem yok. Herhangi bir şekilde arabayı takip etmeye kalkışmanız sadece yaralanmanızla sonuçlanacak bir şey.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Konuşurken, bir yandan da kapıyı açmıştı ve arabacı atı kamçılayıp tekrar yola koyulduğu için neredeyse inemedim. Büyük bir şaşkınlıkla etrafıma bakındım. Katırtırnağı çalılıklarıyla örtülü açık bir arazinin ortasında duruyordum. Çok uzakta, orada burada ışıklarının yandığı bir sürü ev seçilebiliyordu. Diğer yanda ise bir tren yolunun kırmızı sinyal lambaları vardı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Beni buraya getirmiş olan araba gözden kaybolmuştu bile. Etrafıma bakınarak nerede olduğumu düşünüyordum ki, karanlıkta birinin bana doğru geldiğini gördüm. İyice yaklaştığında, tren yolunun bekçisi olduğunu fark ettim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Buranın neresi olduğunu bana söyleyebilir misiniz?’ diye sordum.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Wandsworth Common,’ diye cevap verdi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Şehre giden bir tren var mı buradan?’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Buradan Claptham geçidine kadar yürümeniz gerek,’ dedi. ‘Şimdi başlarsanız Victoria’ya giden son trene yetişirsiniz.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Maceramın sonu böyleydi işte Bay Holmes. Nerede olduğuma dair en ufak bir fikrim yoktu, kiminle konuştuğumu hâlâ bilmiyorum. Bildiğim her şeyi anlattım size. Ama çirkin bir oyun oynandığını biliyorum ve mümkünse o mutsuz adama yardım etmek istiyorum. Hemen ertesi sabah Bay My-croft Holmes’a bütün hikâyeyi anlattıktan sonra polisle de görüştüm ama onlar hiç ilgilenmedi – daha önce de belirtmiştim bunu.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Bu olağanüstü öyküyü dinledikten sonra hepimiz bir süre sessizce oturduk. Sonunda sessizliği bölen, ağabeyine bakan Sherlock oldu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Herhangi bir ipucumuz var mı?” diye sordu.</span></p>

      <p class="No-Paragraph-Style para-style-override-5"><span class="char-style-override-1">Mycroft, yan masada duran bir</span> <span class="char-style-override-2">Daily News</span> <span class="char-style-override-1">nüshasını aldı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“ ‘Atina’dan gelen, İngilizce konuşamayan Paul Kratides adlı Yunanlı bir beyefendinin bulunduğu yerle ilgili bilgi verebilecek kişiler ödüllendirilecektir. Benzer bir ödül, ilk ismi Sophy olan Yunanlı bir bayanla ilgili bilgi verebilecek kişilerede ödenecektir. X 2473.’ Gazetelerdeki bilgiler bunlardan ibaret. Cevap yok.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Yunan Elçiliği’ne sordunuz mu?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Oraya başvurdum. Hiçbir şey bilmiyorlar.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Atina Polisi’ne bir telgraf çekelim o zaman.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ailenin tüm enerjisi Sherlock’a geçmiş,” dedi Mycroft, bana dönerek. “Her neyse, sen bu vakayı al ve sonuçlarından beni haberdar et.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Tabii,” diye cevap verdi dostum, sandalyesinden kalkarak. “Sana ve Bay Melas’a haber veririm. Bu arada Bay Melas, sizin yerinizde olsam kesinlikle çok dikkatli olup gözlerimi dört açardım çünkü bu gazete ilanları sayesinde onlara ihanet ettiğinizi biliyor olmalılar.”</span></p>

      <p class="Normal para-style-override-5"></p>

      <p class="Normal para-style-override-5"></p>

      <p class="Normal para-style-override-5"><span class="Normal char-style-override-1" xml:lang="en-GB">Beraberce eve yürüdüğümüzde, Holmes bir telgraf bürosunda durup birkaç telgraf çekti.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Görüyorsun ya Watson,” diye belirtti, “akşamımızı kesinlikle boşa harcamamış olduk. En ilginç vakalarımdan bazıları bu şekilde Mycroft aracılığıyla gelmiştir bana. Az önce dinlediğimiz olayın da, sadece tek bir açıklaması olabileceği halde, farklı olan bazı noktaları var.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Çözümünü bulmak konusunda umudun var mı?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bildiğimiz bunca şeyi düşünecek olursak, geri kalanları da çözemememiz son derece ilginç olur doğrusu. Sen de dinlediğimiz olayın çözümüyle ilgili bir teori üretmiş olmalısın kuşkusuz.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ufak tefek bir şeyler düşündüğüm doğru.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki ne sonuca vardın?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Şu Yunanlı kızın, Harold Latimer adlı genç İngiliz tarafından kaçırılmış olduğu gayet açık geldi bana.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki nereden kaçırılmış?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bilmiyorum, belki de Atina’dandır?!”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Sherlock Holmes kafasını salladı. “Söz konusu genç adam tek bir kelime İngilizce bilmiyordu. Hanımefendi ise dilimizi iyi sayılabilecek derecede biliyordu. Bundan da kadının bir süredir İngiltere’de bulunduğu, ama adamın Yunanistan’a gitmemiş olduğu sonucuna varırız.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Pekâlâ, öyleyse kadının İngiltere’ye ziyaret amaçlı geldiğini ve Harold’un, onunla kaçmayı teklif ettiğini düşünebiliriz.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bu daha mümkün görünüyor.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sonra da ağabeyi –çünkü aralarındaki ilişkinin bu olduğunu düşünüyorum– Yunanistan’dan gelip duruma el koymak ister. Akılsızca davranıp genç adam ve yaşlı olan arkadaşının tutsağı olur. Ona işkence edip kızın mirasını –belki de adamın vekili olduğu bir mirası– devredecek bir takım kâğıtlar imzalaması için onu zorlarlar. Bunu yapmayı reddeder. Onunla pazarlık yapmak için bir tercümana ihtiyaçları vardır ve Bay Melas’ı bulurlar. Kız, ağabeyinin gelişinden haberdar değil ve bunu tamamen kazara öğreniyor.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Mükemmel Watson!”diye bağırdı Holmes. “Gerçeğe çok yaklaştığına inanıyorum. Bütün kartları elimizde tutuyoruz ve korkmamız gereken tek şey, onların tarafından gelecek bir şiddet gösterisi. Bize zaman verirlerse onları yakalarız.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki ama evin nerede bulunduğunu nasıl anlayacağız.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Şayet teorimiz doğruysa ve kızın ismi gerçekten de Sophy Kratides ise, onun yerini tespit etmek o kadar zor olmayacaktır. Asıl çıkış noktamız bu olmalı, çünkü kardeşi buranın tam bir yabancısı. Harold’la bu kızın ilişkisi bu hale gelmeden önce bir sürenin geçmiş olması gerektiği kesin –en azından birkaç hafta– çünkü Yunanistan’daki ağabeyi haberleri alıp buraya kadar gelecek zamanı bulmuş. Bu zaman boyunca beraber yaşamışlarsa, Mycroft’un ilanına bir cevap alma olasılığımız yüksek.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Bir yandan konuşurken, Baker Sokağı’ndaki evimize ulaşmıştık. Merdivenleri çıkan önce Holmes oldu ve odamızın kapısını açtığında şaşkınlıktan bir çığlık attı. Omzunun üzerinden baktığımda ben de aynı şekilde şaşırdım. Ağabeyi Mycroft, koltuğa gömülmüş bir halde pipo içiyordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“İçeri gir, Sherlock! İkiniz de gelin,” dedi sakince, şaşkın yüzlerimize gülümseyerek. “Benim bu kadar enerjik olabileceğimi düşünmezdin, değil mi Sherlock? Ama nedendir bilmem, bu vaka ilgimi çekti.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Buraya nasıl geldin?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bir arabayla yanınızdan geçtim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bir gelişme mi var?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“İlanıma bir cevap aldım.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ah!”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Evet, yanımızdan ayrılmanızdan birkaç dakika sonra geldi.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Peki ne diyor?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Mycroft Holmes bir kâğıt çıkardı cebinden.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“İşte burada,” dedi, “fazla yaratıcı olmayan orta yaşlarda bir beyefendi tarafından, en iyi kalite kâğıdın üzerine dol-ma kalemle yazılmış. ‘Beyefendi,’ diyor, ‘bugünkü gazetede yer alan ilanınıza cevaben, söz konusu genç bayanı çok yakından tanıdığımı bildirmek isterim. Benimle görüşmek isterseniz, hanımefendinin acıklı geçmişiyle ilgili birkaç noktada sizi aydınlatabilirim. Şu anda Beckenham’da Myrtles’da yaşıyor. – Saygılarımla, J. DAVENPORT.’</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Aşağı Brixton’dan yazıyor,” dedi Mycroft Holmes. “Hemen oraya gidip şu ‘noktaları’ öğrenebilir miyiz dersin Holmes?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Sevgili Mycroft, şu an için ağabeyinin hayatı, kızın hikâyesinden çok daha önemli. Bence Scotland Yard’a uğrayıp Müfettiş Gregson’a haber versek çok iyi olacak, oradan da doğrudan Beckham’a gideriz. Adama işkence ettiklerini biliyoruz, geçen her saatin önemi hayati olabilir.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bence Bay Melas’ı da yanımıza almalıyız,” diye teklif ettim. “Bir tercümana ihtiyacımız olabilir.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Mükemmel,” dedi Sherlock Holmes. “Bir araba bulması için çocuğu gönder de hemen yola çıkalım.” Konuşurken, bir yandan da masasının çekmecesini açtı ve cebine tabancasını koyduğunu fark ettim. “Evet,” dedi, bakışlarıma cevaben; “duyduklarımızı değerlendirerek, oldukça tehlikeli bir çeteyle karşı karşıya olduğumuzu söyleyebilirim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Sonunda Bay Melas’ın Pall Mall’daki evine ulaştığımızda, hava neredeyse tamamen kararmıştı. Bizden hemen önce bir beyefendi tarafından çağrılıp gitmiş olduğunu öğrendik.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Nereye gittiğini söyleyebilir misiniz?” diye sordu Mycroft Holmes.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bilemiyorum Efendim,” diye cevap verdi, kapıyı açmış olan kadın. “Bildiğim tek şey gelen beyefendiyle beraber bir arabaya binip gittiğidir.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Beyefendi ismini söyledi mi?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hayır, Efendim.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Uzun boylu, yakışıklı, esmer bir genç adam değildi, değil mi?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Oh, hayır, Efendim. Kısa boylu, gözlüklü ve sıska bir yüzü olan bir adamdı. Ama tavırları çok hoştu, konuştuğunda sürekli gülüyordu.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Hadi hemen gidelim!” diye bağırdı Holmes heyecanla. “Olay giderek ciddileşiyor,” diye konuştu, beraberce Scotland Yard’a yol aldığımızda. “Adamlar Melas’ı tekrar ele geçirmişler. Cesur bir adam değil, ki bunu geçen seferden şüphesiz fark etmişlerdir. Bu serseriler, adamın karşısına çıktıkları anda onu dehşete düşürebildiklerini biliyor olmalı. Kuşkusuz, profesyonel olarak ondan faydalanmak istiyorlar ama işleri bittiğinde, ihanet etmiş olduğu gerekçesiyle onu cezalandırabilirler.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Trenle giderek, Yunanlı dostumuzun yol aldığı atlı arabayla aynı zamanda, hatta ondan bile önce Beckenham’a varmaktı umudumuz. Fakat Scotland Yard’a ulaştığımızda, Müfettiş Gregson’u bulup eve girmemizi sağlayacak arama iznini a</span><span class="Normal char-style-override-1" xml:lang="en-GB">lana kadar bir saatten fazla zaman kaybettik. Londra Köprüsü’ne ul</span><span class="Normal char-style-override-1" xml:lang="en-GB">aştığımızda, ona çeyrek vardı ve nihayet Beckham İstasyonu’na vardığımızdaysa on buçuk olmuştu bile. Binek arabasıyla yarım kilometrelik bir yoldan sonra Myrtles’a vardık – yolun karşısında kendi topraklarında duran büyük, karanlık bir evdi. Nihayet oraya ulaştığımızda arabamızı gönderdik ve hep beraber eve giden patikadan yukarı yürümeye koyulduk.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bütün pencereler karanlık,” diye konuştu müfettiş.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Ev terk edilmiş görünüyor.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Kuşlarımız uçmuş ve yuva boş duruyor,” dedi Holmes.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Neden öyle diyorsun?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Son bir saat içinde, bagajla yüklenmiş ağır bir araba buradan çıkmış.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Müfettiş güldü. “Sokak lambasının ışığında ben de tekerlek izlerini gördüm ama bagajı da nereden çıkardınız?”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Aynı arabanın diğer tarafa doğru giden izlerini görmüş olabilirsiniz. Ama evden çıkan izler çok daha derin – öyle ki, çok kesin bir şekilde ağır yüklü olduğunu söylememiz mümkün.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bak orada beni yakaladın işte,” dedi müfettiş omzunu silkerek. “Kapı kolayca kırılacak cinsten değil, ama içeriden ses gelmezse denemek zorundayız.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Kapıya hızla vurup zilin ipini defalarca çekmesine rağmen içeriden tek bir ses gelmedi. Holmes bir süreliğine ortalıktan kaybolmuştu ama iyi haberlerle döndü.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bir pencereyi açmayı başardım,” dedi.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Kanunların karşısında değil de yanında olmanız, bizim için son derece büyük bir şans Bay Holmes,” diye belirtti müfettiş, dostumun pencerenin kancasını ne kadar akıllıca bir yöntemle açmış olduğunu fark ettiğinde. “Her neyse, bu durumda herhangi bir davet beklemeden içeri girebiliriz herhalde.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Peş peşe, büyük bir odanın içine girdik. Bay Melas’ın anlatmış olduğu yerin burası olduğu belliydi. Müfettiş, yağ lambasını yakmıştı ve ışığının yardımıyla, Yunanlı dostumuzun tam da anlatmış olduğu gibi kapıları, perdeleri, lambayı ve Japon zırh takımını gördük. Masanın üzerinde iki bardak, boş bir şişe brendi ve bir yemekten artakalanlar duruyordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Nedir o?” diye sordu Holmes birden.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Olduğumuz yerde kalıp dinledik. Başımızın üzerinden bir yerden bir inleme sesi geliyordu. Holmes kapıya fırlayıp hole çıktı. Boğuk ses üst kattan geliyordu. Holmes merdivenlerden yukarı hızla koştu, müfettiş ve ben de arkasından, ağabeyi Mycroft da gövdesi el verdiği hızla peşimizden geliyordu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Üst katta üç kapıyla karşılaştık. Bizi alarma geçirmiş olan garip seslerin geldiği yer de ortadaki kapıydı. Kapı kilitliydi ama anahtarı neyse ki dışında bırakmışlardı. Holmes kapıyı ardına kadar açıp hızla içeri fırladı ve içeri girmesiyle, boğazını tutarak dışarı çıkması bir oldu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Duman!” diye bağırdı. “Biraz bekleyin. Hava birazdan temizlenir.”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Odanın ortasında duran bakır bir mangalda yanan küçük, mavi bir alev, içerideki ışığın tek kaynağıydı. Zeminde solgun, garip bir ışık çemberi oluşturuyordu ve bunun ötesinde kalan gölgelerde de duvarın dibine çökmüş iki kişinin karartısını hayal meyal seçebiliyorduk. Açık kapıdan dışarı, hepimizi nefessiz bırakıp öksürten, zehirli, korkunç bir du-man süzülüyordu. Holmes, merdivenlere koşup temiz havadan bir nefes çekti ve ardından odaya dalarak pencereyi açtığı gibi mangalı bahçeye fırlattı.</span></p>

      <p class="Normal para-style-override-5"><span class="Normal char-style-override-1" xml:lang="en-GB">“Bir dakika sonra girebiliriz,” diye konuştu zorlukla. “Bir mum bulun! İçerideki dumanlı ortamda bir kibrit yakabileceğimizi sanmıyorum. Işığı kapıda tut da şunları çıkartalım Mycroft, şimdi!”</span></p>

      <p class="Normal para-style-override-5"><span class="Normal char-style-override-1" xml:lang="en-GB">Birkaç adımda zehirlenmiş adamlara ulaşıp, onları ışığın bol olduğu hole çektik. Kendilerinde değillerdi. Yüzleri şişmiş, gözleri yuvalarından fırlayacak bir hal almış ve dudakları morarmıştı. Yüz hatları öyle şekilsizleşmişti ki, siyah sakalı ve kısa, sağlam yapısı olmasa, birkaç saat önce bizimle beraber Diyojen Kulübü’nde oturan Yunanlı tercümanı tanıyamazdık. Elleri, ayakları sağlam bir şekilde bağlanmış ve gözünde, ağır bir darbe yemiş olduğunun izini taşıyordu. Uzun boylu, ama açlık çekmiş olduğu belli olan diğer adam da aynı şekilde bağlanmıştı ve yüzüne bir sürü yara bandı yapıştırılmıştı. Onu yere koyduğumuzda inlemesi kesilmişti ve şöyle bir göz atmakla, onun için artık çok geç olduğunu gördüm. Bay Melas içinse durum farklıydı hâlâ yaşıyordu. Biraz amonyaklı su ve brendi yardımıyla bir saatten az bir süre içinde gözlerini açtığını ve onu bütün yolların buluştuğu karanlık vadiden çekip çıkardığımı görmenin mutluluğuna eriştim.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Basit ve bizim teorilerimizi doğrulayan şeyler anlattı. Evine gelmiş olan ziyaretçi, belinden bir silah çıkarmış ve onu o kadar korkutmuş ki Melas ikinci bir kez kaçırılmaya sesini hiç çıkaramamıştı. Kıkırdayıp duran kanun kaçağının, bizim şanssız tercümanın üzerindeki etkisi neredeyse hipnotize ediciydi gerçekten, çünkü elleri titremeye başlayıp yüzü ölümcül bir renge bürünmeden adından bile bahsedemiyorduk. Adamcağız büyük bir hızla Beckenham’a götürülmüş ve ikinci bir görüşmede –istediklerini yerine getirmemesi durumunda tutsaklarını hemen öldürmekle tehdit ettikleri, ilkinden daha bile korkunç bir toplantıda– yine tercümanlık yapmış. Tehditlerinin hiçbir işe yaramadığını gördüklerinde onu tekrar hapsetmişler ve Melas’ı da gazetede çıkan ilana dayanarak ihanetle suçlayıp kalın bir sopayla bayıltmışlar. Uyanıp da üzerine eğilmiş olan bizi gördüğü ana kadar hatırladığı son şey buydu.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Yunanlı tercümanın ilginç vakası böyleydi işte, bazı noktaları hâlâ tam olarak aydınlatılabilmiş değil. Gazetedeki ilana cevap vermiş olan beyefendiyle görüşerek, şanssız genç bayanın çok zengin Yunanlı bir aileden geldiğini ve İngiltere’ye birkaç arkadaşını görmek için gelmiş olduğunu öğrenebildik. İngiltere’deyken Harold Latimer adlı genç bir adamla tanışmış, adam onu etkilemiş ve sonunda onunla kaçması için genç bayanı da ikna etmiş. Olayların gelişiminden çok rahatsız olan dostları, hanımefendinin Atina’daki ağabeyiyle irtibata geçip olanları ona aktarmakla yetinmişler ve ardından da bütün meseleden elini eteğini çekmişler. Ağabey, İngiltere’ye ayak basar basmaz, Latimer ve adı Wilson Kemp oldu-ğu ortaya çıkan yaşlı ortağının ellerine teslim olmak gibi bir hata işlemiş. Dil bilmediği için çaresiz kalan adam, kendisinin ve kız kardeşinin topraklarını onlara verdiğini ispatlayan belgeleri imzalamasını isteyen serseriler tarafından hapsedilip işkenceye maruz kalmış. Kızın haberi olmadan onu evde tutmuşlar ve yüzündeki yara bantları, herhangi bir şekilde karşılaşmaları durumunda kız kardeşinin onu tanımaması maksadıyla yapıştırılmış. Ne var ki kızın kadınsı algıları, tercümanın ilk ziyaretinde ağabeyiyle tesadüfen ilk olarak karşılaştığında, maskenin ardını hemen görmesini sağlamış. Fakat en nihayetinde kızcağızın kendisi de hapsedilmiş duru</span><span class="Normal char-style-override-1" xml:lang="en-GB">mdaymış. Evde, arabacıyla karısından başka hiç kimse yokmuş ve sonuçta onlar da iki suç ortağına alet olan bir takım serseride</span><span class="Normal char-style-override-1" xml:lang="en-GB">n başka bir şey olmadıkları için, ona hiçbir şekilde yardım etmemişler. Sırlarının ortaya çıktığını ve kardeşleri ikna edemeyeceklerini anlayan suç ortakları, kızla beraber evden kaçmışlar. Ama gitmeden önce hem onlara yenilmemiş olan adamdan hem de onları ele verenden intikamlarını aldıklarını düşünmüşler.</span></p>

      <p class="Normal para-style-override-5"><span class="Normal char-style-override-1" xml:lang="en-GB">Bu olaylardan aylar sonra, Budapeşte’den gelen çok ilginç bir gazete kupürü geçti elimize. Bir kadınla seyahat etmiş olan iki İngiliz’in trajik sonlarıyla karşılaşmalarını anlatan bir yazıydı. Görünüşe göre her ikisi de bıçaklanmış ve Macar polisi birbirlerini bıçaklamış oldukları konusunda hemfikirdi. Ama bana kalırsa Holmes’un bu meseledeki fikri biraz farklıydı çünkü birinin o Yunanlı kızı bulması durumunda, kendisine ve ağabeyine karşı işlenen yanlışların intikamının nasıl alınmış olduğunun gerçek öyküsünü duyabileceğini savunmuştur bugüne kadar.</span></p>

      <p class="Normal para-style-override-5"></p>
    </div>
  </div>
</body>
</html>
