<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Microsoft Word - George Bernard Shaw - Sezar Ve Kleopatra.txt</title>
  <meta content="pdftohtml 0.36" name="generator" />
  <meta content="z" name="author" />
  <meta content="2007-02-17T11:38:33+00:00" name="date" />
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 5.000000pt; margin-top: 5.000000pt; }
</style>
</head>

<body class="calibre">
  <h2 class="calibre2" id="calibre_pb_1">SEZAR VE KLEOPATRA</h2>

  <p class="calibre1">ÖNSÖZ</p>

  <p class="calibre1">Memfis'teki Ra Tapınağı'nın girişi. Derin bir karanlık. Şahin başlı, saygın bir kişi, tapınağın karanlığında gizemli</p>

  <p class="calibre1">bir biçimde kendi ışığıyla görünür. Çağdaş seyircileri büyük bir horgörüyle gözden geçirdikten sonra onlarla</p>

  <p class="calibre1">konuşur.</p>

  <p class="calibre1">Selam size, küçük adanın garip sakinleri, susun da beni dinleyin. O bomboş hükümet bültenlerini ezberleyip</p>

  <p class="calibre1">kafalarının çocukça saflığını koruyan siz erkekler, kulak verin bana. Süslenip püslenerek erkeklerin aklını çelen</p>

  <p class="calibre1">ama kendi aklından geçenleri açığa vurmayan, erkekleri güçlü efendiler olduklarına inandırıp, içinizden, ne</p>

  <p class="calibre1">kafasız çocuklar olduklarını iyi biliriz, diyen siz kadınlar, sözlerimi yabana atmayın. Şu şahin başıma bakın da</p>

  <p class="calibre1">Ra olduğumu anlayın, bir zamanlar Mısır'ın güçlü tanrısı Ra. Huzurumda ne diz çökebilir, ne de secdeye</p>

  <p class="calibre1">varabilirsiniz. Orada, tıkış tıkış sıralarda kımıldamanız bile zor. Birbirinizin önünü kapatmaktan başka bir şey</p>

  <p class="calibre1">gelmez elinizden. Zaten herhangi bir harekete geçebilmeniz için başkalarının öncülük etmesi gerekir. Herkesin</p>

  <p class="calibre1"></p>

  <p class="calibre1">yapmadığı şeyi yapmak, işte bunu asla göze alamazsınız. Sizden bana tapmanızı değil, sesinizi kısmanızı</p>

  <p class="calibre1">istiyorum. Ne erkekleriniz konuşsun, ne de kadınlarınız öksürsün. Çünkü sizi altmış kuşağın mezarları üstünden</p>

  <p class="calibre1">iki bin yıl öncesine çağırmaya geldim. Sizden önce kimler geldi, kimler geçti. Güneşin doğup battığını, ayın</p>

  <p class="calibre1">biçimden biçime girdiğini sizden başka budalalar da gördü. Siz de onlar gibisiniz, ama onlar kadar büyük</p>

  <p class="calibre1">değilsiniz. Halkımın yaptığı piramitler bugün hâlâ ayakta duruyor. Oysa sizin köleler gibi yığdığınız, adına da</p>

  <p class="calibre1">imparatorluk dediğiniz toprak yığınları, üstlerine kendi oğullarınızın toz toprak olan cesetlerini de katsanız,</p>

  <p class="calibre1">rüzgârla dört bir yana savruluyor.</p>

  <p class="calibre1">Dinleyin beni, ite kaka okutulanlar. Nasıl bir eski bir de yeni İngiltere varsa, siz nasıl ikisi arasında bocalayıp</p>

  <p class="calibre1">duruyorsanız, bana tapıldığı günlerde bir eski bir de yeni Roma vardı. Bir de ikisi arasında bocalayan adamlar.</p>

  <p class="calibre1">Eski Roma yoksul, küçük, açgözlü, yırtıcı ve belalıydı. Gelgelelim aklı kıt, işi kolay olduğu için ne istediğini</p>

  <p class="calibre1">bilir, kendi işini kendi görürdü. Tanrılar acıdı Roma'ya, elinden tuttular, güçlendirdiler, korudular.</p>

  <p class="calibre1">Çünkü tanrılar</p>

  <p class="calibre1">küçüklere sabır gösterirler. Ama eski Roma tanrıların bu lütfundan şımardı. Şu bizim küçüklüğümüzde iş yok,</p>

  <p class="calibre1">dedi. Bu gidişle ne zengin, ne de büyük Roma oluruz. Büyümek, zenginleşmek mi istiyorsun?</p>

  <p class="calibre1">Yoksulları soyup</p>

  <p class="calibre1">soğana çevireceksin, zayıfları geberteceksin. Böylece kendi yoksullarını soyup bu zanaatta ustalaştılar. Bu</p>

  <p class="calibre1">soygunculuğu kitabına uydurmasını da öğrendiler. Kendi yoksullarının cıcığını çıkarınca sıra başka ülkelerin</p>

  <p class="calibre1">yoksullarına geldi. O ülkeleri de Roma'ya katıverince yeni Roma doğdu. Kocaman, varlıklı, görkemli. Ben Ra,</p>

  <p class="calibre1">için için gülüyordum. Romalıların sömürgeleri bütün dünyaya yayılmış, ama kafaları eskisi gibi ufacık kalmıştı.</p>

  <p class="calibre1">Şimdi göreceklerinizi iyice kavramak için sözüme mim koyun. Romalılar eski Roma ile yenisi arasında</p>

  <p class="calibre1">kalakalmışken içlerinden büyük bir asker çıktı, büyük Pompeius. Askerin yolu ölümden geçer, oysa Tanrı'nın</p>

  <p class="calibre1">yolu yaşama gider. Yolun sonunda Tanrı bilgeliğe ulaşır. Oysa asker mankafa olur çıkar. Böylece Pompeius</p>

  <p class="calibre1">yalnızca askerlerin büyük adam sayıldığı eski Roma'yı benimsedi. Tanrılarsa akıllı bir adamın istediği yere</p>

  <p class="calibre1">gelebileceği yeni Roma'yı tuttular. Pompeius'un arkadaşı Julius Sezar tanrılardan yanaydı. Çünkü Roma'nın, eski</p>

  <p class="calibre1">küçük Romalıların başa çıkamayacağı kadar geliştiğini fark etmişti. Bu Sezar yaman hatip, yaman politikacıydı.</p>

  <p class="calibre1">Adamları dil dökerek ve altın saçarak satın alırdı. Tıpkı sizin şimdi satın alındığınız gibi. Ama sözlerle ve</p>

  <p class="calibre1">altınlarla yetinmeyip savaşlarda ün salmaya da özendiklerinde Sezar artık orta yaşlıydı. Gelgelelim o işe de</p>

  <p class="calibre1">bulaştı. Kendi refahları için didinirken Sezar'a karşı çıkanlar, kan döken bir fatih olunca karşısında eğildiler. Siz</p>

  <p class="calibre1">ölümlüler böylesiniz işte, huyunuz kurusun.</p>

  <p class="calibre1"></p>

  <p class="calibre1">Pompeius'a gelince, tanrılar onun zaferlerinden de, tanrılık taslamasından da bıkmışlardı. Çünkü insan denen bir</p>

  <p class="calibre1">zavallı solucan olduğunu unutup yasa gibi, görev gibi boyundan büyük laflar ediyordu. Tanrılar Sezar'a güler</p>

  <p class="calibre1">yüz gösterdiler, çünkü ona verdikleri hayatı yüreklice yaşıyordu. Yaratıcılığımızda ayıplar, kusurlar aramıyor, el</p>

  <p class="calibre1">işimizi utanılacak bir şeymiş gibi saklamıyordu. Ne demek istediğimi anlamışsınızdır. İşlediğiniz günahlardan</p>

  <p class="calibre1">biri de budur çünkü.</p>

  <p class="calibre1">Böylece eski Roma ile yeni Roma'nın arası açıldı. Sezar dedi ki: "Eski Roma yasasını yıkmadıkça onun</p>

  <p class="calibre1">yönetiminde payıma düşeni yapamam. Tanrıların bana bağışladığı yöneticilik yeteneği hiç meyve vermeden</p>

  <p class="calibre1">kurur gider." Ama Pompeius şöyle dedi: "Yasa her şeyin üstündedir. Yasayı çiğnersen sonun ölümdür.'' Sezar</p>

  <p class="calibre1">şöyle yanıt verdi: "Yasayı kaldırıyorum. Gücü yeten varsa buyursun, öldürsün beni.'' Sezar, yasayı kaldırdı.</p>

  <p class="calibre1">Pompeius, eski Roma'yı ayakta tutmak ve Sezar'ı alaşağı etmek için büyük bir orduyla üstüne yürüdü. Sezar</p>

  <p class="calibre1">Adriyatik Denizi'ni aşarak kaçtı. Çünkü üstün tanrıların kendisine vereceği bir ders vardı. Sizler de üstün</p>

  <p class="calibre1">tanrıları unutup tanrıların en bayağısı olan zenginlik ve çıkar tanrısı Memnon'a tapmayı sürdürürseniz, size de</p>

  <p class="calibre1">dersinizi verecekler zamanı gelince.</p>

  <p class="calibre1">Şimdi Pompeius'un başına gelenleri öğrenmek istiyor musunuz, yoksa bir tanrı konuşurken uyuyacak mısınız?</p>

  <p class="calibre1">Sabrınızı mı tükettim? İffetsiz bir kadının serüvenlerini izlemeye can atıyorsunuz, değil mi?</p>

  <p class="calibre1">Kleopatra adı mı</p>

  <p class="calibre1">içinizi gıcıklayıp sizi buraya çekti? Budalalar! Kleopatra daha dadısından kamçı yiyen bir çocuktur.</p>

  <p class="calibre1">Ruhunuzun</p>

  <p class="calibre1">kurtuluşu için size göstereceklerim şunlar: Mısır'da Sezar, nasıl Pompeius'u ararken Kleopatra'yı buldu?</p>

  <p class="calibre1">Pompeius'un kellesi nasıl bir kelle turşuluk lahana gibi sunuldu kendisine? Sezar Mısır'dan ayrılıp yollarda</p>

  <p class="calibre1">savaşarak Roma'ya dönmeden, Roma Pompeius'un ruhunu yaşatan adamların elinde can vermeden, yaşlı Sezar</p>

  <p class="calibre1">ile çocuk kraliçe arasında neler geçti? Cahilliği bırakın, gözünüzü açın da ibret alın. Yirmi yüzyıl önce insanların</p>

  <p class="calibre1">sizler gibi yaşayıp konuştuğunu, sizlerden ne daha kötü, ne daha iyi, ne daha akıllı, ne daha salak olduğunu</p>

  <p class="calibre1">göreceksiniz. Aradan geçen iki bin yıl ben Tanrı Ra için göz açıp kapayasıya geçen zamandır.</p>

  <p class="calibre1">Bugün Sezar'ın</p>

  <p class="calibre1">Mısır'a ayak bastığı günden farklı değil benim için. Şimdi sizi terk ediyorum, çünkü can sıkıcı insanlarsınız. Size</p>

  <p class="calibre1">bir şey öğretmeye çalışan boşuna nefes tüketir. Bu kadar konuşmazdım ya, bir tanrının doğasında vardır sonsuza</p>

  <p class="calibre1">dek toz toprakla, karanlıkla boğuşmak, gökselliğe duyduğu özlemin gücüyle onlardan daha çok yaşam, daha çok</p>

  <p class="calibre1">ışık koparıp ortaya salmak. Onun için yerlerinize kazıklanıp kapatın çenenizi. Birazdan büyük bir adam</p>

  <p class="calibre1">konuşacak, sizin ölçülerinize göre de büyük bir adam. Korkmayın, ben bir daha ağzımı açacak değilim. Öykünün</p>

  <p class="calibre1"></p>

  <p class="calibre1">gerisini onu yaşayanlardan öğrenirsiniz. Elveda! Zinhar beni alkışlamak küstahlığında bulunmayın!</p>

  <p class="calibre1">(*)</p>

  <p class="calibre1"></p>

  <p class="calibre1">ÖNSÖZ İÇİN İKİNCİ SEÇENEK</p>

  <p class="calibre1">Mısır'ın Suriye sınırında, XXXIII. hanedanın sonuna doğru, Romalıların hesabına göre 706 yılında, sonradan</p>

  <p class="calibre1">Hıristiyanlar bu tarihi MÖ 48 diye kabul edeceklerdir, bir Kasım akşamı. Doğudan alev alev yükselen gümüş</p>

  <p class="calibre1">parıltı, ay ışığıyla aydınlanan bir geceyi muştular.</p>

  <p class="calibre1">Yıldızlarla bulutsuz gökyüzü, şimdikinden farksız görünürler ama on dokuz buçuk yüzyıl daha gençtirler. Gök</p>

  <p class="calibre1">kubbenin altında uygarlığın iki ayak bağı, bir saray ve askerler göze çarpar. Ak kerpiçten alçak bir Suriye yapısı</p>

  <p class="calibre1">olan saray, Buckingham Sarayı kadar çirkin değildir. Avludaki subaylar da çağdaş İngiliz subaylarından çok</p>

  <p class="calibre1">daha uygardırlar. Örneğin bizim Cromwell ile Mahdi'ye yaptığımız gibi, düşmanlarının cesetlerini mezarlarından</p>

  <p class="calibre1">çıkarıp oralarını buralarını budamazlar. Avludakiler ikiye ayrılmıştır. Bir bölümü, elli yaşlarındaki yüzbaşıları</p>

  <p class="calibre1">Belzanor'un genç bir İranlı devşirmeyle kumar oynamasını seyreder. Belzanor zar atmak için çömelmiş,</p>

  <p class="calibre1">mızrağını dizinin dibine bırakmıştır. Öbürleri (İngiliz kışlalarında hâlâ geçerli) açık seçik bir öyküyü henüz</p>

  <p class="calibre1">bitirmiş olan nöbetçinin çevresinde kahkahalar atarlar. Silahlarla, zırhlarla güzelce donatılmış on iki kadar genç,</p>

  <p class="calibre1">soylu, Mısırlı muhafız, İngilizlerin aksine üniformalarından ne utanır, ne de tedirginlik duyarlar.</p>

  <p class="calibre1">Asker</p>

  <p class="calibre1">sınıfından, savaşçı ve saldırgan olmakla övündükleri bellidir.</p>

  <p class="calibre1">Belzanor, tam bir kıdemli asker örneğidir. Kaba gücün söktüğü yerde sert, kararlı, becerikli, sökmediği yerde</p>

  <p class="calibre1">âciz ve çocuksu. Tuttuğunu koparan bir çavuş, yetersiz bir general, zavallı bir diktatör. Çağdaş bir Avrupa</p>

  <p class="calibre1">devletinde sözü geçen tanıdıkları olsa, ilk yeteneğinin sağladığı başarıyla son kademeye kadar tırmanırdı. Ne</p>

  <p class="calibre1">yazık şu anda Julius Sezar ülkesini almak üzeredir. Bunun farkında olmadığından, kumarda hile yapacağından</p>

  <p class="calibre1">kuşkulandığı yabancıyı yenmek için dikkat kesilmiştir.</p>

  <p class="calibre1">Buyruğundaki yakışıklı gençlerin kumarcılara ya da öykücüye yanaşmaları yaşamdaki başlıca eğilimlerini</p>

  <p class="calibre1">oldukça belirgin biçimde sergiler. Mızrakları ya duvara yaslanmış ya da hemen ele alınmaya hazır, yere</p>

  <p class="calibre1">yatırılmıştır. Avlunun bir köşesi üçgen biçimindedir. Bir yanda sarayın cephesiyle kapısı, öbür yanda bir duvarla</p>

  <p class="calibre1">geçit vardır. Öykücüler saray tarafında, kumarcılar geçide yakın kümelenmişlerdir. Duvar dibinde, Nubyalı bir</p>

  <p class="calibre1">gözcünün üstüne çıkıp duvarın ötesini gözlediği bir taş bulunur. Öykü dinleyenlerin kahkahaları hafiflerken, diz</p>

  <p class="calibre1">çökerek zar atan İranlı oyunu kazanır. Kumarda ortaya konan paraları kapıverir.</p>

  <p class="calibre1">BELZANOR - İranlı, kutsal Apis hakkı için, tanrıların yüzünü güldürdü.</p>

  <p class="calibre1">İRANLI - Haydi bir el daha oynayalım. Yüzbaşım, ya mars ya fit!</p>

  <p class="calibre1">BELZANOR - Yeter artık. Bahtım açık değil!</p>

  <p class="calibre1">GÖZCÜ - (Duvarın üstünden bakarken ciritini doğrultur.) Dur! Kim var orda?</p>

  <p class="calibre1">(Hepsi duraklayıp kulak kesilir. Dışarıdan yabancı bir ses karşılık verir.) SES - Kara haberci!</p>

  <p class="calibre1">BELZANOR - (Nöbetçiye seslenir.) Bırak geçsin!</p>

  <p class="calibre1">GÖZCÜ - (Ciritini indirir.) Yaklaş, kara haberci, yaklaş!</p>

  <p class="calibre1">BELZANOR - (Zarları cebine atıp ciriti kavrayarak.) Bu adamı saygıyla karşılayalım. Kara haberler getiriyor.</p>

  <p class="calibre1">İRANLI - (Dizleri üstünde doğrularak.) Kara haber getirmek bu kadar onurlu bir iş mi?</p>

  <p class="calibre1">BELZANOR - Ey barbar İranlı, sözüme kulak ver. Mısır'da iyi haberler getiren, tanrılara şükran için kurban</p>

  <p class="calibre1">edilir. Ama hiçbir tanrı kara habercinin kanını istemez. İyi haberler oldu mu bunu en değersiz kölenin ağzından</p>

  <p class="calibre1">iletiriz. Kara haberleri kendini göstermeye meraklı genç soylular getirir.</p>

  <p class="calibre1">(Geçidin ağzında toplananlara katılırlar.)</p>

  <p class="calibre1">GÖZCÜ - Yiğit bölükbaşı geç bakalım. Kraliçe'nin sarayında saygıyla eğil.</p>

  <p class="calibre1">SES - Var git, ciritini bir güzel yağla Afrikalı. Şafak sökmeden Romalılar sana afiyetle yedirecekler o ciriti, hem</p>

  <p class="calibre1">de sapına kadar.</p>

  <p class="calibre1">(Sesin sahibi, muhafızlardan değişik kılıkta ama gösterişte onlardan hiç de geri kalmayan sarışın bir züppe,</p>

  <p class="calibre1">geçitten gülerek gelir. Savaşta biraz hırpalanmıştır. Yırtılmış olan kolunun sol dirseğinden aşağısının sargılı</p>

  <p class="calibre1">olduğu fark edilir. Sağ elinde kını içinde bir Roma kılıcı vardır. Solunda Belzanor, sağında İranlı, peşinde öbür</p>

  <p class="calibre1">muhafızlar, kasıla kasıla avlunun ortasına doğru gelir.) BELZANOR - Nil Melikesi Kleopatra'nın sarayında, başmuhafızı Belzanor'un suratına karşı sırıtmaya utanmıyor</p>

  <p class="calibre1">musun? Kimsin sen?</p>

  <p class="calibre1">YENİ GELEN - Tanrılar soyundan Bel Affris!</p>

  <p class="calibre1">BELZANOR - (Törensel bir havayla.) Selam sana soydaşım!</p>

  <p class="calibre1">HERKES - (İranlıdan başka.) Selam sana soydaşımız!</p>

  <p class="calibre1">İRANLI - Ey yabancı, Melike'nin bütün muhafızları tanrılar soyundan gelir, kulunuzdan gayri. Ben İranlıyım.</p>

  <p class="calibre1">Soyum nice şaha, nice şehinşaha dayanır.</p>

  <p class="calibre1">BEL AFFRIS - (Muhafızlara.) Selam size soydaşlar! (İranlıya, hor görerek.) Merhaba ölümlü!</p>

  <p class="calibre1">BELZANOR - Savaştan çıkmışsın Bel Affris. Yiğitler arasında bir yiğitsin şurada. Getirdiğin haberleri önce</p>

  <p class="calibre1">Kleopatra'nın kadınları duyarsa yiğitliğe yakışmaz.</p>

  <p class="calibre1">BEL AFFRIS - Ne kadınları sağ koyacaklar, ne de yiğitleri. Topumuzun gırtlağı kesilecek yakında.</p>

  <p class="calibre1">Bundan</p>

  <p class="calibre1">başka haberim yok.</p>

  <p class="calibre1">İRANLI - Ben size demedim miydi?</p>

  <p class="calibre1">GÖZCÜ - (Kulak kabartmıştır.) Vay bana, vaylar bana!</p>

  <p class="calibre1">BEL AFFRIS - (Ona seslenerek.) Kaygılanma Etiyopyalı. Senin yüzünü karaya boyayan tanrılar yazgımızı da</p>

  <p class="calibre1">kara yazmışlar. (Belzanor'a İranlıyı göstererek.) Şu ölümlü sana neler söyledi?</p>

  <p class="calibre1">BELZANOR - Bir avuç askerle kıyılarımıza ayak basan Julius Sezar, Mısır'ın başına geçecekmiş.</p>

  <p class="calibre1">Romalı</p>

  <p class="calibre1">askerlerden ödü kopuyor. (Mısırlı muhafızlar ona tepeden bakarak kahkahalar atarlar.) Kargaları ürkütüp sabanın</p>

  <p class="calibre1">sapına yapışan köylüler bunlar, demircilerin, değirmencilerin, debbağların piçleri... Ya biz neyiz?</p>

  <p class="calibre1">Kendilerini</p>

  <p class="calibre1">kutsal silahlara adamış soylular, tanrıların akrabaları.</p>

  <p class="calibre1">İRANLI - Belzanor, tanrılar yoksul akrabalarına her zaman yüz vermezler.</p>

  <p class="calibre1">BELZANOR - (Öfkeyle, İranlıya.) Erkek erkeğe biz Sezar'ın kölelerinden aşağı mıyız?</p>

  <p class="calibre1"></p>

  <p class="calibre1">BEL AFFRIS - Teke tek dövüşülünce biz birer tanrı gibi Romalının tepesinden bakarız.</p>

  <p class="calibre1">MUHAFIZLAR - (Coşkuyla.) Gördün mü?</p>

  <p class="calibre1">BEL AFFRIS - Gelgelelim Sezar adamları teke tek dövüştürmüyor. Tıpkı mancınıkla taş atar gibi, tutup koca bir</p>

  <p class="calibre1">tümeni üstüne salıyor. Böylece en zayıf yerinden vuruyor seni. Tümen dediğim de tek başlı, bin kollu bir</p>

  <p class="calibre1">izbandut. Dinsiz imansız bir canavar. Onlarla dövüştüm, biliyorum.</p>

  <p class="calibre1">BELZANOR - (Küçümseyerek.) Korktun mu yeğenim?</p>

  <p class="calibre1">(Muhafızlar kahkahalar atarlar. Yüzbaşılarının bu hazır cevaplığı pek hoşlarına gitmiştir.) BEL AFFRIS - Korkmadım yeğenim ama yenildim. Onlar korkmuşlardı, sanırım, gene de bize duman attırdılar.</p>

  <p class="calibre1">(Şevkleri sönen muhafızlar homurdanırlar.)</p>

  <p class="calibre1">BELZANOR - Ölmek de mi gelmedi elinden?</p>

  <p class="calibre1">BEL AFFRIS - Hayır. Bu, tanrıların soydaşına yakışmayacak kadar kolay olurdu. Ölmeye bile vakit yoktu zaten.</p>

  <p class="calibre1">Birden neye uğradığımızı şaşırdık. Romalılar geldik geliyoruz demeden tepemize çullandılar.</p>

  <p class="calibre1">BELZANOR - Bu da Romalıların ne kadar korkak, ne kadar kalleş olduklarını gösterir.</p>

  <p class="calibre1">BEL AFFRIS - Korkaklık, kalleşlik umurlarında bile değil. Bu Romalılar kazanmak için dövüşüyorlar.</p>

  <p class="calibre1">Savaş</p>

  <p class="calibre1">onuru, savaş namusu onlara vız geliyor.</p>

  <p class="calibre1">İRANLI - Savaşta neler oldu, anlatsanıza bize.</p>

  <p class="calibre1">MUHAFIZLAR - (Bel Affris'in çevresine hevesle toplanırlar.) Savaşı anlat! Savaşı anlat!</p>

  <p class="calibre1">BEL AFFRIS - Önce şu iyice anlaşılsın. Ben Menfis'teki Ra Tapınağı'nda bir rahip çömeziyim.</p>

  <p class="calibre1">Görevim</p>

  <p class="calibre1">tapınağı korumak. Ne Kleopatra'nın, ne de kardeşi Ptoleme'nin buyruğundayım. Yalnızca en üstün tanrılara</p>

  <p class="calibre1">hizmet ederim. Ptoleme'nin Kleopatra'yı niçin Suriye'ye sürdüğünü merak ediyorduk. Ayrıca Farsalya'da Sezar'a</p>

  <p class="calibre1">yenildikten sonra Mısır'a gelen Romalı Pompeius'la nasıl başa çıkacağımızı öğrenmek istiyorduk.</p>

  <p class="calibre1">Bunun için</p>

  <p class="calibre1">yola çıktık. Bir de ne duyalım. Sezar tozu dumana katarak düşmanın peşinden geliyormuş.</p>

  <p class="calibre1">Ptoleme, Pompeius'u</p>

  <p class="calibre1">öldürtmüş, kesik başını yeni fatihe sunmak için saklıyormuş. (Muhafızlar arasında heyecan belirtileri.) Bu</p>

  <p class="calibre1">kadarla kalsa, gene iyi. Sezar geldi. Burada. Dönüşte yarım günlük yol almıştık. Sezar'ın alaylarının karaya</p>

  <p class="calibre1">çıkmasına engel olmak için kıyıya dizilen bir kent halkının bu alaylar önünde nasıl tabana kuvvet kaçtıklarını</p>

  <p class="calibre1">gördük.</p>

  <p class="calibre1">BELZANOR - Ya sen, tapınağın koruyucusu, Sezar'ın askerlerine karşı koyamadın mı?</p>

  <p class="calibre1">BEL AFFRIS - İnsan gücünün yettiği kadar direndik. Ama Karadağ'dan kopan ilenme çığlıkları gibi borazan</p>

  <p class="calibre1">sesleri yükseldi. Sonra kalkanlardan bir duvar üstümüze yürümeye başladı. Bir kale duvarına saldırırken nasıl</p>

  <p class="calibre1">adamın yüreği ağzına gelir, bilirsiniz. Ya duvar size saldırırsa?</p>

  <p class="calibre1">İRANLI - (Haklı çıktığı için kıvançlı.) Ben size demedim miydi?</p>

  <p class="calibre1">BEL AFFRIS - Duvar yaklaşınca çözülüp bir sıra asker oldu. Başlarında tolgaları, sırtlarında deri gömlekleri,</p>

  <p class="calibre1">göğüslerinde zırhlarıyla sıradan adamlar. Bizi bir kargı yağmuruna tuttular. Bir tanesi bana rasladı.</p>

  <p class="calibre1">Bir papirüsü</p>

  <p class="calibre1">deler gibi kalkanımı deldi. (Sargılı kolunu gösterir.) Baksanıza. Eğilmesem boynuma saplanacaktı.</p>

  <p class="calibre1">Sonra çifte</p>

  <p class="calibre1"></p>

  <p class="calibre1">saldırıya geçtiler. Kargıların ardından kısa kılıçlarını çektiler. Bu kılıçlara karşı bizim silahlar işe yaramaz.</p>

  <p class="calibre1">Bizimkiler fazla uzun.</p>

  <p class="calibre1">İRANLI - Siz ne yaptınız?</p>

  <p class="calibre1">BEL AFFRIS - Yumruğumu sıkıp benim Romalının çenesini dağıttım. Ne de olsa ölümlü. Kendinden geçip arka</p>

  <p class="calibre1">üstü düşünce elinden kılıcını kaptığım gibi sapladım herife. (Kınındaki kılıcı çeker.) İşte Romalı kanına</p>

  <p class="calibre1">bulanmış bir Romalı kılıcı.</p>

  <p class="calibre1">MUHAFIZLAR - Güzel! (Kılıcı elden ele geçirerek dikkatle incelerler.) İRANLI - Ya adamlarınız?</p>

  <p class="calibre1">BEL AFFRIS - Kaçtılar. Koyun sürüsü gibi dağıldılar.</p>

  <p class="calibre1">BELZANOR - (Öfkeyle.) Tabansız köleler. Siz tanrıların torunlarını kasapların elinde bırakın da...</p>

  <p class="calibre1">BEL AFFRIS - (Buruk bir soğuklukla.) Tanrıların torunları da durup boğazlanmayı beklemediler soydaşım.</p>

  <p class="calibre1">Bileğine güvenen savaşı kaybedebilir ama ayağına çabuk olan yarışı kazanır. Savaş arabaları olmayan Romalılar</p>

  <p class="calibre1">kaçanların peşine kasırga gibi atlılarını saldılar. Binlerce kişi öldürüldü. Sonra başrahibimizin komutanı tanrılar</p>

  <p class="calibre1">soyundan on iki kişiyi topladı. Çarpışarak ölmemiz için yüreklendirdi bizi. İçimden dedim ki, soluk soluğa</p>

  <p class="calibre1">kaçsam da sırtımdan bıçaklarlar beni. Şurada durup beklesem ne kaybederim? Komutanın safına geçtim. O</p>

  <p class="calibre1">zaman Romalılar bize saygı gösterdiler. Meydanda bir sürü sersem koyun kaçışıp dururken kimse bir aslana</p>

  <p class="calibre1">saldırmaz. Ancak savaş onuru olan mert adamların harcıdır bu. Oysa Romalıların ne onurdan haberi var, ne de</p>

  <p class="calibre1">mertlikten. Böylece canımızı kurtardık. Kapılarınızı Sezar'a açmanız için sizi uyarmaya geldim.</p>

  <p class="calibre1">Öncü birlikleri</p>

  <p class="calibre1">bir saate varmaz yetişir peşimden. Sezar'ın tümenleriyle sizin aranızda bir tek Mısırlı savaşçı kalmadı.</p>

  <p class="calibre1">GÖZCÜ - Eyvahlar olsun. (Ciritini atarak sarayın içine dalar.) BELZANOR - Çabuk, kapıya mıhlayın fellahı. (Muhafızlar mızraklarıyla onu yakalamaya koşarlar ama</p>

  <p class="calibre1">yetişemezler.) Şimdi bu haber sarayda saman alevi gibi çabucak yayılıverir.</p>

  <p class="calibre1">BEL AFFRIS - Kadınlar Romalıların eline düşmemeli. Ne yapacağız?</p>

  <p class="calibre1">BELZANOR - Neden öldürmeyelim onları?</p>

  <p class="calibre1">İRANLI - Çünkü bazılarının kanı için diyet ödememiz gerekir. Bırakalım Romalılar öldürsün. Daha ucuza gelir.</p>

  <p class="calibre1">BELZANOR - (Beyin gücüne şaşmış.) Seni sinsi yılan seni!</p>

  <p class="calibre1">BEL AFFRIS - Ya Kraliçeniz ne olacak?</p>

  <p class="calibre1">BELZANOR - Sahi, Kleopatra'yı kaçırmalı.</p>

  <p class="calibre1">BEL AFFRIS - Kraliçe'nin buyruğunu beklemeyecek misiniz?</p>

  <p class="calibre1">BELZANOR - Kraliçenin buyruğunu mu? O mu bize buyuracak? Daha on altı yaşında bir kız.</p>

  <p class="calibre1">Memfis'te siz onu</p>

  <p class="calibre1">kraliçe sayarsınız. Ama biz burada işin içyüzünü biliriz. Kızı atımın terkisine attığım gibi kaçırırım.</p>

  <p class="calibre1">Biz askerler</p>

  <p class="calibre1">Kleopatra'yı Sezar'ın pençesinden kurtaralım da, rahipler, dadılar, saraylılar tekrar kraliçelik oyununu oynatıp</p>

  <p class="calibre1">kendi buyruklarını onun ağzından söyletsinler.</p>

  <p class="calibre1">İRANLI - Dinle beni Belzanor.</p>

  <p class="calibre1">BELZANOR - Söyle bakalım kurnaz İranlı. Akıl yaşta değil, başta demişler.</p>

  <p class="calibre1">İRANLI - Kleopatra'nın kardeşi Ptoleme ablasıyla savaşıyor. Kraliçe'yi kardeşine satsak ya.</p>

  <p class="calibre1"></p>

  <p class="calibre1">MUHAFIZLAR - Seni iblis, seni yılan seni.</p>

  <p class="calibre1">BELZANOR - Bunu gözümüz yemez işte. Bizler tanrılar soyundanız ama, Kleopatra Nil'in kızıdır. Nil Irmağı</p>

  <p class="calibre1">kabarıp babalarımızın topraklarını sulamazsa ürün alamayız. Babalarımızın armağanı olmadan da köpekler gibi</p>

  <p class="calibre1">sürünürüz.</p>

  <p class="calibre1">İRANLI - Doğru. Melike'nin bir muhafızı maaşıyla geçinemez. Ama ey Osiris'in hısımları, söyleyeceklerim daha</p>

  <p class="calibre1">bitmedi.</p>

  <p class="calibre1">MUHAFIZLAR - Konuş hinoğluhin! Şu iblisi dinleyin!</p>

  <p class="calibre1">İRANLI - Size Sezar için anlattıklarımı şaka sanmıştınız, ama doğru çıktı değil mi?</p>

  <p class="calibre1">MUHAFIZLAR - Doğru! Doğru!</p>

  <p class="calibre1">BELZANOR - (İstemeyerek itiraf eder.) Bel Affris öyle diyor.</p>

  <p class="calibre1">İRANLI - Öyleyse sözüme kulak verin. Şu Sezar kadınları çok sever. Onları dost edinir, onlara akıl danışır.</p>

  <p class="calibre1">BELZANOR - Püh, şu kadınlar saltanatı Mısır'ı batıracak.</p>

  <p class="calibre1">İRANLI - Bırakın da asıl Roma'yı batırsın. Sezar artık yaşlanıyor. Ellisini aştı. Sorunlarla, savaşlarla başı dertte.</p>

  <p class="calibre1">Genç kadınlar için fazla yaşlı. Yaşlı kadınlar da onun kulu kölesi olmayacak kadar akıllı.</p>

  <p class="calibre1">BEL AFFRIS - Dikkat et İranlı. Sezar artık iyice yaklaştı. Sesini işitmemiz an meselesi.</p>

  <p class="calibre1">İRANLI - Kleopatra daha kadın sayılmaz. Akıllı da değil, ama şimdiden erkeklerin aklını çeliyor.</p>

  <p class="calibre1">BELZANOR - Çeler, çeler. Çünkü babası Nil Irmağı'nın, anası da kutsal Beyaz Kedi'nin küçük kara yavrusunun</p>

  <p class="calibre1">soyundandır. Peki, ne diyecektin?</p>

  <p class="calibre1">İRANLI - Onu gizlice Ptoleme'ye satalım. Sonra Sezar'a Ptoleme'yi devirip Nil'in büyük torunu olan Melikemizi</p>

  <p class="calibre1">kurtarmak için işbirliği önerelim.</p>

  <p class="calibre1">MUHAFIZ - Ne yılansın sen!</p>

  <p class="calibre1">İRANLI - Kraliçe'nin tasvirini bizim ağzımızdan duyarsa, şöyle ballandıra ballandıra anlatırsak Kleopatra'yı,</p>

  <p class="calibre1">bize kulak verecektir. Erkek kardeşinin icabına bakınca Mısır tahtına Kleopatra ile birlikte kurulur.</p>

  <p class="calibre1">Biz de</p>

  <p class="calibre1">muhafızları oluruz.</p>

  <p class="calibre1">MUHAFIZ - Ey yılanların en kurnazı. Aklınla bin yaşa.</p>

  <p class="calibre1">BEL AFFRIS - Sen daha lafını bitirmeden Sezar ensemizde bitecek, laf ebesi.</p>

  <p class="calibre1">BELZANOR - Bak bu doğru! (Saraydan yükselen korku çığlıkları sözünü keser.) Çabuk olun.</p>

  <p class="calibre1">Bozgun başladı.</p>

  <p class="calibre1">Kapıları tutun.</p>

  <p class="calibre1">(Muhafızlar kapıya doğru seğirtip sarayı mızraklarıyla kordon altına alırlar. Cariyelerle dadılar dalga dalga dışarı</p>

  <p class="calibre1">taşmaya çalışır. Ön sıradakiler mızraklar karşısında gerileyip arkadakilere kendilerini itmemeleri için bağırırlar.</p>

  <p class="calibre1">Balzanor gürültüyü bastıracak bir haykırışla.) Geri basın inek sürüsü. İçeri! İçeri!</p>

  <p class="calibre1">MUHAFIZLAR - Geri basın inek sürüsü! İçeri dedik!</p>

  <p class="calibre1">BELZANOR - Bize Melike'nin baştayası Ftatatita'yı gönderin.</p>

  <p class="calibre1">KADINLAR - (Sarayın içine seslenerek.) Ftatatita! Ftatatita. Gel! Gel! Belzanor seni istiyor.</p>

  <p class="calibre1">BİR KADIN - Durun hele. İtmeyin. Beni mızrakların üstüne atacaksınız.</p>

  <p class="calibre1">(İriyarı suratsız bir kadın. Yüzü incecik bir kırışıklıklar ağıyla örtülmüştür. Gün görmüş, iri gözleri akıllı akıllı</p>

  <p class="calibre1">bakar. Elleri damar damardır. Ağzı tazıyı, çenesi buldoğu andıran bu çok uzun, çok güçlü kadın kapıda belirir.</p>

  <p class="calibre1">Sarayda hatırı sayılır biri gibi giyinmiştir. Muhafızların karşısına cüretle dikilir.) FTATATITA - Melike'nin baş tayasına yol verin.</p>

  <p class="calibre1"></p>

  <p class="calibre1">BELZANOR - (Vakur ve azametli.) Ftatatita, ben Belzanor, Kraliçe'nin muhafız alayının başı, tanrılar soyundan.</p>

  <p class="calibre1">FTATATITA - (Kibirde ondan aşağı kalmaz.) Belzanor, ben Ftatatita. Kraliçe'nin başdadısı. Senin kutsal ataların</p>

  <p class="calibre1">benim atalarımın hizmet ettiği firavunların piramitlerine resimleri çizilsin diye can atarlardı.</p>

  <p class="calibre1">(Kadınlar bir zafer edasıyla gülerler.)</p>

  <p class="calibre1">BELZANOR - (Acı bir gülümseyişle.) Ey Ftatatita, ey gözleri velfecri okuyan çatal dilli bukalemunun kızı.</p>

  <p class="calibre1">Romalılar kapımıza dayandı. (Kadınlar korkuyla haykırır. Ama mızraklar yollarını kestiği için kaçamazlar.)</p>

  <p class="calibre1">Tanrıların akrabaları bile karşı koyamaz onlara. Çünkü her birinin yedişer mızrak taşıyan yedişer kolu var. Kan</p>

  <p class="calibre1">yerine fıkır fıkır kaynayan cıva dolaşıyor damarlarında. Karıları üç saatte ana oluyor. Ertesi gün de kesip</p>

  <p class="calibre1">gövdeye indiriyorlar kadınları.</p>

  <p class="calibre1">(Kadınlar korkudan titrer. Ftatatita hem onları hem askerleri hiçe sayarak kalabalığı yarar.</p>

  <p class="calibre1">Korkmadan</p>

  <p class="calibre1">mızrakların karşısına dikilir.)</p>

  <p class="calibre1">FTATATITA - Balık pazarında yok pahasına satılan küçük kil tanrıların ödlek oğulları. Ne duruyorsunuz, kaçıp</p>

  <p class="calibre1">canınızı kurtarsanıza. Biz başımızın çaresine bakarız.</p>

  <p class="calibre1">BELZANOR - Seni erkeklerin baş belası seni. Önce Kraliçe Kleopatra'yı bize getir. Sonra ne cehenneme</p>

  <p class="calibre1">gidersen git.</p>

  <p class="calibre1">FTATATITA - (Alaylı bir gülüşle.) Tanrıların onu niçin elimizden aldıklarını şimdi anlıyorum.</p>

  <p class="calibre1">(Muhafızlar</p>

  <p class="calibre1">şaşırıp birbirlerinin yüzüne bakarlar.) Haberin olsun şaşkın asker, Melikemiz gün battıktan bir saat sonra</p>

  <p class="calibre1">ortalıktan kayboldu.</p>

  <p class="calibre1">BELZANOR - (Öfkeyle.) Cadı karı, onu sen bir yere saklamışsındır. Ya Sezar'a, ya da öz kardeşine satmak için.</p>

  <p class="calibre1">(Kadını sol bileğinden kavrayarak, bir iki muhafızın da yardımıyla avlunun ortasına doğru sürükler, diz üstü</p>

  <p class="calibre1">düşürüp bıçağını çeker.) Söyle Kraliçe nerde, çabuk söyle, yoksa... (Boğazını kesmekle tehdit eder.)</p>

  <p class="calibre1">FTATATITA - Hele bana bir dokun, köpek! Nil Irmağı yedi kıtlık yılında yedi kere tarlalarını susuz bırakacak.</p>

  <p class="calibre1">BELZANOR - (Korkmuş ama umarsız.) Adaklar adarım, kurbanlar keserim. Ama dur, bir çaresi var. (İranlıya.)</p>

  <p class="calibre1">Bana baksana kurnaz herif. Senin babanın toprakları Nil'den çok uzaklarda. Gebert şu kocakarıyı.</p>

  <p class="calibre1">İRANLI - (Kadını bıçağıyla tehdit eder.) İran'da bir tek Tanrı vardır, ama kocakarıların kanına bayılır.</p>

  <p class="calibre1">FTATATITA - İranlı, yaşayan Osiris adına ant içerim, bilmiyorum. Rahiplerin kutsal kedilerini kucağına</p>

  <p class="calibre1">alıyorsun, onlarla konuşuyorsun, bu yüzden başımıza felaketler geliyor, demiştim. Romalılar buraya gelince dik</p>

  <p class="calibre1">başlılığının cezasını çekmesi için yalnız bırakılacağını söylemiştim. Gitmiş, kaçmış, saklanmış.</p>

  <p class="calibre1">Osiris</p>

  <p class="calibre1">tanığımdır, doğru söylüyorum.</p>

  <p class="calibre1">KADINLAR - (İşgüzarca.) Doğru söylüyor. Doğru söylüyor.</p>

  <p class="calibre1">BELZANOR - Besbelli korkutmuşsun çocuğu, saklanıyor. Çabuk, sarayı, her yanı arayın.</p>

  <p class="calibre1">Aranmadık köşe</p>

  <p class="calibre1">bucak kalmasın.</p>

  <p class="calibre1"></p>

  <p class="calibre1">(Muhafızlar, başlarında Belzanor olduğu halde saray kapısından kaçışan kadınların arasından saraya dalarlar.)</p>

  <p class="calibre1">FTATATITA - (Bağırarak.) Büyük saygısızlık bu. Kutsal saraya leke sürülüyor. Melike'nin yatak odasında</p>

  <p class="calibre1">erkeklerin ne işi var? Saygısız... (İranlının bıçağı gırtlağına dayanınca sesi kesilir.) BEL AFFRIS - (Elini Ftatatita'nın sol omzuna koyarak.) Dur hele İranlı, bir dakika bekle.</p>

  <p class="calibre1">(Ftatatita'ya, anlamlı.)</p>

  <p class="calibre1">Analık, senin tanrıların ya uykuda, ya da avlanmaya gitmişler. Bıçak gırtlağına dayanmış. Bizi Kleopatra'nın</p>

  <p class="calibre1">saklandığı yere götür de canını kurtar.</p>

  <p class="calibre1">FTATATITA - (Küçümseyerek.) Ulu tanrılar kılıcı bir aptalın eline verince, boynumuz kıldan ince.</p>

  <p class="calibre1">Beni</p>

  <p class="calibre1">dinleyin anlayışı kıt delikanlılar. Kleopatra benden korkar ama Romalılardan daha fazla korkar.</p>

  <p class="calibre1">Yalnız onun</p>

  <p class="calibre1">gözünde dadısının öfkesini de, Sezar'ın zalimliğini de bastıran bir güç vardır. Çöle kurularak deniz yolunu</p>

  <p class="calibre1">gözleyen sfenksin gücü. Ona iletmek istediklerini kutsal kedilerin kulağına fısıldar. Doğum gününde ona</p>

  <p class="calibre1">kurbanlar verir, onu gelinciklerle donatır. Çöle gidip Kleopatra'yı sfenksin gölgesinde arayın.</p>

  <p class="calibre1">Başınız üstüne ant</p>

  <p class="calibre1">için, kıza bir zarar gelmesin.</p>

  <p class="calibre1">BEL AFFRIS - Buna inanalım mı İranlı?</p>

  <p class="calibre1">İRANLI - Romalılar hangi yoldan geliyor?</p>

  <p class="calibre1">BEL AFFRIS - Denizden, çölü aşarak, sfenksin yanı başından.</p>

  <p class="calibre1">İRANLI - (Ftatatita'ya.) Seni hilebazların anası, seni zehirli engerek! Biz çölde Romalıların mızraklarıyla can</p>

  <p class="calibre1">verelim diye bu masalı uydurdun. (Bıçağını kaldırarak.) Ecel şerbetini tadacaksın.</p>

  <p class="calibre1">FTATATITA - Senin elinden değil koca bebek. (Eğilip İranlının ayak bileğini yakalar. İki büklüm, duvar</p>

  <p class="calibre1">boyunca kaçar, karanlıkta saray yöresinde kaybolur. İranlı sendeleyince Bel Affris kahkahalar atar.</p>

  <p class="calibre1">Muhafızlar</p>

  <p class="calibre1">saraydan Belzanor ve çoğu çıkınlar taşıyan bir bölük kaçakla çıkar.) İRANLI - Kleopatra'yı buldunuz mu?</p>

  <p class="calibre1">BELZANOR - Hiçbir yerde yok. Her yanı aradık.</p>

  <p class="calibre1">NUBYALI - (Sarayın kapısında görünür.) Vah başımıza gelenler. Kaçın! Kaçın!</p>

  <p class="calibre1">BELZANOR - Gene ne oldu?</p>

  <p class="calibre1">NUBYALI - Kutsal beyaz kedi çalınmış!</p>

  <p class="calibre1">HERKES - Felaket! Felaket! (Hepsi paniğe kapılmıştır. Çığlıklar atarak korku ve dehşet içinde kaçışırlar.</p>

  <p class="calibre1">Duvardaki meşale yere düşüp söner. Kaçanların sesleri gittikçe uzaklaşır. Karanlık ve bir ölüm sessizliği.)</p>

  <p class="calibre1"></p>

  <p class="calibre1">BİRİNCİ PERDE</p>

  <p class="calibre1">Ra Tapınağı ile Suriye Sarayı'nı gözümüzden silen karanlık. Aynı sessizlik. Gerilim. Ay doğarken gümüş renkli</p>

  <p class="calibre1">bir sis karanlığı dağıtmaya başlar. Memnon Tapınağı'na değen rüzgârın çıkardığı harp sesleri, sessizliği usul usul</p>

  <p class="calibre1">bozar. Çölün üstünde yükselen dolunay geniş bir ufku aydınlatır. Ufku bölen yalnızca kocaman bir karaltıdır.</p>

  <p class="calibre1">Işıklar biraz daha yayılınca bunun kumlar üstüne oturtulmuş bir sfenks olduğu anlaşılır. Işıklar daha da</p>

  <p class="calibre1">berraklaşınca sfenksin sonsuz bir nöbette, korkusuzca ileriye dikilmiş gözleri, kocaman pençeleri arasında bir</p>

  <p class="calibre1"></p>

  <p class="calibre1">yığın al gelincik, bu gelinciklerin üstünde uyuyan bir kız seçilir. Kızın ipekli gömleğinin kabarıp inmesinden,</p>

  <p class="calibre1">rahat, deliksiz bir uyku çektiği anlaşılır. Örülü saçları ay ışığında kuş kanadı gibi parlar.</p>

  <p class="calibre1">Birdenbire uzaklardan ürkütücü bir ses gelir. (Belki de mesafenin hafiflettiği bir Minotor böğürtüsü.)</p>

  <p class="calibre1">Memnon'un müziği durur. Sessizlik, sonra gene uzaktan tiz borazan sesleri. Gene sessizlik.</p>

  <p class="calibre1">Güneyden bir adam</p>

  <p class="calibre1">sinsi adımlarla yaklaşır. Gecenin gizemiyle büyülenmiş, hayranlık dolu düşüncelere dalmış, sfenksin sol böğrüne</p>

  <p class="calibre1">yakın durur. Yontunun iri omzu görüşünü engellediği için göğsünü ve bağrında yatan kızı göremez.</p>

  <p class="calibre1">ADAM - Selam sfenks, Julius Sezar'dan selam sana! Gezmediğim ülke kalmadı. Doğuşumun beni bu dünyaya</p>

  <p class="calibre1">sürgün ettiği kaybolmuş yurdumu, bana benzeyen yaratıkların dostluğunu aradım. Bula bula, sürüler, çayırlar,</p>

  <p class="calibre1">adamlar, kentler buldum. Gene de Sezar'ın bir eşine raslayamadım. Sılamın özlediğim havası, bağrıma</p>

  <p class="calibre1">basacağım bir yakınım nerde? Gündüz yaptığım işlere, gece düşlediğim düşlere kim ulaşabilir? Ey sfenks şu</p>

  <p class="calibre1">ilerdeki küçük dünyada benim yerim de senin şu çöldeki yerin kadar yüksektir. Yalnızca ben dolaşırım, sen</p>

  <p class="calibre1">kımıldamadan oturursun, ben ülkeler alırım sen sabırla beklersin. Ben yukarı bakarım gözlerim kamaşır, aşağı</p>

  <p class="calibre1">bakarım gözlerim kararır, sağa sola bakarım aklım karışır. Oysa senin gözlerin hep ileriye dikili, hep bu</p>

  <p class="calibre1">dünyanın ötesine, kaybolmuş ülkeye, ayrı düştüğümüz yurdumuza. Sfenks senle ben insan soyunun yabancısıyız</p>

  <p class="calibre1">ama birbirimize yabancı değiliz. Doğduğumdan beri seni de, burayı da bilmiyor muydum? Roma bir delinin</p>

  <p class="calibre1">düşüdür. Benim gerçeğim burası. Senin şu yıldızlı kandillerini ta uzaklardan, Galya'dan, Britanya'dan,</p>

  <p class="calibre1">İspanya'dan, Tesalya'dan gözlemiş, yerini bir türlü bulamadığım ezeli bir nöbetçiye büyük sırlar verdiklerini</p>

  <p class="calibre1">sezmiştim. İşte sonunda buldum o nöbetçiyi. Yaşamımın değişmez, ölümsüz parçasının simgesi işte karşımda.</p>

  <p class="calibre1">Gümüş çölün ortasında sessiz, düşünceli, yapayalnız. Yazgının çizdiği yoldu beni buraya getiren.</p>

  <p class="calibre1">Benim</p>

  <p class="calibre1">dehamın simgesi sensin. Biraz vahşi, biraz dişi, biraz da tanrısal. Erkeklikten pek nasibim yok benim. Bilmeceni</p>

  <p class="calibre1">çözdün mü sfenks?</p>

  <p class="calibre1">KIZ - (Uykudan uyanmış, kimin konuştuğunu görmek için, usulca yuvasından gözetler.) Yaşlı bey!</p>

  <p class="calibre1">SEZAR - (Şiddetle irkilip kılıcını kavrar.) Ölümsüz tanrılar!</p>

  <p class="calibre1">KIZ - Yaşlı beyefendi, kaçmayın n'olur!</p>

  <p class="calibre1">SEZAR - (Şaşkın.) Yaşlı beyefendi, kaçmayın n'olur. Bu sözler Sezar'a mı?</p>

  <p class="calibre1">KIZ - (Telaşla.) Dedeciğim.</p>

  <p class="calibre1">SEZAR - Sfenks, yaşını başını unutuyorsun. Ben senden çok daha gencim, gerçi sesin bir genç kız sesi gibi</p>

  <p class="calibre1">çıkıyor...</p>

  <p class="calibre1">KIZ - Çabuk buraya tırmanın, yoksa Romalılar sizi yutar.</p>

  <p class="calibre1">SEZAR - (Sfenksin omzundan ileri çıkıp kızı görür.) Aa, bağrında bir çocuk var, kutsal bir çocuk!</p>

  <p class="calibre1">KIZ - Çabuk, çabuk! Yan taraftan tırmanıp gelin yanıma.</p>

  <p class="calibre1">SEZAR - (Şaşmış.) Sen kimsin?</p>

  <p class="calibre1">KIZ - Kleopatra, Mısır Kraliçesi.</p>

  <p class="calibre1"></p>

  <p class="calibre1">SEZAR - Yani, Çingeneler Kraliçesi.</p>

  <p class="calibre1">KLEOPATRA - Bana saygısızlık ederseniz sfenks sizi Romalılara yedirir. Hadi gelsenize, burası çok rahat.</p>

  <p class="calibre1">SEZAR - (Kendine.) Aman ne düş, ne görkemli bir düş. Ne olur biraz daha uyanmasam. Bu düşü sonuna kadar</p>

  <p class="calibre1">görmek on kıta fethetmeye bedel. (Sfenksin sağrısından yukarı tırmanır. Sağ omzun ardından geçerek öne,</p>

  <p class="calibre1">kaidenin üstüne gelir.).</p>

  <p class="calibre1">KLEOPATRA - Dikkat edin. Tamam şimdi oturabilirsiniz. Şu pençeye siz buyurun. (Kendisi sol pençeye geçip</p>

  <p class="calibre1">rahatça yerleşir.) Sfenks çok güçlüdür, bizi korur. (Titreyerek, yalnızlıktan yakınan bir sesle.) Ama beni</p>

  <p class="calibre1">görmezden geliyor, yoldaşlık etmiyor. Geldiğinize sevindim. Çok yalnızdım. Yolda beyaz bir kedi gözünüze</p>

  <p class="calibre1">ilişti mi?</p>

  <p class="calibre1">SEZAR - (Büyük bir hayretle sfenks'in sağ pençesine yerleşirken.) Siz mi kaybettiniz?</p>

  <p class="calibre1">KLEOPATRA - Evet. Kutsal beyaz kedi. Ne korkunç değil mi? Sfenkse kurban etmek için buraya getiriyordum.</p>

  <p class="calibre1">Ama kentten biraz uzaklaşınca bir kara kedi miyavladı. Kucağımdan fırladığı gibi doğru ona koştu.</p>

  <p class="calibre1">O kara kedi,</p>

  <p class="calibre1">benim büyük, büyük, büyük, büyükannem olmasın sakın?</p>

  <p class="calibre1">SEZAR - Büyük, büyük, büyük, büyükannen mi? Neden olmasın. Bu geceler gecesinde hiçbir şeye şaşmam.</p>

  <p class="calibre1">KLEOPATRA - Herhalde oydu. Büyük büyükannemin büyük büyükannesi, kutsal Beyaz Kedi'nin kara</p>

  <p class="calibre1">yavrusuymuş. Nil Irmağı'nın yedinci karısı olmuş. Bunun için saçlarım böyle dalga dalgadır. Her zaman</p>

  <p class="calibre1">dilediğimi yapmak isterim, tanrılar hoşlansa da hoşlanmasa da, çünkü damarlarımda Nil'in özsuyu dolaşır.</p>

  <p class="calibre1">SEZAR - Gecenin bu vaktinde ne işin var burda... Burda mı oturuyorsun?</p>

  <p class="calibre1">KLEOPATRA - Ne münasebet. Ben Kraliçeyim. Kardeşimi öldürünce İskenderiye'deki sarayda oturacağım.</p>

  <p class="calibre1">Beni saraydan kovan oydu. Hele biraz daha büyüyeyim, gönlüm ne çekerse onu yapacağım.</p>

  <p class="calibre1">Köleleri zehirleyip</p>

  <p class="calibre1">kıvrana kıvrana can çekiştiklerini seyredeceğim. Ftatatita'ya ne diyeceğim biliyor musunuz?</p>

  <p class="calibre1">Kafamı kızdırma,</p>

  <p class="calibre1">seni kızgın ocaklarda cayır cayır yakarım ha!</p>

  <p class="calibre1">SEZAR - Hımmm. Şimdi neden evinde, yatağında değilsin?</p>

  <p class="calibre1">KLEOPATRA - Çünkü Romalılar hepimizi kıtır kıtır yemeye geliyorlar. Siz de evinizde, yatağınızda değilsiniz.</p>

  <p class="calibre1">SEZAR - (İnançla.) Kim demiş? Ben çadırda yatıp kalkarım. Şimdi çadırımda yatağıma uzanmış, mışıl mışıl</p>

  <p class="calibre1">uyuyorum. Seni de düşümde görüyorum, küçük cadı. Sen hiç gerçek olabilir misin?</p>

  <p class="calibre1">KLEOPATRA - (Kıkır gülerek güvenle ona yaslanır.) Sen çok şirin bir ihtiyarsın. Sevdim seni.</p>

  <p class="calibre1">SEZAR - Aa, bu rüyayı bozuyor. Beni genç bir adam olarak göremez misin?</p>

  <p class="calibre1">KLEOPATRA - Keşke genç olaydın. Ama senden daha fazla korkardım o zaman. Erkekleri severim.</p>

  <p class="calibre1">Hele şöyle,</p>

  <p class="calibre1">güçlü, gürbüz kolları olan genç erkekleri. Ama onlardan korkarım da. Sen biraz kocamış, biraz sıska, biraz</p>

  <p class="calibre1">damarlı bir adamsın. Ama kulağı okşayan bir sesin var. Azcık kaçık da olsan seninle sohbet etmek hoşuma</p>

  <p class="calibre1">gidiyor. Demin kendi kendine bir şeyler saçmalıyordun ya, seni böyle konuşturan dolunaydı.</p>

  <p class="calibre1">SEZAR - Ne? Beni işittin demek. Büyük sfenkse gönlümden geçenleri anlatıyordum.</p>

  <p class="calibre1"></p>

  <p class="calibre1">KLEOPATRA - Bu büyük sfenks değil ki.</p>

  <p class="calibre1">SEZAR - (Büyük bir hayal kırıklığı ile yontuya bakarak.) Ne dedin?</p>

  <p class="calibre1">KLEOPATRA - Bu sfenksin minik bir yavrusu. Büyük sfenks öylesine kocamandır ki iki pençesinin arasında bir</p>

  <p class="calibre1">tapınak bulunur. Bu benim küçük, sevgili, tonton sfenksim. Acaba Romalıların büyü gücüyle bizi sfenksten</p>

  <p class="calibre1">ayıracak büyücüleri var mıdır?</p>

  <p class="calibre1">SEZAR - Niye sordun? Romalılardan korkuyor musun?</p>

  <p class="calibre1">KLEOPATRA - (Çok ciddi.) Bizi ellerine geçirseler çıtır çıtır yerler. Barbarlar bunlar. Başlarının adı Julius</p>

  <p class="calibre1">Sezar. Babası bir kaplan, anası bir yanardağmış. Burnu tıpkı bir fil hortumuna benzermiş. (Sezar farkında</p>

  <p class="calibre1">olmadan elini burnuna götürür.) Bütün Romalıların upuzun burunları, fildişi gibi kıvrık dişleri, küçük kuyrukları,</p>

  <p class="calibre1">her biri yüz ok taşıyan yedişer kolları varmış. İnsan etiyle beslenirlermiş.</p>

  <p class="calibre1">SEZAR - Sana gerçek bir Romalı göstersem, ne dersin?</p>

  <p class="calibre1">KLEOPATRA - (Çok korkmuş.) İstemem. Beni korkutmayın böyle.</p>

  <p class="calibre1">SEZAR - Aldırma, bu bir düş nasıl olsa...</p>

  <p class="calibre1">KLEOPATRA - (Heyecanla.) Düş değil, düş değil. Bakın, bakın! (Saçından bir iğne çıkarıp bir kaç kez Sezar'ın</p>

  <p class="calibre1">koluna batırır.)</p>

  <p class="calibre1">SEZAR - Ay! Canımı acıttın. (Öfkeli.) Bu ne cüret!</p>

  <p class="calibre1">KLEOPATRA - (Sinmiş.) Düş görüyorum, demiştiniz. (Ağlamaklı.) Siz göstermek istedim ki...</p>

  <p class="calibre1">SEZAR - (Şefkatle.) Yo, yo, ağlama. Bir kraliçe ağlar mı hiç. (Kolunu ovuşturarak gerçekten acımasına şaşar.)</p>

  <p class="calibre1">Ben uyanık mıyım ne? (Eliyle sfenkse vurup katı olup olmadığını anlamak ister. Öyle sağlamdır ki, ne</p>

  <p class="calibre1">yapacağını, ne diyeceğini şaşırır.) Ben... ben... (İyice ürkmüştür.) Yoo, olacak şey değil. Çılgınlık bu, çılgınlık!</p>

  <p class="calibre1">Haydi doğru ordugâha (Yontunun kaidesinden aşağı atlamak için ayağa kalkar.) KLEOPATRA - (Dehşet içinde kollarını Sezar'ın boynuna dolayarak.) Olmaz, olmaz! Beni bırakıp gidemezsiniz.</p>

  <p class="calibre1">Yalvarırım, gitmeyin. Korkuyorum, Romalılardan korkuyorum.</p>

  <p class="calibre1">SEZAR - (Uyanık olduğuna artık iyice inanmaya başlamıştır.) Kleopatra yüzümü iyice görebiliyor musun?</p>

  <p class="calibre1">KLEOPATRA - Evet, ay ışığında bembeyaz görünüyor.</p>

  <p class="calibre1">SEZAR - Beni bir Mısırlıdan daha beyaz gösteren yalnızca ay ışığı mı acaba? (Ciddi.) Burnumun hayli uzun</p>

  <p class="calibre1">olduğunu fark ettin mi?</p>

  <p class="calibre1">KLEOPATRA - (Korkunç bir şüpheyle büzülerek.) Nee?</p>

  <p class="calibre1">SEZAR - Bu bir Romalı burnu, Kleopatra.</p>

  <p class="calibre1">KLEOPATRA - Aaay! (Acı bir çığlıkla yerinden sıçrar. Sfenksn sol kolundan geçerek yan taraftan kendini</p>

  <p class="calibre1">kumlara atar. Diz çöküp çığlık çığlığa sfenkse yalvarmaya başlar.) Sfenks, sfenks! Isır şunu, ısır şunu! Isır da iki</p>

  <p class="calibre1">lokmada yut. Sana beyaz kediyi kurban edecektim ama elimden kaçırdım. İnan bana. (Yontunun kaidesinden</p>

  <p class="calibre1">kayarak inen Sezar, Kleopatra'nın omzuna dokunur.) Ah! (Kleopatra başını kollarıyla örter.) SEZAR - Kleopatra, Sezar'ın seni yutmaması için bir çare öğreteyim mi sana?</p>

  <p class="calibre1">KLEOPATRA - (Acınacak bir durumda ona sarılarak.) Öğret, öğret, öğret! Ftatatita'nın elmaslarını çalıp sana</p>

  <p class="calibre1">veririm. Nil Irmağı'na senin topraklarını yılda iki kez sulatırım.</p>

  <p class="calibre1"></p>

  <p class="calibre1">SEZAR - Telaşlanma çocuğum, sakin ol. Senin tanrıların Romalılardan korkuyorlar. Baksana, sfenksin beni</p>

  <p class="calibre1">ısırdığı filan yok. Şimdi seni sırtlayıp Sezar'a götürsem kılı kıpırdamaz.</p>

  <p class="calibre1">KLEOPATRA - (Mırıl mırıl yalvararak.) Ama beni götürmezsin değil mi, sakın götürme. Hani götürmem</p>

  <p class="calibre1">demiştin.</p>

  <p class="calibre1">SEZAR - Sezar hiç kadın yemez.</p>

  <p class="calibre1">KLEOPATRA - (Umutla.) Ne?</p>

  <p class="calibre1">SEZAR - (Etkileyici.) Ama kızları yer. (Kız gene umutsuzluğa düşer.) Kedileri de. Sen hem küçük, delişmen bir</p>

  <p class="calibre1">kızsın, hem de Kara Kedi'nin torunu. Yarı kız, yarı kedi.</p>

  <p class="calibre1">KLEOPATRA - (Titreyerek.) Öyleyse yer mi beni?</p>

  <p class="calibre1">SEZAR - Onu bir kadın olduğuna inandıramazsan, çıtır çıtır...</p>

  <p class="calibre1">KLEOPATRA - Beni kadın yapmak için bir büyücü bul. Sen büyücü müsün?</p>

  <p class="calibre1">SEZAR - Belki. Ama bu iş uzun sürer. Hemen bu gece atalarının sarayında Sezar'la yüz yüze geleceksin.</p>

  <p class="calibre1">KLEOPATRA - Yo.. yo.. korkarım...</p>

  <p class="calibre1">SEZAR - Canına korku düşse de, Sezar gözünü yıldırsa da, yürekli bir kadın, büyük bir kraliçe gibi karşılayacaksın onu, hiç ürkmeden, hiç kaygılanmadan... Elin titrer, benzin sararır, sesin boğuklaşırsa seni</p>

  <p class="calibre1">bekleyen gecedir, ölümdür. (Kleopatra inler.) Gelgelelim seni hükümdarlığa layık görürse, yanı başında tahta</p>

  <p class="calibre1">oturtup Mısır'ın gerçek melikesi yapar.</p>

  <p class="calibre1">KLEOPATRA - (Umutsuzca.) Bir bakışta benim ciğerimi okur. Yutacak göz var mı onda?</p>

  <p class="calibre1">SEZAR - (Biraz hüzünlü.) Sezar kadınlara kolayca kanıverir. Gözlerine bakınca gözleri kamaşıyor.</p>

  <p class="calibre1">Kadınları</p>

  <p class="calibre1">oldukları gibi değil, olmalarını istediği gibi görüyor.</p>

  <p class="calibre1">KLEOPATRA - (Umutlanarak.) Öyleyse onu kandırırız. Ftatatita'nın başlığını takarım. Beni yaşlı başlı bir kadın</p>

  <p class="calibre1">sanır.</p>

  <p class="calibre1">SEZAR - Böyle bir şey yaparsan seni bir lokmada yutuverir.</p>

  <p class="calibre1">KLEOPATRA - Ama ona özel bir çörek yediririm. İçinde büyülü panzehir taşımla beyaz kedinin birkaç tüyü</p>

  <p class="calibre1">bulunan bir çörek... O zaman...</p>

  <p class="calibre1">SEZAR - (Çabukça.) Püh! Küçük budala. Hem çöreğini, hem seni ham yapar. (Küçümseyerek başını çevirir.)</p>

  <p class="calibre1">KLEOPATRA - (Arkasından koşup ona sarılarak.) Yalvarırım, ne derseniz yaparım, uslu kız olurum.</p>

  <p class="calibre1">Bir</p>

  <p class="calibre1">dediğinizi iki etmem. (Gene o korkunç böğürtü çölde yankılanır. Şimdi daha yakından gelmektedir.</p>

  <p class="calibre1">Bu</p>

  <p class="calibre1">Romalıların savaş borazanı buçinadır.)</p>

  <p class="calibre1">SEZAR - Dinle!</p>

  <p class="calibre1">KLEOPATRA - (Titreyerek.) Neydi o?</p>

  <p class="calibre1">SEZAR - Sezar'ın sesi.</p>

  <p class="calibre1">KLEOPATRA - Gel kaçalım! Ne duruyorsun, gelsene.</p>

  <p class="calibre1">SEZAR - Sezar'ı karşılamak için tahtına oturuncaya kadar korurum seni. Şimdi beni oraya götür.</p>

  <p class="calibre1">KLEOPATRA - (Kaçıp kurtulmaya hevesli.) Gidelim. Gidelim. (Gene buçina sesi.) Haydi koş, koş, koş. Tanrılar</p>

  <p class="calibre1">gazaba geldi. Baksana yer sarsılıyor.</p>

  <p class="calibre1">SEZAR - Sezar'ın alayları bastıkları yeri titretiyor.</p>

  <p class="calibre1">KLEOPATRA - (Onu çekip uzaklaştırmaya çalışarak.) Bu taraftan, çabuk. Yolda beyaz kediyi de arayalım. Seni</p>

  <p class="calibre1">Romalıya çeviren odur.</p>

  <p class="calibre1"></p>

  <p class="calibre1">SEZAR - Sen adam olur musun hiç? Haydi düş önüme.</p>

  <p class="calibre1">(Kızın peşinden gider. Çölü gizlice geçerlerken buçina sesi daha da yakından gelir. Artık ufku kesen tek görüntü</p>

  <p class="calibre1">sfenksn o acayip siluetidir. Sonra gökyüzü de kararır. Uzak bir meşalenin ışığı, şahane bir geçeneğin tavanını</p>

  <p class="calibre1">taşıyan büyük Mısır sütunlarına vuruncaya kadar karanlık sürer. Geçeneğin öbür ucunda meşaleyi taşıyan</p>

  <p class="calibre1">Nubyalı köle görünür. Kleopatra ile Sezar da onu izlerler. Geçenekten öne doğru yaklaşırlarken Sezar bu garip</p>

  <p class="calibre1">mimariye merakla göz gezdirir. Meşale hızla ilerlerken, sütunların devrilen gölgeleri arasında şahin başlı, kanatlı</p>

  <p class="calibre1">adamlar, kara mermerden iri kediler, bir görünür, bir kaybolur. Daha önde duvar bir köşeyi döner.</p>

  <p class="calibre1">Orada haç</p>

  <p class="calibre1">biçiminde genişçe bir alan vardır. Sezar sağ yanında bir kapı, önünde bir taht görür. Tahtın iki yanında üstlerinde</p>

  <p class="calibre1">birer kandille iki narin sütun vardır.)</p>

  <p class="calibre1">SEZAR - Bu da nesi?</p>

  <p class="calibre1">KLEOPATRA - Tacımla saltanat kaftanımı giymeme izin verilince burada tahtıma otururum. (Tahtı görebilmesi</p>

  <p class="calibre1">için köle meşaleyi tutar.)</p>

  <p class="calibre1">SEZAR - Kölene buyur da kandilleri yaksın.</p>

  <p class="calibre1">KLEOPATRA - (Ezile büzüle.) Ben buyurabilir miyim acaba?</p>

  <p class="calibre1">SEZAR - Elbette. Sen Kraliçesin. (Kız duraksar.) Ne duruyorsun?</p>

  <p class="calibre1">KLEOPATRA - (Köleye, çekinerek.) Kandilleri yakıver e mi!</p>

  <p class="calibre1">FTATATITA - (Birden tahtın arkasından çıkıverir.) Dur! (Köle durur. Kadın yaramaz bir çocuk gibi sinen</p>

  <p class="calibre1">Kleopatra'ya sertçe döner.) Kim bu adam? Benden izin almadan kandilleri nasıl yaktırırsın?</p>

  <p class="calibre1">(Kleopatra korkudan</p>

  <p class="calibre1">dilini yutmuştur.)</p>

  <p class="calibre1">SEZAR - Bu da kim?</p>

  <p class="calibre1">KLEOPATRA - Ftatatita.</p>

  <p class="calibre1">FTATATITA - (Küstahça.) Melike'nin baş...</p>

  <p class="calibre1">SEZAR - (Sözünü keserek.) Ben Kraliçe'yle konuşuyorum. Kes sesini. (Kleopatra'ya.) Senin hizmetçilerin</p>

  <p class="calibre1">haddini bilmiyor. Defet şunu. (Köleye.) Sen Kraliçe'nin buyruğunu yerine getir. (Köle kandilleri yakar.</p>

  <p class="calibre1">Ftatatita'dan çekinen Kleopatra ne yapacağını şaşırır.) Kraliçe sensin. Söyle gitsin işine.</p>

  <p class="calibre1">KLEOPATRA - (Kandırmaya çalışarak.) Ftatatita şekerim, azıcık git de, gene gelirsin.</p>

  <p class="calibre1">SEZAR - Şuna gitmesini emretmiyorsun, gitmesi için yalvarıyorsun. Böyle kraliçelik olmaz. Bu gidişle çiğ çiğ</p>

  <p class="calibre1">yiyecekler seni. Benden bu kadar. (Dönüp gitmeye davranır.) KLEOPATRA - (Koluna sımsıkı yapışarak.) Durun, gitmeyin. Beni bırakmayın, n'olur!</p>

  <p class="calibre1">SEZAR - Kölelerinden korkan kraliçelerin yanında bir Romalının işi ne?</p>

  <p class="calibre1">KLEOPATRA - Korkmuyorum, sahiden korkmuyorum.</p>

  <p class="calibre1">FTATATITA - Burada kimin korktuğunu görürüz şimdi. (Tehdit edercesine.) Kleopatra...</p>

  <p class="calibre1">SEZAR - Kraliçe'nin önünde diz çök, kadın. Şu küstaha bak, beni de çocuk yerine koyuyor. Ben şakaya gelmem.</p>

  <p class="calibre1">(Diz çökmesi için Kleopatra'nın ayağının dibini gösterir. Ftatatita yarı yılgın, yarı çılgın duraksar.</p>

  <p class="calibre1">Sezar,</p>

  <p class="calibre1">Nubyalıyı çağırır.) Bana bak köle, sen kafa uçurmasını bilir misin? (Nubyalı sevinçle otuz iki dişini göstererek</p>

  <p class="calibre1">başını sallar. Sezar kılıcını kınından çekip kabzasını Nubyalıya vermeye hazırlanır. Tekrar Ftatatita'ya dönerek</p>

  <p class="calibre1"></p>

  <p class="calibre1">aynı işareti tekrarlar.) Hizaya geldiniz mi, hanımefendi? (Ftatatita, iyice ezilmiş, gözlerine inanamayan</p>

  <p class="calibre1">Kleopatra'nın önünde diz çöker.)</p>

  <p class="calibre1">FTATATITA - (Boğuk bir sesle.) Sultanım, saltanata kavuşunca şu âciz kulunu unutma.</p>

  <p class="calibre1">KLEOPATRA - (Heyecandan yüzü ışıyarak.) Git, defol, gözüm görmesin seni! (Ftatatita başı eğik, geri geri</p>

  <p class="calibre1">kapıya gider. Kleopatra onun boyun eğişini büyük bir coşkuyla seyreder. Titreyen ellerini çırpacak gibidir.</p>

  <p class="calibre1">Birden haykırır.) Bana bir şey verin de bir temiz döveyim şunu. (Tahtından kaptığı bir yılan derisini kırbaç gibi</p>

  <p class="calibre1">savurarak Ftatatita'nın peşinden koşar. Sezar bir hamlede onu yakalayıp Ftatatita kaçıncaya kadar salıvermez.)</p>

  <p class="calibre1">SEZAR - Sonunda tırnaklarını gösterdin, kedi yavrusu.</p>

  <p class="calibre1">KLEOPATRA - (Sezar'dan kurtularak.) Canım birini dövmek istiyor. Şunu kırbaçlayacağım. (Köleye saldırır.)</p>

  <p class="calibre1">Al sana, al sana, al sana! (Köle canını kurtarmak için geçeneğe koşup öbür ucunda kaybolur.</p>

  <p class="calibre1">Kleopatra elindeki</p>

  <p class="calibre1">yılan derisini atar. Tahtın basamağına sıçrayıp kollarını sallayarak haykırır.) Sonunda gerçek bir kraliçe oldum.</p>

  <p class="calibre1">Gerçekten kraliçe, Kraliçe Kleopatra. (Sezar şüpheyle başını sallar. Mısır'ın genel çıkarları bakımından bu</p>

  <p class="calibre1">değişikliğin yararlı olacağından emin değildir. Kleopatra ona dönüp sevinçle bakar. Sonra basamaktan atlayıp</p>

  <p class="calibre1">coşkuyla kollarına atılır.) Beni kraliçe yaptığın için seviyorum seni.</p>

  <p class="calibre1">SEZAR - Ama kraliçeler yalnızca kralları severler.</p>

  <p class="calibre1">KLEOPATRA - Ben bütün sevdiğim erkekleri kral yapacağım. Seni de kral yapacağım. Bir sürü genç kralım</p>

  <p class="calibre1">olacak, güçlü, gürbüz kollu. Hevesimi aldıktan sonra ölesiye kırbaçlayacağım onları. Ama sen hep benim kralım</p>

  <p class="calibre1">olacaksın. İyi, sevecen, akıllı, yaşlı kralım benim.</p>

  <p class="calibre1">SEZAR - Ah, bu kırış kırış yüz. Ah, bu çocuk yüreği! Sezar'ın fetihleri içinde en tehlikelisi sen olacaksın.</p>

  <p class="calibre1">KLEOPATRA - (Dehşetle.) Sezar! Sezar'ı unutmuştum. (Endişeli.) Benim kraliçe olduğumu ona söylersin, değil</p>

  <p class="calibre1">mi? Gerçek bir kraliçe. Bana bak! (Kandırmaya çalışarak.) Gel, şu Sezar başımızdan gidinceye kadar, kaçıp</p>

  <p class="calibre1">saklanalım.</p>

  <p class="calibre1">SEZAR - Sezar'dan korkuyorsan gerçek kraliçe değilsin. Bir piramidin altına saklansan bile, o saat yerini</p>

  <p class="calibre1">keşfeder. Piramidi tek eliyle havaya kaldırdığı gibi... (Dişlerini takırdatır.) KLEOPATRA - (Titrer.) Deme.</p>

  <p class="calibre1">SEZAR - Sıkıysa kork bakalım. (Buçinanın sesi gene uzaktan gelir. Kleopatra korkuyla inler. Sezar ağzı</p>

  <p class="calibre1">kulaklarına vararak bir hatip edasıyla.) İşte Sezar, Kleopatra'nın tahtına yaklaşıyor. Haydi yerine geç. (Kızı</p>

  <p class="calibre1">elinden tutarak onu tahta götürür. Kleopatra konuşabilecek durumda değildir.) Hey, Titatota...</p>

  <p class="calibre1">Cariyelerini nasıl</p>

  <p class="calibre1">çağırırsın?</p>

  <p class="calibre1">KLEOPATRA - (İyice bitkin, tahta çöküp büzülür. Titreyerek.) El çırp. (Sezar el çırpınca Ftatatita gelir.)</p>

  <p class="calibre1">SEZAR - Kraliçe'nin tacını, kaftanını, cariyelerini getir. Kendisini hazırlayın.</p>

  <p class="calibre1">KLEOPATRA - (Biraz canlanıp kendini toparlayarak.) Evet, tacı getir Ftatatita, taç giyeceğim.</p>

  <p class="calibre1">FTATATITA - Melike kimin için saltanat kılığına giriyor?</p>

  <p class="calibre1"></p>

  <p class="calibre1">SEZAR - Bir Roma yurttaşı için, bir krallar kralı için.</p>

  <p class="calibre1">KLEOPATRA - (Ayağını yere vurarak.) Soru sormak haddine mi düşmüş? Soru sormak haddine mi düşmüş. Git</p>

  <p class="calibre1">de sana buyrulanı yap. (Ftatatita acı bir gülümseyişle çıkar.) (Kleopatra heyecanla, Sezar'a.) Sezar benim tacımla</p>

  <p class="calibre1">giysilerimi görünce kraliçe olduğumu anlar, değil mi?</p>

  <p class="calibre1">SEZAR - Senin kraliçe gibi süslenip püslenmiş bir cariye olmadığını ne bilsin?</p>

  <p class="calibre1">KLEOPATRA - Sen söylersin.</p>

  <p class="calibre1">SEZAR - Bana sormaz ki. Kleopatra'yı gururundan, cesaretinden, haşmetinden ve güzelliğinden tanıyacak.</p>

  <p class="calibre1">(Kleopatra bundan kuşkulu görünür.) Ne o, titriyor musun?</p>

  <p class="calibre1">KLEOPATRA - (Titreyerek.) Ben mi? Ha.. ha.. (Hasta gibi.) Hayır. (Ftatatita ile üç kadın saltanat giysileriyle</p>

  <p class="calibre1">takılarını getirirler.)</p>

  <p class="calibre1">FTATATITA - Melike'nin kadınlarından yalnızca bu üçü kalmış. Ötekiler kaçmış. (Solgun ve hareketsiz duran</p>

  <p class="calibre1">Kleopatra'yı süslemeye başlarlar.)</p>

  <p class="calibre1">SEZAR - İyi, iyi. Üç kadın yeter de artar bile. Zavallı Sezar çoğu zaman kendi giyinir.</p>

  <p class="calibre1">FTATATITA - (Küçümseyerek.) Mısır Melikesi Romalı bir barbarla kıyaslanamaz. (Kleopatra'ya.) Cesur ol</p>

  <p class="calibre1">yavrucuğum. Şu yabancının karşısında başını dik tut.</p>

  <p class="calibre1">SEZAR - (Kleopatra'ya hayranlıkla bakarak tacı başına koyar.) Söyle Kleopatra, kraliçe olmak nasıl? Tatlı mı,</p>

  <p class="calibre1">yoksa acı mı?</p>

  <p class="calibre1">KLEOPATRA - Acı.</p>

  <p class="calibre1">SEZAR - Korkuyu yen, Sezar'ı da alt edersin. Tota, Romalılar yaklaştı mı?</p>

  <p class="calibre1">FTATATITA - Burnumuzun dibindeler. Muhafızlar da kaçtı.</p>

  <p class="calibre1">KADINLAR - (İnleyerek.) Eyvahlar olsun! (Nubyalı geçenekten koşarak gelir.) NUBYALI - Romalılar avluya girdiler. (Kapıdan fırlayıp kaçar. Kadınlar çığlıklar atarak peşinden koşarlar.</p>

  <p class="calibre1">Ftatatita vahşice bir kararlılıkla yerinde kalır. Kleopatra kadınları izlememek için kendini zor tutar.</p>

  <p class="calibre1">Sezar</p>

  <p class="calibre1">bileğinden kavrayarak ona dik dik bakar. Kleopatra, kurban edilmeyi göze almışçasına durur.) SEZAR - Kraliçe, Sezar'ı tek başına karşılayacak. Sözüm söz, de.</p>

  <p class="calibre1">KLEOPATRA - (Benzi sararmış.) Sözüm söz.</p>

  <p class="calibre1">SEZAR - (Onu bırakarak.) Âlâ.</p>

  <p class="calibre1">(Zırhlı adamların patırtısı ve ayak sesleri. Kleopatra'nın dehşeti artar. Buçinanın sesi pek yakından gelir. Bunu</p>

  <p class="calibre1">borazanların yaygarası izler. Kleopatra daha fazla dayanamaz. Bir çığlık atarak kapıya doğru koşar. Ftatatita</p>

  <p class="calibre1">acımasızca onu durdurur.)</p>

  <p class="calibre1">FTATATITA - Sana sütümü helal etmem. Demin sözüm söz demiştin. Bir kraliçe ölür de sözünden dönmez.</p>

  <p class="calibre1">(Kleopatra'yı Sezar'a teslim eder. Sezar korkudan yarı baygın olan kızı tekrar tahta sürükler.) SEZAR - Şimdi ödleklik edersen... (Sezar tahta kendisi oturur.) (Kleopatra her an ölümü bekleyerek, tahtın basamağında durur. Romalı askerler, kartallı sancaklarını taşıyan</p>

  <p class="calibre1">bayraktarları önde, buçinacıları hemen onun ardında, gürültü ederek geçenekten gelirler. İri yarı bir adam olan</p>

  <p class="calibre1">buçinacı, pirinçten, ağzı uluyan bir kurt ağzını andıran buçinasını gövdesine dolamıştır. Meydana gelince tahta</p>

  <p class="calibre1">hayretle bakarlar. Karşısına dizilip kılıçlarını havaya kaldırarak haykırırlar.) ASKERLER - Selam Sezar!</p>

  <p class="calibre1"></p>

  <p class="calibre1">(Kleopatra dönüp çılgın gibi Sezar'a bakar. Durumu kavrayınca ferahladığını gösteren bir hıçkırıkla kollarına</p>

  <p class="calibre1">düşer.)</p>

  <p class="calibre1"></p>

  <p class="calibre1">İKİNCİ PERDE</p>

  <p class="calibre1">İskenderiye. Sarayın birinci katında bir hol. Bu holden iki merdivenle üstü kapalı, kemerli bir balkona çıkılır.</p>

  <p class="calibre1">Balkonun kemerleri arasından sabah güneşiyle parlayan Akdeniz görünür. Temiz, heybetli duvarlarda bir</p>

  <p class="calibre1">firavunlar dizisinin profilden yapılmış resimlerinden başka süs yoktur. Sarayda aynalar, yapay perspektifler, tıkış</p>

  <p class="calibre1">tıkış eşya ve örtüler bulunmadığı için güzel, sade, sağlıklı ve serin bir yerdir burası. Ama zengin bir İngiliz</p>

  <p class="calibre1">fabrikatörü, çıplak, boş, gösterişsiz ve "konforsuz" diye tanımlardı. Tottenham Court Caddesi uygarlığı için</p>

  <p class="calibre1">vücutlarına dövme yaptırıp incik boncuk takanlar neyse, bu Mısır uygarlığı için de Tottenham Court Caddesi</p>

  <p class="calibre1">uygarlığı odur.</p>

  <p class="calibre1">Küçük Kral Ptoleme Dionysus (on yaşında), vasisi Pothinus'un elinden tutmuş, balkondaki merdivenin başında</p>

  <p class="calibre1">durmaktadır. Saray halkı onu karşılamak için toplamıştır. Bu kadınlı erkekli kalabalık (kadınlardan bazıları</p>

  <p class="calibre1">devlet görevlisidir) değişik ırklardan, değişik renklerden oluşmuştur. Çoğu Mısırlıdır. Aşağı Mısır'dan gelenler</p>

  <p class="calibre1">nispeten açık renkli, Yukarı Mısır'dan gelenler fazlaca esmerdir. Aralarında birkaç Yunanlı ile Yahudi de vardır.</p>

  <p class="calibre1">Ptoleme'nin sağındaki öbekte eğitmeni Theodotus göze çarpar. Ptoleme'nin solundaki kümenin başında askeri</p>

  <p class="calibre1">birliklerinin başkomutanı, Achilles durur. Theodotus, yüzü de bacakları gibi pörsümüş, yalnızca olağanüstü</p>

  <p class="calibre1">geniş alnıyla dikkati çeken, ufak tefek, yaşlı bir adamdır. Öğrencilerinin derslerini dinleyen bir filozofun alaylı</p>

  <p class="calibre1">dikkatiyle bütün konuşulanlara kulak verirken, zekilik ve derinlik taslayan bir saksağanı andırır.</p>

  <p class="calibre1">Achilles, otuz</p>

  <p class="calibre1">beş yaşlarında, uzun boylu, yakışıklı bir adamdır. Kara sakalı bir kanişin tüyleri gibi kıvır kıvırdır.</p>

  <p class="calibre1">Pek zeki</p>

  <p class="calibre1">birine benzemese de, seçkin ve onurludur. Pothinus elli yaşlarında, güçlü, tutkulu, hareketli, hazırcevap bir</p>

  <p class="calibre1">hadım; ancak, kafası ve karakteri bakımından sıradan, sabırsız, öfkesini yenemeyen bir adamdır.</p>

  <p class="calibre1">İnce telli,</p>

  <p class="calibre1">kumral saçları kürk gibidir. Kral Ptoleme, on yaşındaki bir İngiliz çocuğundan çok daha büyük gösterir. Gene de</p>

  <p class="calibre1">çocuksu havası, başkalarınca güdülme alışkanlığı, acizlikle huysuzluk arasında bocalamaları, her dönemin saray</p>

  <p class="calibre1">çocuklarında görülen, o aşırı derecede yıkanmış, taranmış, özenle giydirilmiş bebek görüntüsü vardır. Herkes</p>

  <p class="calibre1">Kral'ı saygıyla karşılar. Merdivenlerden inerek sağındaki saltanat koltuğuna yaklaşır. Holdeki tek oturulacak yer</p>

  <p class="calibre1">olan bu koltuğun önünde durur. Oturmadan önce, solunda bulunan vasisi Pothinus'un yüzüne bakarak endişeyle,</p>

  <p class="calibre1">kendisine yol göstermesini bekler.</p>

  <p class="calibre1">POTHINUS - Mısır Kralı'nın size söyleyecekleri var.</p>

  <p class="calibre1">THEODOTUS - (Dikbaşlılığının etkili kıldığı cırlak bir sesle.) Kral'ın sözlerine kulak verin!</p>

  <p class="calibre1"></p>

  <p class="calibre1">PTOLEME - (Ezberlediği dersi yinelediği bellidir. Düz bir sesle.) Hepinizin dikkatini çekerim. Eski kralınız</p>

  <p class="calibre1">Ney-üfleyen Auletes'in ilk doğan oğlu benim. Kızkardeşim Bereniçe onu kovup tahtına geçti. Ama..</p>

  <p class="calibre1">ama...</p>

  <p class="calibre1">(Duraklar.)</p>

  <p class="calibre1">POTHINUS - (Gizlice fısıldayarak.) Ama tanrılar asla...</p>

  <p class="calibre1">PTOLEME - Ama tanrılar asla.. tanrılar asla... (Durur. Sonra yılgın.) Tanrılar asla, ne yapamazdı, unutmuşum...</p>

  <p class="calibre1">THEODOTUS - Kralın vasisi Pothinus, Kral adına konuşsun.</p>

  <p class="calibre1">POTHINUS - (Sabırsızlığını güçlükle bastırarak.) Kralımız demek isterler ki, tanrılar asla, kızkardeşinin bu</p>

  <p class="calibre1">zındıklığını cezasız bırakamazdı.</p>

  <p class="calibre1">PTOLEME - (Çabukça.) Tamam, gerisini biliyorum. Bu yüzden tanrılar Marcus Antonius adında bir yabancıyı,</p>

  <p class="calibre1">Romalı bir süvari yüzbaşısını yolladılar. O da çölleri aşarak babamı yeniden tahta çıkardı. Babam da ablam</p>

  <p class="calibre1">Bereniçe'nin boynunu vurdu. Şimdi de babamın ölümü üzerine, bir başka kızı, ablam Kleopatra krallığı elimden</p>

  <p class="calibre1">alıp benim yerime saltanat sürmek istiyor. Ama tanrılar asla.. tanrılar asla.. (Pothinus öksürür.) bu dinsizce</p>

  <p class="calibre1">davranışı...</p>

  <p class="calibre1">POTHINUS - Bu büyük haksızlığı... (Sufle eder gibi.)</p>

  <p class="calibre1">PTOLEME - A, evet, bu büyük haksızlığı cezasız bırakmayacak, ablası gibi onun da başını satıra vereceklerdir.</p>

  <p class="calibre1">Gelgelelim o Ftatalita denen cadının yardımıyla Julius Sezar'ı büyülemiş, Mısır'da haksız yere saltanat sürmek</p>

  <p class="calibre1">için onun desteğini sağlamıştır. Dikkatinizi çekerim... Ben asla.. ben asla... (Küçülerek Pothinus'a.) Neydi benim</p>

  <p class="calibre1">asla yapamayacağım şey?</p>

  <p class="calibre1">POTHINUS - (Bir politik tutkunun şiddetiyle patlayarak.) Kral asla, bir yabancının Mısır tahtını gasp etmesine</p>

  <p class="calibre1">razı olmayacaktır. (Bir alkış sesi.) Achilles, Kral'a söyleyin, Romalının ardında kaç atlı, kaç yaya var?</p>

  <p class="calibre1">THEODOTUS - Kral'ın generali konuşsun!</p>

  <p class="calibre1">ACHILLES - Topu topu iki Roma lejyonu Kralım, üç bin piyade, bir kadar da atlı.</p>

  <p class="calibre1">(Saray halkı alaycı kahkahalarla güler. Hemen fiskos başlar. Bu arada bir Romalı subay, Rufio, balkonda</p>

  <p class="calibre1">görünür. Güçlü kuvvetli, kara sakallı, orta yaşlı, sözünü sakınmayan, çevik, küçük parlak gözleri, küt burnu,</p>

  <p class="calibre1">dolgun yanakları da, bütün gövdesi gibi bir çelik sertliğini yansıtan bir adam.) RUFIO - (Basamaklardan.) Susalım, efendiler! (Kahkahalar ve gevezelik birden durur.) Sezar, geliyor.</p>

  <p class="calibre1">THEODOTUS - (Aklını çabuk toparlayarak.) Kral hazretleri, Romalı komutanı huzurlarına kabul ederler.</p>

  <p class="calibre1">(Sezar, sade giyinmiş, ancak kelliğini gizlemek için başına meşe yapraklarından bir çelenk takmıştır. Yanında</p>

  <p class="calibre1">sekreteri Britannus, kırk yaşlarında, uzun boylu, ciddi, şimdiden biraz saçı dökülmüş, fındık kabuğu rengindeki</p>

  <p class="calibre1">sarkık bıyıkları favorileriyle birleşen bir Britanyalı vardır. Özenle maviler giyinmiştir. Kuşağında evrak çantası,</p>

  <p class="calibre1">diviti ve kamış kalemleri bulunur. Britannus'un ciddi, yapılan işi önemseyen havasıyla Sezar'ın bu yeni manzara</p>

  <p class="calibre1"></p>

  <p class="calibre1">karşısında gösterdiği çocukça merak birbirine tam karşıttır. Sezar sonra Kral'ın koltuğuna doğru döner. Britannus</p>

  <p class="calibre1">ile Rufio, karşı taraftaki merdivenlerin başında yer alırlar.) SEZAR - (Pothinus ile Ptoleme'ye bakarak.) Kral hangisi, adam mı yoksa çocuk mu?</p>

  <p class="calibre1">POTHINUS - Ben Pothinus, Melik hazretlerinin vasisi.</p>

  <p class="calibre1">SEZAR - (Ptoleme'nin omzuna şefkatle vurarak.) Demek Kral sizsiniz! Bu yaşta sıkıcı bir iş, değil mi?</p>

  <p class="calibre1">(Pothinus'a.) Hizmetkârınız, Pothinus. (Kayıtsızca sırtını çevirip holün iki yanında dizilen saraylılara bakarak</p>

  <p class="calibre1">ilerler, Achilles'in önünde durur.) Ya bu zat kim?</p>

  <p class="calibre1">THEODOTUS - Achilles, Kral'ın generali.</p>

  <p class="calibre1">SEZAR - (Achilles'e, pek dostça.) General, ha? Ben de generalim, ama ben geç atıldım bu işe, çok geç. Yaşımı</p>

  <p class="calibre1">başımı aldıktan sonra. Size sağlıklar ve sayısız zaferler dilerim, Achilles!</p>

  <p class="calibre1">ACHILLES - Tanrılar dilerse, Sezar.</p>

  <p class="calibre1">SEZAR - (Theodotus'a dönerek.) Ya siz? Sizin...</p>

  <p class="calibre1">THEODOTUS - Theodotus, Kral'ın eğitmeniyim.</p>

  <p class="calibre1">SEZAR - İnsanlara krallık etmeyi öğretiyorsunuz Theodotus, ne kadar marifetlisiniz. (Duvarlardaki tanrılara</p>

  <p class="calibre1">bakarak Theodotus'tan ayrılıp yine Pothinus'a yaklaşır.) Ya burası?</p>

  <p class="calibre1">POTHINUS - Kral'ın hazine bakanlarının toplantı salonu.</p>

  <p class="calibre1">SEZAR - Ha, iyi ki aklıma geldi. Bana biraz para gerek.</p>

  <p class="calibre1">POTHINUS - Kral'ın hazinesi yoksuldur, Sezar.</p>

  <p class="calibre1">SEZAR - Farkındayım. Topu topu bir tanecik koltuğu var.</p>

  <p class="calibre1">RUFIO - (Kabaca bağırarak.) Sezar'a bir sandalye getirsenize.</p>

  <p class="calibre1">PTOLEME - (Yerini Sezar'a vermek için utangaçça kalkar.) Sezar!</p>

  <p class="calibre1">SEZAR - (Şefkatle.) Yo, olmaz yavrum! Bu senin saltanat makamın. Otur.</p>

  <p class="calibre1">(Ptoleme'yi yerine oturtur. Bu sırada çevresine bakınan Rufio, en yakın köşede, Tanrı Ra'nın, oturmuş, şahin</p>

  <p class="calibre1">başlı bir adam biçimindeki yontusunu görür. Yontunun önünde üç ayaklı, bir iskemle büyüklüğünde tunç bir</p>

  <p class="calibre1">buhurdanlık vardır. Rufio, yabancı inançlara aldırmayan bir Romalı becerikliliğiyle buhurdanlığı kapar,</p>

  <p class="calibre1">ortasında yanan tütsü çubuğunu atıp küllerini silker, holün ortasına yakın bir yerde Sezar'ın arkasına pat diye</p>

  <p class="calibre1">koyar.)</p>

  <p class="calibre1">RUFIO - Şunun üstüne oturun Sezar.</p>

  <p class="calibre1">(Bütün saray halkı ürperir. Kalabalık arasında ıslık gibi bir fısıltı dolaşır.) SARAYLILAR - Saygısızlık! Tanrı'ya saygısızlık bu!</p>

  <p class="calibre1">SEZAR - (Oturarak.) Pothinus, şimdi işleri yoluna koyalım. Benim fena halde paraya ihtiyacım var.</p>

  <p class="calibre1">BRITANNUS - (Resmi olmayan bu açıklama biçimini onaylamaz.) Efendim, demek istiyorlar ki, Mısır'ın</p>

  <p class="calibre1">Roma'ya yasal bir borcu var. Kral'ın ölmüş babasının Üçler Yönetimi'ne ödemeyi üstlendiği bir borç. Derhal</p>

  <p class="calibre1">ödenmesini sağlamak da Sezar'ın kendi ülkesine borcudur.</p>

  <p class="calibre1">SEZAR - (Donukça.) Ha, sizi tanıştırmayı unuttum, Pothinus. Bu sekreterim, Britannus. Dünyanın batı ucunda,</p>

  <p class="calibre1">Galya'dan bir günlük yoldaki bir ada halkından. (Britannus bir baş hareketiyle selam verir.) Bu zat da silah</p>

  <p class="calibre1">arkadaşım Rufio. (Rufio boyun eğer.) Pothinus 1600 talent istiyorum.</p>

  <p class="calibre1">(Dehşete düşen saraylılar homurdanırlar. Böyle korkunç bir istek karşısında Theodotus ile Achilles, çaresizce</p>

  <p class="calibre1">birbirlerinin yüzüne bakarlar.)</p>

  <p class="calibre1"></p>

  <p class="calibre1">POTHINUS - (Donakalmış.) Kırk milyon sestersüs. Olacak şey değil. Melik'in hazinesinde bu kadar para yok.</p>

  <p class="calibre1">SEZAR - (Yüreklendirerek.) Topu topu bin altı yüz talent, Pothinus, neden sestersüsle hesap ediyorsunuz? Bir</p>

  <p class="calibre1">sestersüsle ancak bir somun ekmek alınır.</p>

  <p class="calibre1">POTHINUS - Bir talentle de bir yarış atı alınır. Dedim ya, olacak şey değil. Biz burada canımızla uğraşıyoruz.</p>

  <p class="calibre1">Kral'ın ablası Kleopatra tahtını zorla elinden almaya çalışıyor. Kral'ın vergileri bir yıldır toplanmadı.</p>

  <p class="calibre1">SEZAR - Yanılıyorsunuz, Pothinus, subaylarım sabahtan beri Kral'ın vergilerini topluyorlar.</p>

  <p class="calibre1">(Yeniden heyecan, fısıldaşmalar, birkaç bastırılmış kahkaha da eksik değildir.) RUFIO - (Dobra dobra.) Ödeyin gitsin, Pothinus. Boşuna nefes tüketmeyin. Zaten canınızı ucuza kurtarıyorsunuz.</p>

  <p class="calibre1">POTHINUS - (Acı acı.) Koskoca dünyayı fetheden Sezar kalksın da bizim vergilerimizle uğraşsın.</p>

  <p class="calibre1">SEZAR - Dostum, bir dünya fatihinin başlıca işi vergilerdir.</p>

  <p class="calibre1">POTHINUS - Ayağınızı denk alın, Sezar. Bugün tapınağın hazineleriyle krallığın altınları darphaneye gönderilip</p>

  <p class="calibre1">eritilecek. Fidyemizin ödenmesi için, hem de halkın gözü önünde. Biz çıplak duvarlar arasında oturup tahta</p>

  <p class="calibre1">kupalardan içki içerken görecekler. Bizi böyle bir dinsizliğe zorlarsanız halkın gazabı başınıza yağsın!</p>

  <p class="calibre1">SEZAR - Korkmayın, Pothinus. Halk tahta kupalarla içilen şarabın tadını pek iyi bilir. Sizin bu cömertliğinize</p>

  <p class="calibre1">karşılık ben de taht kavgasını sona erdirsem, ne dersiniz?</p>

  <p class="calibre1">POTHINUS - Hayır desem, bu size engel olacak mı?</p>

  <p class="calibre1">RUFIO - Hayır.</p>

  <p class="calibre1">SEZAR - Bu sorunun bir yıldır sürüncemede kaldığını söylüyorsunuz, Pothinus. Ben on dakika eğilebilir miyim?</p>

  <p class="calibre1">POTHINUS - Keyfiniz bilir Sezar, sormaya ne hacet?</p>

  <p class="calibre1">SEZAR - İyi. Ama önce Kleopatra'yı buraya getirtelim.</p>

  <p class="calibre1">THEODOTUS - İskenderiye'de değil ki. Suriye'ye kaçtı.</p>

  <p class="calibre1">SEZAR - Sanmıyorum. (Rufio'ya.) Totatita'yı çağır.</p>

  <p class="calibre1">RUFIO - (Seslenerek.) Hey, Titatota!</p>

  <p class="calibre1">(Ftatatita balkondan gelip küstahça merdivenin başında durur.) FTATATITA - Melike'nin baştayası Ftatatita'nın adını çağıran kim?</p>

  <p class="calibre1">SEZAR - Çağıran biziz, ama o adı senden başka kimse doğru dürüst söyleyemez. Tota, hanımın nerede?</p>

  <p class="calibre1">(Ftatatita'nın arkasına saklanmış olan Kleopatra başını uzatarak onlara güler. Sezar ayağa kalkar.) SEZAR - Kraliçe huzurlarıyla onur verirler mi bize?</p>

  <p class="calibre1">KLEOPATRA - (Ftatatita'yı yana itip basamakların yanında azametle durarak.) Bir kraliçe gibi mi davranayım?</p>

  <p class="calibre1">SEZAR - Evet.</p>

  <p class="calibre1">(Kleopatra hemen saltanat koltuğuna koşar. Ptoleme'yi kolundan çekip onun yerine oturur.</p>

  <p class="calibre1">Ftatatita balkondaki</p>

  <p class="calibre1">merdivenin basamağına oturarak gaipten haber veren bir Sibil dikkatiyle olanları izler.) PTOLEME - (Ödü kopmuş, gözyaşlarını tutmaya çalışarak.) Sezar, bu bana hep böyle kötü davranır. Kral</p>

  <p class="calibre1">bensem her şeyi elimden almaya ne hakkı var?</p>

  <p class="calibre1">KLEOPATRA - Sen nerde, krallık nerde? Ağla bebecik, ağla. Romalılar seni yesin de gör!</p>

  <p class="calibre1">SEZAR - (Ptoleme'nin umarsızlığına acıyarak.) Gel buraya oğlum, benim yanımda dur.</p>

  <p class="calibre1">(Ptoleme, Sezar'ın yanına gider. Sezar yine üç ayaklı buhurdanlığın üstüne oturup, çocuğu yüreklendirmek için</p>

  <p class="calibre1">elini eline alır. Kleopatra öfkeyle gözlerini onlara diker. Fena halde kıskanmıştır.) KLEOPATRA - (Yanakları al al.) Tahtını al da başına çal. (Koltuktan hırsla kalkarak, korkudan büzülen</p>

  <p class="calibre1">Ptoleme'ye yaklaşır.) Ne duruyorsun, git de otur yerine. Şimdi, şu dakika!</p>

  <p class="calibre1">SEZAR - Git otur, Ptoleme. Sana bir taht önerilince sakın geri çevirme.</p>

  <p class="calibre1">RUFIO - Sezar, başkalarına verdiğiniz bu öğüdü keşke kendiniz de tutsanız, biz Roma'ya dönünce.</p>

  <p class="calibre1">(Ptoleme yavaşça tahtına doğru giderken Kleopatra'nın eliyle sataşamayacağı kadar uzağından geçer. Kleopatra,</p>

  <p class="calibre1">Sezar'ın yanında onun yerini alır.)</p>

  <p class="calibre1">SEZAR - Pothinus...</p>

  <p class="calibre1">KLEOPATRA - (Sözünü keserek.) Benimle konuşmayacak mısınız?</p>

  <p class="calibre1">SEZAR - Sus bakalım. Bir daha benden izin almadan ağzını açarsan.. başına geleceği biliyorsun.</p>

  <p class="calibre1">KLEOPATRA - Ben korkmuyorum. Bir kraliçe hiçbir zaman korkmamalı. Canın istiyorsa şuradaki kocamı ye.</p>

  <p class="calibre1">Korkudan ödü patlıyor.</p>

  <p class="calibre1">SEZAR - (Şaşırarak.) Kocan mı? Ne demek istiyorsun?</p>

  <p class="calibre1">KLEOPATRA - (Ptoleme'yi göstererek.) İşte şu bacaksız!</p>

  <p class="calibre1">(İki Romalı ile Britanyalı şaşkınlıkla birbirlerine bakarlar.) THEODOTUS - Sezar, siz yabancısınız burada. Bizim yasalarımızı bilmezsiniz. Mısır kralları ile kraliçeleri</p>

  <p class="calibre1">şahane kan bağı olan yakınlarından başkasıyla evlenemezler. Ptoleme ile Kleopatra yalnızca kardeş değil, aynı</p>

  <p class="calibre1">zamanda kral ve naip olarak doğmuşlardır.</p>

  <p class="calibre1">BRITANNUS - (Beyninden vurulmuş.) Sezar, bu ahlaka sığmaz.</p>

  <p class="calibre1">THEODOTUS - (Kızgın.) Nasıl?</p>

  <p class="calibre1">SEZAR - (Kendini toparlayarak.) Onu bağışlayın Theodotus, barbarın biridir. Kendi kabilesiyle adasının</p>

  <p class="calibre1">törelerini doğa yasaları sanır.</p>

  <p class="calibre1">BRITANNUS - Siz onu affetmişsiniz. Asıl bu Mısırlılar barbar. Siz de bunlara yüz vermekle hata işliyorsunuz</p>

  <p class="calibre1">Sezar. Rezalet bu, rezaletin dik âlâsı.</p>

  <p class="calibre1">SEZAR - Rezalet olsa da olmasa da, barış kapılarını açar. (Ciddi olarak Pothinus'a.) Bana bakın, Pothinus,</p>

  <p class="calibre1">önerim şu...</p>

  <p class="calibre1">RUFIO - Sezar'a kulak verin.</p>

  <p class="calibre1">SEZAR - Ptoleme ile Kleopatra Mısır'da yan yana, ortak bir saltanat sürecekler.</p>

  <p class="calibre1">ACHILLES - Peki, Kral'ın küçük erkek kardeşi ile Kleopatra'nın küçük kızkardeşi ne olacak?</p>

  <p class="calibre1">RUFIO - (Açıklayarak.) Bir küçük Ptoleme daha varmış Sezar.</p>

  <p class="calibre1">SEZAR - Eh, küçük Ptoleme de öbür kızkardeşle evlenir. Biz de onlara Kıbrıs'ı armağan ederiz.</p>

  <p class="calibre1">POTHINUS - (Sabırsızca.) Kıbrıs kimsenin işine yaramaz.</p>

  <p class="calibre1">SEZAR - Aldırma, barış olsun da...</p>

  <p class="calibre1">BRITANNUS - (Farkında olmadan gelecekteki bir devlet adamının sözünü söyler.) Onurlu bir barış, Pothinus.</p>

  <p class="calibre1">POTHINUS - (İsyanla.) Sezar, dürüst ol! İstediğin para, özgürlüğümüzün bedeliydi. Paranı al, ama iç işlerimize</p>

  <p class="calibre1">burnunu sokma!</p>

  <p class="calibre1">BAZI SARAYLILAR - (Pothinus'un üst perdeden konuşmasından ve Sezar'ın sessizliğinden güç alarak.) Doğru!</p>

  <p class="calibre1">Doğru! Mısır Mısırlılarındır. (Tartışma atışmaya dönüşür. Mısırlılar gittikçe kızışırlar. Sezar sakinliğini sürdürür.</p>

  <p class="calibre1">Ama Rufio, gittikçe daha ters, daha inatçı olur. Britannus azametli ve öfkelidir.) RUFIO - (Küçümseyerek.) Mısır, Mısırlılarınmış. Burada bir Roma işgal ordusu bulunduğunu unutuyorsunuz.</p>

  <p class="calibre1">Kukla Kralınızı tahta çıkaran, Aulus Gabinius'un bıraktığı ordu.</p>

  <p class="calibre1"></p>

  <p class="calibre1">ACHILLES - (Birden varlığını öne sürerek.) Şimdi de benim komutamda. Burada Roma generali benim Sezar.</p>

  <p class="calibre1">SEZAR - (Durumu eğlenceli bularak.) Aynı zamanda Mısır generali, değil mi?</p>

  <p class="calibre1">POTHINUS - (Bir zafer edasıyla.) Öyle, Sezar.</p>

  <p class="calibre1">SEZAR - Ya şu anda kimden yanasın, sormak cüretinde bulunabilir miyim, general?</p>

  <p class="calibre1">ACHILLES - Haktan ve tanrılardan yana.</p>

  <p class="calibre1">SEZAR - Hımm. Kaç askerin var?</p>

  <p class="calibre1">ACHILLES - Savaş meydanında belli olur.</p>

  <p class="calibre1">RUFIO - (Gaddarca.) Adamların Romalı mı? Değilse kaç kişi olursa olsun, bizim onumuza karşı beş</p>

  <p class="calibre1">yüz nefer</p>

  <p class="calibre1">çıkarabiliyor musun, sen ondan haber ver.</p>

  <p class="calibre1">POTHINUS - Boş sözlerle bize gözdağı vermeye kalkma Rufio. Sezar bundan önce de yenildi, bundan sonra da</p>

  <p class="calibre1">yenilir. Birkaç hafta önce Sezar Pompeius'un elinden kılpayı kurtuldu. Birkaç ay sonra da Cato ile Afrika Kralı</p>

  <p class="calibre1">Nubyalı Juba'dan canını kurtarmak için gene tabana kuvvet kaçabilir.</p>

  <p class="calibre1">ACHILLES - (Hemen Pothinus'tan sonra, bir tedhit edasıyla.) Dört bin kişiyle ne yapabilirsiniz?</p>

  <p class="calibre1">THEODOTUS - (Hemen Achilles'in ardından cırlayarak.) Hem de on parasız. Gidin işinize.</p>

  <p class="calibre1">SARAYLILAR - (Bağırıp çağırarak Sezar'ın çevresine üşüşürler.) Gidin işinize. Mısır, Mısırlılarındır.</p>

  <p class="calibre1">Defolun</p>

  <p class="calibre1">burdan!</p>

  <p class="calibre1">(Rufio, konuşamayacak kadar öfkeli, sakalını ısırır. Sezar sanki kahvaltı sofrasında imiş de, kedi bir parça</p>

  <p class="calibre1">morina balığı kapmak için yaygarayı basıyormuş gibi rahatça oturur.) KLEOPATRA - Neden seninle böyle konuşmalarına izin veriyorsun, Sezar? Korkuyor musun yoksa?</p>

  <p class="calibre1">SEZAR - İyi ama güzelim, söyledikleri oldukça doğru.</p>

  <p class="calibre1">KLEOPATRA - Sen gidersen ben kraliçe olamam.</p>

  <p class="calibre1">SEZAR - Seni kraliçe yapmadan bir yere gitmem.</p>

  <p class="calibre1">POTHINUS - Achilles, aklın varsa, şu kız hazır elinin altındayken, hemen yakalarsın.</p>

  <p class="calibre1">RUFIO - (Meydan okuyarak.) Hazır elin değmişken Sezar'ı da yakala bari.</p>

  <p class="calibre1">POTHINUS - (Altta kalmaz.) Güzel söyledin, Rufio. Neden olmasın?</p>

  <p class="calibre1">RUFIO - Hele bir dene Achilles! (Bağırarak.) Hey, nöbetçi!</p>

  <p class="calibre1">(Balkon birdenbire Sezar'ın askerleriyle dolar. Ellerinde kılıçlarıyla basamaklarda durup eli değnekli</p>

  <p class="calibre1">yüzbaşılarının hücum emrini beklerler. Mısırlılar bir an burunları havada onlarla yüzleşirler. Sonra yüzlerini</p>

  <p class="calibre1">asarak eski yerlerine dönerler.)</p>

  <p class="calibre1">BRITANNUS - Sezar'ın tutsağısınız, hepiniz.</p>

  <p class="calibre1">SEZAR - (İyilikle.) Yo, yo, yo. Hiç de değil, Sezar'ın konukları, efendiler.</p>

  <p class="calibre1">KLEOPATRA - Şunların kafalarını kesmeyecek misin?</p>

  <p class="calibre1">SEZAR - Ne? Kardeşinin de kafasını mı keseyim?</p>

  <p class="calibre1">KLEOPATRA - Neden olmasın? Eline fırsat geçse o benim kafamı keserdi. Değil mi, Ptoleme?</p>

  <p class="calibre1">PTOLEME - (Rengi atmış ama inatçı.) Keserdim. Hele büyüyeyim de gör, nasıl kesiyorum.</p>

  <p class="calibre1">(Kleopatra yeni takındığı kraliçelik vakarıyla ona dilini çıkarmak isteği arasında bocalar. Bunu izleyen sahneye</p>

  <p class="calibre1">hiç katılmaz. Sezar'ın kalktığı buhurdanlığa oturarak tedirgin bir çocuğun meraklı bakışlarıyla olup biteni</p>

  <p class="calibre1">seyreder.)</p>

  <p class="calibre1">POTHINUS - Sezar, bizi burada alıkoymaya kalkarsan...</p>

  <p class="calibre1">RUFIO - Bunu başaracaktır, Mısırlı, zerre kadar şüphen olmasın. Saray, kumsal ve doğu limanı bizim elimizde.</p>

  <p class="calibre1">Roma yolu açık. Sezar izin verirse o yoldan gidersiniz.</p>

  <p class="calibre1"></p>

  <p class="calibre1">SEZAR - (Kibarca.) Askerlerimin geri çekilmesini sağlamak için başka çarem yoktu, Pothinus. Her birinin</p>

  <p class="calibre1">hayatı benden sorulur. Ama siz gitmekte serbestsiniz, buradaki, saraydaki herkes de.</p>

  <p class="calibre1">RUFIO - (Bu merhamet karşısında saşırmış.) Ne? Hainlerle dönekler de mi?</p>

  <p class="calibre1">SEZAR - (İfadeyi yumuşatarak.) Roma işgal ordusu da, Rufio. Gitmek isteyen herkes.</p>

  <p class="calibre1">POTHINUS - (Şaşkın.) Ama.. ama.. ama...</p>

  <p class="calibre1">SEZAR - Evet, dostum.</p>

  <p class="calibre1">POTHINUS - Bizi kendi sarayımızdan kovuyorsun. Sonra büyüklük taslayarak gitmekte serbest olduğumuzu</p>

  <p class="calibre1">söylüyorsun. Gitmek asıl size düşer. Bizi sokağa atamazsın.</p>

  <p class="calibre1">SEZAR - Dostların sokakta Pothinus. Dışarısı senin için daha güvenli olur.</p>

  <p class="calibre1">POTHINUS - Bizi oyuna getiriyorsun. Ben Kral'ın vasisiyim. Burada durmak benim hakkım.</p>

  <p class="calibre1">Yerimden bile</p>

  <p class="calibre1">kımıldamam. Ya siz bu hakkı nerden buluyorsunuz?</p>

  <p class="calibre1">SEZAR - Rufio'daki kının içinde duruyor. Fazla beklerseniz kınından sıyrılabilir.</p>

  <p class="calibre1">POTHINUS - (Acı acı.) Roma adaleti dediğiniz bu mu?</p>

  <p class="calibre1">THEODOTUS - Umarım, Romanın minnet borcunu böyle ödemezsiniz.</p>

  <p class="calibre1">SEZAR - Minnet borcu mu? Herhangi bir hizmetinizden ötürü size borçlu muyum, efendiler?</p>

  <p class="calibre1">THEODOTUS - Sezar'ın hayatı kendi gözünde o kadar değersiz mi? Onu kurtardığımızı nasıl unutur?</p>

  <p class="calibre1">SEZAR - Hayatım mı? O kadarcık mı?</p>

  <p class="calibre1">THEODOTUS - Hayatın, zafer taçların, geleceğin...</p>

  <p class="calibre1">POTHINUS - Doğru. Bir tanık çağırarak kanıtlayabilirim. Biz olmasak, dünyanın en büyük askerinin komutasındaki Roma işgal ordusu Sezar'a boyun eğdirecekti. (Balkondan seslenir.) Hey, Lucius Septimus!</p>

  <p class="calibre1">(Sezar irkilir, derinden sarsılır.) Sesimi işitirsen gel de Sezar'ın önünde tanıklık et.</p>

  <p class="calibre1">SEZAR - (Büzülerek.) Hayır, hayır!</p>

  <p class="calibre1">THEODOTUS - Evet, evet. Askeri yargıç tanıklık etsin.</p>

  <p class="calibre1">(Lucius Septimus, temiz tıraş olmuş, kırk yaşlarında tığ gibi bir atlet, düzgün yüzü, kararlı ağzı, biçimli, ince</p>

  <p class="calibre1">Romalı burnuyla, bir Romalı subay kılığında balkona gelerek Sezar'la yüzleşir. Sezar, bir an peleriniyle yüzünü</p>

  <p class="calibre1">kaparsa da, kendini toparlayarak yüzünü açar. Yargıcı onurla karşılar.) POTHINUS - Sen tanıksın, Lucius Septimus. Sezar buraya düşmanını kovalayarak geldi. Biz düşmanına aman</p>

  <p class="calibre1">verdik mi?</p>

  <p class="calibre1">LUCIUS - Pompeius Mısır kıyılarına ayak basar basmaz kılıcımın bir darbesiyle başını uçurdum.</p>

  <p class="calibre1">THEODOTUS - (Bir engerek keyfiyle.) Karısıyla çocuğunun gözleri önünde, bunu unutmayın Sezar.</p>

  <p class="calibre1">Az önce</p>

  <p class="calibre1">çıktığı gemiden seyrettiler. Sana bir tas dolusu intikam şerbeti sunduk.</p>

  <p class="calibre1">SEZAR - (Dehşetle.) İntikam mı?</p>

  <p class="calibre1">POTHINUS - Kalyonun limana girerken, sana ilk armağanımız dünya imparatorluğundaki rakibinin başı oldu...</p>

  <p class="calibre1">Sen tanıklık et Lucius Septimus, doğru değil mi?</p>

  <p class="calibre1">LUCIUS - Doğru. Pompeius'u öldüren şu ellerle, başını Sezar'ın ayakları dibine bıraktım.</p>

  <p class="calibre1">SEZAR - Katil! Farsalya'da zaferi Pompeius kazansaydı, Sezar'ı da aynı ellerle öldürürdün.</p>

  <p class="calibre1">LUCIUS - Yenik düşenin vay haline, Sezar! Pompeius'a hizmet ederken, kendisi kadar iyi nice adamın kanına</p>

  <p class="calibre1">girdim, sırf onları yendiği için. Sonunda sıra ona geldi.</p>

  <p class="calibre1">THEODOTUS - (Yaltaklanarak.) Adamın işini bitiren sen değilsin, Sezar, biziz. Daha doğrusu bu iş</p>

  <p class="calibre1">benim</p>

  <p class="calibre1">başımın altından çıktı. Yapılması için ben öğüt verdim. Bizim sayemizde hem yumuşak başlılıktaki ününü</p>

  <p class="calibre1"></p>

  <p class="calibre1">korudun, hem de öcünü aldın.</p>

  <p class="calibre1">SEZAR - Öç almak ha! Ben öç alacak kadar küçülseydim, bu cinayete kurban giden adamın kanını ödetmek için</p>

  <p class="calibre1">size neler yapmazdım. (Dehşet ve şaşkınlık içinde geri çekilirler.) Pompeius benim damadım, eski dostum,</p>

  <p class="calibre1">büyük Roma'nın yirmi yıllık efendisi, otuz yıllık zafer akıncısı değil miydi? Ben bir Romalı olarak onun</p>

  <p class="calibre1">şanından pay almadım mı? Dünyaya sahip olmak için bizi birbirimize düşüren yazgıyı biz mi yarattık? Ben</p>

  <p class="calibre1">Julius Sezar mıyım, yoksa vahşi bir kurt mu? Bu yüreği nasırlaşmış alçağın kalleşçe kestiği başı, o eski askerin,</p>

  <p class="calibre1">o yüce fatihin, o yavuz Romalının kır saçlı başını önüme fırlattığınız için benden minnet mi bekliyorsunuz?</p>

  <p class="calibre1">(Lucius Septimus'a.) Yıkıl karşımdan! Senden iğreniyorum!</p>

  <p class="calibre1">LUCIUS - (Soğuk ve umursamaz.) Püh! Bundan önce de kesik başlar gördün, Sezar. Sanırım kesilen sağ kollar</p>

  <p class="calibre1">da, Galya'da Vercingetorix'i yendikten sonra, binlercesini. Bütün şefkatine karşın onun canını bağışladın mı?</p>

  <p class="calibre1">Öcünü mü almıştın yoksa?</p>

  <p class="calibre1">SEZAR - Hayır, tanrılar adına, hayır. Keşke öyle olsaydı. Öç almak insancadır, hiç değilse. Ne gezer, o kesilen</p>

  <p class="calibre1">sağ kollar, Kapitol'un altındaki mahzende alçakça boğulan o yiğit Vercingetorix (tüyler ürpertici bir hicivle)</p>

  <p class="calibre1">Cumhuriyet'in güvenliği için feda edildi. Bir devlet adamının aldığı akıllıca önlemler, sözüm yabana! Aslında</p>

  <p class="calibre1">mertçe öç almaktan on kat daha kanlı çılgınlıklar. O zamanlar ne aptalmışım. Canları böyle delilerin insafına</p>

  <p class="calibre1">kaldı mı, insanlar yandı demektir. (Alçakgönüllü.) Lucius Septimus, bağışla beni. Vercingetorix'in katili, ne</p>

  <p class="calibre1">hakla Pompeius'un katilini paylıyor? Sen de ötekilerle gitmekte özgürsün. Ya da kal istersen.</p>

  <p class="calibre1">Benim hizmetimde</p>

  <p class="calibre1">sana bir görev veririm.</p>

  <p class="calibre1">LUCIUS - Kazanma şansın az, Sezar. Ben gidiyorum. (Balkondan çıkarak gitmeye hazırlanır.) RUFIO - (Avını kaçırdığı için öfkeli.) Bu da cumhuriyetçi olduğunu gösterir.</p>

  <p class="calibre1">LUCIUS - (Balkon merdivenlerinde, meydan okurcasına.) Ya sen necisin?</p>

  <p class="calibre1">RUFIO - Sezarcı, Sezar'ın bütün askerleri gibi.</p>

  <p class="calibre1">SEZAR - (Kibarca.) Lucius, inan bana. Sezar, Sezarcı değil... Roma gerçek bir cumhuriyet olaydı, Sezar</p>

  <p class="calibre1">cumhuriyetçilerin başında gelirdi. Ama sen seçimini yaptın, yolun açık olsun.</p>

  <p class="calibre1">LUCIUS - Hoşça kal! Gel Achilles, vakit varken gidelim.</p>

  <p class="calibre1">(Rufio'nun öfkesini bastıramayacağını gören Sezar, elini omzuna koyarak onu holün ön tarafına, muzurluk</p>

  <p class="calibre1">çıkaramayacağı bir yere getirir. Onlara yaklaşan Britannus, Sezar'ın sağına geçer. Üçlü grup Achilles'e yaklaşır.</p>

  <p class="calibre1">Achilles kibirle onlardan uzaklaşıp öbür yandaki Theodotus'un yanına gider. Lucius Septimus balkondaki</p>

  <p class="calibre1">askerlerin arasından geçerek çıkar. Pothinus, Theodotus ve Achilles, saraylılarla, çevrelerini saran askerlerden</p>

  <p class="calibre1">kuşkulanarak onu izlerler. Arkalarından giden askerler fazla merasim gözetmeden onları ite kaka dışarı</p>

  <p class="calibre1">çıkarırlar. Kral inatçı ama acınacak durumda, eli yüzü seğirerek koltuğunda kalır. Bu arada Rufio homurdanıp</p>

  <p class="calibre1">durmaktadır.)</p>

  <p class="calibre1"></p>

  <p class="calibre1">RUFIO - (Lucius çıkarken.) Biz onun eline düşsek canımızı kurtarabilir miydik acaba?</p>

  <p class="calibre1">SEZAR - Benden daha alçakça davranacağını düşünmeye hakkım yok.</p>

  <p class="calibre1">RUFIO - Laf!</p>

  <p class="calibre1">SEZAR - Rufio, Lucius Septimus'u örnek alıp Sezar olmaktan vazgeçsem bana hizmet eder misin?</p>

  <p class="calibre1">BRITANNUS - Sezar, bu tutum hiç de akıllıca değil. Roma'ya karşı göreviniz, düşmanlarını zararsız hale</p>

  <p class="calibre1">getirmenizi emreder. (Britanyalı sekreterinin her işe bir ahlak kılıfı geçirmesi Sezar'ı hoşgörüyle gülümsetir.)</p>

  <p class="calibre1">RUFIO - Ona laf anlatamazsın, Britannus, boşuna nefes tüketme. Yalnızca şu sözüme nişan koyun Sezar.</p>

  <p class="calibre1">Merhametli olmak istiyorsanız, keyfiniz bilir. Ama sizin dün bağışladıklarınızla yarın dövüşmek zorunda olan</p>

  <p class="calibre1">askerlerinizi düşünüyor musunuz hiç? İstediğiniz emri verin, bundan sonraki zaferiniz sırf merhametiniz</p>

  <p class="calibre1">yüzünden bir soykırımına dönüşecek. Ben kendi hesabıma hiç esir almayacağım. Savaş</p>

  <p class="calibre1">meydanında</p>

  <p class="calibre1">haklayacağım düşmanımı. Ondan sonra siz istediğiniz kadar merhametten, şefkatten dem vurun.</p>

  <p class="calibre1">Aynı adamlarla</p>

  <p class="calibre1">tekrar tekrar dövüşmeye hiç niyetim yok. Şimdi izninizle şu soyluları saraydan dışarı uğurlayayım.</p>

  <p class="calibre1">(Gitmeye</p>

  <p class="calibre1">hazırlanır.)</p>

  <p class="calibre1">SEZAR - (Dönünce Ptoleme'yi görür.) Ne? Çocuğu burada tek başına bırakmışlar. Ne ayıp, ne ayıp!</p>

  <p class="calibre1">RUFIO - (Ptoleme'yi elinden tutup yerinden kaldırarak.) Buyrunuz haşmetmeap!</p>

  <p class="calibre1">PTOLEME - (Elini Rufio'dan çekerek, Sezar'a.) Beni sarayımdan dışarı mı atıyor?</p>

  <p class="calibre1">RUFIO - (Suratsızca.) Kalmak istiyorsanız, buyrun kalın.</p>

  <p class="calibre1">SEZAR - (Şefkatle.) Git, yavrum. Sana bir zararım dokunmaz ama dışarda dostlarının yanında olmak daha iyi</p>

  <p class="calibre1">senin için. Burada aslanın ağzındasın.</p>

  <p class="calibre1">PTOLEME - (Çıkıp giderken.) Korkum aslandan değil ama (Rufio'ya bakar) çakaldan.</p>

  <p class="calibre1">SEZAR - (Onaylayarak güler.) Cesur çocuk!</p>

  <p class="calibre1">KLEOPATRA - (Sezar'ın beğenisini kıskanarak.) Küçük budala. Cevher mi yumurtladın aklın sıra?</p>

  <p class="calibre1">SEZAR - Britannus, Kral'la birlikte git. Kendisini o Pothinus denen adama teslim et. (Britannus, Ptoleme'nin</p>

  <p class="calibre1">ardından çıkar.)</p>

  <p class="calibre1">RUFIO - (Kleopatra'yı göstererek.) Ya bu mal, bu malın gözü? Bunu ne yapacağız? Sanırım siz daha iyi</p>

  <p class="calibre1">bilirsiniz. (Balkondan çıkar.)</p>

  <p class="calibre1">KLEOPATRA - (Birden parlayarak Sezar'a döner.) Benim de onlarla birlikte gitmemi mi istiyordunuz?</p>

  <p class="calibre1">SEZAR - (Biraz dalgın, içini çekerek Ptoleme'nin koltuğuna gider. Kleopatra kızarmış yanakları, sıkılmış</p>

  <p class="calibre1">yumruklarıyla yanıtını beklemektedir.) İstediğini yapmakta özgürsün, Kleopatra.</p>

  <p class="calibre1">KLEOPATRA - Gitmişim ya da kalmışım, umurunuzda bile değil.</p>

  <p class="calibre1">SEZAR - (Gülümseyerek.) Tabii, kalırsan daha çok sevinirim.</p>

  <p class="calibre1">KLEOPATRA - Çok mu? Pek çok mu?</p>

  <p class="calibre1">SEZAR - (Başını sallayarak.) Çok, pek çok.</p>

  <p class="calibre1">KLEOPATRA - Mademki kalmam isteniyor, kalırım ben de. Ama kalmaya can attığım sanılmasın sakın.</p>

  <p class="calibre1">Anlaşıldı mı?</p>

  <p class="calibre1">SEZAR - Hem de pek iyi anlaşıldı. (Çağırır.) Totatita!</p>

  <p class="calibre1">(Ftatatita ona kötü kötü bakar ama oturduğu yerden kımıldamaz.) KLEOPATRA - (Kahkahadan kırılarak.) Adı Totatita değil, Ftatatita. (Çağırır.) Ftatatita! Ftatatita!</p>

  <p class="calibre1">(Kadın</p>

  <p class="calibre1">hemen kalkıp Kleopatra'nın yanına gelir.)</p>

  <p class="calibre1">SEZAR - (Hâlâ dili dönmez.) Tfatafita, kusura bakmasın, bir Romalının dili dolaşmadan adını söylemesi çok</p>

  <p class="calibre1">zor. Tota, Kraliçe burada, İskenderiye'de saltanat sürecek. Hizmetine bakacak kadınlar tut, ne gerekliyse yap.</p>

  <p class="calibre1">FTATATITA - Öyleyse Melike'nin sarayında benim sözüm mü geçecek?</p>

  <p class="calibre1">KLEOPATRA - Hayır, Melike'nin sarayında benim sözüm geçecek. Şimdi git de sana buyrulanı yap.</p>

  <p class="calibre1">Yoksa</p>

  <p class="calibre1">ikindi üstü seni Nil'e attırırım. Zavallı timsahlar zehirlenir.</p>

  <p class="calibre1">SEZAR - (Sarsılarak.) Yo, olamaz!</p>

  <p class="calibre1">KLEOPATRA - Bal gibi olur. Sen pek yufka yüreklisin, Sezar. Ama bereket zekisin. Dediklerimi yaparsan</p>

  <p class="calibre1">yöneticiliği öğrenirsin yakında.</p>

  <p class="calibre1">(Sezar, bu küstahlık karşısında dili tutulmuş, oturduğu koltukta dönerek ona uzun uzun bakar.</p>

  <p class="calibre1">Ftatatita sağlam ve</p>

  <p class="calibre1">güzel dişlerini göstererek sırıttıktan sonra onları yalnız bırakarak çıkar.) SEZAR - Kleopatra sonunda seni yiyip yutmam vacip oldu.</p>

  <p class="calibre1">KLEOPATRA - (Yanında diz çöküp ne kadar zeki olduğunu göstermek için yarı gerçek, yarı yapmacıklı bir</p>

  <p class="calibre1">ilgiyle.) Artık çocuk kandırır gibi konuşma benimle.</p>

  <p class="calibre1">SEZAR - Geçen gece sfenks bizi tanıştıralı hızla büyümektesin. Şimdiden bana ders vermeye kalkıyorsun.</p>

  <p class="calibre1">KLEOPATRA - (Burnu sürtülmüş, haklı çıkmaya çalışarak.) Yoo, bu büyük bir aptallık olur. Bilmez miyim?</p>

  <p class="calibre1">(Birden.) Bana kızdınız mı?</p>

  <p class="calibre1">SEZAR - Hayır.</p>

  <p class="calibre1">KLEOPATRA - (Pek inanamaz.) Peki, neden bu kadar düşüncelisiniz?</p>

  <p class="calibre1">SEZAR - (Ayağa kalkar.) Yapılacak bir sürü işim var, Kleopatra.</p>

  <p class="calibre1">KLEOPATRA - (Geri çekilerek.) İşiniz mi var? (Gücenmiş.) Benimle konuşmaktan usandınız.</p>

  <p class="calibre1">Benden</p>

  <p class="calibre1">kurtulmak için bahane arıyorsunuz.</p>

  <p class="calibre1">SEZAR - (Onu yatıştırmak için oturur.) Haydi bir dakika daha. Ama sonra çalışmam gerek.</p>

  <p class="calibre1">KLEOPATRA - Çalışmak mı? Saçma! Artık kral olduğunuzu unutmayın. Sizi kral yaptım. Krallar çalışmaz ki.</p>

  <p class="calibre1">SEZAR - Ya! Bunu sana kim söyledi, minik kedi?</p>

  <p class="calibre1">KLEOPATRA - Babam Mısır Kralı'ydı. Hiç çalışmazdı. Ama büyük kraldı doğrusu. Kendisine baş</p>

  <p class="calibre1">kaldırıp</p>

  <p class="calibre1">tahtına geçen ablamın başını kesti.</p>

  <p class="calibre1">SEZAR - Bak sen! Ya tahtını nasıl geri aldı?</p>

  <p class="calibre1">KLEOPATRA - (Hevesle, gözleri parlayarak.) Anlatayım. Çölden, güçlü, gürbüz kolları olan yakışıklı bir</p>

  <p class="calibre1">delikanlı geldi. Yanında bir sürü atlı vardı. Ablamın kocasını öldürüp babama tahtını geri verdi.</p>

  <p class="calibre1">(Özlemle.) Ben</p>

  <p class="calibre1">daha on iki yaşındaydım. Şimdi Kraliçe oldum ya, keşke bir daha gelse. Onu koca yapardım kendime.</p>

  <p class="calibre1">SEZAR - Belki bir çaresine bakarız. O yakışıklı genç adamı babana yardım etmesi için gönderen bendim.</p>

  <p class="calibre1">KLEOPATRA - (Kendinden geçerek.) Demek tanıyorsunuz onu.</p>

  <p class="calibre1">SEZAR - (Başıyla onaylayarak.) Tanırım.</p>

  <p class="calibre1">KLEOPATRA - Sizinle birlikte geldi mi? (Sezar hayır anlamında başını sallar. Kleopatra, fena halde hayal</p>

  <p class="calibre1"></p>

  <p class="calibre1">kırıklığına uğrar.) Ah keşke geleydi, keşke geleydi. Keşke ben biraz daha büyük olaydım. Sizin gibi kedi</p>

  <p class="calibre1">yavrusu yerine koymazdı beni. Ama belki siz yaşlısınız da ondan. O sizden çok, çok daha genç, değil mi?</p>

  <p class="calibre1">SEZAR - (Hap yutar gibi.) Eh, biraz daha genç.</p>

  <p class="calibre1">KLEOPATRA - Onu istesem bana varır mı acaba?</p>

  <p class="calibre1">SEZAR - Mümkündür.</p>

  <p class="calibre1">KLEOPATRA - Ama kocam olur musun diye açık açık sormak istemem. Siz onu kandırsanız da o beni istese,</p>

  <p class="calibre1">benim istediğimi bilmeden.</p>

  <p class="calibre1">SEZAR - (Yakışıklı genç adamın kişiliği hakkındaki saflığına acıyarak.) Zavallı yavrum benim.</p>

  <p class="calibre1">KLEOPATRA - Neden bana acır gibi konuşuyorsunuz? Başka birini mi seviyor?</p>

  <p class="calibre1">SEZAR - Korkarım öyle.</p>

  <p class="calibre1">KLEOPATRA - (Gözleri yaşararak.) Öyleyse ilk aşkı ben olmayacağım.</p>

  <p class="calibre1">SEZAR - İlk aşkı mı? Pek sanmam. Kadınların gözdesidir.</p>

  <p class="calibre1">KLEOPATRA - Keşke ilk aşkı ben olsaydım. Ama beni severse ona göz koyan bütün kadınları öldürtürüm.</p>

  <p class="calibre1">Söylesenize hâlâ güzel mi? Güçlü gürbüz kolları güneşte mermer gibi parlıyor mu?</p>

  <p class="calibre1">SEZAR - Onca yiyip içiyor. Gene de tam formunda.</p>

  <p class="calibre1">KLEOPATRA - Onun için bu dünyayla ilgili, sıradan şeyler söylemeyin. Bir tanrıdır o.</p>

  <p class="calibre1">SEZAR - Büyük bir süvari subayıdır. Bir de Romalılar arasında ayağına en çabuk olanı.</p>

  <p class="calibre1">KLEOPATRA - Asıl adı ne?</p>

  <p class="calibre1">SEZAR - (Şaşırmış.) Asıl adı mı?</p>

  <p class="calibre1">KLEOPATRA - Evet. Ben her zaman ona Horus derdim. Çünkü Horus bizim tanrıların en güzelidir.</p>

  <p class="calibre1">Ama asıl</p>

  <p class="calibre1">adını öğrenmek istiyorum.</p>

  <p class="calibre1">SEZAR - Adı Marcus Antonius.</p>

  <p class="calibre1">KLEOPATRA - (Müzik gibi.) Marcus Antonius, Marcus Antonius, ne güzel ad! (Sezar'ın boynuna sarılır.) Sen</p>

  <p class="calibre1">bi tanesin! Ne iyi ettin de babamı kurtarması için yolladın onu. Babamı çok sever miydin?</p>

  <p class="calibre1">SEZAR - Hayır, yavrum. Ama dediğin gibi baban hiç çalışmazdı. Oysa ben durmadan çalışırım.</p>

  <p class="calibre1">Böylece tacını</p>

  <p class="calibre1">kaybettiği zaman, geri almam için bana 16.000 talent ödeyeceğine söz verdi.</p>

  <p class="calibre1">KLEOPATRA - Hiç ödedi mi?</p>

  <p class="calibre1">SEZAR - Tam değil.</p>

  <p class="calibre1">KLEOPATRA - Hakkı varmış. Çok pahalı. Bütün dünya 16.000 talent etmez.</p>

  <p class="calibre1">SEZAR - Bu belki doğrudur, Kleopatra. Çalışan Mısırlılardan koparabildiği kadarını verdi. Geri kalanı hâlâ</p>

  <p class="calibre1">ödenmedi. Bu gidişle ödeneceği de yok. En iyisi ben kendi işime bakayım. Sen şimdi biraz çekil de kâtibimi</p>

  <p class="calibre1">yolla.</p>

  <p class="calibre1">KLEOPATRA - (Okşayıcı.) Olmaz. Burda kalmak istiyorum. Marcus Antonius'u anlat bana.</p>

  <p class="calibre1">SEZAR - Ben işe koyulmazsam Pothinus'la öbürleri liman yolunu keserler. O zaman da Roma yolu kapanır.</p>

  <p class="calibre1">KLEOPATRA - Kapansın. Senin Roma'ya dönmeni istemiyorum ki.</p>

  <p class="calibre1">SEZAR - Ama Marcus Antonius'un oradan gelmesini istiyorsun.</p>

  <p class="calibre1">KLEOPATRA - (Sıçrayarak.) Ah, istiyorum tabii. Unutmuşum. Çabuk işinin başına, Sezar. Marcus Antoniusum</p>

  <p class="calibre1">için deniz yolunu açık tut. (Deniz aşırı, Marcus Antonius'a bir öpücük yollayarak, balkon tarafından hızla çıkar.)</p>

  <p class="calibre1">SEZAR - (Holün ortasından balkon merdivenlerine çevikçe giderek.) Hey, Britannus! (Üst basamakta yaralı bir</p>

  <p class="calibre1">Romalı askerle karşılaşınca irkilir.) Ne geldi başına?</p>

  <p class="calibre1"></p>

  <p class="calibre1">ASKER - (Sarılı başını göstererek.) İşte bu, Sezar. İki arkadaşımı da pazar meydanında öldürdüler.</p>

  <p class="calibre1">SEZAR - (Sakin, ama ilgili.) Peki, ama niçin?</p>

  <p class="calibre1">ASKER - İskenderiye'de bir ordu var. Roma ordusu olduğunu iddia ediyor.</p>

  <p class="calibre1">SEZAR - Roma işgal ordusu. Sonra?</p>

  <p class="calibre1">ASKER - Achilles adında birinin komutasında.</p>

  <p class="calibre1">SEZAR - Sonra ne olmuş?</p>

  <p class="calibre1">ASKER - Ordu kentin kapılarından girince kentliler bize karşı ayaklandılar. Bu haber gelince ben yanımda iki</p>

  <p class="calibre1">askerle pazar meydanındaydım. Bize saldırdılar. Ben kalabalığı yarıp yakamı kurtardım. İşte karşınızdayım.</p>

  <p class="calibre1">SEZAR - İyi, seni sağ gördüğüme sevindim. (Rufio hızla balkona girer. Bir kemerin arasından aşağıdaki rıhtıma</p>

  <p class="calibre1">bakmak için askerin arkasından geçer.) Rufio, sarıldık.</p>

  <p class="calibre1">RUFIO - Ne? Şimdiden mi?</p>

  <p class="calibre1">SEZAR - Şimdi ya da yarın ne fark eder. Nasıl olsa kuşatacaklardı bizi. (Britannus koşarak gelir.) BRITANNUS - Sezar!</p>

  <p class="calibre1">SEZAR - (Ne diyeceğini önceden bilir.) Evet, biliyorum. (Rufio ile Britannus karşıt yönlerden hole inerler. Sezar</p>

  <p class="calibre1">bir an merdiven yanında kalıp askerle görüşür.) Arkadaş, buyruğumu ilet. Askerler kumsalda toplanıp gemilere</p>

  <p class="calibre1">yaklaşsınlar. Yaralarına da baktır. Haydi koş! (Asker hızla çıkar. Sezar, hole inip Rufio ile Britannus arasında</p>

  <p class="calibre1">durur.) Rufio, batı limanında birkaç gemimiz var. Kundakla onları.</p>

  <p class="calibre1">RUFIO - (Dik dik bakar.) Kundaklayayım mı?</p>

  <p class="calibre1">SEZAR - Yangın çıkar. Yak! Doğu limanındaki bütün gemilerimizle, Faros'u, şu fenerli adayı ele geçir.</p>

  <p class="calibre1">Adamlarımızın yarısını burada bırak. Kumsalla sarayın önündeki rıhtımı tutsunlar. Anayurda giden yol budur.</p>

  <p class="calibre1">RUFIO - (Hiç onaylamadan.) Kenti elden mi çıkaracağız?</p>

  <p class="calibre1">SEZAR - Kenti alamadık ki, Rufio. Elimizde şu saray var. Bir de, nedir şu bitişikteki yapı?</p>

  <p class="calibre1">RUFIO - Tiyatro.</p>

  <p class="calibre1">SEZAR - Bir de onu alırız. Kıyıya egemen durumda. Geriye kalan Mısır, Mısırlılarındır.</p>

  <p class="calibre1">RUFIO - Siz daha iyi bilirsiniz. Bu kadar mı?</p>

  <p class="calibre1">SEZAR - Bu kadar. Şu gemiler tutuşmadı mı daha?</p>

  <p class="calibre1">RUFIO - Telaşlanmayın, saniye sektirmeden icabına bakarız. (Koşarak çıkar.) BRITANNUS - Sezar, Pothinus sizinle görüşmek istiyor. Davranışı pek küstahça. Ona dersini verseniz.</p>

  <p class="calibre1">SEZAR - Nerde?</p>

  <p class="calibre1">BRITANNUS - Dışarda bekliyor.</p>

  <p class="calibre1">SEZAR - Hey, ordaki, Pothinus'u içeri al.</p>

  <p class="calibre1">(Pothinus balkonda görünür. Kibirle hole inerek Sezar'ın soluna geçer.) SEZAR - Hayrola, Pothinus?</p>

  <p class="calibre1">POTHINUS - Size bir ültimatom getirdim, Sezar.</p>

  <p class="calibre1">SEZAR - Ültimatom mu? Kapı açıktı. Bize savaş ilan etmeden o kapıdan çıkıp gitmeliydiniz. Şimdi sizi esir</p>

  <p class="calibre1">aldım. (Koltuğa gidip togasını gevşetir.)</p>

  <p class="calibre1">POTHINUS - (Hafifseyerek.) Beni mi esir aldınız? İskenderiye'de olduğumuzun farkında mısınız?</p>

  <p class="calibre1">Kral</p>

  <p class="calibre1">Ptoleme'nin ordusu sizin küçük birliğinizin tam yüz katı. Ve İskenderiye onun elinde.</p>

  <p class="calibre1">SEZAR - (Umursamadan togasını çıkarıp koltuğa atar.) Pekâlâ dostum, buradan çıkabilirsen çık.</p>

  <p class="calibre1">Arkadaşlarına</p>

  <p class="calibre1">da söyle, bir daha pazar meydanında Romalıları öldürmesinler. Yoksa benim ünlü merhametimden nasibi</p>

  <p class="calibre1"></p>

  <p class="calibre1">olmayan askerlerim sizi doğrayabilir. Britannus muhafıza haber ver. Sonra da benim zırhımı getir.</p>

  <p class="calibre1">(Britannus</p>

  <p class="calibre1">koşarak çıkarken Rufio gelir.) Ne haber?</p>

  <p class="calibre1">RUFIO - (Balkondan liman üstünde yayılan duman bulutunu göstererek.) Şuraya bakın. (Pothinus bakmak için</p>

  <p class="calibre1">telaşla merdivenlerden çıkar.)</p>

  <p class="calibre1">SEZAR - Ne? Şimdiden alevler içinde. Olacak şey değil.</p>

  <p class="calibre1">RUFIO - Evet, beş sağlam gemi. Her birine bağlı birer salapurya, tıka basa yağ yüklü... Ama yangını ben</p>

  <p class="calibre1">çıkartmadım. Mısırlılar beni bu zahmetten kurtardılar. Batı limanını zaptetmişler.</p>

  <p class="calibre1">SEZAR - (Merakla.) Ya doğu limanı. Ya deniz feneri, Rufio?</p>

  <p class="calibre1">RUFIO - (Birden isyan ederek Sezar'a yaklaşıp onu azarlar.) Koskoca alayı beş dakikada gemilere bindirmek</p>

  <p class="calibre1">gelir mi elimden? Birinci piyade kolu şimdiden kumsala indi. Bizden bu kadar. Daha çabuk iş</p>

  <p class="calibre1">istiyorsanız, gelin</p>

  <p class="calibre1">de kendi işinizi kendiniz görün.</p>

  <p class="calibre1">SEZAR - (Yatıştırarak.) İyi, iyi. Biraz sabır gerek Rufio, biraz sabır gerek.</p>

  <p class="calibre1">RUFIO - Sabır ha! Burada sabırsızlanan kim? Siz mi, yoksa ben mi? Şu balkondan gözetliyorum onları. Yoksa</p>

  <p class="calibre1">burda durur muydum?</p>

  <p class="calibre1">SEZAR - Beni bağışla, Rufio. (Endişeli.) Gene de mümkün olduğu kadar çabuk.</p>

  <p class="calibre1">(Felaketin en büyüğüne uğramış bir ihtiyarın acı çığlıkları sözünü keser. Ses gittikçe yaklaşır.</p>

  <p class="calibre1">Theodotus saçını</p>

  <p class="calibre1">başını yolarak, bağırıp çağırarak yaklaşır. Bu çılgınca duruma şaşan Rufio ona bakmak için bir adım geri çekilir.</p>

  <p class="calibre1">Pothinus dönüp kulak verir.)</p>

  <p class="calibre1">THEODOTUS - (Merdivenlerde kollarını kaldırarak.) Felaket! Başımıza gelenler. Korkunç! Korkunç!</p>

  <p class="calibre1">Söylemeye dilim varmıyor. İmdat! Yetişin!</p>

  <p class="calibre1">RUFIO - Gene ne var?</p>

  <p class="calibre1">SEZAR - (Kaşlarını çatarak.) Kimi öldürmüşler?</p>

  <p class="calibre1">THEODOTUS - Öldürmek mi? Ah, on bin kişinin ölümünden daha beter bir felaket. İnsanlık için yerine</p>

  <p class="calibre1">konulmaz bir kayıp.</p>

  <p class="calibre1">RUFIO - Ne olmuş be adam?</p>

  <p class="calibre1">THEODOTUS - (Holün önüne gelip ikisinin arasına girerek.) Yangın sizin gemilerden yayılmış.</p>

  <p class="calibre1">Dünyanın yedi</p>

  <p class="calibre1">harikasından birincisi kül olup gidiyor. İskenderiye Kitaplığı alev alev yanıyor.</p>

  <p class="calibre1">RUFIO - Püf! (İyice rahatlamış, balkona çıkıp kumsaldaki birliklerin hazırlıklarını seyreder.) SEZAR - O kadar mı?</p>

  <p class="calibre1">THEODOTUS - (Kulaklarına inanamaz.) O kadar ha? Sezar, gelecek kuşaklar sizi kitapların değerini bilmeyen</p>

  <p class="calibre1">barbar bir asker diye mi tanısın? Bunu mu istiyorsunuz?</p>

  <p class="calibre1">SEZAR - Theodotus, ben de bir yazarım. Size vereceğim öğüt şu. Mısırlılar kitapların yardımıyla bir düşler</p>

  <p class="calibre1">dünyasında yaşayacaklarına bırakın da kendi hayatlarını yaşasınlar.</p>

  <p class="calibre1">THEODOTUS - (Bir edebiyatçı heyecanı, bir bilgin tutkusuyla diz çöker.) Sezar, dünya ancak on kuşakta bir</p>

  <p class="calibre1">ölümsüz bir kitaba kavuşur.</p>

  <p class="calibre1">SEZAR - (Yumuşamadan.) İnsanlara dalkavukluk etmiyorsa onu tutup meydanlarda yakıverirler.</p>

  <p class="calibre1">THEODOTUS - Tarih olmasa ölüm sizi en adi askerinizin yanına gömerdi.</p>

  <p class="calibre1">SEZAR - Ölüm bunu yapacak zaten. Daha iyi bir mezar istemiyorum.</p>

  <p class="calibre1">THEODOTUS - Orada cayır cayır yanan insanlığın anıları.</p>

  <p class="calibre1">SEZAR - Utanç verici anılar, varsın yansın.</p>

  <p class="calibre1"></p>

  <p class="calibre1">THEODOTUS - (Çılgınca.) Geçmişi yok mu edeceksin?</p>

  <p class="calibre1">SEZAR - Evet. Yıkıntıları üstüne de geleceği kuracağım. (Theodotus umutsuzluk içinde yumruklarıyla</p>

  <p class="calibre1">şakaklarını döver.) Ama dinle Theodotus, dinle kralların hocası, sen Pompeius'un başına, dağdaki çobanın bir</p>

  <p class="calibre1">soğan başına biçtiğinden fazla değer biçmedin. Şimdi yaşlı gözlerle önümde diz çöküp yalvarıyorsun, hem de</p>

  <p class="calibre1">yalan yanlış çiziktirilmiş birkaç koyun derisi için. Şu anda sana ne bir adam, ne de bir kova su verebilirim. Ama</p>

  <p class="calibre1">saraydan özgürce çıkabilirsin. Şimdi, doğru Achilles'e git. Yangını söndürmek için alaylarını seferber etsin. (Onu</p>

  <p class="calibre1">merdivenlere doğru hızla sürükler.)</p>

  <p class="calibre1">POTHINUS - (Anlamlı.) Anlıyorsun ya Theodotus, ben burada tutsağım.</p>

  <p class="calibre1">THEODOTUS - Tutsak mı?</p>

  <p class="calibre1">SEZAR - İnsanlığın anıları yanarken burada durup gevezelik mi edeceksin? (Balkondan bağırarak.) Hey</p>

  <p class="calibre1">baksanıza, Theodotus'u dışarı salın.</p>

  <p class="calibre1">THEODOTUS - (Pothinus'a.) Kitaplığı kurtarmaya gitmem gerek. (Hızla çıkar.) SEZAR - Onu kapıya kadar geçir, Pothinus. Söyle, sizinkilerin kulağını büksün. Daha fazla askerimi öldürmesinler, karışmam, ucu sana dokunur.</p>

  <p class="calibre1">POTHINUS - Canıma kıyarsanız size pahalıya oturur, Sezar. (Theodotus'un arkasından çıkar.</p>

  <p class="calibre1">Askerlerin</p>

  <p class="calibre1">gemilere bindirilmesini gözleyen Rufio, iki Mısırlının gittiğini fark etmez.) RUFIO - (Balkondan kumsala bağırarak.) Herkes hazır mı orda?</p>

  <p class="calibre1">YÜZBAŞI - (Aşağıdan.) Herkes hazır. Sezar'ı bekliyoruz.</p>

  <p class="calibre1">SEZAR - Söyle o bıçkınlara, Sezar geliyor. (Seslenerek.) Britannicus!</p>

  <p class="calibre1">(Sekreterinin adını böyle şatafatlı bir biçimde söylemek Sezar'ın şakalarından biridir. Daha sonraki yıllarda ciddi</p>

  <p class="calibre1">ve resmi olarak Britanya fatihi anlamına gelebilirdi.)</p>

  <p class="calibre1">RUFIO - (Aşağı bağırarak.) Büyük sandaldan başka bütün tekneler denize açılsın. Büyük sandalın başında</p>

  <p class="calibre1">bekleyin. Sezar'ın muhafızları binecek. (Balkondan ayrılıp hole iner.) O Mısırlılar nerde? Gene merhamet</p>

  <p class="calibre1">damarınız mı kabardı? Salıverdiniz değil mi?</p>

  <p class="calibre1">SEZAR - (Gülerek.) Theodotus'u kitaplığı kurtarmaya gönderdim. Edebiyata saygı göstermeliyiz, Rufio.</p>

  <p class="calibre1">RUFIO - (Köpürerek.) Çılgınlık üstüne çılgınlık! Elinizden gelse, İspanya'da, Galya'da, Tesalya'da ölenlerin</p>

  <p class="calibre1">hepsini diriltirdiniz, onlarla bir daha dövüşmek zahmetine katlanalım diye.</p>

  <p class="calibre1">SEZAR - Tanrıların tek düşüncesi gelecek yıl rahat etmek olaydı, dünyayı mahvetmezler miydi acaba? (Sabrı</p>

  <p class="calibre1">iyice tükenen Rufio öfkeyle geri döner. Sezar, giysisinin kolundan yakalayarak kurnazca kulağına fısıldar.)</p>

  <p class="calibre1">Ayrıca, dostum, hapsettiğimiz her Mısırlının başına iki Romalı dikmek gerekir, bunu unutma.</p>

  <p class="calibre1">RUFIO - Ha, o parlak sözlerin altında bir tilki kurnazlığı gizlendiğini bilmeliydim. (Huysuzca omuz silkerek</p>

  <p class="calibre1">Sezar'dan ayrılır. Hazırlıkları denetlemek için bir daha balkona çıkar. Sonra gider.) SEZAR - Britannus uykuya mı daldı? Zırhımı getirsin diye göndereli bir saat geçti. (Seslenerek.) Britannicus,</p>

  <p class="calibre1">hey adalı, nerde kaldın?</p>

  <p class="calibre1">(Kleopatra balkondan koşarak gelir. Britannus'tan kaptığı, Sezar'ın tolgasıyla kılıcını getirir. Onu izleyen</p>

  <p class="calibre1"></p>

  <p class="calibre1">Britannus'ta da Sezar'ın zırhıyla dizlikleri vardır. Sezar'ın yanına indiklerinde kız soluna, Britannus sağına</p>

  <p class="calibre1">geçerler.)</p>

  <p class="calibre1">KLEOPATRA - Seni ben giydireceğim, Sezar. Otur bakalım. (Sezar sözünü dinler.) Şu Roma tolgaları da çok</p>

  <p class="calibre1">gösterişli. (Sezar'ın başından çelengini çıkarır.) Aaa! (Ona bakarak gülmekten kırılır.) SEZAR - Ne gülüyorsun?</p>

  <p class="calibre1">KLEOPATRA - Meğer kafan kelmiş. (K harfinin üstüne basıp kelimeyi bir kahkahayla tamamlar.) SEZAR - (İyice canı sıkılarak.) Kleopatra! (Britannus'un zırhını giydirmesi için ayağa kalkar.) KLEOPATRA - Demek bunun için başına çelenk takıyorsun, kelliğini gizlemek için.</p>

  <p class="calibre1">BRITANNUS - Sus, Mısırlı, bunlar bir fatihin başını süsleyen defne yapraklarıdır.</p>

  <p class="calibre1">KLEOPATRA - Asıl sen sus, adalı. (Sezar'a.) Başını keskin şeker ruhuyla güzelce ov, Sezar, şöyle sıkı sıkı.</p>

  <p class="calibre1">Saçın yeniden biter.</p>

  <p class="calibre1">SEZAR - (Ekşi suratla.) Kleopatra, sana daha çok toysun dedikleri zaman hoşuna gidiyor mu?</p>

  <p class="calibre1">KLEOPATRA - (Somurtarak.) Hayır...</p>

  <p class="calibre1">SEZAR - Ben de.. orta yaşlısın demelerinden hoşlanmıyorum. Gel seninle bir pazarlık yapalım.</p>

  <p class="calibre1">Fazla</p>

  <p class="calibre1">yaşlarımdan onunu sana vereyim. Böylece 26'lık olursun. Bana kaç yıl kalır? O hesaba boş ver...</p>

  <p class="calibre1">Anlaştık mı?</p>

  <p class="calibre1">KLEOPATRA - Anlaştık. Yirmi altıya fitim. (Tolgayı Sezar'ın başına takar.) Aa, çok yakıştı. Bunu takınca</p>

  <p class="calibre1">ancak ellisinde görünüyorsun.</p>

  <p class="calibre1">BRITANNUS - (Kleopatra'ya ters ters bakarak.) Sezar'la böyle konuşamazsın?</p>

  <p class="calibre1">KLEOPATRA - Sezar seni o adada yakaladığı zaman tepeden tırnağa maviye boyalıymışsın, doğru mu?</p>

  <p class="calibre1">BRITANNUS - Mavi bütün saygın Britanyalıların rengidir. Savaşta vücutlarımızı maviye boyarız.</p>

  <p class="calibre1">Düşmanlarımız giysilerimizi ya da canımızı çıkarsalar bile, bizi saygınlığımızdan soyamazlar.</p>

  <p class="calibre1">(Kalkar.)</p>

  <p class="calibre1">KLEOPATRA - (Sezar'ın kılıcıyla.) Kılıcını da kuşatayım. Şimdi çok görkemli oldun. Roma'da çok heykelini</p>

  <p class="calibre1">yaptılar mı?</p>

  <p class="calibre1">SEZAR - Evet. Bir sürü.</p>

  <p class="calibre1">KLEOPATRA - Bir tane getirtip bana versene.</p>

  <p class="calibre1">RUFIO - (Her zamankinden daha sabırsız balkondan gelir.) Sezar, konuşmanız bitti mi?</p>

  <p class="calibre1">Adamlarımız sizi</p>

  <p class="calibre1">bekliyorlar. Siz tekneye ayak basınca artık hiçbir güç onları tutamaz. İskenderiye Feneri'ne varmak için</p>

  <p class="calibre1">yarışacaklar.</p>

  <p class="calibre1">SEZAR - (Kılıcını çekip ucunu yoklayarak.) Bu iyi bilendi mi bugün, Britannus? Farsalya'da kör testere gibiydi.</p>

  <p class="calibre1">BRITANNUS - Bugün bir saç telini ikiye böler. Kendi elimle zağladım.</p>

  <p class="calibre1">KLEOPATRA - (Birden dehşetle Sezar'ın boynuna sarılarak.) Gerçekten savaşa, savaşta ölmeye gitmiyorsun ya?</p>

  <p class="calibre1">SEZAR - Hayır, Kleopatra. Hiç kimse savaşta ölmeye gitmez.</p>

  <p class="calibre1">KLEOPATRA - Ama işin ucunda öldürülmek de var. Ablamın kocası savaşta öldürülmüştü. N'olur sen gitme.</p>

  <p class="calibre1">Bırak da o gitsin. (Rufio'yu gösterir. Hepsi ona gülerler.) Geri gelmezsen ben ne yaparım?</p>

  <p class="calibre1">SEZAR - (Ciddi.) Korkuyor musun?</p>

  <p class="calibre1">KLEOPATRA - (Büzülerek.) Yoo!</p>

  <p class="calibre1">SEZAR - (Sakin bir güçlülükle.) Balkona çık, bizi Fener Adası'nı alırken görürsün. Savaş</p>

  <p class="calibre1">seyretmeyi</p>

  <p class="calibre1">öğrenmelisin. Haydi git artık. (Kleopatra sönük sönük balkona gider.) Güzel. Haydi Rufio, marş!</p>

  <p class="calibre1"></p>

  <p class="calibre1">KLEOPATRA - (Birden ellerini çırparak.) Oh, bir yere gidemezsin.</p>

  <p class="calibre1">SEZAR - Ne var? Ne oldu gene?</p>

  <p class="calibre1">KLEOPATRA - Limanın suyunu kovalarla boşaltıyorlar... Bir sürü asker, taa orda. (Sol tarafından denizi</p>

  <p class="calibre1">gösterir.) Denizi kurutacaklar.</p>

  <p class="calibre1">RUFIO - (Aceleyle gidip bakar.) Doğru. Mısır ordusu. Batı limanına çekirge sürüsü gibi üşüşmüşler.</p>

  <p class="calibre1">(Ani bir</p>

  <p class="calibre1">öfkeyle Sezar'ın üstüne yürür.) Sizin o kahrolası merhametiniz yüzünden Sezar. Theodotus getirmiş bunları</p>

  <p class="calibre1">buraya.</p>

  <p class="calibre1">SEZAR - (Kendi kurnazlığına sevinir.) Benim istediğim de buydu, Rufio. Yangını söndürmeye geldiler. Biz</p>

  <p class="calibre1">feneri zaptederken onlar kitaplıkla uğraşadursunlar. Fena mı? (Sevinçten uçarak balkonu geçer ve çıkar.</p>

  <p class="calibre1">Britannus onu izler.)</p>

  <p class="calibre1">RUFIO - (Nefretle.) Seni kurnaz tilki seni!.. (Hızla çıkar. Askerlerin haykırışından Sezar'ın aşağıya indiği</p>

  <p class="calibre1">anlaşılır.)</p>

  <p class="calibre1">YÜZBAŞI - (Aşağıdan.) Herkes gemilere! Sezar'a yol verin! (Askerler yine bağrışır.) KLEOPATRA - (Balkonun kemerinden mendil sallayarak.) Güle güle, sevgili Sezar! Güle güle git, güle güle</p>

  <p class="calibre1">dön! Yolun açık olsun!</p>

  <p class="calibre1">ÜÇÜNCÜ PERDE</p>

  <p class="calibre1">Sarayın önündeki rıhtımın ucu, İskenderiye doğu limanının üstünden Faros Adası'na bakar. Bu adaya dar bir</p>

  <p class="calibre1">mendirekle bağlı ünlü İskenderiye Feneri, yukarıya doğru kat kat daralan, beyaz mermerden dev gibi bir kuledir.</p>

  <p class="calibre1">Tepesinde bir işaret feneri bulunur. Ada, Heptasatsium denen ve limanı güneyden kuşatan beş mil uzunluğunda</p>

  <p class="calibre1">bir mendirek ya da dalgakıranla karaya bağlıdır.</p>

  <p class="calibre1">Rıhtımın ortasında elinde pilum, sol elini gözlerine siper ederek dikkatle feneri gözleyen bir Romalı nöbetçi</p>

  <p class="calibre1">durur. Pilum, ucuna üç ayak uzunluğunda demirden bir şiş geçirilmiş dört buçuk ayak boyunda sağlam bir</p>

  <p class="calibre1">sırıktır. Nöbetçi öyle dalmıştır ki, rıhtımın kuzeyinden dürülmüş halılar getiren dört Mısırlı hamalın, peşlerinde</p>

  <p class="calibre1">Ftatatita ve Sicilyalı Apollodorus ile kendisine yaklaştıklarını fark etmez. Apollodorus yaklaşık 24</p>

  <p class="calibre1">yaşında,</p>

  <p class="calibre1">yakışıklı, gösterişli, alımlı bir delikanlıdır. Zarif eflatunlar, güvercin kanadı griler içinde, zevk ve özenle</p>

  <p class="calibre1">giyinmiş, tunçlar, karartılmış gümüşler, akik ve yeşim taşlarıyla bezenmiştir. Bir ortaçağ haçı gibi ustaca</p>

  <p class="calibre1">işlenmiş ve morartılmış kılıcı, eflatun deri üstüne altın kafesli kınından görünür. Ftatatita'nın yol gösterdiği</p>

  <p class="calibre1">hamallar rıhtımda nöbetçinin arkasından geçerek sarayın merdivenlerine gelince, denklerini indirip yere</p>

  <p class="calibre1">çömelirler. Apollodorus onlarla birlikte geçmez. Nöbetçinin dalgınlığını tuhaf bularak durur.</p>

  <p class="calibre1">APOLLODORUS - (Nöbetçiye seslenerek.) Hey, ordan geçen kim?</p>

  <p class="calibre1">NÖBETÇİ - (Şiddetle irkilip pilumunu hamle durumuna geçirerek.) Bu da ne? Dur! Kimsin sen?</p>

  <p class="calibre1">APOLLODORUS - Sicilyalı Apollodorus. Bu ne hal adamım? Düşlere dalıp gitmişsin. Şurdaki tiyatronun</p>

  <p class="calibre1">ardından sizin hatlara gireli kervanımla üç nöbetçinin yanından geçtim. Üçü de gözünü deniz fenerine dikmiş,</p>

  <p class="calibre1"></p>

  <p class="calibre1">hiçbiri beni durdurmadı. Bu mu Roma disiplini?</p>

  <p class="calibre1">NÖBETÇİ - Burada karayı değil, denizi gözlemek için bulunuyoruz. Sezar şimdi Faros Adası'na çıkarma yaptı.</p>

  <p class="calibre1">(Ftatatita'ya bakarak.) Bu da nesi? Şu Mısır dümbeleği de kim?</p>

  <p class="calibre1">FTATATITA - Apollodorus, şu Romalı köpeğe haddini bildir. Melike'nin başdanışmanı karşısında dilini tutsun.</p>

  <p class="calibre1">APOLLODORUS - Dostum, bu hanımefendi Sezar'ın gözünde pek hatırlı bir kişidir.</p>

  <p class="calibre1">NÖBETÇİ - (Hiç etkilenmeden.) Ya bu pılı pırtı ne?</p>

  <p class="calibre1">APOLLODORUS - Kraliçe'nin saraydaki dairesini döşemek için halı. Dünyanın en iyi halıları arasından seçtim</p>

  <p class="calibre1">onları. Benim seçtiklerim arasından en iyilerini de Kraliçe seçecek.</p>

  <p class="calibre1">NÖBETÇİ - Demek halı tüccarısın sen.</p>

  <p class="calibre1">APOLLODORUS - (Alınarak.) Dostum, ben soylu bir kişiyim.</p>

  <p class="calibre1">NÖBETÇİ - Soylu ha! Silah tutacak yerde dükkân tutan bir soylu.</p>

  <p class="calibre1">APOLLODORUS - Benimki dükkân değil, bir güzel sanatlar tapınağı. Ben güzelliğe taparım. Benim mesleğim</p>

  <p class="calibre1">güzel kraliçeler için güzel eşya seçmek. Benim ilkem, sanat sanat içindir.</p>

  <p class="calibre1">NÖBETÇİ - Parola bu değil.</p>

  <p class="calibre1">APOLLODORUS - Bu evrensel bir paroladır.</p>

  <p class="calibre1">NÖBETÇİ - Evrensel parolalardan haberim yok benim. Ya günün parolasını söylersin, ya defolup dükkânın</p>

  <p class="calibre1">yolunu tutarsın.</p>

  <p class="calibre1">(Ftatatita, nöbetçinin sesindeki düşmanca tondan huylanarak, bir pars gibi rıhtımın ucuna süzülüp nöbetçinin</p>

  <p class="calibre1">arkasına geçer.)</p>

  <p class="calibre1">APOLLODORUS - Ya ikisini de yapmazsam?</p>

  <p class="calibre1">NÖBETÇİ - O zaman bu şiş bir tarafından girer, bir tarafından çıkar.</p>

  <p class="calibre1">APOLLODORUS - Emrinizdeyim dostum. (Kılıcını çekerek telaşsız bir zariflikle kendini koruma durumuna</p>

  <p class="calibre1">geçer.)</p>

  <p class="calibre1">FTATATITA - (Birden nöbetçinin kollarını arkadan kavrayarak.) Bıçağını şu köpeğin gırtlağına sapla,</p>

  <p class="calibre1">Apollodorus. (Yiğit Apollodorus gülerek başını sallar. Nöbetçiden uzaklaşarak kılıcını indirir.) NÖBETÇİ - (Boşuna çırpınarak.) Lanet karı, bırak beni. Can kurtaran yok mu?</p>

  <p class="calibre1">FTATATITA - (Nöbetçiyi havaya kaldırarak.) Şu Romalı sürüngeni haklasana. Hadi sapla kılıcını.</p>

  <p class="calibre1">(İki Romalı askerle bir yüzbaşı rıhtımın kuzeyinden koşarak gelirler. Arkadaşlarını kurtarıp Ftatatita'yı</p>

  <p class="calibre1">nöbetçinin sol tarafından savururlar.)</p>

  <p class="calibre1">YÜZBAŞI - (Elli yaşlarında, sözleri de hareketleri gibi kısa ve kuru, bir tatsız adam.) Bu da ne?</p>

  <p class="calibre1">Neler oluyor</p>

  <p class="calibre1">burda?</p>

  <p class="calibre1">FTATATITA - (Apollodorus'a.) Neden gebertmedin sanki? Vakit vardı.</p>

  <p class="calibre1">APOLLODORUS - Yüzbaşı, ben buraya Kraliçe'nin emriyle...</p>

  <p class="calibre1">YÜZBAŞI - Kraliçe mi? Tamam. (Nöbetçiye.) Bırak içeri girsin. Şu hamalları da eşyalarıyla saraya gönder. Ama</p>

  <p class="calibre1">içeri giren hiç kimse dışarı çıkmayacak. Kraliçe'nin kendisi bile.</p>

  <p class="calibre1">NÖBETÇİ - Şu kocakarı tehlikeli. Üç erkeğin kolunu büker. Beni şu tüccara öldürtmek istedi.</p>

  <p class="calibre1">APOLLODORUS - Yüzbaşı, ben tüccar değilim. Bir soylu, kendini sanata adamış biriyim.</p>

  <p class="calibre1">YÜZBAŞI - Kadın senin karın mı?</p>

  <p class="calibre1">APOLLODORUS - (Dehşetle.) Hayır! Hayır! (Nezaketle düzelterek.) Hanımın kendine göre bir alımı, bir</p>

  <p class="calibre1">albenisi yok diyemem. Ama (altını çizerek) karım değil.</p>

  <p class="calibre1">FTATATITA - (Yüzbaşıya.) Romalı, ben Ftatatita, Kraliçe'nin hizmetindeki kadınların başı.</p>

  <p class="calibre1"></p>

  <p class="calibre1">YÜZBAŞI - Baş kadın efendi. Bir daha adamlarıma elini sürme. On erkekle başa çıkacak kadar güçlü de olsan,</p>

  <p class="calibre1">limanın dibini boylarsın. Hiç karışmam. (Askerlere.) Hadi görevinizin başına, marş! (Adamlarıyla birlikte</p>

  <p class="calibre1">geldiği yerden çıkar.)</p>

  <p class="calibre1">FTATATITA - (Arkasından bet bet bakarak.) Bakalım, görürüz, İsis kimi daha çok seviyor, sadık kulu</p>

  <p class="calibre1">Ftatatita'yı mı, yoksa şu Romalı köpeğini mi?</p>

  <p class="calibre1">NÖBETÇİ - (Apollodorus'a, kargısıyla sarayı göstererek.) Geçin bakalım. Bir daha da ayağımın dibinde</p>

  <p class="calibre1">dolaşmayın. (Ftatatita'ya dönerek.) Seni kocamış timsah seni, hele bir daha yanıma yaklaş, (şişi gösterir) şunu</p>

  <p class="calibre1">çenene yersin.</p>

  <p class="calibre1">KLEOPATRA - (Saraydan seslenerek.) Ftatatita, Ftatatita!</p>

  <p class="calibre1">FTATATITA - (Yukarıya bakıp çok ayıplayarak.) Aa, bir de pencereye çıkmış. Çekil bakayım. Burda erkekler</p>

  <p class="calibre1">var.</p>

  <p class="calibre1">KLEOPATRA - Aşağıya iniyorum.</p>

  <p class="calibre1">FTATATITA - (Çılgın gibi.) Olmaz! Olmaz1 Sen aklını mı kaçırdın? Tanrılar, yüce tanrılar!</p>

  <p class="calibre1">Apollodorus,</p>

  <p class="calibre1">adamlarına söyle balyaları yüklensinler. Çabuk benimle içeri girin.</p>

  <p class="calibre1">APOLLODORUS - Baş kadın efendinin sözünü dinleyin.</p>

  <p class="calibre1">FTATATITA - (Adamlar eğilip denkleri kaldırırken sabırsızca.) Çabuk, çabuk, yoksa o bizden önce davranacak.</p>

  <p class="calibre1">(Kleopatra saraydan çıkıp rıhtımda Ftatatita'ya doğru koşar.) Bu kız doğduğuna pişman eder insanı.</p>

  <p class="calibre1">KLEOPATRA - (Hevesle.) Ftatatita. Aklıma bir şey geldi. Bir kayık istiyorum. Hemen, şimdi.</p>

  <p class="calibre1">FTATATITA - Bir kayık mı? Yoo, olacak şey değil. Apollodorus, Melike'ye sen meram anlat.</p>

  <p class="calibre1">APOLLODORUS - (Kibarca.) Güzel Kraliçem, ben çarşıdaki kullarınızdan Sicilyalı Apollodorus. Size birbirinden nefis üç Acem halısı getirdim. Ama hangisini beğenirseniz...</p>

  <p class="calibre1">KLEOPATRA - Bugün halılarla uğraşacak vaktim yok. Bana bir kayık bulun.</p>

  <p class="calibre1">FTATATITA - Şimdi bu saçma heves de nerden çıktı? Sen ancak saltanat kayığına binebilirsin.</p>

  <p class="calibre1">APOLLODORUS - Saltanat kayıkta değil, Melike'dedir, Ftatatita. (Kleopatra'ya.) Haşmetli ayağınız limandaki</p>

  <p class="calibre1">en adi kayığın küpeştesine değse saltanat kayığı oluverir. (Limana dönüp denize doğru seslenir.) Hey kayıkçı,</p>

  <p class="calibre1">iskeleye yanaş.</p>
</body>
</html>
