<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Microsoft Word - George Bernard Shaw - Sezar Ve Kleopatra.txt</title>
  <meta content="pdftohtml 0.36" name="generator" />
  <meta content="z" name="author" />
  <meta content="2007-02-17T11:38:33+00:00" name="date" />
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 5.000000pt; margin-top: 5.000000pt; }
</style>
</head>

<body class="calibre">
  <p class="calibre1">KLEOPATRA - Apollodorus, sen benim kusursuz şövalyemsin. Artık bütün halılarımı senden alırım.</p>

  <p class="calibre1">(Apollodorus sevinçle eğilir. Rıhtımın üstünde bir kürek belirir, sonra kayıkçı, sivri kafalı, güneşten kapkara</p>

  <p class="calibre1">yanmış, çevik, sırıtkan bir adam, elinde kürek, nöbetçinin sağındaki merdivenlerden yukarı çıkıp bekler.) Kürek</p>

  <p class="calibre1">çekmesini bilir misin Apollodorus?</p>

  <p class="calibre1">APOLLODORUS - Küreklerim haşmetlime kanat kesilir. Kraliçemi ne tarafa götürmemi emir buyururlar?</p>

  <p class="calibre1">KLEOPATRA - Deniz fenerine. Gel. (Merdivenlerden inmeye davranır.) NÖBETÇİ - (Kargısını ona doğru çevirerek.) Durun. Geçemezsiniz.</p>

  <p class="calibre1">KLEOPATRA - (Öfkeyle kızararak.) Bu ne küstahlık! Benim Kraliçe olduğumu biliyor musun?</p>

  <p class="calibre1">NÖBETÇİ - Emir aldım. Geçemezsiniz.</p>

  <p class="calibre1">KLEOPATRA - Sözüme boyun eğmezsen Sezar boynunu vurdurur.</p>

  <p class="calibre1">NÖBETÇİ - Subayımın sözünü dinlemezsem daha kötü cezalandırır.</p>

  <p class="calibre1">KLEOPATRA - Ftatatita, boğ şu herifi.</p>

  <p class="calibre1">NÖBETÇİ - (Korkuyla Ftatatita'ya bakıp kargısını sallayarak.) Alarga dur.</p>

  <p class="calibre1"></p>

  <p class="calibre1">KLEOPATRA - (Apollodorus'a koşarak.) Apollodorus, kölelerin bize yardım etsin.</p>

  <p class="calibre1">APOLLODORUS - Onların yardımına ihtiyacım yok efendim. (Kılıcını çeker.) Haydi asker, kendini savunacağın silahını seç. Kılıca karşı kargı mı, yoksa kılıca karşı kılıç mı?</p>

  <p class="calibre1">NÖBETÇİ - Sicilyalıya karşı Romalı. Al da belanı bul! (Kargısını Apollodorus'a fırlatır. Sicilyalı ustaca bir dizi</p>

  <p class="calibre1">üstüne düşünce kargı başının üstünden vınlayarak geçer ve ona zarar vermeden yere düşer.</p>

  <p class="calibre1">Apollodorus bir zafer</p>

  <p class="calibre1">narasıyla sıçrar ve kılıcını çekerek kendini savunan nöbetçiye saldırır. Nöbetçi haykırır.) Hey, muhafızlar,</p>

  <p class="calibre1">imdat...</p>

  <p class="calibre1">(Kleopatra yarı korkmuş, yarı sevinmiş, saraya yakın hamalların başında çömeldikleri yere sığınır.</p>

  <p class="calibre1">Ürken kayıkçı</p>

  <p class="calibre1">tehlikeden uzaklaşmak için hızla merdivenlerden iner ama kavgayı seyretmek için rıhtımdan başını uzatarak</p>

  <p class="calibre1">bakar. Nöbetçi, Ftatatita'nın arkadan saldıracağı korkusuyla güç durumdadır. Kabaca kullandığı kılıcıyla kendini</p>

  <p class="calibre1">Apollodorus'tan başka zaman zaman Ftatatita'ya karşı da savurmak gerektiği için bir hayli zorlanır. Yüzbaşı bir</p>

  <p class="calibre1">sürü askerle geri gelir. Apollodorus bu takviyeli güçle karşılaşınca geri geri sıçrayarak Kleopatra'ya yaklaşır.)</p>

  <p class="calibre1">YÜZBAŞI - (Nöbetçinin sağına geçerek.) Bu da ne? Gene ne oldu?</p>

  <p class="calibre1">NÖBETÇİ - (Soluk soluğa.) Şu kocakarı olmasa başımın çaresine bakardım. Başımdan ırak olsun, başka yardım</p>

  <p class="calibre1">istemem.</p>

  <p class="calibre1">YÜZBAŞI - Anlat bakalım asker, neler oldu?</p>

  <p class="calibre1">FTATATITA - Yüzbaşı, az daha Kraliçe'yi öldürecekti.</p>

  <p class="calibre1">NÖBETÇİ - (Kabaca.) Buradan geçirmektense vururdum daha iyi. Bir kayığa binip deniz fenerine gitmeye</p>

  <p class="calibre1">kalktı. Bana verilen emre uyup durdurdum. O da bu herifi üstüme saldı. (Gidip pilumunu alarak yerine döner.)</p>

  <p class="calibre1">YÜZBAŞI - (Kleopatra'ya dönerek.) Kleopatra sizi gücendirmeyi hiç istemem. Ama Sezar'ın özel emri olmadan</p>

  <p class="calibre1">sizi Roma hatlarından öteye geçirmeyi göze alamayız.</p>

  <p class="calibre1">APOLLODORUS - Peki yüzbaşı, Sezar Fener Adası'na ayak basalı, orası da Roma sınırları içine girmedi mi?</p>

  <p class="calibre1">KLEOPATRA - Doğru, doğru. Buna ne buyrulur?</p>

  <p class="calibre1">YÜZBAŞI - (Apollodorus'a.) Sana gelince Apollodorus, bu işe burnunu soktuğun için şişle saray kapısına</p>

  <p class="calibre1">mıhlanmadığına şükret.</p>

  <p class="calibre1">APOLLODORUS - (Nazikçe.) Asker arkadaşım, ben bu kadar sakil bir silahla öldürülmek için doğmadım.</p>

  <p class="calibre1">Yenilirsem (kılıcını kaldırır.) ölümüm bu ak tanrıçadan olacak. Bir sanatçıya yakışan tek silah budur. Şimdi</p>

  <p class="calibre1">sınırı aşmayacağımıza inandığınıza göre, bırakın da şu nöbetçinin işini bitirip Kraliçe ile gideyim.</p>

  <p class="calibre1">YÜZBAŞI - (Öfke belirtileri gösteren nöbetçiye.) Sen sus bakalım. Kleopatra, ben aldığım emirlere uymak</p>

  <p class="calibre1">zorundayım. Şu Sicilyalının zevzekliklerine kulak asamam. Sarayınıza çekilip halılarınızı orada gözden geçirin.</p>

  <p class="calibre1">KLEOPATRA - (Somurtarak.) Hayır. Ben Kraliçeyim. Sezar senin konuştuğun gibi konuşmuyor benimle. Böyle</p>

  <p class="calibre1">davranmak olsa olsa Sezar'ın aşçı yamaklarına yaraşır, yüzbaşılarına değil.</p>

  <p class="calibre1">YÜZBAŞI - (Suratı asık.) Ben görevimi yapıyorum. Bu da yeter bana.</p>

  <p class="calibre1"></p>

  <p class="calibre1">APOLLODORUS - Haşmetlim, budala bir adam utanacağı bir iş yaptığı zaman bu görevimdir der, çıkar işin</p>

  <p class="calibre1">içinden.</p>

  <p class="calibre1">YÜZBAŞI - (Öfkeli.) Apollodorus...</p>

  <p class="calibre1">APOLLODORUS - (Kibarca meydan okuyarak.) Uygun bir yerde, uygun bir zamanda onuruma dokunmayı</p>

  <p class="calibre1">kılıcımla ödetirim ona. Sanatçı demek düellocu demektir. (Kleopatra'ya.) Sözümü dinleyin, doğu yıldızı,</p>

  <p class="calibre1">Sezar'dan bir haber gelmedikçe bu adamların elinden kurtulamazsınız. İzin verirseniz ben isteklerinizi kendisine</p>

  <p class="calibre1">ileteyim, sizden bir de armağan götüreyim. Denizin kollarına kavuşmak için alçalan güneş yolunu yarılamadan,</p>

  <p class="calibre1">sizi salıvermeleri için Sezar'ın buyruğunu getiririm.</p>

  <p class="calibre1">YÜZBAŞI - (Alaycı.) O armağanı da Kraliçe'ye sen satarsın tabii.</p>

  <p class="calibre1">APOLLODORUS - Yüzbaşı, bu halıların en pahalısını Sezar'a armağan etmesi için Kraliçe'ye bedava vereceğim.</p>

  <p class="calibre1">Sadece Sicilyalı zevkinin Mısır güzelliğine gönülden kopan vergisi olarak.</p>

  <p class="calibre1">KLEOPATRA - (Sevinçle.) Gördün ya, ne kadar cahil, ne kadar görgüsüz bir adammışsın.</p>

  <p class="calibre1">YÜZBAŞI - (Tersçe.) Ahmak satıcı malından tez ayrılır. (Adamlarına.) Buraya iki nöbetçi daha dikelim.</p>

  <p class="calibre1">Gözünüzü dört açın. Saraydan kuş uçurulmayacak. Yalnızca bu adamın mallarıyla çıkmasına izin verilecek.</p>

  <p class="calibre1">Hatlarımız içinde bir daha kılıcını çekmeye kalkarsa gebertin. Haydi görev başına. Marş. (Birinci nöbetçinin</p>

  <p class="calibre1">yanına iki yedek bırakarak gider.)</p>

  <p class="calibre1">APOLLODORUS - (Dostça bir tavır takınarak.) Dostlarım, saraya gelseniz de şu kavgayı bir çömlek şarapla</p>

  <p class="calibre1">bastırsak, ne dersiniz? (Kesesini çıkarıp içindeki paraları şıngırdatır.) Kraliçe hepinize ihsanlar dağıtacak.</p>

  <p class="calibre1">NÖBETÇİ - (İyice suratı asık.) Bize verilen emirleri duydun. Git işine.</p>

  <p class="calibre1">BİRİNCİ YEDEK - Aklın ermez gibi konuşma. Hadi çekil başımızdan.</p>

  <p class="calibre1">İKİNCİ YEDEK - (Keseye imrenerek bakar. Basık yüzlü arkadaşının aksine bu nöbetçi kanca burunludur.)</p>

  <p class="calibre1">Yoksul bir adamın iştahını kabartmayın boş yere.</p>

  <p class="calibre1">APOLLODORUS - (Kleopatra'ya.) Kraliçelerin incisi, yüzbaşı hemen oracıkta. Subayının gözü önünde bir</p>

  <p class="calibre1">Romalı askeri baştan çıkaramazsın. En iyisi, Sezar'a haberinizi ben götüreyim.</p>

  <p class="calibre1">KLEOPATRA - (Halıların arasında düşünüp durmaktadır.) Bu halılar çok ağır mıdır?</p>

  <p class="calibre1">APOLLODORUS - Ne kadar ağır olursa olsun. Taşıyacak hamal çok.</p>

  <p class="calibre1">KLEOPATRA - Halıları kayıklara nasıl koyarlar? Yukardan fırlatıp atarlar mı?</p>

  <p class="calibre1">APOLLODORUS - Küçük kayıklara atılmaz haşmetlim. Yoksa kayığı batırır.</p>

  <p class="calibre1">KLEOPATRA - Örneğin şu adamın kayığına? (Kayıkçıyı gösterir.) APOLLODORUS - O kayık kaldırmaz. Çok küçük.</p>

  <p class="calibre1">KLEOPATRA - Ama Sezar'a bir halı göndersem sen götürebilirsin, değil mi?</p>

  <p class="calibre1">APOLLODORUS - Hiç şüpheniz olmasın.</p>

  <p class="calibre1">KLEOPATRA - Merdivenlerden yavaş yavaş indirtip özen gösterirsin.</p>

  <p class="calibre1">APOLLODORUS - Bana güvenebilirsiniz.</p>

  <p class="calibre1">KLEOPATRA - Çok, çok özen gösterir misin?</p>

  <p class="calibre1">APOLLODORUS - Gözüm gibi bakarım.</p>

  <p class="calibre1">KLEOPATRA - Söz ver bana, hamalların da düşürmelerine, şuraya buraya atmalarına meydan vermeyeceksin.</p>

  <p class="calibre1">APOLLODORUS - Saraydaki en ince billur kadehi halıya sarın, kırılırsa başımla öderim.</p>

  <p class="calibre1"></p>

  <p class="calibre1">KLEOPATRA - İyi. Gel, Ftatatita. (Ftatatita ona yaklaşır. Apollodorus onları saraya kadar geçirmek önerisinde</p>

  <p class="calibre1">bulunur.) Hayır, Apollodorus, sen bizimle gelme. Göndereceğim halıyı kendim seçerim. Burada bekle. (Koşarak</p>

  <p class="calibre1">saraya gider.)</p>

  <p class="calibre1">APOLLODORUS - (Hamallara.) Bu hanımın peşinden gidin. (Ftatatita'yı gösterir.) Sözünden dışarı çıkmayın</p>

  <p class="calibre1">sakın. (Hamallar kalıp balyalarını alırlar.)</p>

  <p class="calibre1">FTATATITA - (Hamallara haşarattanmış gibi davranarak.) Bu taraftan. Basamaklara basmadan pabuçlarınızı</p>

  <p class="calibre1">çıkarın, çıkarın bakayım.</p>

  <p class="calibre1">(Arkasında halı taşıyan hamallarla içeri girer. Bu arada Apollodorus rıhtımın ucuna giderek limanı gözler.</p>

  <p class="calibre1">Nöbetçiler ona pis pis bakarlar.)</p>

  <p class="calibre1">APOLLODORUS - (Nöbetçiye.) Dostum...</p>

  <p class="calibre1">NÖBETÇİ - (Kabaca.) Kapat çeneni.</p>

  <p class="calibre1">BİRİNCİ YEDEK - Dilini tutsana be adam.</p>

  <p class="calibre1">İKİNCİ YEDEK - (Rıhtımın kuzeyine endişeyle bakıp yarı fısıldayarak.) Biraz bekleyemez misin?</p>

  <p class="calibre1">APOLLODORUS - Sabret, üç kafalı eşek. (Nöbetçiler öfkeyle homurdanırlar. Sicilyalı hiç umursamaz.) Bana</p>

  <p class="calibre1">bakın, sizi niçin diktiler buraya? Beni mi gözetleyeceksiniz, yoksa Mısırlıları mı?</p>

  <p class="calibre1">NÖBETÇİ - Biz görevimizi biliriz.</p>

  <p class="calibre1">APOLLODORUS - Öyleyse neden yapmıyorsunuz? Orada bir şeyler oluyor. (Mendireğin güneybatısını</p>

  <p class="calibre1">gösterir.)</p>

  <p class="calibre1">NÖBETÇİ - (Yüzü asık.) Ne yapacağımı senin gibi bir heriften mi öğreneceğim?</p>

  <p class="calibre1">APOLLODORUS - Kalın kafalı! (Seslenir.) Hey, kimse yok mu orda? Hey, yüzbaşı!</p>

  <p class="calibre1">NÖBETÇİ - İşimize burnunu sokmasan olmaz. (Bağırarak.) Dikkat! Herkes yerine. Asker silah başına.</p>

  <p class="calibre1">BİRİNCİ ve İKİNCİ YEDEK - Dikkat. Dikkat. Silah başına.</p>

  <p class="calibre1">(Yüzbaşı muhafızlarıyla koşarak gelir.)</p>

  <p class="calibre1">YÜZBAŞI - Ne var? Gene kocakarı mı saldırdı sana? (Apollodorus'u görür.) Sen hâlâ burada mısın?</p>

  <p class="calibre1">APOLLODORUS - (Önceki gibi göstererek.) Şuraya baksanıza. Mısırlılar harekete geçti. Fener Adası'nı yeniden</p>

  <p class="calibre1">ele geçirecekler. Hem denizden, hem karadan saldıracaklar. Mendirek yoluyla karadan, batı limanı yoluyla</p>

  <p class="calibre1">denizden. Asker dostlarım kımıldanın biraz. Büyük av başlıyor. (Rıhtımın birçok yerinden borazan sesleri</p>

  <p class="calibre1">yükselir.) Aha, size demedim mi!</p>

  <p class="calibre1">YÜZBAŞI - (Çabukça.) Siz iki yedek, alarm komutunu güney karakollarına uçurun. Burada bir nöbetçi kalsın.</p>

  <p class="calibre1">Ötekiler benimle gelsin. Hadi çabuk olun.</p>

  <p class="calibre1">(İki yedek nöbetçi koşarak güneye gider. Yüzbaşıyla muhafız kuzeye doğru koşarlar. Hemen ardından buçina</p>

  <p class="calibre1">sesi işitilir. Dört hamal saraydan bir halı getirir. Ftatatita da onları izler.) NÖBETÇİ - (Endişeyle şişli kargısını hamle durumuna getirerek.) Gene mi sen? (Hamallar durur.) FTATATITA - Bana ilişme, Romalı. Şimdi tek başına kaldın. Apollodorus, bu halı Kleopatra'nın Sezar'a</p>

  <p class="calibre1">armağanıdır. İçinde en ince İberya kristalinden on tane değerli kadeh, kutsal mavi güvercinin yüz tane yumurtası</p>

  <p class="calibre1">var. Bir tanesi bile kırılmayacak, anlaşıldı mı? Artık senin sütüne havale ediyorum.</p>

  <p class="calibre1">APOLLODORUS - Başımla birlikte. (Hamallara.) Usulca kayığa yükleyin. (Hamallar halıyı merdivenlere</p>

  <p class="calibre1"></p>

  <p class="calibre1">taşırlar.)</p>

  <p class="calibre1">BİRİNCİ HAMAL - (Kayığa bakarak.) Ne yaptığınızın farkında mısınız, efendim? Hanımın sözünü ettiği</p>

  <p class="calibre1">yumurtalardan her biri bir libreden fazla çeker. Böyle bir yük için kayık fazla küçük.</p>

  <p class="calibre1">KAYIKÇI - (Heyecanla basamaklardan yukarı atılır.) Seni insafsız hamal. Seni dişi devenin yampiri yavrusu.</p>

  <p class="calibre1">(Apollodorus'a.) Efendim, benim şu kayık beş ada alır da bana mısın demez. Sizinle bir denk güvercin</p>

  <p class="calibre1">yumurtasını mı taşıyamayacak? (Hamala.) Seni uyuz hecin devesi seni. Tanrılar bu haince kıskançlığı yanına</p>

  <p class="calibre1">bırakır mı sanıyorsun? Mutlaka cezanı bulacaksın.</p>

  <p class="calibre1">BİRİNCİ HAMAL - Dua et ki şimdi seni dövmek için şu dengi bırakamıyorum elimden. Ama bir daha sefere</p>

  <p class="calibre1">yolunu beklerim. Görürsün gününü.</p>

  <p class="calibre1">APOLLODORUS - (Aralarına girerek.) Dalaşmayın bakalım. Kayık bir tek kalastan da olsa gene binip Sezar'a</p>

  <p class="calibre1">giderdim.</p>

  <p class="calibre1">FTATATITA - (Endişeyle.) Tanrılar adına, Apollodorus, sakın bu dengi tehlikeye atma.</p>

  <p class="calibre1">APOLLODORUS - Gönlünü ferah tut, sen ey paha biçilmez antika, halının büyük değerini kestirebiliyorum.</p>

  <p class="calibre1">(Hamallara.) Hadi indirin bakalım, aman yavaş... Yoksa on gün yalnızca kötek yersiniz.</p>

  <p class="calibre1">(Kayıkçı basamaklardan iner. Hamallar denkleriyle onu izlerler. Ftatatita ile Apollodorus rıhtımın ucundan</p>

  <p class="calibre1">bakarlar.)</p>

  <p class="calibre1">APOLLODORUS - Yavaş evlatlarım, yavaş gözünüzü seveyim. (Birden korkuya kapılarak.) Ulan yavaş dedik,</p>

  <p class="calibre1">itoğlu itler. Kıç altına yatırın. Tamam.</p>

  <p class="calibre1">FTATATITA - (Hamallardan birine bağırarak.) Üstüne basma. Üstüne basma, koca hayvan.</p>

  <p class="calibre1">BİRİNCİ HAMAL - Sinirlenme hanım, her şey yolunda.</p>

  <p class="calibre1">FTATATITA - (Soluk soluğa.) Her şey yolunda mı? Yüreğim ağzıma geldi. (Soluyarak böğrünü tutar.)</p>

  <p class="calibre1">(Dört hamal şimdi merdiven başında para beklerler.)</p>

  <p class="calibre1">APOLLODORUS - Alın bakalım açgözlüler. (Birinci hamala para verir, o da avcunda tutup ötekilere gösterir.</p>

  <p class="calibre1">Doğuda âdet olduğu üzere işverenin cimriliğinden göklere yakınmaya hazırdırlar. Ama Sicilyalının cömertliği</p>

  <p class="calibre1">ağızlarını açık bırakır.)</p>

  <p class="calibre1">BİRİNCİ HAMAL - Tuttuğun altın olsun, eli açık beyim.</p>

  <p class="calibre1">İKİNCİ HAMAL - El vergisi, gönül sevgisi!</p>

  <p class="calibre1">ÜÇÜNCÜ HAMAL - Tanrıların gözbebeğisin.</p>

  <p class="calibre1">DÖRDÜNCÜ HAMAL - Tanrılar seni başımızdan eksik etmesin.</p>

  <p class="calibre1">NÖBETÇİ - (Hasetle pilumunu onlara çevirerek.) Pis köpekler, defolun burdan!</p>

  <p class="calibre1">(Kuzeye doğru tabana kuvvet kaçarlar.)</p>

  <p class="calibre1">APOLLODORUS - Hoşçakal Ftatatita, deniz fenerine ben Mısırlılardan önce varacağım.</p>

  <p class="calibre1">(Merdivenlerden iner.)</p>

  <p class="calibre1">FTATATITA - Yolun açık olsun, Tanrılar seni de, yavrumu da korusun.</p>

  <p class="calibre1">(Hamalları kovalayan nöbetçi geri döner. Ftatatita'nın kaçmasına engel olmak için merdiven başında durur.)</p>

  <p class="calibre1">APOLLODORUS - (Kayık uzaklaşırken, aşağıdan.) Hoşçakal, yiğit işçibaşı.</p>

  <p class="calibre1">NÖBETÇİ - Güle güle dükkâncı.</p>

  <p class="calibre1">APOLLODORUS - Asıl küreklere gözüpek levendim, asıl, yahey! (Küreklerin ritmine uyarak</p>

  <p class="calibre1">"barcarolle''</p>

  <p class="calibre1">ölçüsünde bir şarkı söylemeye başlar.)</p>

  <p class="calibre1"></p>

  <p class="calibre1">"Kanat aç sen kalbim kanat aç engine</p>

  <p class="calibre1">Aşkın bir yük oldu düşmedin dengine"</p>

  <p class="calibre1">Ver şu kürekleri, tosbağanın dölü, içime fenalıklar bastı.</p>

  <p class="calibre1">NÖBETÇİ - (Ftatatita'yı tehdit ederek.) Hadi bakalım, baş kadın efendi. Doğru kümesine.</p>

  <p class="calibre1">FTATATITA - (Diz çöküp kollarını denize doğru uzatarak.) Ey denizlerin tanrıları, sağ salim kıyıya ulaştırın</p>

  <p class="calibre1">yavrumu.</p>

  <p class="calibre1">NÖBETÇİ - Kimi sağ salim ulaştırsınlar? Ne demek istiyorsun?</p>

  <p class="calibre1">FTATATITA - (Karanlık bir bakışla.) Ey Mısır tanrıları, ey öç perileri, bu sersem Romalı, kızın su üstünden</p>

  <p class="calibre1">aşırılmasına göz yumduğu için subayından köpekler gibi dayak yesin.</p>

  <p class="calibre1">NÖBETÇİ - Başımın belası. Kız o kayıkta demek. Hey kayıkçı, beri gel. Hey, kayık...</p>

  <p class="calibre1">APOLLODORUS - (Uzaktan şarkı söyler.)</p>

  <p class="calibre1">"Kanat aç sen kalbim ak martılar gibi</p>

  <p class="calibre1">Kanına girmesin şu umutsuz sevgi."</p>

  <p class="calibre1">(Bu arada Rufio, sabahki savaştan sonra bir odun demetinin üstüne oturmuş hurma atıştırmaktadır. Solunda</p>

  <p class="calibre1">deniz feneri bir dev gibi bulutlara kadar yükselir. Hurmalarla dolu olan miğferini iki dizinin arasına almış,</p>

  <p class="calibre1">yanına da bir kırba şarap koymuştur. Arkasında, deniz fenerinin büyük taş kaidesi alçak bir taş</p>

  <p class="calibre1">korkulukla</p>

  <p class="calibre1">çevrilmiştir. Ortadan iki merdiven basamağıyla duvar tepeliğine çıkılır. Fenerin vincinden, ucu çengelli kocaman</p>

  <p class="calibre1">bir zincir Rufio'nun başının üstüne kadar sarkar. Üstünde oturduğu odunlara benzer başka odunlar fenerin alevini</p>

  <p class="calibre1">beslemek için çekilmek üzere hazırlanmıştır. Sezar korkuluktaki basamakta durmuş endişeyle dışarıya doğru</p>

  <p class="calibre1">bakar. Tedirgin olduğu bellidir. Britannus fenerin kapısından dışarı çıkar.) RUFIO - E, söyle bakalım adalı, ta tepesine kadar çıktın mı?</p>

  <p class="calibre1">BRITANNUS - Çıktım. İki yüz ayak kadar var, bana kalırsa.</p>

  <p class="calibre1">RUFIO - Yukarda kimse var mı?</p>

  <p class="calibre1">BRITANNUS - Vinci çalıştıran Surlu bir ihtiyarla, oğlu. On dört yaşında, iyi yetiştirilmiş bir çocuk.</p>

  <p class="calibre1">RUFIO - (Zincire bakarak.) Ne? Bir ihtiyarla bir çocuk mu işletiyor bunu? Yirmi kişi bu işin altından zor kalkar.</p>

  <p class="calibre1">BRITANNUS - Yalnızca iki kişi, inanın bana. Denge sağlayan ağırlıklar, bir de içi kaynar su dolu makine var.</p>

  <p class="calibre1">Nasıl çalıştığını anlayamadım, çünkü bizim Britanya modeli değil. Bu vinçle yağ fıçılarıyla odunları çekip</p>

  <p class="calibre1">tepedeki ateşlikte yakıyorlar.</p>

  <p class="calibre1">RUFIO - İyi ama...</p>

  <p class="calibre1">BRITANNUS - Özür dilerim. Adadan mendirek yoluyla bize gelen haberciler var. Bunun için aşağı indim. Gidip</p>

  <p class="calibre1">bir bakayım, ne istiyorlar? (Acele acele fenerin yanından geçip uzaklaşır.) SEZAR - (Korkuluktan keyifsiz ve titreyerek iner.) Rufio, çılgınca bir sefere kalkıştık. Yenileceğiz.</p>

  <p class="calibre1">Mendirek</p>

  <p class="calibre1">üzerinde siper hazırlayan adamlarımız ne durumda acaba?</p>

  <p class="calibre1">RUFIO - (Kızgın.) Şurda iki lokma atıştırıyordum. İsterseniz aç acına gidip size haber getireyim.</p>

  <p class="calibre1">SEZAR - (Sinirli de olsa onu yatıştırmaya çalışarak.) Ye Rufio ye. Sen yemene bak oğlum. (Yine gezinir. Bu</p>

  <p class="calibre1">arada Rufio hurma atıştırmaktadır.) Mısırlılar barikata saldırmak için tamamlanmasını mı bekleyecekler? Yoo,</p>

  <p class="calibre1">adamlar bu kadar aptal olamaz. Önce fırtına gibi barikatı yıkıp sel gibi üstümüze inecekler. İlk kez, önlenebilecek bir tehlikeye atıldım. Mısır'a hiç gelmemeliydim.</p>

  <p class="calibre1"></p>

  <p class="calibre1">RUFIO - Daha bir saat önce zafere kazanılmış gözüyle bakıyordunuz.</p>

  <p class="calibre1">SEZAR - (Özür dilercesine.) Evet, budalalık ettim Rufio, düşüncesizlik benimkisi, çocukluk!</p>

  <p class="calibre1">RUFIO - Çocukluk mu? Hiç de değil. Buyrun. (Ona bir avuç hurma verir.) SEZAR - Bunlar ne işe yarar?</p>

  <p class="calibre1">RUFIO - Yemeye. Sizin derdiniz bu. Adam sizin yaşınıza gelince öğle yemeğinden önce halsiz düşer. Yiyin için,</p>

  <p class="calibre1">sonra durumu bir daha gözden geçirirsiniz.</p>

  <p class="calibre1">SEZAR - (Hurmaları alır.) Yaş kemale erdi. Doğru Rufio, yaşlıyım, iyice yıprandım. Doğru, çok doğru.</p>

  <p class="calibre1">(Hüzünlü düşüncelere dalıp bir hurma daha yer.) Achilles daha ömrünün doruğunda. Ptoleme ise çocuk. Ben gün</p>

  <p class="calibre1">görmüş itin biriyim. Geçen günler gibi gün bulunur mu? (Bir hurma daha yiyip biraz canlanır.) Gene de</p>

  <p class="calibre1">sızlanmaya hakkım yok. (Birden neşelenerek.) Bu hurmalar hiç de fena değil, Rufio. (Britannus elinde deriden</p>

  <p class="calibre1">bir torba, heyecanla gelir. Sezar bir anda kendini toparlamıştır.) Ne haber?</p>

  <p class="calibre1">BRITANNUS - Rodoslu leventlerimiz bir hazine ele geçirmişler. İşte! (Torbayı Sezar'ın ayaklarına atar.) Artık</p>

  <p class="calibre1">düşmanlarımız avcumuzun içinde.</p>

  <p class="calibre1">SEZAR - Şu torbada mı?</p>

  <p class="calibre1">BRITANNUS - Hele bir dinleyin, Sezar. Pompeius'un yandaşlarıyla buradaki işgal ordusu arasında gidip gelen</p>

  <p class="calibre1">bütün mektuplar bu torbada.</p>

  <p class="calibre1">SEZAR - Ee, ne olmuş?</p>

  <p class="calibre1">BRITANNUS - (Sezar'ın durumu geç kavramasından sabırsızlanarak.) Şimdi düşmanlarının kim olduğunu</p>

  <p class="calibre1">öğreneceğiz. Siz Rubicon Irmağı'nı geçeli aleyhinizde entrika çeviren her adamın adı bu kâğıtlarda bulunabilir.</p>

  <p class="calibre1">SEZAR - Ateşe at, hepsini.</p>

  <p class="calibre1">BRITANNUS - Ateşe mi? (Ağzı açık kalır.)</p>

  <p class="calibre1">SEZAR - Ateşe. Ben dostluğumun Pompeius'un da, Cato'nun da dostluğundan daha yararlı olduğunu</p>

  <p class="calibre1">gösterdikten sonra yanımda yer alacak olan bu adamları yargılayıp suçlamakla mı geçireyim önümdeki üç beş</p>

  <p class="calibre1">yılı? Bunu mu istiyorsun? Ah, yola gelmez Britanyalı. Dişlerinin ne kadar keskin olduğunu göstermek için ona</p>

  <p class="calibre1">buna hırlayıp kavga arayan bir buldog muyum ben?</p>

  <p class="calibre1">BRITANNUS - Ama onurunuz. Roma'nın onuru...</p>

  <p class="calibre1">SEZAR - Sizin Kelt rahipleri gibi kendi onurum için insanların kurban edilmesini istemem. Mademki senin</p>

  <p class="calibre1">bunları yakmaya niyetin yok, bari ben denizde boğayım... (Torbayı korkuluğun üstünden denize fırlatır.)</p>

  <p class="calibre1">BRITANNUS - Sezar, ille herkesten farklı davranacaksınız. Bir gariplik uğruna kinler cezasız mı kalacak?</p>

  <p class="calibre1">RUFIO - (Kalkarak.) Şu adalı vaazını bitirince beni çağırıverin, Sezar. Ben o kaynar su makinesine bakmaya</p>

  <p class="calibre1">gidiyorum. (Fenere girer.)</p>

  <p class="calibre1">BRITANNUS - (Gerçekten duygulanarak.) Ah, Sezar, kudretli efendim. Ne olurdu, sizi ülkemin insanları gibi</p>

  <p class="calibre1">hayatı daha ciddiye almaya kandırabileydim.</p>

  <p class="calibre1">SEZAR - Gerçekten hayatı ciddiye alırlar mı, Britannus?</p>

  <p class="calibre1">BRITANNUS - Siz orada bulunmadınız mı? Ülkemin halkını görmediniz mi? Hangi Britanyalı sizin hoppalık</p>

  <p class="calibre1"></p>

  <p class="calibre1">anlarınızdaki gibi konuşur? Hangi Britanyalı kutsal korudaki törenlere katılmayı savsaklar? Hangi Britanyalı</p>

  <p class="calibre1">ağırbaşlı mavi giysiler dururken sizin gibi rengârenk giyinir?</p>

  <p class="calibre1">SEZAR - Pekâlâ dostum, belki bir gün ben de durmuş oturmuş bir adam olur, mavi bir toga giyerim. Ama</p>

  <p class="calibre1">şimdilik bırak da Romalı zıpırlıklarımızın tadını çıkarayım. (Apollodorus fenerin yanından geçerek gelir.) Bu da</p>

  <p class="calibre1">nesi?</p>

  <p class="calibre1">BRITANNUS - (Çabukça dönüp resmi bir tavırla yabancıdan hesap sorarak.) Bu da ne? Sen kimsin? Buraya</p>

  <p class="calibre1">nasıl geldin?</p>

  <p class="calibre1">APOLLODORUS - Sakin olun, dostum. Ben adam yemem. Kayıkla İskenderiye'den geldim. Sezar'a değerli</p>

  <p class="calibre1">armağanlar getirdim.</p>

  <p class="calibre1">SEZAR - İskenderiye'den mi?</p>

  <p class="calibre1">BRITANNUS - (Sert.) Sezar karşınızda efendim.</p>

  <p class="calibre1">RUFIO - (Fener kapısında görünerek.) Ne oluyor burda?</p>

  <p class="calibre1">APOLLODORUS - Selam, büyük Sezar! Ben Sicilyalı Apollodorus, sanatçı.</p>

  <p class="calibre1">BRITANNUS - Sanatçı mı? Neden bu ipsizi koyuvermişler?</p>

  <p class="calibre1">SEZAR - Sus be adam! Apollodorus tanınmış bir soylu amatördür.</p>

  <p class="calibre1">BRITANNUS - (Bozulmuş.) Beyefendiden özür dilerim. (Sezar'a.) Ben profesyonel sanatçı sanmıştım da.</p>

  <p class="calibre1">(Utancından Apollodorus ile yer değiştirerek onun Sezar'a yaklaşmasına izin verir. Rufio, Apollodorus'u</p>

  <p class="calibre1">saygısızca tepeden tırnağa süzdükten sonra, platformun öbür ucuna gider.) SEZAR - Hoş geldin Apollodorus! Buraya ne yapmaya geldin?</p>

  <p class="calibre1">APOLLODORUS - Önce size kraliçelerin kraliçesinden bir armağan sunmaya.</p>

  <p class="calibre1">SEZAR - O da kimmiş?</p>

  <p class="calibre1">APOLLODORUS - Mısır Kraliçesi Kleopatra.</p>

  <p class="calibre1">SEZAR - (En kandırıcı tavrıyla sır vererek.) Apollodorus şimdi armağanlarla oyalanacak zaman değil. Lütfen,</p>

  <p class="calibre1">Kraliçe'ye git. Her şey yolunda giderse bu akşam saraya döneceğimi söyle.</p>

  <p class="calibre1">APOLLODORUS - Sezar, gitmem olanaksız. Ben fenere yaklaşırken sersemin biri denize kocaman bir meşin</p>

  <p class="calibre1">torba attı da kayığımın burnunu kırdı. Altımdaki ceviz kabuğu batmadan kendimi de, yükümü de zor attım</p>

  <p class="calibre1">kıyıya.</p>

  <p class="calibre1">SEZAR - Vah vah, Apollodorus. O serseme haddini bildiririz. Peki, bana ne getirdiniz bakalım?</p>

  <p class="calibre1">İlgilenmezsem</p>

  <p class="calibre1">Kraliçe üzülür.</p>

  <p class="calibre1">RUFIO - Böyle saçma sapan şeylerle kaybedecek vaktimiz mi var? Kraliçe daha çocuk.</p>

  <p class="calibre1">SEZAR - Tastamam. Bunun için kalbini kırmayalım. Armağan neymiş Apollodorus?</p>

  <p class="calibre1">APOLLODORUS - Sezar, bir Acem halısı. Bir dünya güzeli... İçinde güvercin yumurtaları, kristal kadehler,</p>

  <p class="calibre1">kırılacak değerli şeyler varmış. Başımı kesseler geçitteki dar merdivenlerden çıkartmayı göze alamam.</p>

  <p class="calibre1">RUFIO - Vinçle çek öyleyse. Yumurtaları aşçıya göndeririz, kadehlerle şarabımızı içeriz. Halı da Sezar'a yatak</p>

  <p class="calibre1">olur.</p>

  <p class="calibre1">APOLLODORUS - Vinçle mi? Sezar, bu dengi canım pahasına koruyacağıma ant içtim.</p>

  <p class="calibre1">SEZAR - (Şen.) Öyleyse seni de birlikte çeksinler. Zincir koparsa sen de güvercin yumurtalarıyla birlikte bin</p>

  <p class="calibre1">parça olursun. (Zincire yaklaşıp onu dikkatle inceler.)</p>

  <p class="calibre1"></p>

  <p class="calibre1">APOLLODORUS - (Britannus'a.) Sezar ciddi mi söylüyor?</p>

  <p class="calibre1">BRITANNUS - İtalyan olduğu için havai görünür ama doğru konuşur.</p>

  <p class="calibre1">APOLLODORUS - İster ciddi olsun, ister olmasın, güzel söyledi. Bana bir takım asker verin, şu vinci</p>

  <p class="calibre1">çalıştırayım.</p>

  <p class="calibre1">BRITANNUS - Vinci bana bırakın. Siz zincirin inmesini bekleyin orda.</p>

  <p class="calibre1">APOLLODORUS - Âlâ. Az sonra benim oradan (hepsine dönüp korkuluğun üstündeki gökyüzünü teatral bir</p>

  <p class="calibre1">jestle göstererek) hazinemle güneş gibi yükseldiğimi göreceksiniz.</p>

  <p class="calibre1">(Geldiği yerden gider. Britannus fenere girer.)</p>

  <p class="calibre1">RUFIO - (Huysuzca.) Gerçekten, bu saçma şeyi burada bekleyecek misiniz, Sezar?</p>

  <p class="calibre1">SEZAR - (Vincin işlemeye başladığını görünce yanından uzaklaşarak.) Neden beklemeyeyim?</p>

  <p class="calibre1">RUFIO - Neden beklememeniz gerektiğini Mısırlılardan öğrenirsiniz. Adamların aklı varsa barikatın tamamlanmasını beklemeden mendireğin kıyıdaki ucundan saldırıya geçerler. Biz burada içi güvercin</p>

  <p class="calibre1">yumurtalarıyla dolu bir halıyı çocuklar gibi bekleyeduralım.</p>

  <p class="calibre1">(Zincir şangırdar, korkuluktan kurtulacak kadar yükselir. Sonra sallana sallana deniz fenerinin ardında kaybolur.)</p>

  <p class="calibre1">SEZAR - Korkma, oğlum Rufio. İlk Mısırlı mendireğe ilk adımını atar atmaz alarm işareti verilecek.</p>

  <p class="calibre1">Mısırlılar o</p>

  <p class="calibre1">taraftan barikata varıncaya kadar biz bu taraftan yetişiriz. Biz ikimiz Rufio, yaşlı adamla, sen en büyük oğlu.</p>

  <p class="calibre1">Hem de oraya ilk varan bu ihtiyar olacak. Artık kapa çeneni de bana bir hurma daha ver.</p>

  <p class="calibre1">APOLLODORUS - (Aşağıdaki geçitten.) Heyamola, yuhuu! (Zincir çekilir, deniz fenerinin arkasından dolaşıp</p>

  <p class="calibre1">gelir. Apollodorus zincirin ucunda halı dengiyle birlikte asılıdır. Korkuluktan yukarı yükselirken şarkıya başlar.)</p>

  <p class="calibre1">"Yüksel yüksel masmavi göklere</p>

  <p class="calibre1">Eşi yok bu mavinin</p>

  <p class="calibre1">Kadın gözünde bile."</p>

  <p class="calibre1">Hey yavaş. Vinci durdurun. (Yükselmesi durur.) Öne doğru çevirin. (Zincir öne, platformun üstüne doğru gelir.)</p>

  <p class="calibre1">RUFIO - (Yukarıya bağırır.) Mayna! (Zincirle yükü alçalmaya başlar.) APOLLODORUS - (Yukarıya.) Yavaş, daha yavaş. Aman yumurtalara dikkat.</p>

  <p class="calibre1">RUFIO - (Yukarıya.) Laçka! Yavaş, yavaş! (Apollodorus ile dengini platformun ortasındaki döşeme taşlarının</p>

  <p class="calibre1">üstüne indirirler. Rufio ile Sezar, Apollodorus'un dengi zincirden çözmesine yardım ederler.) Vira.</p>

  <p class="calibre1">(Zincir bir</p>

  <p class="calibre1">şangırtıyla başlarından yukarı yükselir. Britannus fenerden çıkıp halıyı çözmelerine yardım eder.) APOLLODORUS - (Bağlar çözülünce.) Alarga durun arkadaşlar. Sezar baksın. (Halıyı açar.) RUFIO - Bir yığın şaldan başka bir şey yok. Hani güvercin yumurtaları?</p>

  <p class="calibre1">APOLLODORUS - Yaklaşın Sezar, şalların arasında arayın onları.</p>

  <p class="calibre1">RUFIO - (Kılıcını çekerek.) İhanet! Sakın yaklaşmayın Sezar. Şalların kımıldadığını gördüm. Canlı bir şey var</p>

  <p class="calibre1">orda.</p>

  <p class="calibre1">BRITANNUS - (Kılıcını çekerek.) Yılandır.</p>

  <p class="calibre1">APOLLODORUS - Sezar, yılanın kımıldadığı bir çuvalın içine elini sokmaya cesaret eder mi?</p>

  <p class="calibre1">RUFIO - (Ona dönerek.) Hain köpek!</p>

  <p class="calibre1">SEZAR - Durun. Kılıçları geri çekin. Apollodorus, senin yılan pek düzgün soluk alıp veriyor. (Elini şalların</p>

  <p class="calibre1">arasına sokup çıplak bir kol çıkarır.) Bu güzel, küçük bir yılan.</p>

  <p class="calibre1">RUFIO - (Öbür kolu da çıkararak.) Hele bir tamamını görelim.</p>

  <p class="calibre1"></p>

  <p class="calibre1">(Kleopatra'yı bileklerinden çekerek oturma pozisyonunda dışarı çıkarırlar. Bu durumu çok utandırıcı bulan</p>

  <p class="calibre1">Britannus, kılıcını bir protesto hamlesiyle kınına sokar.) KLEOPATRA - (Soluk soluğa.) Az daha boğuluyordum. Ah, Sezar. Kayıkta bir adam üstüme bastı.</p>

  <p class="calibre1">Göklerden</p>

  <p class="calibre1">kocaman bir alamet üstüme düştü. Sonra kayık battı. Sonra havaya fırlatılıp yere çarpıldım.</p>

  <p class="calibre1">SEZAR - (Yerinden kalkıp göğsüne yaslanan Kleopatra'yı okşayarak.) Aldırma, sonunda sapasağlam buraya</p>

  <p class="calibre1">vardın ya.</p>

  <p class="calibre1">RUFIO - Evet, buraya vardı ama şimdi onu ne yapacağız?</p>

  <p class="calibre1">BRITANNUS - Başında ona göz kulak olacak yaşlı başlı bir kadın bulunmadan burada kalamaz, Sezar.</p>

  <p class="calibre1">KLEOPATRA - (Ne yapacağını şaşıran Sezar'a, kıskançlıkla.) Beni gördüğümüze sevinmediniz mi?</p>

  <p class="calibre1">SEZAR - Çok sevindim, hiç sevinmez olur muyum? Ama Rufio çok kızdı. Britannus da pek ayıpladı.</p>

  <p class="calibre1">KLEOPATRA - (Küçümseyerek.) Kafalarını kestiriverirsin olur biter.</p>

  <p class="calibre1">SEZAR - Kafaları kesilince şimdiki kadar işe yaramazlar, değil mi benim küçük martım?</p>

  <p class="calibre1">RUFIO - (Kleopatra'ya.) Birazdan gidip birkaç Mısırlının kafasını kesmek zorundayız. Biz yenilirsek vay haline.</p>

  <p class="calibre1">Burada yalnız kalınca kardeşinin eline düşersen ne yaparsın?</p>

  <p class="calibre1">KLEOPATRA - Sakın beni yalnız bırakmayın. Sezar, beni burda bir başıma bırakmazsınız, değil mi?</p>

  <p class="calibre1">RUFIO - Ne? Borazan çalınınca Sezar'ın barikata Mısırlılardan önce varması hepimiz için ölüm kalım sorunu.</p>

  <p class="calibre1">Böyle bir zamanda durup seni mi düşüneceğiz?</p>

  <p class="calibre1">KLEOPATRA - Hayatlarını kaybetseler ne çıkar. Sadece asker onlar.</p>

  <p class="calibre1">SEZAR - (Ciddi.) Kleopatra, o borazan çalınınca her asker kellesini koltuğuna alır. Biz de elimizle onları</p>

  <p class="calibre1">ölümün kucağına atarız. Bana güvenen askerlerim arasında kellesini seninkinden daha kutsal saymayacağım bir</p>

  <p class="calibre1">tek nefer yoktur. (Kleopatra yılgındır. Gözlerinde yaşlar vardır.) Apollodorus, onu saraya götürmek sana</p>

  <p class="calibre1">düşüyor.</p>

  <p class="calibre1">APOLLODORUS - Ben yunus balığı mıyım Sezar, sırtımda bir genç kızla denizleri aşayım? Kayığım battı.</p>

  <p class="calibre1">Sizinkiler de ya barikatta ya da kentte. Bir kayık bulursam çağırırım. Daha fazlası elimden gelmez.</p>

  <p class="calibre1">(Tekrar</p>

  <p class="calibre1">geçide gider.)</p>

  <p class="calibre1">KLEOPATRA - (Gözyaşlarını tutmaya çalışarak.) Önemi yok. Ben geri gitmeyeceğim. Kimsenin umurunda bile</p>

  <p class="calibre1">değilim.</p>

  <p class="calibre1">SEZAR - Kleopatra...</p>

  <p class="calibre1">KLEOPATRA - Beni öldürmelerini istiyorsunuz.</p>

  <p class="calibre1">SEZAR - (Daha ciddi.) Zavallı yavrum, burada senin hayatın kendinden başkasını pek az ilgilendirir. (Bunun</p>

  <p class="calibre1">üstüne Kleopatra büsbütün kendini koyuverir. Odunların üstüne kapanarak ağlamaya başlar.</p>

  <p class="calibre1">Birdenbire uzaktan</p>

  <p class="calibre1">büyük bir gürültü kopar. Bağırışlar arasında buçina ve borazan sesleri yükselir. Britannus korkuluğa koşarak</p>

  <p class="calibre1">mendirek yönüne bakar. Sezar ile Rufio derhal durumu kavrayarak birbirlerine bakarlar.) SEZAR - Gel, Rufio.</p>

  <p class="calibre1">KLEOPATRA - (Diz çöküp Sezar'a sarılarak.) N'olur, beni bırakmayın Sezar. (Sezar eteğini onun elinden</p>

  <p class="calibre1">kurtarır.) Ah!</p>

  <p class="calibre1"></p>

  <p class="calibre1">BRITANNUS - Sezar, yolumuz kesildi. Mısırlılar batı limanından bizimle barikat arasına çıkarma yaptılar.</p>

  <p class="calibre1">RUFIO - (Görmek için koşarak.) Lanet olsun. Doğru. Fareler gibi kapana kısıldık.</p>

  <p class="calibre1">SEZAR - Barikattaki adamlarım deniz kuvvetleriyle kara kuvvetleri arasında sıkıştı kaldı.</p>

  <p class="calibre1">Adamların kanına</p>

  <p class="calibre1">girdim.</p>

  <p class="calibre1">RUFIO - (Korkuluktan inip Sezar'ın sağına geçer.) Ya, bu kızla burada oyalanmanın sonu budur.</p>

  <p class="calibre1">APOLLODORUS - (Hızla geçitten gelerek.) Korkuluktan baksanıza, Sezar.</p>

  <p class="calibre1">SEZAR - Göreceğimizi gördük, dostum. Kendimizi burada savunmamız gerekiyor.</p>

  <p class="calibre1">APOLLODORUS - Ben merdiveni denize attım. Merdivensiz buraya çıkamazlar.</p>

  <p class="calibre1">RUFIO - Evet. Biz de buradan çıkamayız. Bunu hiç düşündün mü?</p>

  <p class="calibre1">APOLLODORUS - Çıkamaz mısınız? Niçin? Doğu limanında gemileriniz var.</p>

  <p class="calibre1">BRITANNUS - (Korkulukta, umutla.) Rodos kalyonları bize doğru dönmüş.</p>

  <p class="calibre1">RUFIO - (Apollodorus'a, sabırsızca.) Ya biz o kalyonlara hangi yoldan gideceğiz? Söyler misin lütfen?</p>

  <p class="calibre1">APOLLODORUS - (Neşeli, meydan okuyan bir hatip tavrıyla.) Her yöne uzanan yoldan, ayla güneşin elmas</p>

  <p class="calibre1">yolundan. Çocukların Kırık Köprü dedikleri gölge oyununu bilmez misiniz? Koz gölgesi, kız gölgesi, kazla</p>

  <p class="calibre1">ördek bu köprüden geçesi. (Peleriniyle şapkasını atar, kılıcını da sırtına bağlar.) RUFIO - Sen neler saçmalıyorsun kuzum? Ne demek bütün bunlar?</p>

  <p class="calibre1">APOLLODORUS - Şimdi gösteririm. (Britannus'a seslenerek.) En yakın kalyon ne kadar uzaklıkta?</p>

  <p class="calibre1">BRITANNUS - Elli kulaç.</p>

  <p class="calibre1">SEZAR - Yo, yo. Bu berrak havada senin Britanyalı gözlerine göründüğünden çok daha uzaktadır.</p>

  <p class="calibre1">Bir çeyrek</p>

  <p class="calibre1">mil kadar Apollodorus.</p>

  <p class="calibre1">APOLLODORUS - İyi. Ben size kalyondan bir sandal gönderinceye kadar burda savunun kendinizi.</p>

  <p class="calibre1">RUFIO - Kanatların mı var yoksa?</p>

  <p class="calibre1">APOLLODORUS - Su kanatları, asker! Şimdi iyi bak! (Sezar ile Britannus arasındaki merdivenden korkuluğa</p>

  <p class="calibre1">çıkar. Oradan balıklama denize atlar.)</p>

  <p class="calibre1">SEZAR - (Bir okul çocuğu gibi heyecanlanarak.) Bravo, bravo! (Pelerinini atarak.) Jupiter hakkı için, ben de</p>

  <p class="calibre1">denize atlıyorum.</p>

  <p class="calibre1">RUFIO - (Onu yakalayarak.) Delilik bu. Olmaz.</p>

  <p class="calibre1">SEZAR - Neden olmazmış? Ben de onun kadar yüzemez miyim?</p>

  <p class="calibre1">RUFIO - (Çok heyecanlı.) Kaçığın yaşlısı genci gibi dalıp yüzebilir mi? O yirmi beşinde, siz ellilik.</p>

  <p class="calibre1">SEZAR - (Rufio'nun elinden kurtularak.) Yaşlı!..</p>

  <p class="calibre1">BRITANNUS - (Şaşıp ayıplayarak.) Rufio, kendinizi unutuyorsunuz.</p>

  <p class="calibre1">SEZAR - Bir haftalık ücretine, seninle kalyona kadar yarışırım Rufio baba.</p>

  <p class="calibre1">KLEOPATRA - Ya ben, ya ben? Ben ne olacağım?</p>

  <p class="calibre1">SEZAR - Bir yunus gibi kalyona kadar seni sırtımda taşırım. Ben suyun yüzünde görününce onu denize at,</p>

  <p class="calibre1">Rufio. Ben yakalarım. Sonra siz ikiniz atlayın.</p>

  <p class="calibre1">KLEOPATRA - İstemem. İstemem. Boğulurum sonra.</p>

  <p class="calibre1">BRITANNUS - Sezar, ben bir adam, bir Britanyalıyım, balık değil. Bana bir sandal gerek.</p>

  <p class="calibre1">Yüzemem.</p>

  <p class="calibre1">KLEOPATRA - Ben de.</p>

  <p class="calibre1">SEZAR - (Britannus'a.) Öyleyse ben feneri yeniden alıncaya kadar, burada kuru başına kal. Seni unutmam.</p>

  <p class="calibre1">Haydi Rufio.</p>

  <p class="calibre1">RUFIO - Bu çılgınlığı yapmaya karar verdiniz mi?</p>

  <p class="calibre1"></p>

  <p class="calibre1">SEZAR - Mısırlılar benim hesabıma karar verdi. Yapılacak başka ne var? Atlayacağın yere dikkat et. Olanca</p>

  <p class="calibre1">ağırlığınla ense köküme inmeni istemem. (Merdivenlerden koşarak çıkıp korkuluğun tepesinde durur.)</p>

  <p class="calibre1">BRITANNUS - (Endişeyle.) Size bir sözüm daha var, Sezar. Sakın giysilerinizi değiştirmeden İskenderiye'nin</p>

  <p class="calibre1">kibar çevrelerinde görünmeyin.</p>

  <p class="calibre1">SEZAR - (Denize doğru bağırarak.) Hey Apollodorus! (Gökleri gösterip Barcarolle'dan bir dize okuyarak.)</p>

  <p class="calibre1">Mavi gök üstünde ak ak bulutlar.</p>

  <p class="calibre1">APOLLODORUS - (Uzakta yüzerek.)</p>

  <p class="calibre1">Leylak açmış yeşil çimen üstünde.</p>

  <p class="calibre1">SEZAR - (Sevinçle.) Hehehey! (Denize dalar.)</p>

  <p class="calibre1">KLEOPATRA - (Heyecanla merdivenlere koşar.) Bakayım. Bakayım. Eyvah, boğulacak. (Rufio onu yakalar.)</p>

  <p class="calibre1">Ay-ay-ay-ay. (Kızı bağırta çağırta denize atar. Rufio ile Britannus gülmekten kırılırlar.) RUFIO - (Ardından denize bakarak.) Sezar onu yakaladı. (Britannus'a.) Kaleyi savun Britanyalı, Sezar seni</p>

  <p class="calibre1">unutmaz. (Denize atlar.)</p>

  <p class="calibre1">BRITANNUS - (Yüzenlere bakmak için basamaklara koşar.) Hepiniz suyun yüzünde misiniz, Rufio?</p>

  <p class="calibre1">RUFIO - Hiçbirimiz batmadık. Yüzüyoruz.</p>

  <p class="calibre1">SEZAR - (Daha uzakta yüzer.) Yukarda işaret kulesine sığın, Britannus. Tavan kapağının üstüne yakacak yığ.</p>

  <p class="calibre1">BRITANNUS - (Seslenerek karşılık verir.) Önce dediğinizi yapar, sonra kendimi ülkemin tanrılarına emanet</p>

  <p class="calibre1">ederim. (Denizden sevinç sesleri yükselir. Britannus coşkuyla haykırır.) Sandal yetişti. Hip, hip, hurra! Yaşasın!</p>

  <p class="calibre1">Yaşasın!</p>

  <p class="calibre1"></p>

  <p class="calibre1">DÖRDÜNCÜ PERDE</p>

  <p class="calibre1">Kleopatra'nın denize atılması, İskenderiye'nin doğu limanında, MÖ 48 yılının Ekim ayında oldu. 47</p>

  <p class="calibre1">yılının</p>

  <p class="calibre1">Martında bir ikindi vakti, saraydaki özel dairesinde, çevresinde bir küme kadınla odanın ortasında harp çalan bir</p>

  <p class="calibre1">esir kızı dinlemektedir. Harpçının ustası, yüzü kırışık, kaşları belirgin, sakalı ağarmış, bıyığıyla kaşlarının uçları</p>

  <p class="calibre1">kıvrık, yaşlı bir müzikçi, kızın sağına çömelmiş, yapmacıklı bir dikkatle onun çalışını izlemektedir.</p>

  <p class="calibre1">Harpçıdan</p>

  <p class="calibre1">başka herkes oturmuştur. Kleopatra bir kapının önündeki koltukta, ötekiler yerdedir. Kleopatra'nın kadınları hep</p>

  <p class="calibre1">gençtir. En sevdiği nedimeleri Charmian ile Iras, dikkati çeker. Charmian ince yüzlü, yüz çizgileri keskin, teni</p>

  <p class="calibre1">pişmiş toprak renginde, elleri ayakları düzgün ve zarif, hareketli, cin gibi bir kızdır. Iras tombul, iyi huylu, biraz</p>

  <p class="calibre1">saf, gür kızıl saçlı, vara yoğa gülmeye hazır bir yaratık.</p>

  <p class="calibre1">KLEOPATRA - Acaba?</p>

  <p class="calibre1">FTATATITA - (Çalgıcıya küstahça.) Sustur şunu. Melike konuşuyor.</p>

  <p class="calibre1">(Çalgıcı durur.)</p>

  <p class="calibre1">KLEOPATRA - (Yaşlı müzik öğretmenine.) Harp çalmasını öğrenmek istiyorum. Sezar müzik seviyor. Bana</p>

  <p class="calibre1">öğretebilir misin acaba?</p>

  <p class="calibre1">ÖĞRETMEN - Kraliçe'ye ancak ben öğretebilirim, bir başkası değil. Eski Mısırlıların bir pes kirişe dokununca</p>

  <p class="calibre1"></p>

  <p class="calibre1">piramitleri titreten yöntemini ben keşfetmedim mi? Bütün öbür hocalar, şarlatandır. Kaç kez ipliklerini pazara</p>

  <p class="calibre1">çıkardım.</p>

  <p class="calibre1">KLEOPATRA - İyi öyleyse, bana sen öğretirsin. Ne kadar sürer?</p>

  <p class="calibre1">ÖĞRETMEN - Çok uzun sürmez. Yalnızca dört yıl. Majesteleri önce Fisagor'un felsefesini derinliğine öğrenmeli.</p>

  <p class="calibre1">KLEOPATRA - Bu kız (esiri gösterir) Fisagor'un felsefesini derinliğine öğrenmiş mi?</p>

  <p class="calibre1">ÖĞRETMEN - Canım, o bir esir parçası. Bir köpek gibi öğrenir.</p>

  <p class="calibre1">KLEOPATRA - Öyleyse ben de bir köpek gibi öğrenirim. Çünkü kız senden daha iyi çalıyor. Bana iki hafta</p>

  <p class="calibre1">boyunca her gün ders verirsin. (Müzikçi çabucak toparlanıp saygıyla eğilir.) Ne zaman yanlış bir tele bassam sen</p>

  <p class="calibre1">kamçı yiyeceksin. Falsolarım çok olur da seni kamçılatmaya vakit kalmazsa, timsahlara yem olmak için Nil'e</p>

  <p class="calibre1">atılırsın. Kıza bir altın verip yollayın şunları.</p>

  <p class="calibre1">ÖĞRETMEN - (Fena halde şaşırmış.) İyi ama gerçek sanat böyle zora gelmez.</p>

  <p class="calibre1">FTATATITA - (Onu dışarı iterek.) Şuna bakın. Bir de Melike'ye karşılık veriyor. Çık dışarı. (Ftatatita hanımlarla</p>

  <p class="calibre1">esirlerin kahkahaları arasında adamı dışarı atar. Çalgıcı kız da harpıyla onu izler.) KLEOPATRA - Şimdi beni kim eğlendirecek? Kimde ilginç bir öykü ya da haber var.</p>

  <p class="calibre1">IRAS - Ftatatita, Ftatatita.</p>

  <p class="calibre1">KLEOPATRA - Her zaman Ftatatita. Beni ona karşı kışkırtmak için kim bilir yine neler uyduracaksınız?</p>

  <p class="calibre1">IRAS - Yoo. Bu kez Ftatita erdemli davrandı. (Kölelerden başka bütün hanımlar güler.) Pothinus sizinle</p>

  <p class="calibre1">konuşmasını sağlaması için ona rüşvet önerip duruyor.</p>

  <p class="calibre1">KLEOPATRA - (Öfkeli.) Hepiniz benim huzurumu parayla satıyorsunuz. Sanki kendi istediklerimle değil, sizin</p>

  <p class="calibre1">aracılık ettiklerinizle konuşurmuşum gibi. Kim bilir o harpçı kız aldığı altının ne kadarını saraydan çıkmadan</p>

  <p class="calibre1">elden çıkaracak?</p>

  <p class="calibre1">IRAS - Bunu kolaylıkla öğrenebiliriz, isterseniz. (Hanımlar güler.) KLEOPATRA - (Kaş çatarak.) Siz gülün bakalım, gülün. Ama yakında ayağınızı denk alacaksınız.</p>

  <p class="calibre1">Ben de Sezar</p>

  <p class="calibre1">gibi kendime hizmet ettirmesini öğreneceğim.</p>

  <p class="calibre1">CHARMIAN - Koca kargaburun! (Gene gülerler.)</p>

  <p class="calibre1">KLEOPATRA - (İsyanla.) Susun! Charmian, küçük bir Mısırlı şaşkın gibi saçmalama. Ftatatita kraliçe olsa size</p>

  <p class="calibre1">nasıl haddinizi bildirirdi? Ben de öyle davranacak yerde, neden böyle küstahça gevezelik etmenize izin</p>

  <p class="calibre1">veriyorum, biliyor musunuz?</p>

  <p class="calibre1">CHARMIAN - Her şeyde Sezar'ı örnek alıyorsunuz da ondan. O herkesin istediğini söylemesine göz yumuyor.</p>

  <p class="calibre1">KLEOPATRA - Hayır. Bir gün kendisine niçin böyle yaptığını sormuştum. Ne dedi biliyor musunuz?</p>

  <p class="calibre1">"Bırak</p>

  <p class="calibre1">kadınların konuşsun. Onlardan bir şeyler öğrenirsin.'' "Canım, onlardan da ne öğrenilir sanki?''</p>

  <p class="calibre1">diye sordum. "Ne</p>

  <p class="calibre1">mal olduklarını öğrenirsin.'' dedi. Bunu söylerken gözlerini görecektiniz. Siner kalırdınız, kuş</p>

  <p class="calibre1">beyinliler.</p>

  <p class="calibre1">(Gülerler. Kleopatra, öfkeyle Iras'a döner.) Kime gülüyorsun? Bana mı, yoksa Sezar'a mı?</p>

  <p class="calibre1">IRAS - Sezar'a.</p>

  <p class="calibre1">KLEOPATRA - Budala olmasaydın bana gülerdin. Korkak olmasaydın bunu söylerdin yüzüme karşı.</p>

  <p class="calibre1">(Ftatatita</p>

  <p class="calibre1"></p>

  <p class="calibre1">döner.) Ftatatita, Pothinus huzuruma çıkabilmek için sana rüşvet önermiş.</p>

  <p class="calibre1">FTATATITA - (Reddederek.) Babamın tanrıları adına...</p>

  <p class="calibre1">KLEOPATRA - (Despotça sözünü keserek.) Sana hiçbir şeyi inkâr etmeyeceksin demedim mi?</p>

  <p class="calibre1">Bıraksam</p>

  <p class="calibre1">sabahtan akşama kadar babalarının tanrılarını çağırır, senin ne kadar erdemli olduğuna tanıklık etmelerini</p>

  <p class="calibre1">isterdin. Git rüşvetini al, Pothinus'u da buraya getir. (Ftatatita karşılık vermek üzeredir.) Karşılık istemiyorum.</p>

  <p class="calibre1">Git.</p>

  <p class="calibre1">(Ftatatita çıkar. Kleopatra ayağa kalkıp sandalyesiyle kapı arasında düşüne düşüne gider gelir.</p>

  <p class="calibre1">Herkes kalkıp</p>

  <p class="calibre1">ayakta durur.)</p>

  <p class="calibre1">IRAS - (İstemeyerek kalkarken.) Ah, Sezar bir Roma'ya dönse.</p>

  <p class="calibre1">KLEOPATRA - Sezar gidince sizin haliniz duman olur. Benim de babam kadar katı yürekli olduğumu ona</p>

  <p class="calibre1">göstermekten utanmasaydım, seni bu sözü söylediğine pişman ederdim. Gitmesini niçin istiyorsun?</p>

  <p class="calibre1">CHARMIAN - Sizi öyle ciddi, öyle can sıkıcı, öyle bilgin, öyle filozof yapıyor ki. Çağımızda dindar olmaktan</p>

  <p class="calibre1">da beter. (Hanımlar güler.)</p>

  <p class="calibre1">KLEOPATRA - Kesin tavuklar gibi gıdaklamayı. Dilinizi tutun!</p>

  <p class="calibre1">CHARMIAN - (Alaycı bir boyun eğişle.) Peki, peki. Biz de Sezar'a ayak uydurmaya çalışırız.</p>

  <p class="calibre1">(Gene gülerler. Kleopatra için için köpürerek üç aşağı beş yukarı dolaşır. Ftatatita, Pothinus'la gelir. Pothinus</p>

  <p class="calibre1">eşikte durur.)</p>

  <p class="calibre1">FTATATITA - (Kapıda.) Pothinus'un niyazı Melikemizin lütfedip...</p>

  <p class="calibre1">KLEOPATRA - Tamam, tamam... İçeri al. (Yerine oturur. Odanın ortasına doğru ilerleyen Pothinus'tan başka</p>

  <p class="calibre1">herkes oturur. Ftatatita eski yerini alır.) Söyle bakalım Pothinus, isyancı arkadaşlarından ne haber?</p>

  <p class="calibre1">POTHINUS - (Büyüklenerek.) Ben isyandan yana değilim. Hem tutuklu bir kişi dışardan haber almaz.</p>

  <p class="calibre1">KLEOPATRA - Sen benden fazla, Sezar'dan fazla tutuklu değilsin. Altı aydır bu sarayda kendi uyruklarım</p>

  <p class="calibre1">kuşattılar bizi. Kumsalda askerlerin arasında dolaşmana izin veriliyor. Ben de, Sezar da daha öteye gidebiliyor</p>

  <p class="calibre1">muyuz?</p>

  <p class="calibre1">POTHINUS - Siz daha çocuksunuz, Kleopatra. Bu işlere aklınız ermez. (Kadınlar gülerler. Kleopatra esrarlı bir</p>

  <p class="calibre1">bakışla ona bakar.)</p>

  <p class="calibre1">CHARMIAN - Anladığıma göre son haberi duymamışsınız, Pothinus.</p>

  <p class="calibre1">POTHINUS - Neymiş o?</p>

  <p class="calibre1">CHARMIAN - Kleopatra'nın artık çocuk olmadığı. Bir gün içinde nasıl çok daha yaşlı, çok daha akıllı olunur,</p>

  <p class="calibre1">size söyleyeyim mi?</p>

  <p class="calibre1">POTHINUS - Ben yaşlanmadan akıllanmayı tercih ederim.</p>

  <p class="calibre1">CHARMIAN - Öyleyse, deniz fenerinin tepesine çıkın. Biri de saçınıza yapıştığı gibi sizi denize atıversin.</p>

  <p class="calibre1">(Kadınlar güler.)</p>

  <p class="calibre1">KLEOPATRA - Doğru söylüyor, Pothinus. Kendini beğenmişliğinden bir hayli arınmış olarak kıyıya çıkarsın.</p>

  <p class="calibre1">(Hanımlar güler. Kleopatra sabırsızca ayağa kalkar.) Defolun, hepiniz. Pothinus'la yalnız konuşacağım. Kov</p>

  <p class="calibre1"></p>

  <p class="calibre1">şunları Ftatatita. (Gülerek dışarı koşarlar. Ftatatita onların ardından kapıyı kapatır.) Ya sen ne bekliyorsun?</p>

  <p class="calibre1">FTATATITA - Hiç yakışık alır mı, Melike'nin yalnız başına bir...</p>

  <p class="calibre1">KLEOPATRA - (Sözünü keserek.) Mısır Kraliçesi sen değilsin Ftatita, benim. Bunu kafana sokmak için ne</p>

  <p class="calibre1">yapayım, babanın tanrılarına kurban mı edeyim seni?</p>

  <p class="calibre1">FTATATITA - (Kızgın.) Sen de başkalarına uydun. Şu Romalıların "yeni kadın" dedikleri zıpçıktılara özeniyorsun. (Kapıyı çarparak çıkar, gider.)</p>

  <p class="calibre1">POTHINUS - (Kleopatra'yı ciddiyetle inceleyerek.) Kleopatra, bana söylenen doğruymuş. Siz değişmişsiniz.</p>

  <p class="calibre1">KLEOPATRA - Altı ay her gün Sezar'la konuş, sen de değişirsin.</p>

  <p class="calibre1">POTHINUS - Senin bu ihtiyara tutkun olduğun herkesin dilinde.</p>

  <p class="calibre1">KLEOPATRA - Tutkun mu? Ne demek bu? Aklının başından gitmesi mi? Ne gezer. Keşke öyle olaydı.</p>

  <p class="calibre1">POTHINUS - Aklının başından gitmesini mi isterdin? Nasıl olur?</p>

  <p class="calibre1">KLEOPATRA - Aklım başımda değilken, aklıma eseni yapardım. Yalnızca Ftatatita'dan dayak yemek sindirirdi</p>

  <p class="calibre1">beni. Onu da kandırır, gene bildiğimi okurdum. Şimdi Sezar aklımı başıma getirdi ya, gönlüm çekse de çekmese</p>

  <p class="calibre1">de, yapılması gerekeni yapıyorum. Kendime ayıracak vaktim kalmadı. Bu mutluluk değil, ama büyüklük. Sezar</p>

  <p class="calibre1">giderse, sanırım Mısırlıları yönetebileceğim. Sezar nasıl benden üstünse, ben de çevremdeki budalalardan</p>

  <p class="calibre1">üstünüm.</p>

  <p class="calibre1">POTHINUS - (Onu dikkatle süzerek.) Kleopatra bu belki de gençlik gururu.</p>

  <p class="calibre1">KLEOPATRA - Hayır, hayır. Ben çok akıllı değilim ama çevremdekiler öyle aptal ki.</p>

  <p class="calibre1">POTHINUS - (Düşünerek.) Doğru, işin püf noktası da bu zaten.</p>

  <p class="calibre1">KLEOPATRA - Şimdi söyle bakalım, beni niçin görmeye geldin?</p>

  <p class="calibre1">POTHINUS - (Sıkılmış.) Ben mi? Hiç.</p>

  <p class="calibre1">KLEOPATRA - Bunun için mi Ftatatita'ya rüşvet verdin?</p>

  <p class="calibre1">POTHINUS - Şey, özgürlüğümün bağışlanmasını dileyecektim. O kadar.</p>

  <p class="calibre1">KLEOPATRA - Bunun için Sezar'ın önünde diz çökerdin. Hayır, Pothinus. Kleopatra'nın hâlâ dadılar elinde bir</p>

  <p class="calibre1">kedi yavrusu olduğunu tasarlayarak buraya geldin. Ama Kleopatra'nın kraliçe olduğunu görünce planın altüst</p>

  <p class="calibre1">oldu.</p>

  <p class="calibre1">POTHINUS - (Uysalca başını eğerek.) Öyle.</p>

  <p class="calibre1">KLEOPATRA - (Zaferle.) Aha!</p>

  <p class="calibre1">POTHINUS - (Gözlerini kaldırıp onun gözlerine dikerek.) Kleopatra artık Sezar'ın esiri değil de, gerçek bir</p>

  <p class="calibre1">kraliçe mi?</p>

  <p class="calibre1">KLEOPATRA - Pothinus, şu Mısır diyarında hepimiz Sezar'ın esiriyiz, istesek de istemesek de. Bunu anlayacak</p>

  <p class="calibre1">kadar aklı olan, Sezar buradan gidince hüküm sürer.</p>

  <p class="calibre1">POTHINUS - Sezar'ın gidişi üstünde fazlaca duruyorsunuz.</p>

  <p class="calibre1">KLEOPATRA - Ne çıkar bundan?</p>

  <p class="calibre1">POTHINUS - Sizi sevmiyor mu?</p>

  <p class="calibre1">KLEOPATRA - Beni sevmek mi? Pothinus, Sezar kimseyi sevmez. Sevdiklerimiz kimdir? Yalnızca nefret</p>

  <p class="calibre1">etmediklerimiz. Sevdiklerimizden başka herkes yabancı, herkes düşmandır bize. Ama Sezar için öyle değil.</p>

  <p class="calibre1">Yüreğinde nefretten, kinden eser yok. Herkesle dostluk eder, tıpkı köpeklerle, çocuklarla dostluk ettiği gibi.</p>

  <p class="calibre1"></p>

  <p class="calibre1">Bana gösterdiği şefkate diyecek yok. Ne babam, ne annem, ne de dadım bu kadar üstüme titremiş, bu kadar</p>

  <p class="calibre1">cömertçe düşüncelerini bana açmıştır.</p>

  <p class="calibre1">POTHINUS - Peki, bu sevgi değil mi?</p>

  <p class="calibre1">KLEOPATRA - Ne? Roma'ya dönerken karşısına çıkan ilk kıza bundan farklı davranmayacaktır.</p>

  <p class="calibre1">Kölesi</p>

  <p class="calibre1">Britannus'a sor. Onu da el üstünde tutuyor. Hatta atına sor. Onun iyiliği bende gördüğü bir şey için değil. Kendi</p>

  <p class="calibre1">yaradılışında var.</p>

  <p class="calibre1">POTHINUS - Sizi bir erkeğin bir kadını sevdiği gibi sevmediğinden nasıl emin olabilirsiniz?</p>

  <p class="calibre1">KLEOPATRA - Onu kıskandıramıyorum. Denedim.</p>

  <p class="calibre1">POTHINUS - Hımm. Belki şunu sormalıydım: Siz onu seviyor musunuz?</p>

  <p class="calibre1">KLEOPATRA - İnsan bir tanrıyı sevebilir mi? Hem ben başka bir Romalıyı seviyorum. Sezar'dan çok önce</p>

  <p class="calibre1">gördüğüm birini. Bir tanrı değil, bir erkek. Hem sevmesini, hem nefret etmesini bilen biri. Hem benim acı</p>

  <p class="calibre1">çektirebileceğim, hem bana acı çektirebilecek biri.</p>

  <p class="calibre1">POTHINUS - Sezar bunu biliyor mu?</p>

  <p class="calibre1">KLEOPATRA - Evet.</p>

  <p class="calibre1">POTHINUS - Ee, kızmadı mı?</p>

  <p class="calibre1">KLEOPATRA - Beni sevindirmek için onu Mısır'a göndereceğine söz verdi.</p>

  <p class="calibre1">POTHINUS - Bu adamı anlamıyorum.</p>

  <p class="calibre1">KLEOPATRA - (Büyük bir küçümsemeyle.) Sen nerde, Sezar'ı anlamak nerde? (Gururla.) Ben anlıyorum...</p>

  <p class="calibre1">İçgüdümle.</p>

  <p class="calibre1">POTHINUS - (Bir an düşündükten sonra, saygılıca.) Haşmetlileri bugün beni huzura kabul buyurdular. Acaba</p>

  <p class="calibre1">Kraliçe'nin bana bir diyecekleri var mı?</p>

  <p class="calibre1">KLEOPATRA - Var. Kardeşimi kral yapmakla Mısır'ın başına geçeceğini sanıyorsun. Çünkü Ptoleme'nin</p>

  <p class="calibre1">vasisisin. O da küçük budalanın biri.</p>

  <p class="calibre1">POTHINUS - Kraliçe öyle takdir buyuruyorlar.</p>

  <p class="calibre1">KLEOPATRA - Kraliçe şöyle de takdir buyuruyor: Sezar, senin de, Achilles'in de, kardeşimin de başınızı</p>

  <p class="calibre1">yiyecek. Tıpkı bir kedinin fareleri yutması gibi. Bir çoban nasıl yamçısını omzunda taşırsa o da bu Mısır diyarını</p>

  <p class="calibre1">omzunda taşıyacak. İşini tamamlayıp Roma'ya dönerken de Kleopatra'yı burada vekili olarak bırakacak.</p>

  <p class="calibre1">POTHINUS - (Öfkesini tutamayıp patlayarak.) Hiçbir zaman yapamayacak bunu. Onun on askerine karşı bin</p>

  <p class="calibre1">asker çıkaracağız. Onu da, ordum dediği o dilenciler alayını da denize dökeceğiz.</p>

  <p class="calibre1">KLEOPATRA - (Hor görerek ayağı kalkıp gitmeye davranır.) Senin gibi bayağı adamlar böyle yüksekten atar.</p>

  <p class="calibre1">Hadi, ne duruyorsun, git de binlerce adamının başına geç. Ama çabuk davransan iyi edersin.</p>

  <p class="calibre1">Çünkü Bergamalı</p>

  <p class="calibre1">Mithridates takviye birlikleri ile Sezar'ın yanına varmak üzere. Sezar yalnızca iki alayla sizi köşeye sıkıştırdı.</p>

  <p class="calibre1">Yirmi alayla neler yapacağını göreceğiz.</p>

  <p class="calibre1">POTHINUS - Kleopatra...</p>

  <p class="calibre1">KLEOPATRA - Yeter, yeter! Sezar gibi bir adamı tanıdıktan sonra senin gibi zayıf yaratıklarla konuşmaya</p>

  <p class="calibre1">dayanamıyorum. (Çıkar. Pothinus öfkeli bir hareketle onu izlerken Ftatatita içeri girip onu durdurur.)</p>

  <p class="calibre1"></p>

  <p class="calibre1">POTHINUS - Bırak da şu lanet yerden çıkıp gideyim.</p>

  <p class="calibre1">FTATATITA - Seni öfkelendiren ne?</p>

  <p class="calibre1">POTHINUS - Mısır'ın bütün tanrıları başına lanet yağdırsınlar. Ülkesini Romalıya satmış. Sonra da öpücüklerle</p>

  <p class="calibre1">geri almaya çalışacak.</p>

  <p class="calibre1">FTATATITA - Budala! Sezar'ın gitmesini istediğini söylemedi mi sana?</p>

  <p class="calibre1">POTHINUS - Demek bizi dinledin.</p>

  <p class="calibre1">FTATATITA - Sen yanındayken namuslu bir kadının ona göz kulak olması gerekirdi.</p>

  <p class="calibre1">POTHINUS - Aman tanrılar aşkına...</p>

  <p class="calibre1">FTATATITA - Senin tanrıların kimin umurunda? Burada güçlü olan Sezar'ın tanrıları. Kleopatra'ya başvurmanın</p>

  <p class="calibre1">hiçbir yararı yok. Sen yalnızca bir Mısırlısın. Kendi ırkından kimseyi dinlemiyor. Hepimizi çocuk yerine</p>

  <p class="calibre1">koyuyor.</p>

  <p class="calibre1">POTHINUS - Kahrolsun!</p>

  <p class="calibre1">FTATATITA - (Uğursuzca.) Böyle bir dilekte bulunduğun için ağzın dilin kurusun e mi! Git de, Pompeius'un</p>

  <p class="calibre1">katili Lucius Septimus'u çağır. Adam Romalı. Belki bizimki dinler onu. Haydi yollan.</p>

  <p class="calibre1">POTHINUS - (Karanlık bir ifadeyle.) Şimdi kime gideceğimi biliyorum.</p>

  <p class="calibre1">FTATATITA - (Şüpheci.) Kime?</p>

  <p class="calibre1">POTHINUS - Lucius'tan daha büyük bir Romalıya. Bu sözüme mim koy kadın efendi. Sezar gelmeden önce,</p>

  <p class="calibre1">seninle takımının Kleopatra adına Mısır'ı yöneteceğinizi sanıyordum. Buna ben engel oldum...</p>

  <p class="calibre1">FTATATITA - (Kavgacı bir tavırla sözünü keserek.) Evet, seninle takımın Ptoleme adına yönetimi ele alasınız</p>

  <p class="calibre1">diye.</p>

  <p class="calibre1">POTHINUS - Mısır'ı benim yönetmem, hatta senin yönetmen Romalı yüreği taşıyan bir kadının yönetmesinden</p>

  <p class="calibre1">daha iyidir. Artık Kleopatra'dan hayır yok bu ülkeye. Ben sağ oldukça o asla dizginleri ele alamayacak. Bunu bil</p>

  <p class="calibre1">de ona göre davran. (Çıkar.)</p>

  <p class="calibre1">(Artık akşam yemeği vakti yaklaşmaktadır. Sofra sarayın taraçasında kurulmuştur. Rufio merdivenlerden oraya</p>

  <p class="calibre1">çıkmaktadır. Gösterişli bir saray teşrifatçısı elinde asasıyla ona yol gösterir. Kakma işlemeli bir iskemle taşıyan</p>

  <p class="calibre1">köle de peşlerinden gider. Birçok merdiven çıktıktan sonra büyük sütunları olan bir sundurmaya gelirler. Kuzey</p>

  <p class="calibre1">ve doğudaki sütunlar arasına batıdan vuran güneşi hafifletmek için ince perdeler gerilmiştir.</p>

  <p class="calibre1">Teşrifatçı Rufio'yu</p>

  <p class="calibre1">bu gölgeli bölümlerden birine götürür. Sütunlar arasından perdeleri açmak için bir kordon sarkar.) TEŞRİFATÇI - (Eğilerek.) Romalı komutan Sezar'ı burada bekleyecekler. (Köle iskemleyi en güneydeki</p>

  <p class="calibre1">sütunun yanına koyup perdeler arasında kaybolur.)</p>

  <p class="calibre1">RUFIO - (Biraz soluğu tıkanmış, oturarak.) Puf! Az buz merdiven çıkmadık... Nerdeyiz?</p>

  <p class="calibre1">TEŞRİFATÇI - Sarayın damındayız, ey zaferin gözbebeği.</p>

  <p class="calibre1">RUFIO - İyi, iyi. Zaferin gözbebeğinde daha fazla tırmanacak takat kalmadı.</p>

  <p class="calibre1">(İkinci saray memuru karşı yönden gelip geri geri yürür.) MEMUR - Sezar geliyor.</p>

  <p class="calibre1">(Sezar banyodan yeni çıkmış, mor ipekliden yeni bir tünik giymiş, güler yüzlü, bir bayram havası içinde gelir.</p>

  <p class="calibre1">Peşinde, özenle yapılmış bir kerevetten farksız hafif bir kanepe taşıyan iki köle vardır. Kanepeyi perdeli</p>

  <p class="calibre1"></p>

  <p class="calibre1">sütunların en kuzeydekine yakın bir yere koyduktan sonra perdeler arasından süzülüp giderler. İki teşrifatçı da</p>

  <p class="calibre1">eğilip selam verdikten sonra onları izlerler. Rufio, Sezar'ı karşılamak için ayağa kalkar,) SEZAR - (Ona yaklaşarak.) Vay, vay, Rufio! (Takdirle karışık bir hayretle giysilerini gözden geçirir.) Kılıcına</p>

  <p class="calibre1">yeni bir kayış, yeni bir sırma püskül. Saçını kestirmişsin. Sakal duruyor. Ama olacak şey değil.</p>

  <p class="calibre1">(Rufio'nun</p>

  <p class="calibre1">sakalını koklar.) Olimposlu Jüpiter hakkına, mis gibi kokular sürünmüşsün.</p>

  <p class="calibre1">RUFIO - (Homurdanarak.) Kendi keyfim için mi?</p>

  <p class="calibre1">SEZAR - (Sevgiyle.) Hayır, oğlum Rufio. Benim hatırım için. Benim doğum günüm onuruna.</p>

  <p class="calibre1">RUFIO - (Bozularak.) Doğum gününüzmüş... Ne zaman pohpohlanacak güzel bir kız ya da gönlü alınacak bir</p>

  <p class="calibre1">büyükelçi olsa doğum gününüz gelir çatar. Geçen yıl on ay içinde yedi kez doğum gününüzü kutladık.</p>

  <p class="calibre1">SEZAR - (Pişmanlıkla.) Haklısın Rufio. Bu küçük dümenlerden bir türlü vazgeçemiyorum.</p>

  <p class="calibre1">RUFIO - Bu akşam soframızda Kleopatra'dan başka kim var?</p>

  <p class="calibre1">SEZAR - Sicilyalı Apollodorus.</p>

  <p class="calibre1">RUFIO - O çıtkırıldım kerata.</p>

  <p class="calibre1">SEZAR - Yapma Rufio. O çıtkırıldım kerata tam keyif ehli. Öyküler anlatır, şarkılar söyler. Bizi Kraliçe'ye</p>

  <p class="calibre1">dalkavukluk etmekten kurtarır. Bizim gibi yaşlı politikacılarla asker ocağında beslenmiş ayıları ne yapsın</p>

  <p class="calibre1">kızcağız? Yoo, Apollodorus'un sohbetine doyum olmaz, neme lazım.</p>

  <p class="calibre1">RUFIO - Biraz yüzmesini, biraz kılıç kullanmasını da beceriyor. Daha kötüsüne de çatabilirdik. Ama ne olurdu,</p>

  <p class="calibre1">biraz da dilini tutmasını öğrenseydi.</p>

  <p class="calibre1">SEZAR - Aman tanrılar esirgesin. Ah, bu kışla hayatı. Bu can sıkıcı, yabansı, didişmeli hayat. Biz Romalıların</p>

  <p class="calibre1">en kötü yanı durmadan vızır vızır çalışmamız, bir arı sürüsü gibi. Güzel konuşan, zekâsı ve hayal gücü olan, gece</p>

  <p class="calibre1">gündüz çalışmadan da pekâlâ yaşamasını bilen birine canım feda.</p>

  <p class="calibre1">RUFIO - Evet, yemekten sonra birlikte hoşça vakit geçirirsiniz. Benim erken geldiğimin farkında mısınız?</p>

  <p class="calibre1">SEZAR - Evet. Bunun bir anlamı olmalı. Nedir?</p>

  <p class="calibre1">RUFIO - Burada konuştuklarımızı işiten olur mu?</p>

  <p class="calibre1">SEZAR - Baş başa oluşumuz bazılarının merakını kabartır. Buna bir çare bulmalı.</p>

  <p class="calibre1">(İki kez el çırpar. Perdeler açılır. Teras bahçesinde dört kişi için kurulmuş bir ziyafet sofrası görülür. İki kişi</p>

  <p class="calibre1">karşılıklı, iki kişi yan yana oturacaktır. Sezar ile Rufio'nun bulunduğu tarafa altın şarap ibrikleriyle kap kacak</p>

  <p class="calibre1">yığılmıştır. Görkemli bir sofracıbaşı kölelerin sofrayı kurmalarını denetler. Sütunlu kemerler bahçeyi her iki</p>

  <p class="calibre1">taraftan çevirip kemerli bir kapıda birleşir. Buradan terasın batısındaki gökyüzü görünür. Orada Ra'nın muazzam</p>

  <p class="calibre1">bir kaide üzerine dikilmiş doğal büyüklükte bir yontusu vardır. Oturma durumunda olan kartal başlı tanrının</p>

  <p class="calibre1">yılanlı diskten bir tacı vardır. Ayaklarının dibindeki sunak taşı yekpare ak mermerdendir.) Şimdi herkes bizi</p>

  <p class="calibre1">görüyor. Onun için söylediklerimize kulak kabartmak kimsenin aklına gelmez. (İki kölenin bıraktığı kerevete</p>

  <p class="calibre1">oturur.)</p>

  <p class="calibre1">RUFIO - (İskemlesine oturarak.) Pothinus sizinle konuşmak istiyor. Görüşmeniz iyi olur. Buradaki kadınlar</p>

  <p class="calibre1"></p>

  <p class="calibre1">arasında entrikalar dönüyor.</p>

  <p class="calibre1">SEZAR - Pothinus da kim?</p>

  <p class="calibre1">RUFIO - Saçı sincap kürkü gibi kıvır kıvır olan adam. Şu küçük Kral'ın ayı oynatıcısı. Kendisini hapsetmiştiniz.</p>

  <p class="calibre1">SEZAR - (Canı sıkılır.) Daha kaçmamış mı?</p>

  <p class="calibre1">RUFIO - Yoo.</p>

  <p class="calibre1">SEZAR - (Zorbaca ayağa kalkar.) Neden kaçmamış? Düşmanı gözetleyeceğinize bu adamı gözaltında</p>

  <p class="calibre1">tutmuşsunuz. Size her zaman söylüyorum, özel bir emir olmadıkça savaş tutsaklarının kaçmasına göz yumun.</p>

  <p class="calibre1">Beslediğimiz adamlar yetmiyor gibi bir de onun boğazını mı düşünelim?</p>

  <p class="calibre1">RUFIO - Aklınızı başınıza devşirip onun gırtlağını kesmeme izin verseniz tayını yanımıza kâr kalırdı.</p>

  <p class="calibre1">Ne</p>

  <p class="calibre1">derseniz deyin, adam kaçmak istemiyor. Üç nöbetçi bir daha gözlerine görünürse onu şişleyeceklerini</p>

  <p class="calibre1">söylemişler. Daha ne yapsın adamlar? Burada kalıp bize karşı casusluk etmek daha işine geliyor.</p>

  <p class="calibre1">Ben de zaman</p>

  <p class="calibre1">zaman merhamet nöbetleri geçiren bir generalle karşılaşsam aynı şeyi yapardım.</p>

  <p class="calibre1">SEZAR - (Bu sözler üstüne yatışmış, yerine oturur.) Hımm. Demek beni görmek istiyor.</p>

  <p class="calibre1">RUFIO - Öyle. Onu buraya getirdim. Şurda. (Parmağıyla omuz üstünden işaret ederek.) Nöbetçilerin yanında</p>

  <p class="calibre1">bekliyor.</p>

  <p class="calibre1">SEZAR - Sen onu görmemi istiyor musun?</p>

  <p class="calibre1">RUFIO - (İnatla.) Benim bir şey istediğim yok. Siz nasıl olsa bildiğinizi okursunuz. Benim üstüme atmayın.</p>

  <p class="calibre1">SEZAR - (Rufio'nun hatırı için kabul ediyormuş gibi.) Peki, peki. Hele bir görelim şunu.</p>

  <p class="calibre1">RUFIO - (Seslenerek.) Hey muhafız! Adamı salıver, buraya gelsin. (İşaret ederek.) Gel bakalım.</p>

  <p class="calibre1">(Pothinus girer,</p>

  <p class="calibre1">bir birine, bir öbürüne bakarak ikisi arasında güvensizce durur.) SEZAR - (Kibarca.) Hoş geldin Pothinus. E, anlat bakalım, bugün haberler nasıl?</p>

  <p class="calibre1">POTHINUS - Sezar, sizi bir tehlike için uyarmak ve bir öneride bulunmak için geldim.</p>

  <p class="calibre1">SEZAR - Tehlikeye boş ver. Önerin nedir?</p>

  <p class="calibre1">RUFIO - Öneriye boş ver. Tehlike nedir?</p>

  <p class="calibre1">POTHINUS - Sezar, Kleopatra'nın size bağlı olduğunu mu sanıyorsunuz?</p>

  <p class="calibre1">SEZAR - (Ciddi.) Dostum, orası benim bileceğim şey. Önerine gelelim.</p>

  <p class="calibre1">POTHINUS - Açık konuşacağım. Kim bilir hangi yabancı tanrılar size yardım etti de bir sarayla birkaç arşınlık</p>

  <p class="calibre1">kumsalı bir kentle bir orduya karşı savunabildiniz. Mareotis Gölü'nden yolunuzu kestik. Kestik keseli tuzlu</p>

  <p class="calibre1">denizin kıyısında kuyular kazıp kova kova tatlı su çektiniz. O zaman bu zamandır biliyorum, sizin tanrılarınıza</p>

  <p class="calibre1">karşı konulmaz. Siz mucizeler yaratabilirsiniz. Artık sizi tehdit etmiyorum.</p>

  <p class="calibre1">RUFIO - (Alaylı.) Ne kadar da yüce gönüllüsün.</p>

  <p class="calibre1">POTHINUS - Öyle olsun. Efendi sizsiniz. Bizim tanrılarımız sizi elimizde tutmamız için karayeli gönderdiler.</p>

  <p class="calibre1">Ama siz onlardan baskın çıktınız.</p>

  <p class="calibre1">SEZAR - (Nazikçe sadede getirmeye çalışarak.) Peki, peki dostum, sonra?</p>

  <p class="calibre1">RUFIO - Ağzında geveleyip durmasana be adam. Ne diyeceksen de.</p>

  <p class="calibre1">POTHINUS - Şunu söylemek zorundayım. Yanı başınızda size hıyanet eden bir kadın var.</p>

  <p class="calibre1">Kleopatra.</p>

  <p class="calibre1">SOFRACI - (Masa başında bildirir.) Kraliçe hazretleri! (Sezar ile Rufio ayağa kalkarlar.) RUFIO - (Yavaşça, Pothinus'a.) Baklayı ağzından çıkarmalıydın, enayi. Artık çok geç. (Kleopatra şahane</p>

  <p class="calibre1"></p>

  <p class="calibre1">giysileriyle kemer altından törenle terasa gelir. Ra yontusunu, masayı geçerek Sezar'a yaklaşır.</p>

  <p class="calibre1">Başta Ftatatita</p>

  <p class="calibre1">olmak üzere maiyeti, sofrayı hazırlayanlara katılır. Sezar yerini Kleopatra'ya verir. Kleopatra oturur.)</p>

  <p class="calibre1">KLEOPATRA - (Pothinus'u görünce, çabukça.) Burda ne işi var bunun?</p>

  <p class="calibre1">SEZAR - (Pek dostça bir tavırla, kızın yanına oturarak.) Tam senin hakkında bir şeyler söyleyecekti. Kendin de</p>

  <p class="calibre1">işitirsin. Evet, konuş Pothinus.</p>

  <p class="calibre1">POTHINUS - (Bozulmuş.) Sezar... (Kekeler.)</p>

  <p class="calibre1">SEZAR - Hadi, çıkar bakalım şunu ağzından.</p>

  <p class="calibre1">POTHINUS - Söyleyeceklerim sizin kulak vermeniz içindi. Kraliçe'nin değil.</p>

  <p class="calibre1">KLEOPATRA - (Bastırmaya çalıştığı bir yırtıcılıkta.) Seni konuşturmanın yolları vardır. Dikkatli ol.</p>

  <p class="calibre1">POTHINUS - (Meydan okurcasına.) Sezar öyle yollara başvurmaz.</p>

  <p class="calibre1">SEZAR - Dostum, bu dünyada adamın söyleyecek bir sözü varsa, güç olan onu söyletmek değil, sık sık</p>

  <p class="calibre1">söylemesini önlemektir. Bırak da doğum günümü seni özgürlüğüne kavuşturarak kutlayayım. Güle güle. Bir</p>

  <p class="calibre1">daha görüşmeyeceğiz.</p>

  <p class="calibre1">KLEOPATRA - (Öfkeyle.) Sezar, merhametin bu kadarı saçma.</p>

  <p class="calibre1">POTHINUS - (Sezar'a.) Benimle özel konuşmaz mısınız? Hayatınız buna bağlı olabilir. (Sezar azametle kalkar.)</p>

  <p class="calibre1">RUFIO - (Yavaşça, Pothinus'a.) Eşek! Şimdi gene bize nutuk çekecek.</p>

  <p class="calibre1">SEZAR - (Nutuk çekme edasıyla.) Pothinus...</p>

  <p class="calibre1">RUFIO - (Sözünü keserek.) Sezar, yaşamla ölüm üstüne o sevgili vaazınıza başlarsanız, yemeklerden hayır</p>

  <p class="calibre1">kalmaz.</p>

  <p class="calibre1">KLEOPATRA - (Ukalaca.) Susun Rufio, Sezar'ı dinlemek istiyorum.</p>

  <p class="calibre1">RUFIO - (Kabaca.) Majesteleri bunu daha önce de dinlemişlerdi. Geçen hafta Apollodorus'a da naklettiniz.</p>

  <p class="calibre1">Adam kendi sözleriniz sandı. (Sezar'da nutuk atacak hal kalmaz. Durumu fena halde komik bulmuştur. Oturup,</p>

  <p class="calibre1">öfkelenen Kleopatra'ya muzipçe bakar. Rufio gene seslenir.) Hey nöbetçi. Tutsağı dışarı sal.</p>

  <p class="calibre1">Serbest bırakıldı.</p>

  <p class="calibre1">(Pothinus'a.) Yollan bakalım. Fırsatı kaçırdın.</p>

  <p class="calibre1">POTHINUS - (Öfkesi ihtiyatına baskın gelir.) Konuşacağım.</p>

  <p class="calibre1">SEZAR - (Kleopatra'ya.) Görüyor musun? İşkenceyle ağzından bir tek kelime alamazdın.</p>

  <p class="calibre1">POTHINUS - Sezar, siz Kleopatra'ya Romalıların dünyayı yönetme sanatlarını öğrettiniz.</p>

  <p class="calibre1">SEZAR - Heyhat. Onlar kendilerini bile yönetmekten âciz. Başka ne diyecektin!</p>

  <p class="calibre1">POTHINUS - Ne diyeyim? Kızın güzelliği bu kadar mı başınızı döndürdü? Mısır'da tek başına saltanat sürmek</p>

  <p class="calibre1">için sabırsızlandığını, buradan gitmeni yürekten istediğini görmüyor musunuz?</p>

  <p class="calibre1">KLEOPATRA - (Kalkarak.) Yalancı!</p>

  <p class="calibre1">SEZAR - (Şaşmış.) Ne? Yalanlamalar, karşı çıkmalar ha?</p>

  <p class="calibre1">KLEOPATRA - (Utanmış ama bastırmaya çalıştığı bir öfkeyle titreyerek.) Hayır. Hayır. Yalanlamaya gerek bile</p>

  <p class="calibre1">görmem. Bırakın konuşsun. (Yine oturur.)</p>

  <p class="calibre1">POTHINUS - Kendi ağzından işittim. Siz elinde oyuncak olacaksınız. Tacı kardeşinin başından zorla çıkarıp</p>

  <p class="calibre1">bunun başına geçireceksiniz. Hepimizi eline teslim edeceksiniz, kendinizi bile. Ondan sonra Sezar ister Roma'ya</p>

  <p class="calibre1">gitsin, ister ölümün kapısından geçsin. Tabii ikinci yol daha kısa, daha güvenli.</p>

  <p class="calibre1">SEZAR - (Sakince.) Peki dostum, bu pek doğal değil mi?</p>

  <p class="calibre1">POTHINUS - (Şaşkın.) Doğal mı? Siz ihanete kızmıyorsunuz öyleyse.</p>

  <p class="calibre1"></p>

  <p class="calibre1">SEZAR - Kızmak mı? Aptal Mısırlı, kızmakla, içerlemekle ne ilgim var benim? Beni üşüttüğü zaman rüzgâra,</p>

  <p class="calibre1">karanlıkta tökezlediğim zaman geceye kızar mıyım? İhtiyarlıktan yüz çevirdiği için gençliğe, boyun eğmekten</p>

  <p class="calibre1">bıktığı için yükselme tutkusuna neden kızayım? Bana bunları anlatmak, güneş yarın doğacak demekten</p>

  <p class="calibre1">farksızdır.</p>

  <p class="calibre1">KLEOPATRA - (Artık kendini tutamaz.) Ama yalan, yalan. Ant içerim.</p>

  <p class="calibre1">SEZAR - Doğru, bin kez ant içip antlarına kendin de inansan gene doğru. (Kleopatra üzüntüden aşırı bir titreme</p>

  <p class="calibre1">durumuna geçer. Sezar onu örtmek için ayağa kalkıp, Pothinus'u, Rufio'nun yanına götürür.) Gel Rufio,</p>

  <p class="calibre1">Pothinus'un nöbetçileri geçip çıkmasına yardımcı olalım. Ona bir çift sözüm var. (Onlara, yavaşça.) Kraliçe'nin</p>

  <p class="calibre1">bir an kendini toparlamaya ihtiyacı var. (Yüksek sesle.) Hadi gelin. (Pothinus ve Rufio ile konuşarak onları dışarı</p>

  <p class="calibre1">çıkarır.) Dostlarına söyle Pothinus, ülke sorunlarının akla yakın bir biçimde çözümlenmesine karşı değilim.</p>

  <p class="calibre1">(Sözleri işitilmeyecek kadar uzaklaşırlar.)</p>

  <p class="calibre1">KLEOPATRA - (Boğuk bir fısıltıyla.) Ftatatita! Ftatatita!</p>

  <p class="calibre1">FTATATITA - (Masadan hızla yanına gelip onu okşayarak.) Üzülme yavrum, sakın üzülme.</p>

  <p class="calibre1">KLEOPATRA - (Sözünü keserek.) Bizi işiten olur mu?</p>

  <p class="calibre1">FTATATITA - Olmaz, canımın içi, kimse işitemez.</p>

  <p class="calibre1">KLEOPATRA - Dinle öyleyse. Bu saraydan sağ çıkarsa ölümü gör.</p>

  <p class="calibre1">FTATATITA - Kim? Pothi...</p>

  <p class="calibre1">KLEOPATRA - (Ağzına vurur.) Adını nasıl dudaklarından sildimse, sen de onun künyesini sil bu dünyadan.</p>

  <p class="calibre1">Duvardan aşağı yuvarla. Kemikleri çatır çatır kırılsın. Gebert, gebert, gebert.</p>

  <p class="calibre1">FTATATITA - (Otuz iki dişini göstererek.) Köpek geberecek.</p>

  <p class="calibre1">KLEOPATRA - Bunu beceremezsen bir daha gözüme görünme.</p>

  <p class="calibre1">FTATATITA - (Kararlı.) Sözüm söz. Onun gözleri kararmadan bir daha yüzümü görmeyeceksin.</p>

  <p class="calibre1">(Sezar, büyük</p>

  <p class="calibre1">bir zevk ve özenle giyinmiş olan Apollodorus ve Rufio ile geri gelir.) KLEOPATRA - (Ftatatita'ya.) Elini çabuk tut. (Ftatatita bir an sahibinin gözlerine anlamlı baktıktan sonra,</p>

  <p class="calibre1">gaddarca bir ifade ile Ra'nın yanından geçip dışarı çıkar. Kleopatra, bir ceylan gibi Sezar'a koşar.) Gene bana</p>

  <p class="calibre1">geldiniz Sezar. (Okşarcasına.) Kızdığınızı sanmıştım. Hoş geldiniz Apollodorus. (Bir koluyla Sezar'a sarılırken,</p>

  <p class="calibre1">elini öpmesi için Apollodorus'a uzatır.)</p>

  <p class="calibre1">APOLLODORUS - Kleopatra haftadan haftaya daha kadınca bir güzelliğe kavuşuyor.</p>

  <p class="calibre1">KLEOPATRA - Gerçek mi, Apollodorus?</p>

  <p class="calibre1">APOLLODORUS - Gerçekten de öte. Dostumuz Rufio denize bir inci attı, Sezar paha biçilmez bir elmas</p>

  <p class="calibre1">yakaladı.</p>

  <p class="calibre1">SEZAR - Sezar romatizmaya yakalandı, iki gözüm. Haydi yemeğe, yemeğe! (Masaya yaklaşırlar.) KLEOPATRA - (Genç bir karaca gibi sıçrayarak.) Evet, sofraya buyrun. Sizin için öyle enfes yemekler</p>

  <p class="calibre1">hazırlattım ki, Sezar.</p>

  <p class="calibre1">SEZAR - Yaa, neler yiyeceğiz bakalım?</p>

  <p class="calibre1">KLEOPATRA - Tavus beyni.</p>

  <p class="calibre1">SEZAR - (Ağzı sulanmış gibi.) Duydun mu, tavus beyni, Apollodorus.</p>

  <p class="calibre1"></p>

  <p class="calibre1">APOLLODORUS - Ben pek hazetmem. Bülbül dilini tercih ederim. (Yan yana hazırlanmış</p>

  <p class="calibre1">takımlardan birine</p>

  <p class="calibre1">gider.)</p>

  <p class="calibre1">KLEOPATRA - Domuz kızartması, Rufio.</p>

  <p class="calibre1">RUFIO - (Oburca.) Âlâ. (Apollodorus'un yanından solundaki yere geçer.) SEZAR - (Sofranın başında, Ra'nın soluna düşen yerine bakar.) Benim deri yastığım nerde?</p>

  <p class="calibre1">KLEOPATRA - (Öbür başta.) Sizin için yenilerini yaptırdım.</p>

  <p class="calibre1">SOFRACI - Bu yastıklar, halis Malta bürümcüğünden Sezar. İçlerine gül yaprakları doldurulmuş.</p>

  <p class="calibre1">SEZAR - Gül yaprağı mı? Beni tırtıl mı sandınız? (Yastıkları atıp altındaki meşin şilteye oturur.) KLEOPATRA - Aşkolsun! Benim yeni yastıklarım!</p>

  <p class="calibre1">SOFRACI - (Sezar'ın yanı başında.) Sezar'ın iştahını açmak için neler ikram edelim?</p>

  <p class="calibre1">SEZAR - Neler var?</p>

  <p class="calibre1">SOFRACI - Deniz kirpisi, deniz ısırganı, akça palamut, gökçe pavurya. Çalıkuşu...</p>

  <p class="calibre1">SEZAR - İstiridye var mı?</p>

  <p class="calibre1">SOFRACI - Ona ne şüphe.</p>

  <p class="calibre1">SEZAR - Britanya istiridyesi?</p>

  <p class="calibre1">SOFRACI - (Onaylayarak.) O da var, Sezar.</p>

  <p class="calibre1">SEZAR - Öyleyse istiridye isterim. (Her emirde sofracıbaşı bir köleye işaret eder. O da emri yerine getirmeye</p>

  <p class="calibre1">gider.) Britanya'yı bilirim - o batının düşler ülkesini - o dünyayı çeviren Okyanus'un son kıyısını.</p>

  <p class="calibre1">Ünlü incilerini</p>

  <p class="calibre1">aramak için gittim oraya. İnci minci masal. Ama istiridyelerini keşfettim.</p>

  <p class="calibre1">APOLLODORUS - Gelecek kuşaklar bu iyiliğinizi unutmayacak. (Sofracıbaşına.) Bana deniz kirpisi.</p>

  <p class="calibre1">RUFIO - Şöyle adamı tok tutacak, esaslı bir şey yok mu?</p>

  <p class="calibre1">SOFRACI - Kuşkonmazlı ardıçkuşu...</p>

  <p class="calibre1">KLEOPATRA - (Sözünü keserek.) Semiz piliç Rufio, semiz piliçler ağzınıza layık.</p>

  <p class="calibre1">RUFIO - Şimdilik idare eder.</p>

  <p class="calibre1">KLEOPATRA - (Açgözlü.) Bana ardıçkuşu.</p>

  <p class="calibre1">SOFRACI - Sezar şaraplarını seçmek lütfunda bulunurlar mı? Sicilya, Midilli, Sakız...</p>

  <p class="calibre1">RUFIO - (Burun kıvırarak.) Hepsi Yunan şarapları.</p>

  <p class="calibre1">APOLLODORUS - Yunan şarabını bulunca kim Roma şarabını ağzına koyar! Midilli'yi bir deneyin Sezar.</p>

  <p class="calibre1">SEZAR - Benim arpa suyumu getirin.</p>

  <p class="calibre1">RUFIO - (Tiksinerek.) Ben Falernian'dan şaşmam. (Ona istediği içki hemen getirilir.) KLEOPATRA - (Somurtarak.) Sizin için ziyafetler hazırlamak boşuna, Sezar. Sizin alıştığınız yemeklere benim</p>

  <p class="calibre1">bulaşıkçılar bile burun kıvırır.</p>

  <p class="calibre1">SEZAR - (Yumuşayarak.) Peki, şu Midilli şarabının bir tadına bakalım. (Sofracıbaşı önce Sezar'ın, sonra</p>

  <p class="calibre1">Kleopatra ile Apollodorus'un kadehlerini doldurur.) Ama Roma'ya dönünce böyle israflara karşı yasalar</p>

  <p class="calibre1">çıkartacağım. Yalnızca çıkartmakla kalmayacağım, uygulatacağım da.</p>

  <p class="calibre1">KLEOPATRA - (Kandırıcı.) Keyfiniz bilir. Ama bugün siz de başkaları gibi olacaksınız. Aylak, hayatın tadını</p>

  <p class="calibre1">çıkaran, güler yüzlü bir adam.</p>

  <p class="calibre1">SEZAR - Peki, bir kerecik olsun kendi alışkanlıklarımdan vazgeçeyim. (Kleopatra'nın elini öper.) İşte. (Şarabın</p>

  <p class="calibre1">tadına bakar.) Gönlün oldu mu?</p>

  <p class="calibre1">KLEOPATRA - Roma'ya gitmeniz için can attığıma artık inanmıyorsunuz, değil mi?</p>

  <p class="calibre1">SEZAR - Artık hiçbir şeye inanmıyorum. Beynim uyuştu. Hem, Roma'ya dönüp dönmeyeceğimi kim bilir?</p>

  <p class="calibre1">RUFIO - (Telaşla.) Ha, nasıl? Ne dediniz?</p>

  <p class="calibre1"></p>

  <p class="calibre1">SEZAR - Roma, daha önce görmediğim, bilmediğim ne sunabilir bana? Roma'da bir yıl tıpatıp bir öncekine</p>

  <p class="calibre1">benzer. Yalnızca ben biraz daha yaşlanıyorum. Oysa Appia yolundaki kalabalık hep aynı kalıyor.</p>

  <p class="calibre1">APOLLODORUS - Burada, Mısır'da da durum farklı değil ki. İhtiyarlar yaşamaktan bezince, "Nil'in kaynağından gayri her şeyi gördü,'' derler.</p>

  <p class="calibre1">SEZAR - (Hayal gücü kıvılcım kaparak.) Peki, neden o kaynağı görmeyelim? Kleopatra benimle gelir misin,</p>

  <p class="calibre1">Nil'i, esrar beldesinin göbeğindeki beşiğine kadar izleyelim? Roma'yı, büyük olmayan ulusları mahvetmek için</p>

  <p class="calibre1">büyüklüğe özenen Roma'yı ardımızda bırakalım mı? Yepyeni bir krallık kurayım mı senin için, o bilinmezler</p>

  <p class="calibre1">ülkesinde bir kutsal kent?</p>

  <p class="calibre1">KLEOPATRA - (Coşkuyla.) Kurun! Kurun!</p>

  <p class="calibre1">RUFIO - Evet, sıra domuz kızartmasına gelmeden, iki alayla Afrika'yı fethedecek.</p>

  <p class="calibre1">APOLLODORUS - Yoo, alayı bırakın. Bu soyluca bir tasarı. Bunu gerçekleştirirken Sezar yalnızca ülkeler alan</p>

  <p class="calibre1">bir asker değil, yaratıcı bir şair olacak. Kutsal kentin adını koyup sakız şarabıyla kutlayalım.</p>

  <p class="calibre1">SEZAR - Adını Kleopatra koysun.</p>

  <p class="calibre1">KLEOPATRA - Sezar'ın sevgilisine armağanı, diyelim.</p>

  <p class="calibre1">APOLLODORUS - Yo, yo. Daha geniş kapsamlı, evrensel bir ad, yıldızlı gökler gibi.</p>

  <p class="calibre1">SEZAR - (Kuru kuru.) Neden Nil'in Beşiği olmasın?</p>

  <p class="calibre1">KLEOPATRA - Olmaz. Nil hem benim atam, hem de bir tanrıdır. Durun, aklıma bir şey geldi. Adını Nil</p>

  <p class="calibre1">koyacak. Gelin onu çağıralım. (Sofracıbaşına.) Onu çağırın. (Üç adam hayretle birbirlerinin yüzüne bakarlar.</p>

  <p class="calibre1">Ama sofracıbaşı çok sıradan bir emir almış gibi dışarı çıkar.) Şimdi (maiyetine) hepiniz çekilin.</p>

  <p class="calibre1">(Maiyet,</p>

  <p class="calibre1">saygıyla selam vererek çekilir.)</p>

  <p class="calibre1">(Bir rahip önünde üç ayaklı, küçük bir buhurdanlık bulunan minik bir sfenks ile gelir.</p>

  <p class="calibre1">Buhurdanlıkta yanan bir</p>

  <p class="calibre1">tütsü çubuğu vardır. Rahip masaya gelip yontuyu ortasına koyar. Işıklar Mısır günbatımının Garibaldi</p>

  <p class="calibre1">kırmızısına dönüşmeye başlar. Sanki Tanrı acayip renkli bir gölge getirmiş gibidir. Üç adam etkilenmemeye</p>

  <p class="calibre1">kararlıdır, ama gene de bir tuhaf olurlar.)</p>

  <p class="calibre1">SEZAR - Bu ne biçim hokkabazlık?</p>

  <p class="calibre1">KLEOPATRA - Göreceksiniz. Hem hokkabazlık filan değil. Usulüne uygun olması için ona bir kurban vermeliydik. Ama üstüne biraz şarap dökersek belki Sezar'a karşılık verir.</p>

  <p class="calibre1">APOLLODORUS - (Omzunun üstünden Ra'ya bakarak.) Neden şurdaki şahin başlı dostumuza baş</p>

  <p class="calibre1">vurmuyoruz?</p>

  <p class="calibre1">KLEOPATRA - (Sinirli.) Şışşş. İşitirse kızar bize.</p>

  <p class="calibre1">RUFIO - (Kayıtsızca.) Nil'in kaynağı onun yetki sınırları dışında kalıyor anlaşılan.</p>

  <p class="calibre1">KLEOPATRA - Hayır. Küçük sfenksimden başka kimseye koydurtmam kentimin adını. Çünkü Sezar beni onun</p>

  <p class="calibre1">kolları arasında uyurken bulmuştu. (Sezar'a baygın baygın bakar, sonra aniden rahibe döner.) Sen git. Ben</p>

  <p class="calibre1">rahibeyim. Bu görevi senden almaya yetkim var. (Rahip saygıyla selam vererek çıkar.) Şimdi hep birlikte Nil'i</p>

  <p class="calibre1">çağıralım. Belki masaya vurur.</p>

  <p class="calibre1">SEZAR - Ne, masaya vurmak mı? Cumhuriyetin 707'nci yılında hâlâ böyle boş inançlara saplananlar var mı?</p>

  <p class="calibre1">KLEOPATRA - Boş inanç değil. Rahiplerimiz masalardan neler neler öğrenirler. Değil mi Apollodorus?</p>

  <p class="calibre1"></p>

  <p class="calibre1">APOLLODORUS - Öyle. Ben din değiştirdiğimi itiraf ederim. Kleopatra rahibe olunca, Apollodorus da dindar</p>

  <p class="calibre1">kesilir. Haydi ruh çağıralım.</p>

  <p class="calibre1">KLEOPATRA - Benimle birlikte tekrarlayın. "Seslen bize Nil Baba!''</p>

  <p class="calibre1">DÖRDÜ BİRDEN - Seslen bize Nil Baba! (Kadehlerini tasvirin karşısında hep birlikte kaldırarak.) (Dehşet ve işkence içindeki bir adamın ölüm çığlığı onlara karşılık verir. Erkekler şaşkınlık içinde kadehlerini</p>

  <p class="calibre1">indirip dinlerler. Sessizlik. Gökyüzünün rengi mora döner. Kleopatra'ya bakan Sezar, onun parlayan gözler ve</p>

  <p class="calibre1">sessiz bir minnettarlık ve tapınışla şarabını Tanrı'ya döktüğünü fark eder. Apollodorus yerinden sıçrayıp aşağıda</p>

  <p class="calibre1">olup bitenleri izlemek için terasın ucuna koşar.)</p>

  <p class="calibre1">SEZAR - (Delici bakışlarla Kleopatra'ya bakarak.) O neydi?</p>

  <p class="calibre1">KLEOPATRA - (Tedirgince.) Bir şey değil. Bir köleyi dövüyorlar.</p>

  <p class="calibre1">SEZAR - Bir şey değil demek.</p>

  <p class="calibre1">RUFIO - Eminim birine bir bıçak sapladılar.</p>

  <p class="calibre1">SEZAR - (Kalkarak.) Cinayet.</p>

  <p class="calibre1">APOLLODORUS - (Geriden eliyle susma işareti vererek.) Şışş. Susun! Duydunuz mu?</p>

  <p class="calibre1">SEZAR - Gene bir çığlık mı?</p>

  <p class="calibre1">APOLLODORUS - (Masaya dönerek.) Hayır, güm diye bir ses. Kumsala bir şey düştü galiba.</p>

  <p class="calibre1">RUFIO - (Asık suratla kalkarken.) Etli kemikli bir şey olmasın.</p>

  <p class="calibre1">SEZAR - (Ürpererek.) Sus, sus Rufio. (Masadan kalkıp sütunlu sundurmaya doğru gider. Rufio sol dirseğinin</p>

  <p class="calibre1">dibinden, Apollodorus sağından onu izlerler.)</p>

  <p class="calibre1">KLEOPATRA - (Hâlâ masadaki yerinde.) Beni bırakıp gidiyor musunuz, Sezar? Siz nereye Apollodorus?</p>

  <p class="calibre1">APOLLODORUS - İnan olsun sevgili Kraliçem, iştahım kapandı.</p>

  <p class="calibre1">SEZAR - Aşağıya, avluya in Apollodorus. Öğren ne olmuş?</p>

  <p class="calibre1">(Apollodorus başını eğer, Rufio'nun çıktığı merdivenden iner.) KLEOPATRA - Belki askerleriniz birini öldürmüşlerdir. Ne önemi var?</p>

  <p class="calibre1">(Aşağıdaki kumsaldan kalabalığın mırıltısı yükselir, Sezar ile Rufio birbirlerine bakarlar.) SEZAR - Ne olup bittiğini öğrenmeliyiz. (Tam Apollodorus'u izleyeceği sırada, Rufio elini omzuna koyarak onu</p>

  <p class="calibre1">durdurur. Çünkü Ftatatita terasın karşı ucundan ayaklarını sürüyerek gelmektedir. Gözlerinde ve bir av köpeğini</p>

  <p class="calibre1">andıran ağzında sarhoşça bir doygunluk vardır. Sezar bir an için şarapla sarhoş olduğunu sanır.</p>

  <p class="calibre1">Ama Rufio hiç</p>

  <p class="calibre1">aldanmamıştır. Onu sarhoş eden kırmızı şarabı iyi tanır.) RUFIO - (Yavaş sesle.) Şu ikisinin arasında bir muzurluk var.</p>

  <p class="calibre1">FTATATITA - Melike, bir daha kulunun yüzüne bakabilir.</p>

  <p class="calibre1">(Kleopatra ona bir an, katilce ifadesinin coşkulu bir yansımasıyla bakar. Sonra boynuna sarılıp tekrar tekrar</p>

  <p class="calibre1">çılgınca öper. Mücevherlerini koparırcasına çıkarıp kadının üstüne yığar. Olanları izleyen iki erkek dönüp</p>

  <p class="calibre1">birbirlerine bakarlar. Ftatatita yarı uykuda gibi ayaklarını sürüyerek Tanrı'nın sunağına yaklaşır.</p>

  <p class="calibre1">Ra'nın</p>

  <p class="calibre1">karşısında diz çökerek dua eder. Sezar, Rufio'yu sundurmada bırakarak, Kleopatra'nın yanına gider.)</p>

  <p class="calibre1">SEZAR - (Araştırıcı bir ciddilikle.) Kleopatra, ne oldu?</p>

  <p class="calibre1">KLEOPATRA - (Bir yandan ödü kopar, bir yandan yüzüne güler.) Ne olsun sevgili Sezar!</p>

  <p class="calibre1">(Yapmacıklı bir</p>

  <p class="calibre1">tatlılıkla, neredeyse sesi kısılarak.) Hiçbir şey olmadı. Ben masumum. (Sevgiyle ona yaklaşır.) Sevgili Sezar</p>

  <p class="calibre1"></p>

  <p class="calibre1">bana kızdınız mı? Neden öyle bakıyorsunuz yüzüme? Burada yanınızdan hiç ayrılmadım. Ne olduğunu nerden</p>

  <p class="calibre1">bileyim?</p>

  <p class="calibre1">SEZAR - (Düşünerek.) Bu doğru.</p>

  <p class="calibre1">KLEOPATRA - (Kleopatra çok ferahlamış, onu okşamaya çalışır.) Tabii doğru. (Sezar okşamaları karşılıksız</p>

  <p class="calibre1">bırakır.) Doğru olduğunu siz de biliyorsunuz Rufio.</p>

  <p class="calibre1">(Dışarıdaki mırıltı birden yükselip bir uğultu olur. Sonra hafifler.) RUFIO - Şimdi öğrenirim. (Adam gibi yürüyeceğine, tırısa kalkmış bir aygır gibi koşarak sunağa gider,</p>

  <p class="calibre1">Ftatatita'nın omzuna dokunur.) Kadın efendi, düş önüme. Sen bana lazımsın.</p>

  <p class="calibre1">FTATATITA - (Kalkıp ona dik dik bakarak.) Benim yerim Melike'nin yanıdır.</p>

  <p class="calibre1">KLEOPATRA - Onun bir suçu yok, Rufio.</p>

  <p class="calibre1">SEZAR - (Rufio'ya.) Bırak burda kalsın.</p>

  <p class="calibre1">RUFIO - (Sunağa oturarak.) Öyleyse benim yerim de burası. Ne olup bittiğini kendiniz soruşturursunuz. Kentte</p>

  <p class="calibre1">büyük şamata var.</p>

  <p class="calibre1">SEZAR - (Ciddi bir hoşnutsuzlukla.) Rufio, bir boyuneğme zamanı vardır.</p>

  <p class="calibre1">RUFIO - Bir de dik başlı olma zamanı. (İnatla kollarını kavuşturur.) SEZAR - (Kleopatra'ya.) Yolla şu kadını.</p>

  <p class="calibre1">KLEOPATRA - (Onu yatıştırmak hevesiyle ağlamaklı.) Tabii yollarım. Hiçbir zaman sözünüzden dışarı</p>

  <p class="calibre1">çıkmam, Sezar. Siz ne derseniz, o olur. Çünkü sizi seviyorum. Ftatatita, gitsene.</p>

  <p class="calibre1">FTATATITA - Melikemin emri başım üstüne. Beni çağırdığınız an yanı başınızdayım. (Geldiği gibi Ra'nın</p>

  <p class="calibre1">yanından geçerek çıkar.)</p>

  <p class="calibre1">RUFIO - (Onu izleyerek.) Unutmayın Sezar, sizin koruma görevliniz de çağırdığınız an yanı başınızda olacak.</p>

  <p class="calibre1">KLEOPATRA - Rufio'nun size böyle davranmasına niçin izin veriyorsunuz? Ona haddini bildirsenize.</p>

  <p class="calibre1">SEZAR - Bana düşman olup düşüncelerini benden gizlesin diye mi? Tıpkı senin şimdi yaptığın gibi.</p>

  <p class="calibre1">KLEOPATRA - (Yine korkuya kapılarak.) Niçin böyle söylüyorsunuz, Sezar? Hiçbir şey gizlediğim yok, inanın</p>

  <p class="calibre1">bana. Haksızlık ediyorsunuz. (Bir hıçkırığı bastırır.) Ben daha çocuğum. Siz birisi öldürüldü sanıp karşımda taş</p>

  <p class="calibre1">kesiliyorsunuz. Buna dayanamam, dayanamam. (Kasıtlı olarak kendini koyuverip ağlamaya başlar. Sezar ona</p>

  <p class="calibre1">derin bir hüzünle ve buz gibi soğuk bakar. Kleopatra nasıl bir etki uyandırdığını görmek için göz ucuyla bakar.</p>

  <p class="calibre1">Sezar'ın umursamadığını görünce doğrulup oturarak duygularını bastırmaya çalışıyormuş da sonunda cesurca</p>

  <p class="calibre1">bunu başarmış gibi davranır.) Ama, ama gözyaşlarından nefret ettiğinizi biliyorum. Onun için başınızı</p>

  <p class="calibre1">ağrıtmayacağım. Görüyorum, kızgın değil yalnızca hüzünlüsünüz. Benimkisi saçmalık, ama siz böyle soğuk</p>

  <p class="calibre1">soğuk konuşunca kalbim kırılıyor. Ne yapayım, elimde değil. Yerden göğe hakkınız var. Birinin öldürüldüğünü,</p>

  <p class="calibre1">hatta incindiğini düşünmek korkunç... Umarım ciddi bir şey... (Sezar'ın küçümseme dolu, delici bakışı karşısında</p>

  <p class="calibre1">konuşmayı sürdüremez.)</p>

  <p class="calibre1">SEZAR - Seni böylesine ürküten ne? Ne yaptın? (Aşağıdaki kumsalda bir borazan çalınır.) Aha!</p>

  <p class="calibre1">Sanırım</p>

  <p class="calibre1">sorunun karşılığı bu.</p>

  <p class="calibre1"></p>

  <p class="calibre1">KLEOPATRA - (Titreyerek yine kerevete çöker, elleriyle yüzünü kapar.) Sizi hiç aldatmadım Sezar, ant içerim.</p>

  <p class="calibre1">SEZAR - Biliyorum bunu. Sana hiç güvenmedim ki. (Dönüp çıkmak üzereyken Apollodorus ile Britannus,</p>

  <p class="calibre1">Lucius Septimus'u sürükleyerek önüne getirirler. Sezar ürperir.) Pompeius'un katili gene karşımda.</p>

  <p class="calibre1">RUFIO - Kent çılgına dönmüş. Sarayı yakıp bizi denize dökmek istiyorlar. Onları avludan sürüp çıkarırken bu</p>

  <p class="calibre1">haini yakaladık.</p>

  <p class="calibre1">SEZAR - Salıverin onu. (Kollarını bırakırlar.) Kent halkı neden ayaklanmış, Lucius Septimus?</p>

  <p class="calibre1">LUCIUS - Ne bekliyordunuz, Sezar? Pothinus'u gözleri gibi severlerdi.</p>

  <p class="calibre1">SEZAR - Pothinus'a ne olmuş? Ben onu serbest bırakalı yarım saat bile geçmedi. Dışarı bırakmamışlar mı?</p>

  <p class="calibre1">LUCIUS - Aşağı bırakmışlar. Altmış ayak yüksekliğindeki bir kemerden aşağı. Kaburgalarına saplanmış bir</p>

  <p class="calibre1">çelik bıçakla. Pompeius kadar ölü. Adam öldürmede ödeştik seninle. Başa baş geldik.</p>

  <p class="calibre1">SEZAR - (Sarsılmış.) Öldürülmüş ha! Canı bize emanet edilmiş biri! Bizim konuğumuz!</p>

  <p class="calibre1">(Suçlarcasına Rufio'ya</p>

  <p class="calibre1">döner.) Rufio!</p>

  <p class="calibre1">RUFIO - (Soruyu önceden keşfederek, güçlü bir ifadeyle.) Kim yapmışsa eline sağlık. Hem güçlü bir kişi, hem</p>

  <p class="calibre1">de sizin dostunuzmuş. (Kleopatra iyice yüreklenir.) Ama bu işe bizim elimiz bulaşmadı. Onun için boşuna surat</p>

  <p class="calibre1">asmayın bana. (Sezar dönüp Kleopatra'ya bakar.)</p>

  <p class="calibre1">KLEOPATRA - (Kalkarak, şiddetle.) Mısır Kraliçesi'nin emriyle öldürüldü. Düşler peşinde koşan Julius Sezar</p>

  <p class="calibre1">değilim ben. Onun gibi her kölenin onurumu kırmasına izin veremem. Rufio, iyi yaptığımı söyledi.</p>

  <p class="calibre1">Şimdi</p>

  <p class="calibre1">başkaları da beni yargılasın. (Ötekilere döner.) Şu Pothinus, kendisiyle birlik olup Sezar'ı, Achilles ile</p>

  <p class="calibre1">Ptoleme'nin tuzağına düşürmemi istedi. Ben reddettim. Bana lanetler okudu. Sonra gizlice Sezar'a gelip kendi</p>

  <p class="calibre1">hayınlığını benim üstüme atmak istedi. Suçüstü yakaladım. Bana, Kraliçe'ye hakaretler yağdırdı.</p>

  <p class="calibre1">Hem de</p>

  <p class="calibre1">yüzüme karşı. Sezar öcümü almadı. Onunla güzel güzel konuşup serbest bıraktı. Kendi öcümü almakta haksız</p>

  <p class="calibre1">mıyım, söyleyin Lucius?</p>

  <p class="calibre1">LUCIUS - Aksini söyleyemem. Ama bunun için Sezar'dan teşekkür beklemeyin.</p>

  <p class="calibre1">KLEOPATRA - Konuşun Apollodorus. Yanlış bir iş mi yaptım?</p>

  <p class="calibre1">APOLLODORUS - Size bir tek kusur bulabilirim, güzeller güzeli. Beni, şövalyenizi çağırmalıydınız.</p>

  <p class="calibre1">Dürüst bir</p>

  <p class="calibre1">düelloyla o iftiracıyı yere sererdim.</p>

  <p class="calibre1">KLEOPATRA - (Heyecanla.) Kendi köleniz benim için hükmünü versin, Sezar. Söyle Britannus, haksız mıyım?</p>

  <p class="calibre1">BRITANNUS - Yalan dolan, kara çalma, hıyanet cezasız kalırsa, toplum vahşi hayvanların birbirini parçaladığı</p>

  <p class="calibre1">bir arenaya döner. Sezar haksız.</p>

  <p class="calibre1">SEZAR - (Buruk bir sakinlikle.) Demek karar benim aleyhimde.</p>

  <p class="calibre1">KLEOPATRA - (Ateşli.) Dinleyin beni Sezar. Koca İskenderiye'de haksız olduğumu söyleyen bir tek kişi</p>

  <p class="calibre1">çıkarsa, sarayımın kapısında kendimi çarmıha gerdiririm, hem de kendi kölelerime.</p>

  <p class="calibre1">SEZAR - Şu koskoca dünyada senin haksız olduğunu gören bir tek kişi çıkarsa, bir söyler, ama pir söyler. O da</p>

  <p class="calibre1"></p>

  <p class="calibre1">benim gibi ya dünyayı fethedecek ya da çarmıha gerilecek. (Sokaktaki gürültü yine yükselir.) İşitiyor musunuz?</p>

  <p class="calibre1">Şu kapınıza dayananlar da öç almaktan, adam bıçaklamaktan yana. Sen elebaşılarını yok ettin.</p>

  <p class="calibre1">Seni yok etmek de</p>

  <p class="calibre1">onların hakkı. Şüphe ediyorsan buradaki dört akıl hocana sor. Sonra ben de hak, hukuk adına, Kraliçelerini</p>

  <p class="calibre1">öldürdükleri için onları öldürmeyecek miyim? Sıra bana gelince, yurttaşları yurtlarını işgal edeni sağ bırakacak</p>

  <p class="calibre1">değiller ya. Roma da, oğullarının ve kırılan gururunun öcünü almayacak mı ele güne karşı?</p>

  <p class="calibre1">Böylece beni</p>

  <p class="calibre1">haklayanlar da haklanacak. Cinayet cinayeti doğuracak, her zaman hak, onur ve barış adına, tarihin sonuna dek.</p>

  <p class="calibre1">Tanrılar kandan usanıp anlayışlı bir ırk yaratacaklar. (Korkunç bir gürültü. Kleopatra korkudan bembeyaz olur.)</p>

  <p class="calibre1">Hele bir dinle. Sen ağır sözleri kaldıramıyordun, değil mi? Biraz yaklaş da senin için neler söylediklerini işit.</p>

  <p class="calibre1">Pothinus'un dedikleri bunların yanında çok daha hafif kalır. (Kimsenin nüfuz edemeyeceği bir vakara</p>

  <p class="calibre1">bürünerek.) Mısır Kraliçesi, şimdi öç alma emirlerini kendi versin, savunma önlemlerini kendi alsın.</p>

  <p class="calibre1">Çünkü</p>

  <p class="calibre1">Sezar'dan yüz çevirdi. (Gitmek için döner.)</p>

  <p class="calibre1">KLEOPATRA - (Dehşete kapılmış, ona doğru koşup önünde diz çökerek.) Beni yüzüstü bırakmayacaksınız,</p>

  <p class="calibre1">Sezar. Sarayı savunacaksınız.</p>

  <p class="calibre1">SEZAR - Sen ölüm dirim güçlerini eline aldın. Ben yalnızca düşler peşinde koşan biriyim.</p>

  <p class="calibre1">KLEOPATRA - Beni öldürecekler, göz göre göre öldürecekler.</p>

  <p class="calibre1">SEZAR - Neden öldürmesinler?</p>

  <p class="calibre1">KLEOPATRA - Merhamet...</p>

  <p class="calibre1">SEZAR - Merhamet ha? Ne çabuk tepe üstü yuvarlandın da merhamete muhtaç oldun?</p>

  <p class="calibre1">Merhametin, Pothinus'a</p>

  <p class="calibre1">bir yararı dokundu mu? (Kleopatra yerden kalkar. Ellerini ovuşturarak umutsuzca kerevete gider.</p>

  <p class="calibre1">Apollodorus,</p>

  <p class="calibre1">sessizce kerevetin arkasına geçerek, ona arka çıktığını belirtir. Gökyüzü artık en parlak menekşe rengini almıştır.</p>

  <p class="calibre1">Yavaşça açık turuncuya dönüşmeye başlar. Böylece Ra yontusuyla sundurmanın sütunları daha koyu görünür.)</p>

  <p class="calibre1">RUFIO - Sezar, yeteri kadar vaaz verdiniz. Düşman kapıya dayandı.</p>

  <p class="calibre1">SEZAR - (Ona dönüp bütün öfkesiyle veryansın ederek.) Ya öyle! Peki bunca aydır, onu şaşkın ve âciz, kapıda</p>

  <p class="calibre1">bekleten neydi? Benim çılgınlığım mı, sizin gözünüzde çılgının biriyim ben, yoksa sizin akıllılığınız mı? Şu</p>

  <p class="calibre1">Mısır'ın kan deryasında hepinizi boğulmaktan kurtaran kim? (Kleopatra'ya dönerek.) Şu bir sıkımlık canını</p>

  <p class="calibre1">kurtarmam için kılıcıma atılan sen, ne yapıyorsun? "Dostum serbestsin,'' dediğim adamı sırtından vuruyorsun,</p>

  <p class="calibre1">sinsice. Ya siz askerler, efendiden adamlar, sadık bendelerim, kim olduğunuzu unutup bu cinayeti alkışlıyor,</p>

  <p class="calibre1">"Sezar haksız,'' diyorsunuz. Tanrılar aşkına, hepinizi o Kızıl Deniz'in dibine yollamak geliyor içimden.</p>

  <p class="calibre1">KLEOPATRA - (Kurnazca bir umut pırıltısıyla.) Ama Sezar, bunu yaparsanız sizin de sonunuz gelir.</p>

  <p class="calibre1">(Sezar'ın gözleri cam gibi parlar.)</p>

  <p class="calibre1">RUFIO - (Çok telaşlı.) Aman ulu Jüpiter! Seni gidi iğrenç Mısır faresi. Bu söz Sezar'ı çileden çıkarmaya yeter.</p>

  <p class="calibre1"></p>

  <p class="calibre1">Şimdi tek başına kente giderse görürsün. Bizi burada paramparça ederler. (Umarsızca, Sezar'a.) Bir yığın salak</p>

  <p class="calibre1">olduğumuz için bizi terk edecek misin? Ben fenalık olsun diye adam öldürmem ki. Köpeğin kediye saldırması</p>

  <p class="calibre1">gibi içgüdüyle yaparım bunu. Senin peşinde birer köpekten farkımız yok. Ama sana sadakatle hizmet ettik.</p>

  <p class="calibre1">SEZAR - (Yumuşayarak.) Yazık Rufio, oğlum. Şimdi hepimiz köpekler gibi sokaklarda gebereceğiz.</p>

  <p class="calibre1">APOLLODORUS - (Kleopatra'nın arkasından.) Sözlerinizde yüce Olimpos'un bir yankısı var. Doğru olmalı,</p>

  <p class="calibre1">çünkü güzel. Ama ben gene Kleopatra'nın yanındayım. Öleceğimizi de bilsek, Kraliçe bir erkek yüreğinin</p>

  <p class="calibre1">bağlılığından, bir erkek kolunun gücünden yoksun kalmayacak.</p>

  <p class="calibre1">KLEOPATRA - (Hıçkırarak.) Ama ben ölmek istemiyorum.</p>

  <p class="calibre1">SEZAR - (Hüzünlü.) Ne küçüklük, ne bayağılık!</p>

  <p class="calibre1">LUCIUS - (Sezar ile Kleopatra'nın arasına girerek.) Dinle beni Sezar, bu isteğim bayağıca olabilir, ama ben de</p>

  <p class="calibre1">elimden geldiği kadar uzun yaşamak niyetindeyim.</p>

  <p class="calibre1">SEZAR - Eh dostum, Sezar'dan uzun yaşayacağa benzersin. Bunca zaman kenti de, senin ordunu da harekete</p>

  <p class="calibre1">geçmekten alıkoyan neydi? Ben büyülerle, efsunlarla mı durdurdum hepinizi? Düne kadar benimle ne kavgaları</p>

  <p class="calibre1">vardı ki, üstüme varmak için hayatlarını tehlikeye atsınlar? Ama bugün kahramanlarını öldürüp kafalarına</p>

  <p class="calibre1">fırlattık. Şimdi bu cinayet yuvasını dağıtmak için canını dişine taktı her Mısırlı. Evet, bizler caniyiz, başka bir</p>

  <p class="calibre1">halt değil. Artık kılıcını bile, cesaretini takın. Pompeius'un başı düştü. Sezar'ınki de dalından kopmak üzere.</p>

  <p class="calibre1">APOLLODORUS - Sezar umarsızlığa mı düşüyor?</p>

  <p class="calibre1">SEZAR - (Sonsuz bir gururla.) Hiçbir zaman umuda kapılmayan, hiçbir zaman umarsızlığa düşmez. Sezar, bahtı</p>

  <p class="calibre1">ister açık, ister kapalı olsun yazgısıyla yüz yüze gelmekten çekinmez.</p>

  <p class="calibre1">LUCIUS - Yazgı her zamanki gibi Sezar'ın yüzüne gülecektir.</p>

  <p class="calibre1">SEZAR - (İstemeden gurura kapılarak.) Bana cesaret vermeye mi kalkıyorsun?</p>

  <p class="calibre1">LUCIUS - Size hizmetimi arz ediyorum. Beni isterseniz, sizin tarafınıza geçmeye hazırım.</p>

  <p class="calibre1">SEZAR - (Yine ayağı yere basar. Bu önerinin altında bir şeyler olduğunu sezerek, Lucius'a dik dik bakar.) Ne?</p>

  <p class="calibre1">Tam şu sırada mı?</p>

  <p class="calibre1">LUCIUS - (Israrla.) Tam şu sırada.</p>

  <p class="calibre1">RUFIO - Sezar'ı sana güvenecek kadar deli mi sandın?</p>

  <p class="calibre1">LUCIUS - Zaferi kazanıncaya kadar bana güvenmesini beklemiyorum. Bütün istediğim hayatımın bağışlanması,</p>

  <p class="calibre1">bir de Sezar'ın ordusunda görev almak. Sezar dürüst olduğuna göre, payıma düşeni peşin ödeyeceğim.</p>

  <p class="calibre1">SEZAR - Ödemek mi? Nasıl?</p>

  <p class="calibre1">LUCIUS - Size iyi bir haber vererek. Bir müjde.</p>

  <p class="calibre1">(Sezar haberin ne olduğunu şimşek hızıyla anlamıştır.)</p>

  <p class="calibre1">RUFIO - Ne haberi, ne müjdesi?</p>

  <p class="calibre1">SEZAR - (Kleopatra'nın yerinde doğrulup kendisine hayretle bakmasına yol açan bir neşe ve canlılıkla.) Hangi</p>

  <p class="calibre1">haber, hangi müjde mi dedin oğlum Rufio? Takviye birlikleri geldi. Bizim için başka ne müjde olabilir? Değil mi</p>

  <p class="calibre1">Lucius Septimus? Bergamalı Mithridates yolda.</p>

  <p class="calibre1">LUCIUS - Pelusium'u almış.</p>

  <p class="calibre1"></p>

  <p class="calibre1">SEZAR - (Sevinçle.) Lucius Septimus, bundan böyle benim subayımsın. Mithridates'in Nil'i geçmesine engel</p>

  <p class="calibre1">olmak için Mısırlılar kentte ne kadar asker varsa oraya göndermişlerdir. Sokakları dolduran kuru kalabalık, kuru</p>

  <p class="calibre1">kalabalık.</p>

  <p class="calibre1">LUCIUS - Öyle. Mithridates Delta'nın üstünden geçmek için büyük yoldan Memfis'e doğru yürüyor.</p>

  <p class="calibre1">Achilles</p>

  <p class="calibre1">onunla orada dövüşecek.</p>

  <p class="calibre1">SEZAR - (Büyük cüretle.) Achilles orada Sezar'la dövüşecek. Bak, Rufio. (Masaya koşup bir peçete kapar.</p>

  <p class="calibre1">Parmağını şaraba batırarak üstüne bir plan çizer. Rufio ile Septimus üstüne abanarak dikkatle bakarlar. Çünkü</p>

  <p class="calibre1">ışık artık gitmek üzeredir.) Şurası saray, şurası tiyatro. Sen, (Rufio'ya) yanına yirmi adam alıp şu sokağa sapar</p>

  <p class="calibre1">gibi yapacaksın. (Planda eliyle gösterir.) Halk seni taşlayadursun, piyade bölükleri şuradan ve şuradan çıkar.</p>

  <p class="calibre1">Sokakları doğru çizdim mi, Lucius?</p>

  <p class="calibre1">LUCIUS - Tamam, şurası incir pazarı...</p>

  <p class="calibre1">SEZAR - (Onu dinlemeyecek kadar heyecanlı.) Bunları daha geldiğim gün görmüştüm. İyi!</p>

  <p class="calibre1">(Peçeteyi masanın</p>

  <p class="calibre1">üstüne atarak yine sundurmaya gelir.) Haydi, yola düş. Britannus, Petronius'a söyle, birliklerimizin yarısı bir</p>

  <p class="calibre1">buçuk saat içinde gemilere binip batıdaki göle gidecek. Atımla zırhım hazır olsun. (Britannus koşarak çıkar.)</p>

  <p class="calibre1">Geri kalan birliklerle ben göl kıyısından yürüyüp, Nil'in yukarısında Mithridates ile buluşacağım.</p>

  <p class="calibre1">Sen de yola</p>

  <p class="calibre1">düş, Lucius. Haberi ulaştır. (Britannus'tan sonra Lucius da hızla çıkar.) Apollodorus, bu sefer için senin kılıcınla</p>

  <p class="calibre1">sağ koluna da ihtiyacım var.</p>

  <p class="calibre1">APOLLODORUS - Kanım da, canım da size feda olsun.</p>

  <p class="calibre1">SEZAR - Eksik olma. (Elini kavrar. Hararetli bir el sıkması.) Göreve hazır mısın?</p>

  <p class="calibre1">APOLLODORUS - Sanat uğruna, savaş saati uğruna! (Kleopatra'yı büsbütün unutarak, Lucius'un peşinden</p>

  <p class="calibre1">fırlar.)</p>

  <p class="calibre1">RUFIO - Hadi, işler tıkırında!</p>

  <p class="calibre1">SEZAR - (Neşeli.) Değil mi, biricik oğlum! (El çırpar. Köleler masaya koşarlar.) Bu tatsız ziyafet yetti. Kaldırın</p>

  <p class="calibre1">şunları, gözüm görmesin. Haydi işinize... (Köleler sofrayı kaldırmaya başlarlar. Sundurmanın perdeleri örtülür.)</p>

  <p class="calibre1">Sokakların durumunu kavradın, değil mi Rufio?</p>

  <p class="calibre1">RUFIO - Sanırım. Yolumu bulurum herhalde.</p>

  <p class="calibre1">(Aşağıdaki avluda buçina tekrar tekrar çalınır.)</p>

  <p class="calibre1">SEZAR - Şimdi gidip askerlerle konuşalım. Yüreklendirelim onları. Sen kumsala git. Ben avluya ineyim.</p>

  <p class="calibre1">(Merdivene yönelir.)</p>

  <p class="calibre1">KLEOPATRA - (Bütün bu süre unutulduğu yerden kalkarak, çekingen ve ürkek, ellerini Sezar'a uzatır.). Sezar!</p>

  <p class="calibre1">SEZAR - (Döner.) Ne var?</p>

  <p class="calibre1">KLEOPATRA - Beni unuttunuz mu?</p>

  <p class="calibre1">SEZAR - (Hoşgörülü.) İşim başımdan aşkın, yavrum. Ben geri dönünce senin işleri yoluna koyarız.</p>

  <p class="calibre1">Hoşça kal.</p>

  <p class="calibre1">Uslu dur, sabırlı ol!</p>

  <p class="calibre1"></p>

  <p class="calibre1">(Dalgın ve büsbütün ilgisiz çıkıp gider. Kleopatra yumrukları sıkılı, için için kaynayan bir öfkeyle, fena halde</p>

  <p class="calibre1">kibri kırılmış, kalakalır.)</p>

  <p class="calibre1">RUFIO - Bu oyun oynandı, ama kaybedildi Kleopatra. Kadın her zaman zararlı çıkar.</p>

  <p class="calibre1">KLEOPATRA - (Azametle.) Sen efendinin peşinden git.</p>

  <p class="calibre1">RUFIO - (Kulağına, laubalice.) Önce bir çift sözüm var sana. Celladına söyle, Pothinus yolu yordamıyla gırtlağı</p>

  <p class="calibre1">kesilerek öldürülseydi, gık diyemeden boylardı öbür dünyayı. Senin herif bu işi yüzüne gözüne bulaştırdı.</p>

  <p class="calibre1">KLEOPATRA - (Gizemli.) Erkek olduğunu nerden biliyorsun?</p>

  <p class="calibre1">RUFIO - (İrkilip şaşarak.) Sen olamazsın. O sırada bizim yanımızdaydın. (Kleopatra küçümseyerek ona sırtını</p>

  <p class="calibre1">döner. Nefis, mehtaplı bir gece başlamıştır. Masa kaldırılmıştır. Ayın ve yıldızların ışığında Ftatatita, Ra'nın</p>

  <p class="calibre1">beyaz sunak taşı önünde dua ederken görülür. Rufio irkilir, yavaşça perdeleri örter, alçak sesle Kleopatra'ya</p>

  <p class="calibre1">sorar.) O muydu? Kendi elleriyle mi?</p>

  <p class="calibre1">KLEOPATRA - (Gözdağı vererek.) Kim olursa olsun, düşmanlarım kendilerini kollasın ondan. Hele sen Rufio,</p>

  <p class="calibre1">Sezar'ın önünde Mısır Kraliçesi'ni küçük düşüren sen, gözünü dört aç.</p>

  <p class="calibre1">RUFIO - (Ona ters ters bakarak.) Gözümü dört açacağım, Kleopatra. (Bu sözü tutacağını belirtmek için başını</p>

  <p class="calibre1">sallar. Çıkarken kınındaki kılıcı gevşeterek perdelerin arasında kaybolur.).</p>

  <p class="calibre1">ROMALI ASKERLER - (Aşağıdaki avluda.) Selam Sezar! Selam sana!</p>

  <p class="calibre1">(Kleopatra dinler. Buçina sesini borazanlar izler.)</p>

  <p class="calibre1">KLEOPATRA - (Ellerini ovuşturup seslenerek.) Ftatatita, Ftatatita. Karanlık bastırdı. Burada yapayalnızım.</p>

  <p class="calibre1">Yanıma gel. (Sessizlik.) Ftatatita! (Daha yüksek sesle.) Ftatatita! (Sessizlik. Paniğe kapılarak kordonu çekip</p>

  <p class="calibre1">perdeleri açar. Ftatatita, Ra'nın sunak taşında ölü yatmaktadır. Kesilen gırtlağından beyaz taşa bir kan seli</p>

  <p class="calibre1">boşanmıştır.)</p>

  <p class="calibre1"></p>

  <p class="calibre1">BEŞİNCİ PERDE</p>

  <p class="calibre1">Öğle vakti. Sarayın önündeki kordon boyunda şenlik ve askeri tören. Doğu limanında Sezar'ın kalyonu öyle</p>

  <p class="calibre1">görkemli bir biçimde süslenmiştir ki, baştan başa çiçeklerle donatıldığı göze çarpar. Apollodorus'un halılarla</p>

  <p class="calibre1">kayığa bindiği basamaklara yakın bir yerde durur. İskelenin başında Romalı muhafızlar nöbet bekler. Kordon</p>

  <p class="calibre1">boyuna, sarayın kapısına kadar uzanan kırmızı bir yol halısı serilmiştir. Saray kapısının geniş</p>

  <p class="calibre1">basamaklarına</p>

  <p class="calibre1">biriken Kleopatra'nın maiyetindeki kadınlar, renk renk giysileriyle orasını bir çiçek bahçesine çevirmişlerdir.</p>

  <p class="calibre1">Cepheye Kraliçe'nin muhafızları dizilmiştir. Başlarında, altı ay önce, Suriye sınırındaki eski sarayda, Bel</p>

  <p class="calibre1">Affris'in Sezar'ın gelişini bildirdiği subaylar vardır. Kuzey tarafını Romalı askerler çevirmiştir.</p>

  <p class="calibre1">Arkalarında</p>

  <p class="calibre1">ayaklarının ucuna basarak kordon boyunu görmeye çalışan kent halkı bulunur. Subaylar kordon boyunda dolaşıp</p>

  <p class="calibre1">çene çalarlar. Aralarında Belzanor, İranlı ve elinde asma dalından değnek taşıyan yüzbaşı göze çarpar. Savaşın</p>

  <p class="calibre1"></p>

  <p class="calibre1">yıprattığı, kaba çizmeli yüzbaşı gerek toplumdaki yeri, gerek kılık kıyafeti bakımından Mısırlıların yanında çok</p>

  <p class="calibre1">sönük kalır.</p>

  <p class="calibre1">Apollodorus kent halkı arasından geçerek Romalı safının arkasından subaylara seslenir.</p>

  <p class="calibre1">APOLLODORUS - Hey, baksanıza! Geçebilir miyim?</p>

  <p class="calibre1">YÜZBAŞI - Bırakın geçsin Sicilyalı Apollodorus. (Askerler geçirirler.) BELZANOR - Sezar'ın gelmesi yakın mı?</p>

  <p class="calibre1">APOLLODORUS - Hâlâ pazar meydanında oyalanıyor. Askerlerin bağırıp çağırmasından başım şişti.</p>

  <p class="calibre1">Coşan bir</p>

  <p class="calibre1">orduya yarım saat dayandıktan sonra insanın azıcık deniz havasına ihtiyacı oluyor.</p>

  <p class="calibre1">İRANLI - Son haberler sende. Anlat bakalım, rahipleri öldürttü mü?</p>

  <p class="calibre1">APOLLODORUS - Tam buldun adamını! Onu çarşı meydanında karşıladılar. Başlarında küller, ellerinde</p>

  <p class="calibre1">tanrılarıyla. Tanrıları ayaklarının dibine dizdiler. Şöyle yüzüne bakılacak bir Apis vardı. Altınla fildişinden,</p>

  <p class="calibre1">işçiliği bir harika. Benim tavsiyemle başrahibe onun için iki talan istedi.</p>

  <p class="calibre1">BELZANOR - (Dehşetle.) Her şeyi bilen, her şeyi gören Apis için iki talan ha! Ya, başrahip ne dedi?</p>

  <p class="calibre1">APOLLODORUS - Apis'in merhametine sığınıp beş talan istedi.</p>

  <p class="calibre1">BELZANOR - Bu yüzden ülkede kıtlık olacak, kasırgalar kopacak.</p>

  <p class="calibre1">İRANLI - Laf! Apis neden Achilles'in Sezar'ı yenmesine yardımcı olmamış? Savaştan taze taze haberler var mı</p>

  <p class="calibre1">Apollodorus?</p>

  <p class="calibre1">APOLLODORUS - Küçük Kral Ptoleme boğuldu.</p>

  <p class="calibre1">BELZANOR - Boğulda ha! Nasıl?</p>

  <p class="calibre1">APOLLODORUS - Bütün adamlarıyla. Sezar üç yandan saldırıp onları Nil'e döktü. Ptoleme'nin saltanat kayığı</p>

  <p class="calibre1">battı.</p>

  <p class="calibre1">BELZANOR - Şu Sezar, olağanüstü bir adam. Çabuk gelir mi dersin?</p>

  <p class="calibre1">APOLLODORUS - Ben yanından ayrılırken Yahudi sorununa çözüm yolu arıyordu.</p>

  <p class="calibre1">(Kuzeyden gelen borazan sesleriyle halkın arasındaki kımıldanma ve gürültü, Sezar'ın yaklaştığını bildirir.)</p>

  <p class="calibre1">İRANLI - Onların icabına çabuk bakmış. Bakın, geliyor. (Mısır saflarının önündeki yerine koşar.) BELZANOR - (Onu izleyerek.) Haz'rol, Sezar geliyor! (Askerler hazır ol durumuna geçip, hizaya girerler.</p>

  <p class="calibre1">Apollodorus Mısırlıların safında yer alır.)</p>

  <p class="calibre1">YÜZBAŞI - (İskeledeki muhafızlara koşar.) Dikkat, Sezar geliyor. (Sezar yanında Rufio, törenle gelir. Britannus</p>

  <p class="calibre1">onları izler. Askerler Sezar'ı coşkulu haykırışlarla karşılarlar.) SEZAR - Görüyorum, gemim bekliyor beni. Sezar'ın Mısır'a veda saati geldi çattı. Söyle Rufio, ben gitmeden</p>

  <p class="calibre1">Mısır'da yapılacak ne kaldı?</p>

  <p class="calibre1">RUFIO - (Solunda.) Bu eyalet için daha Romalı bir vali atamadınız.</p>

  <p class="calibre1">SEZAR - (Ona garip garip bakar, ama tam bir ciddilikle konuşur.) Bergamalı Mithridates'e ne dersin? Eupator'un</p>

  <p class="calibre1">soylu oğlu, benim büyük kurtarıcım.</p>

  <p class="calibre1">RUFIO - Ona başka yerlerde de ihtiyacınız olacak derim. Unutmayın yurda dönerken daha dört beş</p>

  <p class="calibre1">orduyla başa</p>

  <p class="calibre1">çıkmanız gerekecek.</p>

  <p class="calibre1">SEZAR - Çok doğru. Ya kendin için ne dersin?</p>

  <p class="calibre1">RUFIO - (Adeta inanamaz.) Ben, benden vali olur mu? Neler de geliyor aklınıza. Benim azat edilmiş bir kölenin</p>

  <p class="calibre1">oğlu olduğumu bilmez gibi...</p>

  <p class="calibre1"></p>

  <p class="calibre1">SEZAR - (Sevgiyle.) Sezar seni oğlum diye bağrına basmadı mı? (Herkese seslenerek.) Susun hepiniz, beni</p>

  <p class="calibre1">dinleyin biraz.</p>

  <p class="calibre1">ROMALI ASKERLER - Sezar konuşuyor!</p>

  <p class="calibre1">SEZAR - Dinleyin. Romalı valinin görevini, özelliğini, rütbesini ve adını bildiriyorum. Görevi, Sezar'ın kalkanı;</p>

  <p class="calibre1">özelliği, Sezar'ın dostu; rütbesi, bir Romalı asker. (Romalı askerlerden bir zafer çığlığı yükselir.) Adı, Rufio!</p>

  <p class="calibre1">(Gene haykırırlar.)</p>

  <p class="calibre1">RUFIO - (Sezar'ın elini öperek.) Doğru, Sezar'ın kalkanıyım, ama Sezar'ın kolunda olmayınca ne işe yarar bu</p>

  <p class="calibre1">kalkan? Ne olursa olsun... (Sesi boğuklaşır, kendini toplamak için başka yana döner.) SEZAR - Benim adalı, o koca Britanyalı nerde?</p>

  <p class="calibre1">BRITANNUS - (Sezar'ın sağından öne gelir.) Burada Sezar.</p>

  <p class="calibre1">SEZAR - Kendi ülkenin o barbarca naralarıyla Delta savaşına atılmanı kim söyledi? Bir yandan dört Mısırlıyı</p>

  <p class="calibre1">birden er meydanına çağırırsın, bir yandan küfrün bini bir paraya!</p>

  <p class="calibre1">BRITANNUS - Sezar, savaş kızıştığı an o ayıp sözler ağzımdan kaçıverdi. Çok özür dilerim.</p>

  <p class="calibre1">SEZAR - Hem sen yüzme bilmediğin halde, biz ordugâha saldırırken kanalı nasıl geçtin bizimle?</p>

  <p class="calibre1">BRITANNUS - Atınızın kuyruğuna yapıştım.</p>

  <p class="calibre1">SEZAR - Bunlar bir kölenin kıvıracağı işler değil Britannicus, özgür bir adama yaraşır.</p>

  <p class="calibre1">BRITANNUS - Ben özgür doğdum, Sezar.</p>

  <p class="calibre1">SEZAR - İyi, ama sana Sezar'ın kölesi diyorlar.</p>

  <p class="calibre1">BRITANNUS - Ancak Sezar'ın kölesi olarak gerçek özgürlüğü buldum.</p>

  <p class="calibre1">SEZAR - (Duygulanarak.) Güzel söyledin. Ne iyilik bilmez adamım. Az daha seni azat edecektim.</p>

  <p class="calibre1">Ama artık bir</p>

  <p class="calibre1">milyon talana bile ayrılmam senden. (Dostça omzuna vurur. Britannus hoşnut, ama azıcık utanmış, sıkılganca</p>

  <p class="calibre1">elini öper.)</p>

  <p class="calibre1">BELZANOR - (İranlıya.) Bu Romalı adamları avcuna alıp kendine hizmet ettirmesini biliyor.</p>

  <p class="calibre1">İRANLI - Evet, kendine tehlikeli bir rakip olamayacak mütevazı adamları.</p>

  <p class="calibre1">BELZANOR - Seni sinsi yılan seni. Seni şüpheci herif.</p>

  <p class="calibre1">SEZAR - (Apollodorus'u Mısırlılar köşesinde görüp çağırarak.) Apollodorus, Mısır sanatını senin nazik ellerine</p>

  <p class="calibre1">bırakıyorum. Unutma, Roma sanatı sever ve cömertçe destekler.</p>

  <p class="calibre1">APOLLODORUS - Anlıyorum, Sezar. Roma sanat üretmez, ama başka ulusların ürettiği sanatı satın alıp</p>

  <p class="calibre1">ülkesine taşır.</p>

  <p class="calibre1">SEZAR - Ne! Roma sanat üretmez mi? Barış bir sanat değil mi? Savaş bir sanat değil mi? Devleti yönetmek bir</p>

  <p class="calibre1">sanat değil mi? Uygarlık bir sanat değil mi? Birkaç süs eşyasına karşılık bunları size bağışlıyoruz.</p>

  <p class="calibre1">Bu alışverişte</p>

  <p class="calibre1">kârlı çıkan sizsiniz. (Rufio'ya dönerek.) Gemiye binmeden başka ne yapacaktım? (Anımsamaya çalışır.)</p>

  <p class="calibre1">Anımsayamadığım bir şey var, ne olabilir? Pekâlâ, her neyse yapılmadan kalacak! Bu uygun rüzgârı kaçırmaya</p>

  <p class="calibre1">gelmez. Elveda Rufio.</p>

  <p class="calibre1">RUFIO - Sezar, sizi Roma'ya kalkansız göndermek hiç içime sinmiyor. Orada çok fazla hançer var.</p>

  <p class="calibre1">SEZAR - Olsun varsın! Oraya giderken hayatımın görevini tamamlamış olacağım. O zaman yeteri kadar uzun</p>

  <p class="calibre1">yaşamış sayılırım. Ayrıca.. ölmek düşüncesi bana hep nahoş gelmiştir. Öldürülmek daha iyi bence.</p>

  <p class="calibre1">Hoşça kal!</p>

  <p class="calibre1"></p>

  <p class="calibre1">RUFIO - (İçini çekerek ellerini havaya kaldırır. Sezar'ın yola getirilmez biri olduğunu kabullenmiştir.) Yolunuz</p>

  <p class="calibre1">açık olsun! (El sıkışırlar.)</p>

  <p class="calibre1">SEZAR - (Apollodorus'a el sallayarak.) Elveda Apollodorus. Elveda bütün dostlar! Haydi gemiye...</p>

  <p class="calibre1">(Rıhtımdan gemiye iskele tahtası uzatılır. Sezar oraya doğru ilerlerken, Kleopatra soğuk ve trajik, siyahlara</p>

  <p class="calibre1">bürünmüş, süssüz, ziynetsiz, aralarında geçtiği rengârenk kadın sürüsüyle çarpıcı bir karşıtlık içinde saraydan</p>

  <p class="calibre1">çıkıp merdivenlerde durur. Konuşuncaya kadar Sezar onu görmez.) KLEOPATRA - Bu vedalaşmada Kleopatra'nın yeri yok mu?</p>

  <p class="calibre1">SEZAR - (Yüzü aydınlanarak.) Ah, bir şey eksik kaldı diyordum. (Rufio'ya.) Aşk olsun, onu neden bana</p>

  <p class="calibre1">anımsatmadın Rufio? (Aceleyle Kleopatra'ya yaklaşır.) Seni görmeden gitseydim, kendimi hiç bağışlamayacaktım. (Ellerinden tutup onu meydanın ortasına getirir. Kleopatra taş kesilmiş gibi, karşı koymaz.)</p>

  <p class="calibre1">Bu yas kılığı benim için mi?</p>

  <p class="calibre1">KLEOPATRA - Hayır.</p>

  <p class="calibre1">SEZAR - (Pişmanca.) Ah, ne düşüncesizim. Kardeşin için.</p>

  <p class="calibre1">KLEOPATRA - Hayır.</p>

  <p class="calibre1">SEZAR - Kimin için öyleyse?</p>

  <p class="calibre1">KLEOPATRA - Bize bıraktığınız Romalı valiye sorun.</p>

  <p class="calibre1">SEZAR - Rufio'ya mı?</p>

  <p class="calibre1">KLEOPATRA - Evet, Rufio'ya. (Çok alaycı bir ifadeyle onu gösterir.) Sezar'ın adına, Sezar'ın yolunda, Sezar'ın</p>

  <p class="calibre1">övündüğü yaşam yasalarıyla burayı yönetecek olan adama.</p>

  <p class="calibre1">SEZAR - (Şüpheli.) Elinden geldiğince yönetecek. Bu işi üstlendi, kendi yöntemleriyle yönetecek.</p>

  <p class="calibre1">KLEOPATRA - Sizin yönteminizle değil öyleyse.</p>

  <p class="calibre1">SEZAR - Benim yöntemimle neyi kastediyorsun?</p>

  <p class="calibre1">KLEOPATRA - Cezalandırmadan, öç almadan, yargılamadan.</p>

  <p class="calibre1">SEZAR - (Onaylayarak.) Evet, doğru yol bu, büyük yol bu, eninde sonunda tek çıkar yol bu!</p>

  <p class="calibre1">(Rufio'ya.) Buna</p>

  <p class="calibre1">inan Rufio, inanabilirsen.</p>

  <p class="calibre1">RUFIO - Tabii inanıyorum Sezar, beni çoktan ikna ettiniz. Ama bakın, bugün Numidya'ya yelken açıyorsunuz.</p>

  <p class="calibre1">Söyleyin bana, orada sizi yemek isteyen bir aslanla karşılaşırsanız, onu cezalandırmayacak mısınız?</p>

  <p class="calibre1">SEZAR - (Sözü nereye getirmek istediğini merak ederek.) Hayır.</p>

  <p class="calibre1">RUFIO - Şimdiye kadar yediklerinin öcünü almayacak mısınız?</p>

  <p class="calibre1">SEZAR - Hayır.</p>

  <p class="calibre1">RUFIO - Suçundan ötürü yargılamayacak mısınız?</p>

  <p class="calibre1">SEZAR - Hayır.</p>

  <p class="calibre1">RUFIO - Hayatınızı nasıl kurtaracaksınız öyleyse.</p>

  <p class="calibre1">SEZAR - (Hemen.) Öldürürüm, adamım. Ama onun beni öldüreceği gibi garez duymadan. Bu aslan örneği ne</p>

  <p class="calibre1">anlama geliyor?</p>

  <p class="calibre1">RUFIO - Kleopatra'nın buyruğuyla adam öldüren bir dişi kaplanı vardı. Bir gün sizi öldürmesini buyuracağından</p>

  <p class="calibre1">korkuyordum. Sezar'ın öğrencisi olmasaydım, o dişi kaplana dindarlık kisvesi altında neler yapardım.</p>

  <p class="calibre1">Cezalandırırdım, Pothinus'un öcünü ondan alırdım.</p>

  <p class="calibre1">SEZAR - (Sözün arasına girer.) Pothinus!</p>

  <p class="calibre1">RUFIO - (Sürdürerek.) Onu yargılardım, ama bütün bu delilikleri ardımda bıraktım. Hiç garez duymadan</p>

  <p class="calibre1"></p>

  <p class="calibre1">boğazını kesiverdim. Bunun için Kleopatra size yas kılığında geldi.</p>

  <p class="calibre1">KLEOPATRA - (Şiddetle.) Hizmetkârım Ftatatita'nın kanını döktü. Bunun hesabını sormazsanız, vebali onun</p>

  <p class="calibre1">kadar sizin boynunuza...</p>

  <p class="calibre1">SEZAR - (Enerjik.) Baş üstüne. Eline sağlık Rufio. Yargıç koltuğuna oturup nefret uyandıran törenler, tanrılara</p>

  <p class="calibre1">yakarışlarla ücretli bir cellada teslim edip, adalet adına halkın önünde idam ettirseydin, bir daha ürpermeden elini</p>

  <p class="calibre1">sıkamazdım. Ama bu doğal bir infaz olmuş. Bundan dehşet duymuyorum.</p>

  <p class="calibre1">(Rufio ferahlamıştır. "Gördün mü?" der gibi Kleopatra'ya işaret eder.) KLEOPATRA - (Güçsüzlüğünü anlayınca çocukça ve küçülmüş.) Duymazsınız, bir Romalı bir Mısırlıyı</p>

  <p class="calibre1">öldürünce vız gelir. Sezar'ın adaletten nasibi olmayan, ne kadar bozulmuş, kötü biri olduğunu bütün dünya</p>

  <p class="calibre1">görecek.</p>

  <p class="calibre1">SEZAR - (Gönlünü alırcasına ellerinden tutarak.) Haydi, kızma bana. Zavallı Totatita için üzüldüm.</p>

  <p class="calibre1">(Kleopatra</p>

  <p class="calibre1">gülmekten kendini alamaz.) Aha, gülüyorsun. Bu barıştığımızı mı gösterir?</p>

  <p class="calibre1">KLEOPATRA - (Güldüğüne kızarak.) Hayır, hayır asla! Ama ona Totatita demeniz öyle gülünç ki.</p>

  <p class="calibre1">SEZAR - Ne, her zamanki gibi çocuk musun? Seni bir kadın yapmayı başaramadım mı?</p>

  <p class="calibre1">KLEOPATRA - Koca bebek olan asıl sizsiniz. Siz ciddi davranmadığınız için beni de gülünç duruma düşürüyorsunuz. Ama bana kötü davrandınız. Sizi bağışlamıyorum.</p>

  <p class="calibre1">SEZAR - Bana uğurlar olsun demeyecek misin? Haydi vedalaşalım.</p>

  <p class="calibre1">KLEOPATRA - Vedalaşmam.</p>

  <p class="calibre1">SEZAR - (Kandırmaya çalışır.) Sana Roma'dan güzel bir armağan yollarım.</p>

  <p class="calibre1">KLEOPATRA - (Gururla.) Roma'dan Mısır'a güzel bir şey ha? Roma bana Mısır'ın veremeyeceği neyi verebilir?</p>

  <p class="calibre1">APOLLODORUS - Bu doğru Sezar, armağan gerçekten güzel olacaksa sizin adınıza İskenderiye'den alırım.</p>

  <p class="calibre1">SEZAR - Roma'nın en ünlü hazinelerini unutuyorsunuz, dostum. Onları İskenderiye'den satın alamazsınız.</p>

  <p class="calibre1">APOLLODORUS - Bunlar nedir, Sezar?</p>

  <p class="calibre1">SEZAR - Oğulları. Gel, Kleopatra, beni bağışla, hayırlı yolculuklar dile. Sana bir adam yollayacağım, tepeden</p>

  <p class="calibre1">tırnağa Romalı, en soylu Romalılardan... Bir bıçak darbesiyle koparılacak kadar olgun değil; kolları cılız, yüreği</p>

  <p class="calibre1">soluk değil; kel başını bir fatihin meşe yapraklarıyla örtmüyor; omuzlarında bütün dünyanın yükünü taşımaktan</p>

  <p class="calibre1">sırtı kamburlaşmamış; canlı, hareketli, taze, güçlü, genç; sabaha umutla başlar, günü savaşla, geceyi eğlenceyle</p>

  <p class="calibre1">geçirir. Sezar'a karşılık böyle birini ister misin?</p>

  <p class="calibre1">KLEOPATRA - Adı, adı?</p>

  <p class="calibre1">SEZAR - Marcus Antonius olsun mu? (Kleopatra kendini Sezar'ın kollarına atar.) RUFIO - Sezar'ı Antonius'la değişirseniz pazarlıkta aldanırsınız, bayan.</p>

  <p class="calibre1">SEZAR - Şimdi hoşnutsun demek.</p>

  <p class="calibre1">KLEOPATRA - Unutmazsınız, değil mi?</p>

  <p class="calibre1">SEZAR - Unutmam. Hoşça kal. Bir daha buluşacağımızı sanmıyorum. Elveda. (Onu alnından öper.</p>

  <p class="calibre1">Kleopatra</p>

  <p class="calibre1">çok etkilenmiştir. Burnunu çekmeye başlar. Sezar gemiye biner.) ROMALI ASKERLER - (Sezar iskeleye adım atarken.) Selam Sezar! Elveda!</p>

  <p class="calibre1">(Sezar gemiye ulaşıp el sallayan Rufio'ya karşılık verir.) APOLLODORUS - (Kleopatra'ya.) Gözyaşı dökmeyin sevgili Kraliçe, hizmetkârınızın yüreğine işliyor. Bir gün</p>

  <p class="calibre1"></p>

  <p class="calibre1">geri gelir.</p>

  <p class="calibre1">KLEOPATRA - Gelmez, umarım. Yine de ağlamaktan kendimi alamıyorum. (Sezar'a mendil sallar.</p>

  <p class="calibre1">Gemi</p>

  <p class="calibre1">hareket eder.)</p>

  <p class="calibre1">ROMALI ASKERLER - (Kılıçlarını çekip havaya kaldırarak.) Selam Sezar!</p>

  <p class="calibre1"></p>

  <p class="calibre1"></p>

  <p class="calibre1"></p>

  <p class="calibre1"></p>
</body>
</html>
