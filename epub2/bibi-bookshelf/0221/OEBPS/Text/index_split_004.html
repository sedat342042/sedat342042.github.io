<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Kurtarıcı Robots (And Empire)</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block8">&nbsp;</p>

  <h1 class="block4">Beşinci Bölüm Arz</h1>

  <h2 class="block4" id="sigil_toc_id_66">KUTSAL DÜNYA</h2>

  <h3 class="block5" id="sigil_toc_id_67">57.</h3>

  <p class="block7">Amadiro dudağını ısırarak Mandomus’a bir göz attı. Gene adam düşüncelere dalmış gibiydi. Amadiro kendisini savunmak istercesine, “Vasilia ısrar etti,” dedi. “Sadece kendisinin Giskard’ı yönetebileceğini söyledi. Robotu yeterince tanıdığını ve o kafa gücünü kullanmasını yalnız kendisinin engelleyebileceğini öne sürdü.”</p>

  <p class="block7">“Bundan bana hiç söz etmediniz. Dr. Amadiro.”</p>

  <p class="block7">“Söylenmesi gereken bir şey olduğundan emin değildim, delikanlı, Vasilia’nın yanılıp yanılmadığını da bilmiyordum.”</p>

  <p class="block7">“Şimdi biliyor musunuz?”</p>

  <p class="block7">“Kesinlikle. Vasilia olanları hiç hatırlamıyor…”</p>

  <p class="block7">“Bu yüzden biz de neler olduğunu bilmiyoruz.” Amadiro başını salladı.</p>

  <p class="block7">“Öyle, Hatta Vasilia bana daha önce açıkladıklarını da hatırlamıyor.”</p>

  <p class="block7">“Onun rol yapmadığından emin misiniz?”</p>

  <p class="block7">“Acilen elektroonsefalogram’ının çekilmesini sağladım. Daha önceki kayıtlarla arada belirli farklar var.”</p>

  <p class="block7">“Vasilia’nın hafızasının zamanla yerine gelmesi olasılığı var mı?”</p>

  <p class="block7">Amadiro acı acı, “Kimbilir?” dedi. “Ama sanmıyorum.”</p>

  <p class="block7">Mandamus hâlâ düşünceli düşünceli önüne bakıyordu. “Öyleyse bu önemli mi? Vasilia’nın Giskard’la ilgili iddialannın doğru olduğunu kabul edebiliriz. Yani robotun kafaları etkileme gücü var. Bu önemli bir bilgi ve biz de artık bunu öğrendik. Hatta robotçu meslekdaşımızın başarısızlığa uğraması iyi oldu. Vasilia o robotu kontrolüne alsaydı, siz de kısa bir süre sonra kadının etkisine girerdiniz. Ben de öyle. Tabii beni kontrolü altına almaya lâyık görürse…”</p>

  <p class="block7">Amadiro, “Evet,” diye başını salladı. “Belki Vasilia’nın böyle bir planı vardı. Ama şu anda kafasından neler geçtiğini anlamak imkânsız. Görünüşte fazla bir zarara uğramışa benzemiyor. Tabii o belirli olayı unutması dışında. Geri kalan her şeyi hatırlıyor. Ama bu olanların Vasilia’nın daha derin düşüncelerini ve bir robotist olarak yeteneklerini nasıl etkileyeceğini kim bilebilir? Giskard’ın Vasilia kadar yetenekli birini etkileyebilmesi robotun inanılmayacak kadar tehlikeli olduğunu ortaya koyuyor.”</p>

  <p class="block7">“Dr. Amadiro, insan o zaman Göçmenlerin robotlara güvenememekte haklı olduklarını düşünüyor, değil mi?”</p>

  <p class="block7">“Evet, öyle, Mandamus.”</p>

  <p class="block7">Mandamus ellerini ovuşturdu. “Sıkıntılı halinizden olayın onlar Auroro”dan ayrıldıktan sonra ortaya çıktığı anlaşılıyor.”</p>

  <p class="block7">“Doğru, Solaria’lı kadınla iki robotu o Göçmenin gemisiyle Arza doğru gidiyorlar.”</p>

  <p class="block7">“Peki, şimdi ne yapacağız?”</p>

  <p class="block7">Amadiro ağır ağır, “Aslında yenilmiş sayılmayız,” dedi. “Projemizi tamamlayabilirsek savaşı kazanmış oluruz. Giskard olsun, olmasın, bu böyle. Ve biz projemizi tamamlayabiliriz. Giskard duyguları etkileyebiliyor ama düşünceleri okuyamıyor.”</p>

  <p class="block7">“Bundan emin misiniz?”</p>

  <p class="block7">“Vasilia öyle söyledi.”</p>

  <p class="block7">“Belki de o ne söylediğini bilmiyordu. Ne de olsa Vasilia robotu kontrol edemedi. Oysa bunu yapabileceğinden emindi. Bu da kadının pek yetenekli olduğunu kanıtlamıyor sanırım.”</p>

  <p class="block7">“Ama bu bakımdan Vasilia’ya inanıyorum. Robotun insanların düşüncelerini okuyabilmesi için çok karmaşık bir pozitronik plan gerekir. Bir çocuğun iki yüz yıl önce böyle bir şeyi başarabilmiş olduğuna inanamam. Aslında günümüzdeki teknikten bile üstün bir şey bu, Mandamus. Herhalde bunu sen de kabul ediyorsun.”</p>

  <p class="block7">“Tabii… Demek onlar Arza gidiyorlar?”</p>

  <p class="block7">“Bundan eminim.”</p>

  <p class="block7">“Uzaycı dünyalarında yetişmiş o kadın gerçekten Arza gidebilir mi?”</p>

  <p class="block7">“Giskard’ın kontrolündeyse başka bir şey yapamaz.”</p>

  <p class="block7">“Giskard kadının Arza gitmesini neden istiyor? Yoksa robot planlarımızı biliyor mu? Ama bilmediğini düşündüğünüz anlaşılıyor.”</p>

  <p class="block7">“Bilmemesi olasılığı var. Belki Arza, ona ve o kadına erişemememiz için gidiyor.”</p>

  <p class="block7">“Vasilia’ı etkileyebildiğine göre, bizden korkmaması gerekir.”</p>

  <p class="block7">“Onu uzaktan devirmek mümkün.” Amadiro’nun sesi buz gibiydi. “Herhalde robotun etki alanı kısıtlı. Giskard uzaklaştıkça etkisi de zayıflıyor olmaIı. Ama Giskard bizim silahımızın etki alanının o kadar kısıttı olmadığını öğrenecek.”</p>

  <p class="block7">Mandamus endişeyle kaşlarını çattı. “Bir Uzaycıdan beklenmeyecek kadar şiddetten hoşlanıyorsunuz. Dr. Amadiro. Ama herhalde böyle bir durumda zor kullanmamızın bir sakıncası olmaz.”</p>

  <p class="block7">“Böyle bir durumda mı? İnsanları etkileyen bir robottan söz ediyoruz. Tabii zor kullanacağız. Peşlerine güçlü bir gemiyi takmak için bir bahane bulmalıyız. Olayı açıklamak doğru olmaz…”</p>

  <p class="block7">Mandamus kesin bir tavırla, “Tabii olmaz,” dedi. “Kimbilir kaç kişi öyle bir robotu kontrolüne almak ister.” “Ve biz buna izin veremeyiz. İşte bu yüzden de robotun parçalanması gerektiğini düşünüyorum. En emin ve tercih edilecek yol bu.”</p>

  <p class="block7">Mandamus istemeye istemeye, “Belki de haklısınız.” dedi. “Ama sadece robotun ortadan kaldırılması yetmez. Artık benim de Arza gitmem gerekiyor. Projeyi çabucak tamamlamalıyız. O zaman kafaları etkileyebilen bir robot bile bir şey yapamaz. Yapabilse bile bunun önemi olmaz.”</p>

  <p class="block7">Amadiro, “Sadece kendinden söz etme.” dedi. “Ben de geleceğim.”</p>

  <p class="block7">“Siz mi? Arz korkunç bir dünya. Benim gitmem gerekiyor. Ama siz?”</p>

  <p class="block7">“Benim de gitmem şart. Burada endişeyle bekleyemem. Sen bu sonuç için bir ömür boyu beklemek zorunda kalmadın, Mandamus. Senin, benim gibi ödenecek bir hesabın yok.”</p>

  <h3 class="block5" id="sigil_toc_id_68">58.</h3>

  <p class="block7">Gladia yine uzaydaydı. Aurora da yine bir kürecik halini almıştı. D.G. bir yerlerde çalışıyordu. Gemide savaş hazırlığını andıran bir hava vardı. Sanki D.G., peşlerinde birinin olduğunu ya da olacağını düşünüyordu.</p>

  <p class="block7">Gladia, Enstitüde olanları hatırlayamıyordu. Yani Amadiro yanından ayrıldıktan sonra olanları. Birdenbire uykusu gelmişti. Sonra da odada bir kadınla dört robotun olduğunu farketmişti.</p>

  <p class="block7">Gladia bu olayı düşünürken kadının kim olduğunu anımsamıştı. Han Fastolfe’un kızı Vasilia Aliena’ ydı o. Fastolfe’un sevmediği ve yerine Gladia’yı geçirdiği kızı.</p>

  <p class="block7">Kadın gemiye bindikten sonra robotlarıyla yalnız kalır kalmaz şu soruyu sordu: “Vasilia Aliena’nın o odada ne işi vardı ve neden benim uykuya kalmama izin verildi?” .</p>

  <p class="block7">Daneel, “Madam Gladia,” dedi. “Bu soruyu ben cevaplayacağım. Çünkü bu Dostum Giskard’ın anlatmakta zorluk çekeceği bir olay.”</p>

  <p class="block7">“Neden zorluk çekecekmiş, Daneel?”</p>

  <p class="block7">“Madam Vasilia, Giskard’ı yanında çalışması için kandırmaya gelmişti…” ,</p>

  <p class="block7">“Onu benden alacak mıydı?” Gladia’nın sesi öfkeliydi. “Ve ikiniz bu sorunu çözmeye çalışırken uyumama izin verdiniz öyle mi?”</p>

  <p class="block7">“Uykuya çok ihtiyacın olduğunu düşündük, Madam. Zaten Giskard’ın, Madam Vasilia’nın yanında çalışmayacağını biliyorduk. İşte bütün bu nedenlerle uyandırmadık.”</p>

  <p class="block7">Gladia hiddetle, “Giskard’ın yanımdan ayrılmayı aklından bile geçirmeyeceğini umarım,” dedi. “Bu, Aurora yasalarına ve daha da önemlisi Üç Robot Kuralına aykırı olur! Aurora’ya dönmeli ve o kadını dava etmeliyim!”</p>

  <p class="block7">“Böyle bir şey şu ara doğru olmaz. Madam.”</p>

  <p class="block7">“Giskard’ı almak için ne gibi bir bahane uydurdu?”</p>

  <p class="block7">“Çocukken Giskard onun robotuymuş.”</p>

  <p class="block7">“Yasal olarak mı?”</p>

  <p class="block7">“Hayır, Madam. Sadece Dr. Fastolfe, Madam Vasilia’nın Giskard’dan yararlanmasına izin verirmiş.”</p>

  <p class="block7">“Öyleyse Giskard üzerinde hiçbir hakkı yok.”</p>

  <p class="block7">“Bunu kendisine de söyledik, Madam. Ama Madam Vasilia’nın Giskard’a romantik duygularla bağlı olduğu anlaşılıyordu.”</p>

  <p class="block7">Gladia huzursuzca, “Beni uyandırmalıydınız.” diye söylendi.</p>

  <p class="block7">Daneel, “Madam Vasilia’nın yanında dört robot vardı.” diye açıkladı. “Uyansaydınız herhalde birbirinize acı sözler söylerdiniz.”</p>

  <p class="block7">Gladia, Giskard’a baktı. “Senin söyleyeceğin bir şey yok mu?”</p>

  <p class="block7">“Ben sadece böyle daha iyi olduğunu söyleyebilirim, Madam.”</p>

  <p class="block7">Gladia, robotun hafifçe parlayan gözlerine baktı ve sonra da. “Bu olay hiç de önemli değil,” diye düşündü. Ve nedense Vasilia bir daha aklına gelmedi.</p>

  <h3 class="block5" id="sigil_toc_id_69">59.</h3>

  <p class="block7">Giskard, “Madam Gladia için endişe ediyorum, Dostum Daneel,” diye fısıldadı.</p>

  <p class="block7">Daneel onun ne demek istediğini hemen anladı. “Başka çaren yoktu. Madam Gladia’yı etkilemek zorundaydın Dostum Giskard. Seni daha fazla sorguya çekseydi, kafalarla ilgili yeteneklerini anlayabilirdi.”</p>

  <p class="block7">Giskard, “Ama yine de onu etkilemek istemedim,” diye açıkladı. “Madam Gladia unutmak isteseydi o zaman basit, zararsız bir ayarlama yapabilirdim. Oysa Madam öfke ve şiddetle olayın ayrıntılarını öğrenmek istedi. Olayda daha büyük bir rol oynamadığına üzüldü. Bu yüzden daha yoğun bağlayıcı güçleri zayıflatmak zorunda kaldım.”</p>

  <p class="block7">“Yoksa Madama zarar verdiğini mi düşünüyorsun?”</p>

  <p class="block7">“Sanmıyorum. Çok dikkatli davrandım. Ama bütün dikkatime rağmen yaptığım yine de tehlikeliydi, Dostum Daneel. Birinci Kuralı çiğnemeye öylesine yaklaştım ki, bu işi yapabiimek için kendimi zorladım… Eğer sen Zeroth Yasasıyla ilgili fikrini açıklamasaydın, bu işi başaramazdım.”</p>

  <p class="block7">“Demek o Yasayı kabul ediyorsun?”</p>

  <p class="block7">“Hayır, bunu yapamayacağım. Ya sen? Bütün insanlık adına belirli bir kimseye zarar gelmesine razı olabilir misin?”</p>

  <p class="block7">“Pek emin değilim…” Daneel’in sesi hafiflemişti ve titriyordu. “Belki razı olabilirim… Bu kavram beni sarsıyor. Seni de öyle. Ve bu, Madam Gladia’nın kafasını etkilemen konusunda tehlikeyi göze almanı sağladı.”</p>

  <p class="block7">Giskard başını salladı. “Evet. öyle. Biz Zeroth Yasasını düşündükçe, bu kavram bizi daha fazla zorlayacak. ‘İnsanlık’ sözcüğüyle neyi kasdettiğimizi kesin bir biçimde anlayabilseydik…”</p>

  <p class="block7">Bir sessizlik oldu. Sonra Daneel sordu. “Madam Vasilia’nın robotlarını durdurduğun ve kadının kafasından yeteneklerinle ilgili bilgiyi sildiğin zaman Zeroth Yasasını kabul etmiş miydin?”</p>

  <p class="block7">Gîskard, “Hayır. Dostum Daneel,” dedi. “Gerçekten değil. Yasayı kabul etmeyi çok istedim o anda, ama…” “</p>

  <p class="block7">Ya davranışların…”</p>

  <p class="block7">“Davranışlarımın türlü nedeni vardı. Bana Zeroth Yasası konusundaki fikrini açıklamıştın. Ama bu Birinci Kuralı geçersiz kılmak için yeterli değildi. Madam Vasilia’nın İkinci Kuraldan yararlanarak verdiği güçlü emirleri önemsizleştirmek için de öyle. Sonra sen dikkatimi Zeroth Yasasının psiko-tarihe uygulanmasına çektin. O zaman pozitronik gücümün iyice arttığını hissettim. Yine de Birinci Kuralı da, güçlü ikinci Kuralı da aşacak kadar fazla değildi bu…”</p>

  <p class="block7">Daneel, “Ama Madam Vasilia’yı engelledin, Dostum Giskard.” dedi</p>

  <p class="block7">“Vasilia robotlarına seni parçalamalarını emrettiği zaman, onun bundan büyük bir zevk alacağını anladım. Sen güç durumdaydın. Bütün bunlar Zeroth Yasası kavramının yaptığı etkiye katıldı. İkinci Kuralı geçersiz kıldı. Birinci Kurala eşit hale geldi. Beni harekete geçmeye, Zeroth Yasası, psiko-tarih, Madam Gladia’ya olan bağlılığım ve senin içinde bulunduğun tehlike zorladı.”</p>

  <p class="block7">“Olmadı, Dostum Giskard. Ben sadece bir robotum. Benim parçalanmam olasılığı seni hiç etkilememeliydi.</p>

  <p class="block7">“Bu çok garip bir şey. Dostum Daneel. Nasıl olduğunu anlayamıyorum. Belki de bunun nedeni senin gitgide daha fazla insanlar gibi düşünmeye başlamış olman ama…”</p>

  <p class="block7">“Evet Dostum Giskard?”</p>

  <p class="block7">“Robotlar sana yaklaştıkları sırado Madam Vasilia vahşice bir zevk duydu. O zaman pozotronik devrelerimde bir anormallik oldu. Bir an… senin insan olduğunu düşündüm ve buna uygun bir biçimde tepki gösterdim.”</p>

  <p class="block7">“Hataydı bu.”</p>

  <p class="block7">“Bunu biliyorum. Ama aynı olay tekrarlanırsa, yine o anormal değişikliğe uğrayacağıma inanıyorum.”</p>

  <p class="block7">Daneel, “Çok garip,” dedi. “Sen bu sözleri söylerken çok uygun bir biçimde davranmışsın gibi bir duyguya kapılıyorum. Olayın tersi olsaydı galiba… ben de aynı şeyi yapardım senin… bir… bir… insan olduğunu düşünürdüm.”</p>

  <p class="block7">Daneel ağır ağır, kararsızca elini uzattı. Giskard bu ele şaşkın şaşkın baktı. Sonra usulca Daneel’in elini tuttu. Gerçekten iki dost gibi…</p>

  <h3 class="block5" id="sigil_toc_id_70">60.</h3>

  <p class="block7">Gladia gizli bir merakla etrafına bakındı. D.G.‘nin kamarasına ilk kez giriyordu. Burası, kendisi için hazırlanmış olan yeni kamaradan çok daha lükstü.</p>

  <p class="block7">Kadın, “Aurora’dan ayrıldığımızdan beri seni pek görmedim, D.G.,” dedi.</p>

  <p class="block7">D.G. güldü. “Bunun farkında olman gururumu okşadı. Doğrusunu istersen ben de bunun farkındayım, Gladia. Bu kadar erkeğin arasında dikkati çekiyorsun.”</p>

  <p class="block7">”Beni özlemen için hoş bir neden değildi. Bu. O kadar insanın arasında herhalde Daneel’le Giskard da dikkati çekiyor. Onları da benim kadar özledin mi?”</p>

  <p class="block7">D.G. etrafına bakındı. “Onları hiç özlemediğim için yanında olmadıklarını ancak şimdi farkettim. Neredeler?”</p>

  <p class="block7">“Kamaramdalar. Bu küçücük dünyada onları da birlikte sürüklemek bana gülünç gözüktü. İşin garibi, buraya yalnız gelmeme razı da oldular. Hayır…onlara sert bir biçimde yerlerinden kımıldamamalarını emretmek zorunda kaldım.”</p>

  <p class="block7">“Aurora’lıların yanlarında robotları olmadan hiçbir yere gitmediklerini sanırdım.”</p>

  <p class="block7">“Uzun yıllar önce yani Aurora’ya ilk gittiğim zaman insanların yanıma gelmelerine alışmak zorunda kaldım.</p>

  <p class="block7">Oysa Solaria’da geçirdiğim yıllar beni böyle bir şeye karşı hazırlamamıştı. Herhalde Göçmenlerin arasındayken zaman zaman robotsuz dolaşmak bana bu anlattığım olay kadar zor gelmeyecek.”</p>

  <p class="block7">“İyi. Çok iyi. Açıkçası Giskard’ın gözlerini bana dikmesi hiç hoşuma gitmiyor. Daneel’in o hafif gülümseyişinden de sıkılıyorum.”</p>

  <p class="block7">“Daneel gülümsemez ki.”</p>

  <p class="block7">“Bana hafifçe, anlamlı anlamlı… çapkınca gülümsüyormuş gibi geliyor.”</p>

  <p class="block7">“Sen çıldırmışsın! Daneel’in böyle bir şey yapması imkânsız.”</p>

  <p class="block7">“Sen Daneel’i benim gibi gözetlemiyorsun. Yanımızda olması hareketlerimi kısıtlıyor. O yüzden uslu bir çocuk gibi davranmak zorunda kalıyorum.”</p>

  <p class="block7">“İşte bu iyi.”</p>

  <p class="block7">“O kadar sevinmemelisin. Neyse… Aurora’dan ayrılalı beri seni fazla göremediğim için özür dilemek istiyorum. Savaş hazırlığı yaptık. Aurora gemilerinin peşimize takılacaklarından emindik.”</p>

  <p class="block7">“Neden? Bir grup Göçmeni başlarından attıklarına sevinmişlerdir.”</p>

  <p class="block7">“Orası öyle. Ama sen Göçmen değilsin. Ve senin geri dönmeni isteyebilirler. Baley-dünyasından dönmek için çok sabırsızlandılar.”</p>

  <p class="block7">“Ben de geri döndüm. Onlara istedikleri bilgiyi verdim, oldu bitti.”</p>

  <p class="block7">“Bilgiden başka bir şey istemediler mi?”</p>

  <p class="block7">Gladia, “İstemediler.” dedi ama sonra duraklayarak kaşlarını çattı. Sanki hatırlaması gereken bir şey vardı.</p>

  <p class="block7">D.G. omzunu silkti. “Bundan pek anlam çıkmıyor. Evet, Aurora’dan ayrılmamıza engel olmaya kalkışmadılar. Bunu ben de kabul ediyorum. Ama… Neyse…” D.G. kontrol panosundaki bir düğmeye dokundu. “İki dakika kadar sonra ‘Sıçrama’ yapacağız. Sen Arza hiç gitmedin, değil mi, Gladia?” “Gitmedim tabii.”</p>

  <p class="block7">“Onun güneşini de görmedin sanırım!”</p>

  <p class="block7">“Hayır. Tabii hiper-vizyondaki tarihi oyunlarda güneşi gördüm, Ancak gösterdiklerinin gerçek güneş olduğunu sanmıyorum.”</p>

  <p class="block7">“Ben de öyle. Sence bir sakıncası yoksa Işık’ları sönükleştireceğim.” Işıklar iyice karardı. D.G., “İşte,” dedi.</p>

  <p class="block7">“Güneş!” Gladia ekrana bakıyordu. “Şu parlak yıldız mı?” “Evet… ne diyorsun?”</p>

  <p class="block7">Gladia, Kaptanın nasıl bir cevap beklediğini anlamaya çalıştı. “Çok parlak…”</p>

  <p class="block7">“Görünüşte o da sadece parlak bir yıldız. Gladia. Ama düşün. İlk güneş bu. İnsanların yaşadıkları tek gezegeni aydınlatan güneş. Galakside üç yüz milyar yıldız var. Evrende ise yüz milyar Galaksi. Ama o yıldızlardan sadece bir teki insanlığın doğuşuna tanık oldu. O da bu yıldız işte!</p>

  <p class="block7">Gladia usulca, “Çok etkileyici…” diye mırıldandı.</p>

  <p class="block7">D.G., “Sadece etkileyici değil,” dedi. “Galaksideki her Göçmen onun kendi yıldızı olduğunu düşünür. Bizi birbirimize bağlayan bu yıldız ve etrafında dönen gezegen. Arz! Siz Uzaycılar bu yıldızla gezegeni unuttunuz. Bu yüzden biribrinizden uzaklaşıyorsunuz. Ve sonunda ortadan kalkacaksınız.”</p>

  <p class="block7">Gladia alçak sesle, “Hepimize yer var, Kaptan,” diye hatırlattı.</p>

  <p class="block7">“Evet. tabii. Ben Uzaycıların ortadan kalkması için bir şey yapacak değilim. Ama böyle olacağını biliyorum. Tabii Uzaycılar o sinir bozucu azametlerinden, robotlarından ve uzun ömürlü olma merakından vazgeçebilirlerse, bu tehlikeden kurtulabilirler.”</p>

  <p class="block7">Gladia, “Beni böyle mi görüyorsun?” diye sordu.</p>

  <p class="block7">D.G., “Bir ara bu tanıma uyuyordun,” dedi. “Ama değiştin. Bunu kabul etmek zorundayım.”</p>

  <p class="block7">Kadın alaycı bir tavırla, “Teşekkür ederim,” diye cevap verdi. “Belki inanmayacaksın ama Göçmenler de fazla gururlu ve kendilerinden eminler. Oysa sen de değiştin. Ben de bunu itiraf etmek zorundayım.”</p>

  <p class="block7">D.G. güldü. “Galiba bu sözlerden sonra birbirimize ölünceye kadar düşman olacağız.”</p>

  <p class="block7">Gladia da bir kahkaha attı. “Hiç sanmıyorum.” Birden adamın elini parmaklarının üzerine koymuş olduğunu farkederek şaşırdı. Elini hemen çekivermemesi de kadını büsbütün hayrete düşürdü.</p>

  <h3 class="block5" id="sigil_toc_id_71">61.</h3>

  <p class="block7">Daneel, “Madam Gladia’nın yanında olmadığımız için endişeleniyorum, Dostum Giskard,” dedi. “Bu gemide buna gerek yok, Dostum Daneel. Şu anda tehlikeli birtakım duyguları algılamıyorum. Zaten Kaptan da onun yanında. Aynca Madamın Arzda zaman zaman bizsiz dolaşması daha iyi olur sanırım.”</p>

  <p class="block7">“Öyleyse Madamın yanımızdan ayrılmasını sen sağladın.”</p>

  <p class="block7">“Hayır. İşin garibi, Madam bu bakımdan Göçmenleri taklit etmeyi çok istiyor. Bağımsızlığa karşı müthiş bir özlem duyuyor ama bunu baskı altında tutuyor. Onu en çok, bu duygunun bir Uzaycıya yakışmadığı endişesi engelliyor. İşte ben de hafif bir dokunuşla onun bu endişesini giderdim.”</p>

  <p class="block7">Daneel, “Arzın karşılaşacağı tehlike konusunda bazı düşüncelerim var.” dedi.</p>

  <p class="block7">“Ne gibi?”</p>

  <p class="block7">“Enstitüde Madam Vasilia, Madam Gladia’nın uyuduğu odaya girmeden hemen önce, Dr. Amadiro’ nun iki bakımdan endişeli olduğunu söyledin. İlk endişesine nükleer yoğuşlantırıcıdan söz edilmesi neden olmuştu. İkincisine ise Madam Gladia’nın Arza gideceğini öğrenmesi. Bence bu iki neden birbirine bağlı. Karşılaşacağımız kriz Arzda kullanılacak bir nükleer yoğunlaştırıcıyla ilgili. Bunu engelleyebilmek için henüz zamanımız var. Dr. Amadiro da bunu başarmamızdan korkuyor.”</p>

  <p class="block7">“Kendi kendime Dr. Amadiro’nun bir ya da daha fazla nükleer yoğunlaştırıcıyla Arza enerji sağlayan mikro-kaynaşma reaktörlerini patlatmak niyetinde olup olmadığını soruyorum. Bunun neden olacağı nükleer patlamalar yüzünden atmosfere akan ısı ve mekanik güç, toz ve radyoaktif ürünler her şeyi mahveder. Bu bütün Arzı ortadan kaldırmaya yetmese bile enerji kesilir. Bu da sonunda Arz uygarlığının çökmesine yol açar.”</p>

  <p class="block7">Giskard, “Dehşet verici bir düşünce,” dedi. “Anlamaya çalıştığımız kriz bu olmalı. O halde bu cevap seni neden tatmin etmiyor?”</p>

  <p class="block7">“Gemideki kompüteri kullanarak Arz konusunda bilgi edindim. İnsanların yaşadıkları dünyalardan sadece Arzda enerji sağlamak için mikro-kaynaşma reaktörleri kullanılmıyor. Arz hemen hemen sadece güneş enerjisinden yararlanıyor.”</p>

  <p class="block7">“Dr. Amadiro güneş enerjisi jenaratörlerini ortadan kaldıracak bir silah yapmış olabilir, Dostum Daneel.”</p>

  <p class="block7">“Eğer öyleyse ‘nükleer yoğunlaştırıcı’ sözlerine neden öyle tepki gösterdi? Onları güneş enerjisi jeneratörlerine karşı kullanması imkânsız.”</p>

  <p class="block7">Giskard ağır ağır başını salladı. “Önemli bir nokta bu. Sonra… madem Arza gideceğimiz düşüncesi Dr. Amadiro’yu o kadar dehşete düşürdü, neden bizi daha Aurora’dayken engellemeye çalışmadı? Diyelim ki, kaçtığımızı biz yörüngeden çıktıktan sonra farketti. O halde neden bir Aurora savaş gemisi bizi ‘Sıçrama’ yapmadan durdurmadı? Yoksa’ tümüyle yanlış bir yolda mıyız? Belki ciddi bir hata yaptık ve…”</p>

  <p class="block7">Birdenbire gemide düdükler çalmaya başladı.</p>

  <p class="block7">Daneel, “Sıçrama’yı başarıyla yaptık, Dostum Giskard,” diye açıkladı. “Bunu birkaç dakika önce sezdim. Ama henüz Arza erişmedik. Ve galiba bir gemi bizi durdurmaya çalışıyor. Anlaşılan tümüyle yanlış yolda değiliz.”</p>

  <h3 class="block5" id="sigil_toc_id_72">62.</h3>

  <p class="block7">D.G. garip bir hayranlık duydu. Aurora’dan harekete geçmeye karar verdikleri zaman üstün teknolojileri kendisini belli ediyordu. En yeni savaş gemilerinden birini yollamış olmalılardı. Ve bu gemi, D.G.’ nin Sıçrama’dan sonra normal uzaya geçen teknesini kısa zamanda, hem de epeyce uzaktan buluvermişti. Aurora gemisi kısıtlı- odaklı hiper-dalga iletişim aygıtı kullanıyordu. Konuşan kişinin görüntüsü ancak odak noktasında netti; diğer taraflar gri bir sise bürünmüş gibiydi. Beliren görüntü kendisini kayıtsız bir nezaketle, “Aurora gemisi Borealis’in Komutanı Lisiform,” diye tanıttı.</p>

  <p class="block7">D.G. de kendisini tanıtırken sakallı çenesini mahsus öne doğru uzattı. Kaptan sakalının kendisine hiddetli ve şiddetli bir hava verdiğine inanıyordu. D.G. Göçmenlerin o geleneksel samimi tavırlarıyla. “Beni aramanızın sebebi nedir, Komutan Lisiform?” diye sordu. Bu tavırlar Uzaycıların çok sinirine dokunuyordu. Uzaycıların geleneksel azametinin de Göçmenlerin sinirine dokunduğu gibi.</p>

  <p class="block7">Lisiform, “Geminizde Gladia adlı bir Aurora vatandaşının bulunduğunu sanıyoruz,” dedi. “Bu doğru mu, Kaptan Baley?”</p>

  <p class="block7">“Evet, Madam Gladia gemimde, Komutan.”</p>

  <p class="block7">“Teşekkür ederim. Kaptan. Bize, Madamın yanında Aurora’da yapılmış iki robot olduğu bildirildi. R. Daneel Olivaw ve R. Giskard Reventlov.”</p>

  <p class="block7">“Evet.”</p>

  <p class="block7">“O halde size R. Giskard Reventlov’un şu anda tehlikeli bir makine olduğunu bildirmem gerekiyor. Siz Aurora’dan ayrılmadan kısa bir süre önce robot Giskard Üç Kuralı çiğneyerek Aurora’lı bir vatandaşı ağır biçimde yaraladı. Onun için robotun sökülüp onarılması gerekiyor.”</p>

  <p class="block7">“Yani robotu gemimde sökmemi mi öneriyorsunuz, Komutan?”</p>

  <p class="block7">“Hayır, efendim. Bu olamaz. Adamlarınızın robotlar konusunda tecrübeleri yok. Robotu uygun bir biçimde sökemezler. Sökmeyi başarsalar bile onu onaramazlar.”</p>

  <p class="block7">“Öyleyse robotu ortadan kaldırırız.”</p>

  <p class="block7">“Bu robot ortadan kaldırılamayacak kadar değerli, Kaptan. O Aurora’da yapıldı. Ve Aurora’nın sorumluluğu. Gemideki insanlara ya da Arza indiğiniz zaman oradakilere zarar gelmesini istemiyoruz. Onun için robotu bize teslim etmelisiniz.”</p>

  <p class="block7">D.G., “Endişenizi anlıyorum. Komutan,” dedi. “Ancak robot yasal olarak Madam Gladia’nın malı. Madam da bizimle beraber. Belki de robotundan ayrılmak istemeyecek. Tabii size Aurora yasalarını öğretmek gibi bir niyetim yok. Ancak robotu Madamdan zorla almanın yasalara aykırı olacağını sanıyorum. Mürettebatım ve ben Aurora yasalarına uymak zorunda değiliz. Ama Hükümetinizin yasaları çiğnemek sayacağı bir şeyi yapmanız konusunda size yardım edemeyiz.”</p>

  <p class="block7">Lisiform sabırsızca, “Bunun yasalara aykırı davranmakla bir ilgisi yok,” diye cevap verdi. “Bir robotta insanların hayatı bakımından tehlike oluşturan bir bozukluk görüldüğü zaman sahibinin sıradan hakları önemini kaybeder. Ama bu konuda bir sorun çıkarsa, yalnız sözü geçen robot Giskard’ı değil, Madam Gladia’yı ve diğer robotu Daneel’i de gemime gönderebilirsiniz. O zaman Gladia robotundan ayrılmamış olur. Kendisini Aurora’ya geri götürürüz ve gereken yasal işlemler yapılır.”</p>

  <p class="block7">“Belki Madam Gladia gemimden ayrılmayı da, robotunun size gönderilmesini de istemez Komutan.” “Madamın başka çaresi çok, Kaptan. Hükümetim bana ondan robotunu isteme yetkisini verdi. O da bir Aurora vatandaşı olarak bu isteğime uymak zorunda.”</p>

  <p class="block7">“Ama ben yabancı bir güç istediği için gemimdeki herhangi bir şeyi teslim etmek zorunda değilim. Ya isteğinize aldırmamaya karar verirsem?”</p>

  <p class="block7">“O zaman korkarım bunu düşmanca bir davranış saymak zorunda kalırım, Kaptan. Size Arzı da içeren gezegenler sisteminde olduğumuzu hatırlatabilir miyim? Bana Aurora yasalarını öğretmekten kaçınmadınız. O halde vatandaşlarınızın bu gezegen sisteminde çarpışmaya girişilmesini uygun bulmadıklarını hatırlattığım zaman bana kızmazsınız sanırım.”</p>

  <p class="block7">“Bunu biliyorum, Kaptan. Çarpışmak ya da düşmanca davranmak niyetinde değilim. Ama acele Arza gitmem gerekiyor. Bu konuşma sırasında zaman kaybediyorum. Bu teslim işi için size doğru geldiğim ya da bana yaklaşmanızı beklediğim takdirde daha da fazla zaman kaybetmiş olacağım. Onun için Arza doğru yoluma devam etmek istiyorum. Madam Gladia ve robotları Aurora’ya dönecekleri zamana kadar bütün sorumluluğu üzerime almaya hazırım.”</p>

  <p class="block7">“Size bir öneride bulunabilir miyim, Kaptan? O kadını ve iki robotunu bir filikaya bindirin. Gemicilerinizden biri tekneyi buraya getirsin. Kadın ve iki robot buraya teslim edildiğinde, biz teknenize Arz’ın civarına kadar eşlik edip, uğradığınız zararı karşılayacağız. Bir Tüccarın buna itirazı olmaz sanırım.”</p>

  <p class="block7">“Olmaz Komutan, olmaz” dedi D.G gülümseyerek. “Yine de mürettebatım böyle tehlikeli bir robotla teknede yalnız kalarak tehlikede olabilir.”</p>

  <p class="block7">“Kaptan robotu sahibinin kontrolünde oldukça, teknede geminizde olduğundan daha büyük bir tehlike içinde bulunmayacaklar. Risklerinizi karşılayacağız.”</p>

  <p class="block7">“Fakat eğer robot sahibi tarafından kontrol edilebiliyorsa, bizimle kalamayacak kadar tehlikeli değil demektir.”</p>

  <p class="block7">Kumandan kaşlarını çattı. “Kaptan, bizimle oyun oynamayacağınıza inanıyorum. İsteğimizi dinlediniz ve hemen gerçekleştireceğinizi sanıyorum.”</p>

  <p class="block7">“Sanırım bunu Madam Gladia ile görüşmeliyim.”</p>

  <p class="block7">“Lütfen acele edin. Kendisine durumu açıklayın. Bu arada Arza doğru ilerlemeye devam ederseniz dostça olmayan bazı eylemlerimiz olabilir. Bir an önce Arz’a gitmek istiyorsanız Gladia Solaria ile görüşüp kararınızı hızlıca bizimle paylaşmanızı istiyoruz. Böylece daha fazla gecikme yaşamazsınız.</p>

  <p class="block7">“Elimden geleni yapacağım.” dedi D.G görüntünün önünden çekilirken.</p>

  <p class="block8">&nbsp;</p>

  <p class="block7">“Evet?” dedi D.G. ciddi bir şekilde.</p>

  <p class="block7">Gladia endişeli görünüyordu. Daneel ve Giskard’a baktı ama ikisi de sessiz ve hareketsiz bekliyorlardı.</p>

  <p class="block7">“Aurora’ya dönmek istemiyorum D.G.” dedi “Muhtemeler Giskard’ı yok etmek istiyorlar; kendisi mükemmel bir çalışma örneğidir, seni temin ederim. Bu sadece bir bahane. Bazı sebeplerle beni istiyorlar. Buna engel olmamız imkansız sanırım.”</p>

  <p class="block7">“Bu Aurora’lı bir savaş gemisi” dedi D.G. “hem de büyük bir gemi. Bizimkisi ise sadece ticari taşıma gemisi. Enerji kalkanlarımız var, bir ateşte bizi paramparça edemezler. Ama sonunda bizi zayıf duruma düşürür ve o zaman havaya uçururlar.”</p>

  <p class="block7">“Onlara saldıramaz mısın?”</p>

  <p class="block7">“Gemideki silahlar mı? Çok üzgünüm Gladia ama kalkanları herşeye dayanır. Saldırıyı ancak yakıtım tükeninceye kadar sürdürebilirim. Sonra-“</p>

  <p class="block7">“Evet?”</p>

  <p class="block7">“Bizi zaten köşeye kıstırdılar bile. Doğrusu Aurora’lıların beni Sıçramadan önce durdurmaya kalkışacaklarını sanıyordum. Ama onlar nereye gideceğimizi biliyorlardı. Bizden önce buraya geldiler ve bizi beklediler. Güneş Sistemi’nin içindeyiz artık, Arzın bir parçası olduğu bu bir gezegen. Burada savaşamayız. Ben bunu istesem bile mürettebat bana karşı koyar.”</p>

  <p class="block7">“Neden?”</p>

  <p class="block7">“Buna batıl inanç da diyebilirsin. Güneş Sistemi bizim için kutsal bir yerdir. Savaşarak burayı kirletemeyiz”</p>

  <p class="block7">Giskard birdenbire. “Bu konuşmaya katılabilir miyim efendim?” diye izin istedi.</p>

  <p class="block7">D.G. kaşlarını çatarak Gladia’ya baktı.</p>

  <p class="block7">Kadın “Lütfen” dedi. “Ona izin ver. Bu robotlar son derecede zekidir. Buna inanmakta zorluk çektiğini biliyorum fakat…”</p>

  <p class="block7">“Onu dinleyeceğim. Ama sözlerine uymak zorunda değilim”</p>

  <p class="block7">Giskard, “Onların beni istediklerinden eminim, efendim,” dedi. “İnsanlara benim yüzümden zarar gelmesine razı olamam. Kendinizi savunamayacaksanız ve diğer gemiyle çarpışırken mahvolacağınızdan eminseniz, o zaman beni Aurora’lılara teslim etmekten başka yapabileceğiniz bir şey yok demektir. Beni onlara vereceğinizi söylerseniz. Madam Gladia’yla Dostum Daneel’in geminizde kalmasına izin verirler. Bundan eminim.”</p>

  <p class="block7">Gladia bağırdı. “Olmaz! Sen benimsin! Ve senden vazgeçecek değilim! Kaptan gitmen gerektiğine karar verirse, ben de seninle geleceğim. Ve Aurora’lıların seni parçalamalarına izin vermeyeceğim.”</p>

  <p class="block7">D.G. öfkeyle, “Seni kimseye vermem,” diye söylendi. “Kaçacak değilim. Savaşmam da imkânsız.”</p>

  <p class="block7">Gladia sordu. “Geriye ne kaldı?”</p>

  <p class="block7">D.G. “Dördüncü seçenek,” dedi. “Gladia, ben dönünceye kadar robotlarınla burada beklemeni istiyorum.”</p>

  <p class="block7">D.G. tekrar odak yerine yaklaştı. Ortadan kaybolalı bir hayli zaman geçmişti ama karşıdaki gemi işaret vermemişti. Büyük bir sabırla beklemişlerdi Aurora’lılar.</p>

  <p class="block7">D.G., “Ben Kaptan Baley,” dedi. “Komutan Lisiform’la konuşmak istiyorum.”</p>

  <p class="block7">Onu fazla bekletmediler. “Ben Komutan Lisiform. Cevabınızı öğrenebilir miyim?”</p>

  <p class="block7">D.G., “Kadını da, iki robotu da teslim edeceğiz,” diye açıkladı.</p>

  <p class="block7">“İyi. Akıllıca bir karar verdiniz.”</p>

  <p class="block7">“Onları size elimizden geldiği kadar çabuk vereceğiz.”</p>

  <p class="block7">“Bu da yine akıllıca bir karar.”</p>

  <p class="block7">“Teşekkür ederim.”</p>

  <p class="block7">D.G. beklenen işareti verdi ve gemi bir Sıçrama yaptı. Sonra pilotun sesi duyuldu. “Düşman gemisinin yerini yeniden saptadık, Kaptan.”</p>

  <p class="block7">D.G., “İyi,” dedi. “Ne yapmanız gerektiğini biliyorsunuz.” Gemi iyice hızlandı.</p>

  <p class="block7">D.G, tekrar odak noktasına yaklaştı. “İstediklerinizi size teslim etmeye geliyoruz, Komutan. Size yakınız. İsterseniz ateş edebilirsiniz. Ama enerji kalkanlarımız çalışıyor. Siz onları indirinceye kadar teslim için geminize iyice yaklaşmış oluruz.”</p>

  <p class="block7">“Filika yollayacak mısınız?” Bu kez de Lisiform odak noktasından uzaklaştı. D.G. bekledi. Komutan tekrar göründü. Yüzü öfkesinden çarpılmıştı. “Bu ne demek oluyor? Geminiz bizimkine çarpacak.”</p>

  <p class="block7">D.G., “Evet, öyle gözüküyor,” diyerek gülümsedi. “İstediklerinizi teslim etmenin en hızlı yolu bu.”</p>

  <p class="block7">“Geminizi parçalayacaksınız.”</p>

  <p class="block7">“Tabii sizinkini de. Sizin tekne benimkinin elli katına maloldu sanırım. Hatta belki de daha fazlasına. Aurora’nın zararı daha çok olacak.”</p>

  <p class="block7">“Ama Arz yakınında çarpışmaya girişiyorsunuz, Kaptan. Gelenekleriniz buna izin vermiyor.”</p>

  <p class="block7">“Ah, geleneklerimizi biliyor ve onlardan yararlanmaya çalışıyorsunuz. Ama ben savaşmak niyetinde değilim ki. Bir erg enerji bile salıvermedim. Böyle bir şey yapmayacağım. Sadece bir rotayı izliyorum. Bu belki sizin bulunduğunuz noktadan geçiyor. Ama daha ben yaklaşmadan o noktadan ayrılacağınızdan eminim.”</p>

  <p class="block7">“Durun. Bu konuyu tartışalım.”</p>

  <p class="block7">“Konuşmaktan bıktım. Komutan. Birbirimizle dostça vedalaşalım mı? Yerinizden kımıldamazsanız, ben sadece otuz ya da kırk yıl daha yaşamaktan vazgeçmiş olurum. Ama ya siz? Kaç yıllık bir ömürden vazgeçeceksiniz?” Ve D.G. odak yerinden uzaklaştı ve bir daha da oraya yaklaşmadı.</p>

  <p class="block7">Gözlerini ekrana dikmiş bekliyordu. Savaş gemisinin görüntüsü gitgide büyüyordu. Sonra birdenbire Aurora gemisi gözden kayboluverdi. Ani bir Sıçrama yapmıştı: D.G. o anda nefesini tutmuş olduğunu, kalbinin deli gibi çarptığını farketti. “Arzın koruyucu etkisine güvenim yok mu?” diye düşündü. Ya da kendi yorumuma?” Sonra kendini zorlayarak mikrofona sakin sakin, “Aferin çocuklar.” dedi “Rotayı düzeltin. Arza gidiyoruz!”</p>

  <p class="block7">Gladia, “Ciddi misin, D G ?” diye sordu. “Gemiye gerçekten çarpacak mıydın?” Kaptan kayıtsızca, “Yok canım.” diye cevap verdi. “Böyle bir şey olacağını sanmıyordum. Kaçacaklarını biliyordum. O Uzaycıların canları kıymetli. O uzun şahane ömürlerini tehlikeye atarlar mıydı hiç?”</p>

  <p class="block7">“O Uzaycılar, ne kadar da korkaklar.”</p>

  <p class="block7">D.G. hafifçe öksürdü. “Senin bir Uzaycı olduğunu hep unutuyorum, Gladia.”</p>

  <p class="block7">“Evet. Ve bunun benim tam bir iltifat olduğunu sanıyorsun. Ya o Uzaycılar da senin gibi çılgınlığa kalkışsalardı? Senin cesaret saydığın bu çocukça delilik yüzünden yerlerinden kımıldamamakta inat etselerdi? O zaman ne yapardın?”</p>

  <p class="block7">“Onlara çarpardım.”</p>

  <p class="block7">Gladia, “O zaman ölüme doğru kahramanca giderken neler hissettin?” diye sordu. “Sevinç mi? Bütün mürettebatını da ölüme sürüklüyordun. Ve benim hayatımı da tehlikeye attın.”</p>

  <p class="block7">D.G. çizmelerine baktı. “Çılgınca bir şey duymak ister misin? Beni endişelendiren tek şey de buydu”</p>

  <p class="block7">“Ölmem olasılığı mı?”</p>

  <p class="block7">“Pek de değil… Seni kaybetmem olasılığı. Aurora’lılar seni istedikleri zaman bunu yapamayacağımı anladım. Sen isteseydin bile gitmene yine de razı olmayacaktım. Sonra ekranda geminin görüntüsünün gitgide büyümesini seyrederken, ‘Kaçmazlarsa Gladia’yı yine de kaybedeceğim,’ dedim, işte o zaman kalbim hızla çarpmaya başladı. Ve ter içinde kaldım. Kaçacaklarını biliyordum ama yine de…” D.G. başını salladı.</p>

  <p class="block7">Gladia kaşlarını çattı. “Seni anlayamıyorum, öleceğimden korkmuyordun ama beni kaybedeceğinden endişe ediyordun, öyle mi? Bu ikisi birbirine bağlı değil mi?”</p>

  <p class="block7">“Biliyorum. Ama sana bunun mantıklı bir düşünce olduğunu söylediğim yok. O tehlike anında seni düşündüm. Bütün yaptıklarını. O zaman ölüme aldırmayacağımı anladım. Beni sadece seni kaybetmek mahvedecekti… Haklısın. Bu sözlerden bir anlam çıkmıyor.”</p>

  <p class="block7">Gladia düşünceli bir tavırla. “Yaşımı unuttun mu?” diye mırıldandı. “Sen doğduğun zaman da şimdiki kadar yaşlıydım hemen hemen. Senin yaşındayken atan Elijah’la ilgili hayaller kuruyordum. Ayrıca kalça eklemim yapay. Sol başparmağım… şu…” Parmağını oynattı. “protez. Sinirlerimden bazıları yenilendi. Dişlerim seramik ve çene kemiğime takılı. Ve sen sanki her an akıl almayacak bir aşktan söz etmeye hazırlanıyormuş gibi konuşuyorsun. Düşün D.G.! Bana bak ve beni olduğum gibi gör!”</p>

  <p class="block7">D.G. sakalını kaşıdı. “Anlaşıldı. Sözlerimin pek gülünç olduğunu gösterdin. Ama ben vazgeçecek değilim. Yaşın konusunda bütün bildiğim şu: Ben öldükten sonra da yaşayacaksın. Görünüşün de pek değişmeyecek. O halde benden yaşlı değil, daha gençsin. Ayrıca benden yaşlı olsaydın bile aldırmazdım. Ben sadece nereye gidersem gideyim yanımda olmanı istiyorum. Bütün hayatım boyunca.”</p>

  <p class="block7">Gladia bir şey söyleyecekken onu telaşla susturdu. “Yo da… daha uygunsa, sen nereye gidersen git seninle beraber olmak istiyorum. Bütün hayatım boyunca. Sence bir sakıncası yoksa.”</p>

  <p class="block7">Gladia usulca. “Ben bir Uzaycıyım.” diye hatırlattı. “Sense bir Göçmensin.”</p>

  <p class="block7">“Buna kim aldırır, Gladia? Bu senin için önemli mi?”</p>

  <p class="block7">“Yani… çocuk olamaz. Zaten benim çocuklarım çoktan öldü.”</p>

  <p class="block7">“Bunun benim için ne önemi var? Baley adının ortadan kalkma tehlikesi yok ki.”</p>

  <p class="block7">“Benim de kendimce bir görevim var. Galaksiye barış sağlamak istiyorum.”</p>

  <p class="block7">“Ben sana yardım ederim.”</p>

  <p class="block7">“Ya ticaret ne olacak? Zengin olma şansından vaz mı geçeceksin?”</p>

  <p class="block7">“Seninle birlikte biraz ticaret de yaparız. Mürettebatı mutlu edecek, senin gibi bir barış güvercinine bakacak kadar.”</p>

  <p class="block7">“Hayat senin için pek sıkıcı olacak. D.G.”</p>

  <p class="block7">“Öyle mi? Bana sen gemime bindiğinden beri hayat fazla heyecanlı bir hal almış gibi geliyor.”</p>

  <p class="block7">“Herhalde robotlarımdan vazgeçmem için de ısrar edeceksin.”</p>

  <p class="block7">“İki robotuna bir diyeceğim yok. Hatta Daneel’in o hafif, çapkınca gülüşüne bile katlanacağım. Ama Göçmenlerin arasında yaşayacaksak…”</p>

  <p class="block7">“Öyleyse onların arasında yaşama cesaretini göstermem gerekecek.” Gladia usulca güldü. D.G. ellerini uzattı. Kadın ellerini onun avuçlarına bıraktı.</p>

  <p class="block7">Gladia, “Sen delisin.” dedi. “Deli. Ama Aurora’da gökyüzüne bakarak Solaria’nın güneşini aradığım geceden beri her şey çok garipleşti. Sanırım insan bütün olaylara ancak çıldırarak akıllıca bir tepki gösterebilir.”</p>

  <p class="block7">D.G., “Bu söylediklerin de çılgınlık,” dedi. “Ama hep böyle kalmanı istiyorum.” Kararsızca durakladı.</p>

  <p class="block7">“Hayır, bekleyeceğim… Seni öpmeye kalkmadan önce sakalımı traş edeceğim.”</p>

  <p class="block7">“Hayır, yapma! Sakalın insanda nasıl bir duygu uyandırdığını anlamak istiyorum.”</p>

  <p class="block7">Gladia bunu hemen öğrendi.</p>

  <h3 class="block5" id="sigil_toc_id_73">63.</h3>

  <p class="block7">Komutan Lisiform kamarasında bir aşağı bir yukarı dolaşıyordu. “Gemimi kaybedemezdim.”</p>

  <p class="block7">Siyasi danışmanı sakin sakin koltuğunda oturuyordu. “Evet, tabii.”</p>

  <p class="block7">“Bu barbarların kaybedilecek neleri vardı ki? Onlar sadece elli, altmış yıl yaşıyorlar. Belki bu yeni bir taktik ve bizim böyle bir şeye karşı kendimizi korumamız olanaksız. Ya üzerimize enerji kalkanları çalışan ama içinde insan olmayan gemiler gönderirlerse?”</p>

  <p class="block7">“Biz de o zaman bütün gemilerimizi robotlaştırırız.”</p>

  <p class="block7">“Bunun bir yararı olmaz! Gemilerimizi kaybetmek istemeyiz. Bize gereken, şu sözünü ettikleri kalkan-kesiciler… kalkanı yaracak bir silah.”</p>

  <p class="block7">“Göçmenler de aynı silahtan yaparlar. Bu kez biz bunun işlemeyeceği bir kalkan yaratmak zorunda kalırız. Onlar da yine bizi izlerler.”</p>

  <p class="block7">“O halde bize yepyeni bir silah gerekli.” Danışman, “Belki böyle bir silah yaparlar,” dedi “Ama görevin sadece o Solaria’lı kadın ve iki robotuyla ilgili değildi. Onları Göçmenin elinden almak iyi olurdu, ama bu aslında ikinci görevindi.”</p>

  <p class="block7">“Komite başarısızlığımdan hoşlanmayacak.”</p>

  <p class="block7">“İşin bu yanını bana bırak. Bu benim görevim. Önemli olan Amadiro’yla Mandamus’un hızlı bir tekneyle Arza doğru yola çıkmayı başarmaları.”</p>

  <p class="block7">“Şey… evet”</p>

  <p class="block7">“Ve sen Göçmen Kaptanın aklını karıştırmakla kalmadın, onu geciktirmeyi de başardın. Yani Amadiro’yla Mandamus hem gemiden gizlice ayrıldılar, hem de Arza o Kaptandan önce ulaşacaklar.”</p>

  <p class="block7">“Herhalde. Ama bu önemli mi?”</p>

  <p class="block7">“Arza sadece Mandamus gitseydi bu olaya aldırmazdım. O önemli biri değil. Ama Amadiro? O kritik bir zamanda Aurora’daki siyasi savaşları bir yana bırakarak Arza geldi. Sanırım burada çok önemli bir şeyler oluyor.”</p>

  <p class="block7">“Acaba Amadiro. Fastolfe’un imzaladığı barış anlaşmasının değiştirilmesi için gizli bir toplantıya mı katılacak?”</p>

  <p class="block7">Danışman güldü. “Barış anlaşması mı? Böyle düşündüğüne bakılırsa. Dr. Amadiro’yu hiç tanımıyorsun demektir. Amadiro Göçmenlerin olmadığı bir Galaksi istiyor. Arza geldiğine göre… açıkçası şu ara Göçmen denilen barbarların yerinde olmayı istemezdim.”</p>

  <h3 class="block5" id="sigil_toc_id_74">64.</h3>

  <p class="block7">Daneel, “Madam Gladia’nın biz yanında olmadığımız için endişelenmediğini umarım, Dostum Giskard.” dedi. “Bunu uzaktan anlayabilir misin?”</p>

  <p class="block7">“Madam Gladia, Kaptanın yanında. Şu anda mutluluk ve heyecan duyuyor.”</p>

  <p class="block7">“Çok güzel, Dostum Giskard.”</p>

  <p class="block7">“Ama benim durumum pek güzel değil. Bana kafam biraz karışmış gibi geliyor. Büyük bir baskı altındaydım, Dostum Daneel.”</p>

  <p class="block7">“Buna üzüldüm. Dostum Giskard. Bunun nedenini sorabilir miyim?”</p>

  <p class="block7">“Kaptan, Aurora gemisiyle görüşürken burada uzun bir süre bekledik.”</p>

  <p class="block7">“Ama Aurora gemisi artık gitti. Kaptanın çok başarılı olduğu anlaşılıyor.”</p>

  <p class="block7">“O bunu senin farketmediğin bir biçimde başardı. Kaptan yanımızda değildi ama kafasını algılamakta zorluk çekmedim. Çok heyecanlı ve endişeliydi. Bunun altında da bir kayıp korkusu yatıyordu. Belirli birini kaybetme korkusu.”</p>

  <p class="block7">“Madam Gladia’yı.”</p>

  <p class="block7">“Evet.”</p>

  <p class="block7">“Bu da normal, Dostum Giskard. Kaptan, Madamı Aurora gemisine teslim etmek zorunda kalabilirdi.”</p>

  <p class="block7">“Ama duygusu çok yoğundu. Sanki Madam Gladia birdenbire ortadan kaybolacakmış gibi. Sonra Kaptanın Aurora gemisine doğru kararlı bir biçimde gittiğini farkettim. Rotayı değiştirmesi için kafasını etkilemeye çalıştımsa da başaramadım. Kararı çok kesindi. Rotayı değiştirmesi için kafasına şiddetli bir etki yaparsam ölebilirdi. Bunu yapamazdım.”</p>

  <p class="block7">“Ama o zaman da hem buradaki insanlar, hem de Aurora gemisindekiler ölebilirlerdi.”</p>

  <p class="block7">“Kaptan başarılı olacağına inanıyordu. O zaman kimse ölmeyecekti.”</p>

  <p class="block7">“Öyleyse ne yaptın, Dostum Giskard?”</p>

  <p class="block7">“Aurora gemisinin komutanıyla bağlantı kurmaya çalıştım. Ama bunu başaramadım. Çünkü aramızdaki uzaklık fazlaydı. Yine de tam anlamıyla başarısızlığa uğramış sayılmam. Çünkü bir şeyi farkettim. Aurora gemisindekilerin hepsinin kafasına hâkim olan korkuyu… Bu korkuyu daha da arttırmaya çalıştım… Bunu başarıp başaramadığımı bilmiyorum.”</p>

  <p class="block7">“Aurora gemisi kaçtı! Demek ki, başarılı oldun.”</p>

  <p class="block7">“Bu şart değil. Belki Aurora gemisi ben bir şey yapmasaydım yine kaçacaktı…”</p>

  <p class="block7">Uzun bir sessizlik oldu. Sonra Giskard istemeye istemeye, “Artık Arza iniyoruz,” diye mırıldandı. “Arzın karşılaşacağı tehlikenin nükleer-yoğunlaştırıcıyla ilgili olduğunu düşünüyoruz ve bildiğimiz kadarıyla. Arzda yoğunlaştırıcının yok edilebileceği bir aygıt yok. Öyleyse, Dostum Daneel, seninle Arzda ne yapacağız?”</p>

  <p class="block7">Daneel kederli kederli, “Bunu ben de bilmiyorum,” dedi.</p>

  <h2 class="block4" id="sigil_toc_id_75">KENT</h2>

  <h3 class="block5" id="sigil_toc_id_76">65.</h3>

  <p class="block7">Gürültü!</p>

  <p class="block7">Gladia bu acayip, hiç susmayan sesi dikkatle dinledi.</p>

  <p class="block7">D.G., “Ben buna ‘Kentin Uğultusu, adını taktım,” diye açıkladı.</p>

  <p class="block7">“Bu gürültü hiç kesilmez mi?”</p>

  <p class="block7">“Hiçbir zaman! Ama; ne bekliyordun? Hiç kırda durup rüzgârın yaprakları hışırdatmasını, böceklerin vızıltısını, kuşların cıvıltısını ve suyun şıpırtısını dinlemedin mi?”</p>

  <p class="block7">“Ama bu farklı.”</p>

  <p class="block7">“Hayır, değil. Aynı şey bu da. Burada da makinelerin gürültüsüyle insan sesleri birbirine karışıyor. Kırlara alışıksın, o yüzden oradaki gürültüyü duymuyorsun. Buna alışık olmadığın için aklın takıldı. Oysa Arzlılar artık bu uğultuyu duymuyorlar. Herhalde bir kaç gün sonra sen de bu gürültüyü farketmeyeceksin.”</p>

  <p class="block7">Gladia balkondan dikkatle kente bakıyordu. “Ne çok bina var.”</p>

  <p class="block7">“Evet. Kent kilometrelerce genişlikte bir alanı kaplıyor. Burası Aurora ya da Baley-dünyasındaki gibi sıradan bir kent değil. Büyük Kent bu. Ancak Arzda görülen bir yerleşim merkezi.”</p>

  <p class="block7">Gladia, “Biliyorum,” dedi. “Bunlar Çelik Mağaralar. Şimdi yerin altındayız değil mi?”</p>

  <p class="block7">“Evet Gerçekten. Açıkçası Arza ilk geldiğim zaman bu duruma zor alıştım. Nereye gidersen git, her taraf kalabalık. Floresan ışıklar yumuşak güneş ışınları gibi her yeri aydınlatıyor. Ama yine de güneş ışığı değil. Şu anda güneşin gökyüzünde pırıldayıp pırıldamadığını bilmiyorum. Belki hava bulutlu. Ya da güneş çoktan battı ve dünyanın bu bölümünde gece oldu.”</p>

  <p class="block7">“Kapalı bir Kent bu. Herkes birbirinin soluğunu içine çekiyor.”</p>

  <p class="block7">“Bu her yerde… her dünyada aynı.”</p>

  <p class="block7">“Böyle değil ama.” Gladia burnunu çekti. “Burası kokuyor.”</p>

  <p class="block7">“Her dünya kokar. Arzdaki her kentin kendine özgü bir kokusu vardır. Buna alışacaksın.”</p>

  <p class="block7">“Alışmak istiyor muyum acaba? İnsanlar neden boğulmuyorlar?”</p>

  <p class="block7">“Havalandırma sistemi kusursuzdur.”</p>

  <p class="block7">Gladia yine etrafına baktı. “Her binada sürüyle balkon var.”</p>

  <p class="block7">“Bu balkonlar insanın önemini belirtiyor. Pek az kimse dışarı bakan apartmanlarda oturabiliyor. Ve böyle bir durumdan iyice yararlanmak istiyorlar. Kentlilerin çoğu penceresiz katlarda oturuyor.”</p>

  <p class="block7">Gladia titredi. “Ne feci! Bu Kentin adı nedir, D.G.?”</p>

  <p class="block7">“New York. Başkent bu. Ama şehirlerin en büyüğü değil. Bu kıtadaki en büyük kentler Mexico City’le Los Angeles. Diğer kıtalarda da New York’tan çok daha büyük yerler var.”</p>

  <p class="block7">“O halde New York neden Başkent?” “Nedeni belli. Dünya Hükümeti burada. Birleşmiş Milletler.”</p>

  <p class="block7">“Milletler mi? Arz bağımsız siyasi birimlerden düşmüyor muydu?”</p>

  <p class="block7">“Öyle. Birçok birimden. Ama bu hiper-uzay yolculuğundan önceydi. Şimdi yalnızca adı kaldı. İşte Arzın eşsiz yanı da bu. Diğer dünyaların hepsi yeni ve köksüz. Sadece Arz insanlığın özü.” D.G. bu son sözleri saygılı bir fısıltıyla söylemişti.</p>

  <p class="block7">Sonra içeri girdi. Oda pek büyük değildi. İçeride az eşya vardı. Gladia, “Biraz çıkıp dolaşabilir miyiz?” diye sordu.</p>

  <p class="block7">“Beni dinle, Gladia, hemencecik böyle bir şeye kalkışma. Törenler başladığı zaman yeterince kalabalığa karışacaksın. Baley-dünyasında bir kahraman olmakta ısrar ettin. Şimdi Arzda da bir kahraman gibi davranman gerekiyor. Ama eninde sonunda törenler bitecek. Kendine geldiğin zaman bir rehber bulalım. O zaman Kenti iyice dolaşırsın.”</p>

  <p class="block7">“Robotlarımı yanımıza almamızı engelleyecekler mi?” Gladia odanın dibinde duran Daneel’le Giskard’ı işaret etti. “Gemide seninle beraberken onların yanımda olmamalarına aldırmıyorum. Ama kalabalığa karışacaksam, robotlarımın yanımda olmaları kendimi güvende hissetmemi sağlar.”</p>

  <p class="block7">“Daneel bakımından bir zorluk çıkaracağını sanmıyorum. O da bir kahraman Daneel, atam Elijah’nın iş arkadaşıydı. Ve bir insandan farksız. Ama bir robot olduğu hemen anlaşılan Giskard’ın Kente girmesinin yasaklanması gerekiyor. Ancak bu kez bir istisna yaptılar. Bunu sürdüreceklerini umanm.” D.G. bir an durakladı. “Nasıl olsa ben hep senin yanında olacağım.”</p>

  <p class="block7">“Belki bir süre sonra D.G. Ama hemencecik olmaz. Kendim için bir ‘Özel’i istiyorum.”</p>

  <p class="block7">“Ah, bu imkânsız! Bize verecekleri her odada bir lavabo ve tuvalet olacak. Çünkü biz de oldukça önemll kişiler sayılıyoruz. Ama güzelce yıkanmak ya da duş yapmak istersen kalabalığa karışmak zorundasın. Bir kadın sana neler yapacağını anlatır. Sana bir ‘bölme’ de verirler. Utanıp sıkılmazsın. Göçmen kadınlar hemen her gün ‘Özel’lere alışmak zorunda kalıyorlar. Belki de sonunda eğlenirsin, Gladia. Bana Kadınlar Özelinin çok eğlenceli olduğunu söylediler. Oys Erkekler Özelinde kimse bir tek kelime bile söylemez.”</p>

  <p class="block7">Gladia, “Bunların hepsi çok korkunç,” diye söylendi, “insan hiç yalnız kalmıyor. Buna nasıl dayanıyorsun?”</p>

  <p class="block7">D.G. neşeyle, “Kalabalık bir dünyada buna alışmak gerekiyor,” diye cevap verdi. “Hiçbir zaman senin olmayan bir şeyi aramazsın. Başka bir vecize daha ister misin?”</p>

  <p class="block7">Gladia, “Hayır, istemem,” dedi. Çok sıkıntılıydı.</p>

  <p class="block7">D.G. kolunu kadının omzuna attı. “Haydi, haydi, hiçbir şey düşündüğün kadar kötü olmayacak. Sana söz veriyorum,.”</p>

  <h3 class="block5" id="sigil_toc_id_77">66.</h3>

  <p class="block7">Bir kâbus sayılmazdı Arzdaki yaşam. Ama Gladia daha önce Baley-dünyasına gitmiş olduğu için seviniyordu. Ancak o sayede insanlardan oluşan bu okyanusa katlanabiliyordu. Hükümet üyeleri onunla birlikte hiper-vizyonda görünmek için yarışıyorlardı Bu yüzden kadın sadece polis kordonunun gerisindeki kalabalıktan değil, D.G. ve iki robotundan da uzaklaşmıştı.</p>

  <p class="block7">Gladia sayısız nutuk dinledi. Törenden sonra birkaç kadın Gladia’ya yaklaşarak ona incelikle Özele gelmek isteyip istemediğini sordular. Gladia gitmek istemiyordu. Ama daha önünde uzun bir yol vardı. Kadınla birlikte kadınlara ait Özele girdiği zaman neredeyse herşeye konuşup gülüştüklerini duydu. İçerisi hem tertemizdi. hem de çok iyi havalandırılıyordu. Ziyafette Gladia önemli kimselerle birlikte yüksek bir yerde kurulmuş olan sofraya oturdu. D.G. ise yakındaki bir masadaydı. İki robot da yanındaydı. Adam robot bakıcılığı görevinden pek hoşlanmamış gibiydi. Huzursuzca Gladia’ya doğru bakıyordu. Kadın da arada sırada tek elini kaldırarak D.G.‘ye gülümsüyordu.</p>

  <p class="block7">Giskard ise gözlerini Gladia’ya dikmişti. Bir ara Daneel’e usulca, “Bu odada yüksek mevkideki kimseler var,” dedi. “Belki içlerinden bir ikisinin bildikleri işimize yarar.”</p>

  <p class="block7">“Evet, olabilir, Dostum Giskard. Sen yeteneklerin sayesinde bu konuda bana yol gösterebilir misin?”</p>

  <p class="block7">“Sanmıyorum. Hiçbirinin kafasında ilgimi çekecek bir şey yok. Ama tehlikenin hızla yaklaştığından eminim. Ve biz burada hiçbir şey yapmadan oturuyoruz.”</p>

  <p class="block7">Daneel ciddi ciddi, “Öyleyse ben de Ortak Elijah gibi davranmaya çalışırım,” dedi. “Her şeyi hızlandırırım.”</p>

  <p class="block7">Daneel yemek yemiyordu tabii. Dikkatle kalabalığı inceliyordu. Sonunda sakin bakışlı gözleri aradığı kimseyi buldu. Robot yerinden kalkarak ilerideki masaya doğru gitti. Gözlerini orada oturan kadına dikmişti Tıknaz bir kadındı bu. Kısa sarı saçlarının arasında beyaz teller vardı. Yemek yerken bir yandan da solundaki adamla neşeli neşeli konuşuyordu. Daneel, “Madam.” dedi. “Konuşmanızı yarıda kesebilir miyim?”</p>

  <p class="block7">Kadın hem hayret, ve hem de hoşnutsuzlukla ona baktı. “Evet? Ne var?”</p>

  <p class="block7">Daneel, “Madam,” diye başladı. “Sözünüzü kestiğim için özür dilerim. Ama sizinle bir süre konuşmama izin verir misiniz?”</p>

  <p class="block7">Kadın kaşlarını çatmış onu süzüyordu. Sonra yüzündeki ifade yumuşadı. “Bu aşırı nezaketinden bir robot olduğun anlaşılıyor. Yanılmıyorum ya?”</p>

  <p class="block7">“Ben Madam Gladia’nın robotlarından biriyim. Madam.”</p>

  <p class="block7">“Ama sen o insana benzeyen robotsun. R. Daneel Olivaw’sın.”</p>

  <p class="block7">“Evet, adım bu. Madam.”</p>

  <p class="block7">Kadın solundaki adama döndü. “İzninle. Bu… robota hayır demem imkânsız.” Adam şaşkın şaşkın gülümsedi, sonra da dikkatini önündeki tabağa verdi. Kadın, Daneel’e, “Otur.” dedi. “Seninle konuşmak bana zevk verecek.” Robot kadının karşısındaki iskemleye yerleşti. “Teşekkür ederim, Madam.”</p>

  <p class="block7">“Sen yıllar yıllar önce Elijah Baley’le birlikte çalışan robotsun değil mi? Aynı tipte yeni bir model olduğunu sanmıyorum.”</p>

  <p class="block7">Daneel, “Şu geçen iki yüz yılda değiştirilmeyen tarafım kalmadı,” diye açıkladı. “Ama pozitronik beynim Ortak Elijah’la üç ayrı dünyada çalıştığım zamanki gibi. Kafam değiştirilmedi.”</p>

  <p class="block7">“Ya?…” Kadın hayran hayran Daneel’e baktı. “Gerçekten bir şahesersin. Bütün robotlar senin gibi olsalardı, onlara hiç itiraz etmezdim. Benimle konuşmak istediğin nedir?”</p>

  <p class="block7">“Sizi Madam Gladia’yla tanıştırdıkları zaman adınızı ve mevkinizi de açıkladılar. ‘Enerji Bakanı Yardımcısı Sophia Quintana,’ dediler.”</p>

  <p class="block7">“İyi hatırlıyorsun. Adım ve mevkiim bu.”</p>

  <p class="block7">“Bu göreviniz bütün dünyayla mı ilgili? Yoksa sadece bu kentle mi?”</p>

  <p class="block7">“Ben Dünya Enerji Bakanı Yardımcısıyım. Bundan emin olabilirsin.”</p>

  <p class="block7">“Öyleyse enerji konusunda uzmansınız.” Quintana gülümsedi, Robot tarafından sorguya çekilmeye kızmışa benzemiyordu. “California Üniversitesinin Enerji Fakültesinden mezunum. Doktora da yaptım. Bu konuda sormak istediğin bir şey mi var?”</p>

  <p class="block7">“Merakımı uyandıran bir şey var, Madam.”</p>

  <p class="block7">“Merak mı? Bir robot merak duyuyor demek?”</p>

  <p class="block7">Daneel başını eğdi. “Bir robot yeterince üstün bir modelse, içinde bilgi arayan bir şeyler olduğunu farkeder. Bu, insanlarda ‘merak’ diye tanımlanan duyguya benziyor.”</p>

  <p class="block7">“Anlıyorum. Merak ettiğin nedir, R. Daneel? Seni böyle çağırabilir miyim?”</p>

  <p class="block7">“Tabii, Madam. Anladığıma göre, Arza enerjiyi, güneş gücü santralleri sağlıyor.”</p>

  <p class="block7">“Evet, iyi anlamışsın.”</p>

  <p class="block7">“Bu gezegenin tek enerji kaynağı bu santraller mi?”</p>

  <p class="block7">“Hayır. Ama temel kaynak bu. Arzın iç ısısı, rüzgârlar, dalgalar, gelgit ve akarsulardan da enerji üretiliyor. Ama temel enerji kaynağımız güneş.”</p>

  <p class="block7">“Nükleer enerjiden hiç söz etmediniz, Madam. Mikro-kaynaşmadan yararlanılmıyor mu? Nükleer enerji kaynakları yok mu?”</p>

  <p class="block7">“Kırsal alanlarda çalışan pek çok robotumuz mikro-kaynaşmayla elde edildi. Sahi, sen de öyle misin?”</p>

  <p class="block7">“Evet, Madam.” Daneel bir an durdu. “Mikro-kaynaşma enerji kaynaklarının nükleer yoğunlaştırıcılara karşı duyarlı oldukları doğru mu?”</p>

  <p class="block7">“Tabii doğru. Bu durumda mikro-kaynaşma güç kaynağı patlar.”</p>

  <p class="block7">“O halde birinin bir nükleer yoğunlaştırıcı kullanarak Arzın enerji kaynaklarının bir bölümünü yok etmesi olasılığı var mı?”</p>

  <p class="block7">Quintana güldü. “Yok tabii. Bir kere, bir insan bir nükleer yoğunlaştırıcıyı oradan oraya taşıyamaz. O makineler tonlarca ağırlıkta. Kentin yollarından geçirilmesi imkânsız. Biri böyle bir şey yapmaya kalkıştı mı, adam yakalanıp durduruluncaya kadar ancak birkaç robotla bir iki makineye zarar verebilir. Ama bize, hiçbirimize bir şey olmaz. İçin rahat etti mi, R. Daneel?” Kadın konuşmanın sona erdiğini belirtir gibiydi.</p>

  <p class="block7">Daneel, “Açıklık getirilmesini istediğim bir iki nokta var, Madam,” dedi. “Arzda neden büyük mikro-kaynaşma kaynakları yok? Uzaycı dünyalarının hepsi mikro-kaynaşmadan yararlanıyor. Göçmen dünyaları da öyle. Mikro-kaynaşma çok işe yarıyor, taşınabilir ve ucuz.”</p>

  <p class="block7">“Güç kaynakları seçiminin kökleri çok gerilere uzanır. Aslında Arzda güneş enerjisi de, mikro-kaynaşma da hemen hemen aynı zamanda geliştirildi. Ve biz sonunda güneş enerjisini seçtik.”</p>

  <p class="block7">Daneel, “İşte bana garip gelen de bu. Madam Quintana,” diye açıkladı. “Neden ikisini birden kullanmadınız?”</p>

  <p class="block7">“Bu soruyu yanıtlamak hiç de zor değil, R. Daneel. Arz, hiper-uzay çağından önce tikel bir tür nükleer enerji kullandı. Bu insanlık için hiç de hoş bir deney olmadı. Güneş enerjisiyle nükleer mikro-kaynaşma arasında bir seçim yapma zamanı geldiği zaman, Arzlılar o eski felaketi hatırladılar. Mikro-kaynaşmanın bir tür nükleer enerji olduğunu düşünerek onu istemediler.”</p>

  <p class="block7">“Sözünü ettiğiniz ilkel nükleer enerjinin nasıl şey olduğunu sorabilir miyim?”</p>

  <p class="block7">Quintana, “Uranyum parçalanması,” dedi “mikro-kaynaşmadan tümüyle farklı bir şey. Uranyum veya thoryum ya da plütonyum da kullanılabilir.”</p>

  <p class="block7">“Ama uranyum ve diğerleri son derecede ender bulunan madenler. Onlar atom parçalanmasından yararlanan bir toplumu yaşatabilir mi?”</p>

  <p class="block7">“Bu elementler diğer dünyalarda çok az gerçekten. Ama Arzda durum öyle değil. Arzın kabuğunda yaygın biçimde az miktarlarda uranyum ve thoryum var, birkaç yerdeyse oldukça çok miktarda.”</p>

  <p class="block7">“Şimdi Arzda atomun parçalanmasından yararlanan makineler yok mu?”</p>

  <p class="block7">Quintana kesin bir tavırla, “Yok,” diye cevap verdi. “Hiçbir biçimde. İnsanlar nükleer enerji kullanmak yerine petrol, hatta odun yakmaya razılar. Kibar toplumlarda ‘uranyum’ sözcüğünün ‘tabu’ olduğunu bile söyleyebiliriz. Sen insan ve Arzlı olsaydın, bana bu soruları soramazdın. Ben de bu cevapları veremezdim.”</p>

  <p class="block7">Daneel ayağa kalktı. “Teşekkür ederim, Madam. Zamanınızı aldığım ve hassas bir konuda sorular sorduğum için özür dilerim. İzninizle artık gideceğim.”</p>

  <p class="block7">Quintana kayıtsızca elini salladı. “Rica ederim, R. Daneel.” Sonra yanındaki adama döndü. “Düşünebiliyor masun? Bir robotla enerjiden söz ettik.”</p>

  <p class="block7">Daneel ise yerine dönerek Giskard’a usulca. “İşe yarayacak bir şey öğrenemedim, Dostum Giskard.” dedi. “Bir an durduktan sonra üzüntüyle ekledi. “Belki yanlış sorular sordum. Ortak Elijah uygun soruları sorardı.”</p>

  <h2 class="block4" id="sigil_toc_id_78">KATİL</h2>

  <h3 class="block5" id="sigil_toc_id_79">67.</h3>

  <p class="block7">Arzın yöneticisi Genel Sekreter Edgar Andrev uzun boylu, insanı etkileyen bir adamdı. Göçmenler gibi sakal ya da bıyığı yoktu. Sanki her zaman etrafında seyirciler varmış gibi ölçülü davranırdı. Sesi yapısına göre biraz tizdi ama fazla ince de sayılmazdı. Gözlerinde kendisini çok beğeniyormuş gibi bir pırıltı vardı. İnatçı olmamasına rağmen, kolay kolay etki altında da kalmazdı.</p>

  <p class="block7">Bu kez de öyle oldu. Andrev, D.G.‘ye kesin bir tavırla, “İmkânsız,” dedi “Madamın gözükmesi şart.”</p>

  <p class="block7">D.G.. “Çok yorucu bir gün geçirdi, efendim,” diye hatırlattı. “Madam Gladia böyle bir çevreye de, kalabalığa da alışık değil. Baley-dünyasına karşı ondan ben sorumluyum. Şerefim söz konusu.”</p>

  <p class="block7">Andrev başını salladı. “Durumunuzu anlıyorum. Ama ben Arzı temsil ediyorum. Arzlıların onu görmelerini engelleyemezsiniz. Koridorlar tıklım tıklım dolu. Hiper-dalga kanalları hazır. İsteseydim bile Madam Gladia’yı saklayamazdım. Bu törenden sonra odasına çekilir ve yarın gece yapacağı konuşma saatine kadar kimseyle görüşmez.”</p>

  <p class="block7">D.G. boyun eğdi. “Onun rahat etmesini sağlamak için kalabalıktan biraz uzak tutulmalı.”</p>

  <p class="block7">“Güvenlik nöbetçileri bir kordon oluşturacaklar. Madam nefes alacak yer bulacak. Kalabalığın ön sırası iyice geride tutulacak. Herkes toplandı bile. Madamın biraz sonra gözükeceğini bildirmezsek kargaşa çıkabilir.”</p>

  <p class="block7">D.G. “Bugünkü törene hiç gerek yoktu,” diye mırıldandı. “Tehlikeli bir şey bu. Bazı Arzlılar, Uzaycılardan hiç hoşlanmıyorlar.”</p>

  <p class="block7">Genel Sekreter omzunu silkti. “Bu törene nasıl engel olabilirdim, bunu bana söyler misiniz? Madam Gladia bir kahraman. Onu halktan uzak tutamam. Ve Arzlılar onu sadece alkışlayacaklar. Ama Madam gözükmezse, bu tutum değişebilir, Haydi, gidelim artık.”</p>

  <p class="block7">Birkaç dakika sonra Gladia etrafında dikkatle seçilmiş güvenlik görevlileriyle açık balkona doğru giderken, D.G. biraz geride kaldı. Gladia’nın sağında Daneel, solunda da Giskard vardı.</p>

  <p class="block7">Sekreter Gerald, Kaptana sıkıntıyla, “Şu robotlar,” dedi. “Bilmiyorum Madamın bu isteğini bana nasıl kabul ettirdiniz? Ama öyle olsun.” Sağ şakağında hafif bir ağrı olduğu için alnını ovuşturdu. Sonra birdenbire Giskard’la göz göze geldi ve ürpererek döndü. “Yalnız onların hareketsiz durmalarını sağlamalısınız, Kaptan. Bunu unutmayın. Ve lütfen robot olduğu hemen anlaşılan şu makine adamın dikkatleri üzerine çekmesine engel olun. O beni endişelendiriyor. Halkın onunla ilgilenmesini istemiyorum.”</p>

  <p class="block7">D.G., “Herkes Gladia’ya bakacak, efendim,” diye cevap verdi. “Başka kimseyi fark etmeyecekler.” Andrev aksi aksi söylendi, “öyle olacağını umarım.” Birinin uzattığı haber-kapsülünü almak İçin durakladı. Sonra kapsülü cebine atarak yürümeye devam etti. Kapsülü ancak balkona geldikten sonra hatırladı.</p>

  <p class="block7">Gladia’ya her sefer durum daha kötülesiyormuş gibi geliyordu. Kalabalık daha artıyordu sanki. Gördüğü, aklını karıştıran ışıklar da öyle. Arzlılar olanca sesleriyle bağırıyor, adını haykırıyorlardı. Gladia, kaçmamak için kendini zor tutarak hareketsiz durdu. Elini kaldırıp salladı. Gülümsedi. Haykırışlar büsbütün arttı. Sonra biri konuşmaya başladı.</p>

  <p class="block7">Genel Sekreter bugün de bir konuşma yapmak zorunda kalmayacağı için memnundu. Birdenbire cebindeki mesajı hatırladı. Başparmağını kapsülün üzerindeki küçük çukura bastı. Kapsül açıldı. Andrev ince plastik kâğıdı alarak mesajı okudu. Kâğıdın parçalanarak toz halini almasını seyrettikten sonra otoriter bir tavırla D.G.‘ye işaret etti.</p>

  <p class="block7">Kaptana, “Güneş Sistemi içinde bir Aurora savaş gemisine rastladığınızı söylemiştiniz,” diye fısıldadı,</p>

  <p class="block7">“Evet. Herhalde Arzdaki alıcılar gemiyi fark etti.”</p>

  <p class="block7">“Tabii. İki tarafın da düşmanca davranmadığından söz ettiniz.”</p>

  <p class="block7">“Hiç silah kullanılmadı. Aurora’lılar, Madam Gladia’yla robotlarını istediler. Ben red cevabı verdim. Onlar da dönüp gittiler. Bütün bunları size anlattım.”</p>

  <p class="block7">“Bütün bu olay ne kadar sürdü?”</p>

  <p class="block7">“Pek uzun değil. Birkaç saat.”</p>

  <p class="block7">“Yani Aurora’lılar gemiyi sizinle birkaç saat tartışması ve sonra da dönüp gitmesi için mi yollamışlar?”</p>

  <p class="block7">D.G. omzunu silkti. “Maksatlarını bilmiyorum, efendim. Ben sadece olanları bildirdim.”</p>

  <p class="block7">Genel Sekreter Kaptana azametle baktı. “Ama olanların hepsini bildirmediniz. Kompüterler alıcıların topladığı bilgiyi artık iyice analiz etti. Varılan sonuç şu: Saldırıya uğramışsınız.”</p>

  <p class="block7">“Ben bir erg’lik enerji bile salıvermedim.”</p>

  <p class="block7">“Ya kinetik enerji? Siz, geminizin kendisini bir torpil gibi kullanmışsınız.”</p>

  <p class="block7">“Onlara öyle gözükmüş olabilir, Bana karşı koymaya kalkışmadılar. Blöfümü görmediler.”</p>

  <p class="block7">“Ama aslında bir blöf müydü bu?”</p>

  <p class="block7">“Evet”</p>

  <p class="block7">“Kaptan bence siz Güneş Sisteminin içinde iki gemiyi yok etmeye ve belki de savaşa neden olmaya hazırdınız. Korkunç bir tehlikeyi göze aldınız.”</p>

  <p class="block7">“Onları parçalamak zorunda kalacağımı sanmıyordum. Düşündüğüm gibi de oldu.”</p>

  <p class="block7">“Ama bütün bu olay sizi oyaladı, gecikmenize de neden oldu.”</p>

  <p class="block7">“Evet, öyle. Ama neden bunun üzerinde duruyorsunuz?”</p>

  <p class="block7">“Çünkü alıcılarımız sizin göremediğiniz bir şeyi farketmişler. Ya da hiç olmazsa bize bildirmediğiniz bir şeyi.”</p>

  <p class="block7">“Bu ne olabilir, efendim?”</p>

  <p class="block7">“Aurora gemisinden bir modül ayrılmış, içinde iki kişi varmış ve modül Arza doğru inmiş.”</p>

  <p class="block7">İki adam konuşmaya dalmışlardı. Balkondaki insanlardan hiçbiri onlarla ilgilenmiyordu. Sadece Gladia’nın iki yanındaki robotlar, gözlerini onlara dikmişler, hiçbir kelimeyi kaçırmıyorlardı.</p>

  <p class="block7">O sırada konuşmacı sözlerini bitirerek döndü ve işaret etti. “İşte karşınızda Madam Gladia…”</p>

  <p class="block7">Kalabalık mutlulukla bağırdı.</p>

  <p class="block7">Gladia, “Arzlılar,” diye başladı. Sesi hoparlörlerden yükseldi. Ve birdenbire etrafa derin bir sessizlik çöktü. Gladia daha kesin bir tavırla, “Arzlılar,” diye tekrarladı. “İşte karşınızda duruyorum. Ben de sizin gibi bir insanım. Tabii yaşça bir hayli büyük olduğumu itiraf ediyorum. Bu yüzden bende sizin gençliğiniz, umudunuz ve heyecanınız yok.” Müthiş bir alkış koptu.</p>

  <p class="block7">Andrev, D.G.‘ye. “Belki de o olay sizi oyalamak İçin düzenlenmişti,” dedi. “O iki adamı usulca Arza indirmek amacıyla.”</p>

  <p class="block7">Kaptan, “Böyle bir şeyden haberim yoktu,” diye cevap verdi. “Madam Gladia’yla gemimi kurtarmaktan başka bir şey düşünmüyordum. O iki adam nereye inmişler?”</p>

  <p class="block7">“Bilmiyoruz. Kentin uzay limanlarından hiçbirine inmemişler. Böyle olaylar beni sinirlendiriyor. Şu birkaç yıl içinde Arza iki, üç kez gizlice inildi. Ama açıkçası, daha önceki olaylarda hiç bu kadar dikkatle hazırlık yapılmamıştı. Arza gizlice gelenler yüzünden bir olay çıkmadı. Biz de bu yüzden böyle sorunlarla İlgilenmekten vazgeçtik. Ne de olsa Arz açık bir dünya. İnsanlığın vatanı burası. Her dünyadan insanlar buraya rahatlıkla gelebilirler. İstiyorlarsa Uzaycılar bile.”</p>

  <p class="block7">D.G. sakalını kaşıdı. “Ama herhalde onlar buraya bize iyilik etmek için gelmezler.”</p>

  <p class="block7">Andrev, “Niyetleri ne olursa olsun.” dedi. “Bir şey yapamazlar. Uzaycılar Arzdan çekileli ve Göç başlayalı beri barış içindeyiz. Bunu içeriden de, dışarıdan da yıkamazlar. Yıllardır aramızdaki daha çılgın kimseler Göçmen dünyalarına gidiyorlar. Arzda artık sizin gibi Güneş Sisitemi İçinde iki gemiyi birden yok etmeyi göze alan birini bulamazsınız. Arzda şimdi pek suç işlenmiyor. Şiddete kimse başvurmuyor. Bu kalabalığı kontrolle görevlendiren güvenlik muhafızlarının da silahları yok. Çünkü buna gerek görmüyorlar.”</p>

  <p class="block7">O konuştuğu sırada kalabalığın arasından biri silahını kaldırdı ve balkona doğru dikkatle nişan aldı.</p>

  <p class="block7">Hemen hemen aynı anda birkaç şey birden oldu. Giskard birdenbire dönerek kalabalığa doğru baktı. Daneel onun bakışlarını izledi ve silaha insan reflekslerinden daha büyük bir hızla atıldı. Silah sesi etrafta yankılandı. Balkondakiler donmuş gibi kaldılar. D.G., Gladia’yı yakaladığı gibi kenara çekti Kalabalıktan korkunç bir kükreme yükseldi. Daneel, Giskard’a doğru atılmıştı. Onu yere devirdi. Silahtan fırlayan kurşun balkonun tavanına saplandı. Kurşun az önce Giskard’ın bulunduğu yerden geçmişti. Robotun kafasının bulunduğu yerden.</p>

  <p class="block7">Giskard yere doğru itilirken usulca, “insan değil o,” dedi. “Bir robot.”</p>

  <p class="block7">Giskard’ı bırakan Daneel çabucak aşağıya baktı. Halkın arasında bir yerde bir kaynaşma başlamıştı. Nöbetçiler de o tarafa doğru gidiyorlardı. Katilin orada olduğa anlaşılıyordu. Daneel balkondan aşağıya atladı. Metal iskeleti sarsıntıyı emdi. Bir insanın iskeleti böyle bir şeye dayanamazdı.</p>

  <p class="block7">Daneel kalabalığa doğru koştu. Şimdiye kadar böyle bir şeyle hiç karşılaşmamıştı. Tabancalı robota, halk makine adamı parçalamadan erişmesi gerekliydi. Bu yüzden Daneel “hayatında” ilk kez insanlara zarar vermekten kaçınmıyordu. Onları itiyor ve “Yol verin.” diye bağırıyordu. “Yol verin! O silahlı kişinin sorguya çekilmesi gerekiyor.”</p>

  <p class="block7">Nöbetçiler de Daneel’in peşine takıldılar. Ve sonunda katile eriştiler. Robot biraz hırpalanmıştı. Arzlılar şiddete başvurmamakla övünüyorlardı, ama katile karşı duydukları öfkenin izleri kalmıştı. Robot kalabalığın çok yoğun olması yüzünden parçalanmaktan kurtulmuştu.</p>

  <p class="block7">Nöbetçiler halkı zorlukla geri ittiler. Silah yerde yatan katil robotun yanında duruyordu. Ama Daneel buna bakmadı bile. Katilin yanında diz çökerek, “Konuşabilecek misin?” diye sordu. Robot parlak gözleriyle ona baktı. “Evet.” Sesi hafif ama normaldi.</p>

  <p class="block7">“Sen Aurora’lı mısın?” Katil cevap vermedi.</p>

  <p class="block7">Daneel çabucak. “Aurora’lı olduğunu biliyorum.” dedi. “Gereksiz bir soruydu benimki. Bu gezegendeki yerin neresi?”</p>

  <p class="block7">Katil yine sesini çıkarmadı.</p>

  <p class="block7">Daneel, “Yerin?” diye sordu. “Neresi? Cevap vermelisin.”</p>

  <p class="block7">Robot, “Bu soruyu cevaplamam yasak,” dedi.</p>

  <p class="block7">Daneel etrafına bakındı. Kalabalık sessizleşmişti artık. Ama hava çok gergindi. Sanki milyonlarca insan Daneel’in ne yapacağını görmek için endişeyle bekliyordu. Daneel etraflarını sarmış olan muhafızlara döndü. “Bana yol açar mısınız, efendim? Suçluyu Madam Gladia’ya götürmem gerekiyor. Madam onu konuşturabilir.”</p>

  <p class="block7">Nöbetçilerden biri, “Tutuklu için doktor gerekmiyor mu?” diye sordu.</p>

  <p class="block7">Daneel, “Buna hiç gerek yok efendim,” dedi ama başka bir açıklama da yapmadı.</p>

  <h3 class="block5" id="sigil_toc_id_80">68.</h3>

  <p class="block7">Andrev öfkeyle. “Böyle bir şey olmamalıydı.” diye homurdandı. Dudakları titriyordu. Başını kaldırarak tavandaki deliğe baktı.</p>

  <p class="block7">Gladia sesinin titremesine başarıyla engel olarak, “Böyle söylemeyin.” dedi. “Bir şey olmadı ki. Ben yaralanmadım. Sadece tavandaki şu deliği tamir ettirmeniz gerekiyor. Hepsi bu.”</p>

  <p class="block7">Andrew, “Hepsi bu kadar değil,” diye karşılık verdi. “Yarın önemli bir konuşma yapacaktınız. Artık bundan vazgeçmemiz gerekecek.”</p>

  <p class="block7">Gladia “Ne münasebet.” dedi. “Arzlılar konuşmamı dinlemek için daha da sabırsızlanacaklar. Tabii suikaste kurban gitmeme ramak kaldığını bildikleri için.”</p>

  <p class="block7">“Ama tekrar bir saldırıya uğramanız olasılığı var.”</p>

  <p class="block7">Gladia omzunu silkti. “Bu da doğru yolda olduğumu gösteriyor. Genel Sekreter Andrev, kısa bir süre önce bir görevim olduğunu anladım. Ama bu görevin tehlikeyle karşılaşmama neden olacağı aklıma gelmedi. Şimdi tehlikeyle karşılaştım. Bundan da görevimi başarıyla yaptığım anlaşılıyor.”</p>

  <p class="block7">Giskard. “Madam Gladia,” dedi. “Daneel silahla balkona nişan alan o kimseyi getirdi sanırım.”</p>

  <p class="block7">Daneel kucağında karşı koymaya çalışmayan, çırpınmayan katille içeri girdi. Peşinde de altı nöbetçi vardı.</p>

  <p class="block7">Dışarıdan gelen seslerden kalabalığın artık dağılmaya başlamış olduğu anlaşılıyordu. Hoparlörlerden yükselen ses etrafta yankılanıyordu. “Kimse yaralanmadı. Tehlike yok. Evlerinize gidin.”</p>

  <p class="block7">Andrev nöbetçilere gitmelerini işaret etti. Sonra da sert bir sesle, “Katil bu mu?” diye sordu.</p>

  <p class="block7">Daneel, “Bundan hiç kuşku yok, efendim,” dedi. “Silahlı kişi buydu. Silah yerde yanında duruyordu.”</p>

  <p class="block7">Andrev katile hayretle bakıyordu. “Ne kadar da sakin! İnsana benzemiyor.”</p>

  <p class="block7">“O insan değil, efendim. Sadece bir robot. İnsana çok benzeyen bir robot.”</p>

  <p class="block7">“Ama Arzda insana benzeyen robot yok ki… Yani senin dışında.”</p>

  <p class="block7">Daneel açıkladı. “Bu robot da benim gibi Aurora’da ‘yaratılmış,’ efendim.”</p>

  <p class="block7">Gladia kaşlarını çattı. “Ama bu imkânsız. Bir robota beni öldürmesini emredemezler.”</p>

  <p class="block7">Kolunu Gladia’nın omzuna atmış olan D.G. öfkeyle homurdandı. “Özel biçimde programlanmış bir Aurora robotu…”</p>

  <p class="block7">Gladia, “Saçmalama, D.G.,” dedi. “Olamaz. Bir robot bir insana bilerek, isteyerek zarar veremez. İster Aurora’da yapılmış olsun, ister olmasın. Bu robot bana doğru ateş ettiğine göre… mahsus ıskaladı demektir.”</p>

  <p class="block7">Andrev sordu. “Ne maksatla? Neden sizi vurmadı, Madam?”</p>

  <p class="block7">Gladia, “Anlamıyor musunuz?” dedi. “Robota emir veren kimse bir öldürme girişiminin Arzdaki programımı altüst etmeye yeterli olacağını düşünüyordu. Ama programım alt üst olmayacak. Buna izin vermeyeceğim.”</p>

  <p class="block7">D.G. bağırdı. “Kahramanlığa kalkışma, Gladia! Gelecek sefer ne yapacaklarını bilemeyiz. Hiçbir şey… hiçbir şey seni kaybetmeye değmez.”</p>

  <p class="block7">Gladia’nın bakışları yumuşadı. “Teşekkür edelim, D.G. Bu duygunu takdir ediyorum. Ama tehlikeyi göze almalıyız.”</p>

  <p class="block7">Bir sessizlik oldu ve sabırla bekleyen Daneel de bundan yararlandı. “Madam Gladia, bu robotun bu dünyada nerede gizlendiğini öğrenmek zorundayız. Onun gibi başkaları da olabilir.”</p>

  <p class="block7">Andrev, “Bunu ona sormadın mı?” dedi.</p>

  <p class="block7">“Sordum, efendim, ama ben bir robotum. Bu robot başka bir makine adamın soracağı sorulara cevap vermek zorunda değil. Onun emirlerini yerine getirmek zorunda da olmadığı gibi.”</p>

  <p class="block7">Andrev, “Pekala,” diye homurdandı, “o halde ben sorarım.”</p>

  <p class="block7">“Bunun bir yararı olmayabilir, efendim. Bu robota açıklama yapmaması kesin bir biçimde emredilmiş Belki emrinizi yeterli bulmaz. Siz uygun sözcükleri ve hangi ses tonuyla konuşulması gerektiğini bilmiyorsunuz. Ama Madam Gladia Aurora’lı. Bunun nasıl yapılacağını bilir. Madam Gladia, ona Arzdaki gizli yerinin nerede olduğunu sorar mısınız?”</p>

  <p class="block7">Giskard, Daneel’e usulca, “Bu bir işe yaramayabilir,” diye fısıldadı. “Ona fazla sıkıştırılırsa beynini dondurması emredilmiş olabilir.”</p>

  <p class="block7">Daneel hemen ona döndü. “Bunu engelleyebilir misin?”</p>

  <p class="block7">Giskard, “Bilmiyorum,” dedi. “Zaten bir insana ateş ettiği için beyni zarar görmüş.”</p>

  <p class="block7">Daneel, Gladia’ya baktı. “Madam, onu çok sıkıştırmanızı önereceğim.”</p>

  <p class="block7">Gladia kararsızca mırıldandı. “Bilmem ki…” Katil robota dönerek derin bir nefes aldı. “Robot, seni nasıl çağıracağım?”</p>

  <p class="block7">Robot, “Adım R. Ernett İki, Madam,” diye açıkladı.</p>

  <p class="block7">“Ernett, benim Aurora’lı olduğumun farkındasın sanırım.”</p>

  <p class="block7">“Aurora tarzı konuşuyorsunuz ama tam anlamıyla değil, Madam.”</p>

  <p class="block7">“Ben Solaria’da doğdum. Ama bir Uzaycıyım, iki yüz yıldan beri Aurora’da yaşıyorum ve robotların bana hizmet etmelerine de alışığım. Şimdi… sorularıma cevap verecek ve emirlerimi dinleyecek misin, Ernett?”</p>

  <p class="block7">“Evet, Madam. Tabii bunları geçersiz kılacak başka bir emir almadıysam.”</p>

  <p class="block7">“Bu gezegendeki yerini sorarsam, cevap verir misin?”</p>

  <p class="block7">“Bunu yapamam, Madam. Efendimle ilgili hiçbir soruyu yanıtlayamam. Hiçbir soruyu.”</p>

  <p class="block7">Gladia, Daneel’e bir göz attı. Sonra da sesini yükseltti. “Bana bu gezegendeki gizli yerini söylemeyerek zarar vermeye kalkma, Ernett! Bana bunu söylemeni emrediyorum!”</p>

  <p class="block7">Robot sanki kaskatı kesildi. Ağzını açtı ama sesi çıkmadı. Tekrar denedi ve sonunda boğuk bir fısıltıyla, “Mil…” dedi. Ağzı açık kaldı ve gözlerindeki pırıltı söndü. Kaldırmış olduğu eli yavaş yavaş indi. Daneel, “Poziktronik beyni dondu,” diye açıkladı.</p>

  <p class="block7">Giskard, Daneel’e, “Bunun çaresi de yok,” diye fısıldadı. “Elimden geleni yaptım ama sonra dayanamadım.”</p>

  <p class="block7">Andrev, “Hiçbir şey öğrenemedik,” dedi. “Diğer robotların nerede olduklarını bilmiyoruz.”</p>

  <p class="block7">D.G. hatırlattı. “Mil, dedi.”</p>

  <p class="block7">Andrev şaşkın şaşkın, “Belki ‘Mils’ demeye çalışıyordu. Vaktiyle Mils adında bir tanıdığım vardı,” diyecek oldu.</p>

  <p class="block7">Daneel ciddi bir tavırla hemen, “Mil sözcüğünün sonunda s harfi yoktu,” diye belirtti.</p>

  <p class="block7">O zamana kadar konuşmaya hiç karışmayan yaşlıca bir Arzlı çekine çekine, “Yanılmıyorsam, ‘mil’ eski bir uzunluk ölçüsü, robot,” dedi.</p>

  <p class="block7">Daneel sordu. “Bu ne kadar bir uzunluğu gösteriyor, efendim?”</p>

  <p class="block7">Arzlı, “Bilmiyorum,” dedi. “Yanılmıyorsam, bir kilometreden uzun.”</p>

  <p class="block7">“Bu ölçü artık kullanılmıyor mu, efendim?”</p>

  <p class="block7">“Hiper-uzay öncesinden beri kullanılmıyor.”</p>

  <p class="block7">Andrev, “Belki de robot bize gizli yerin buradan ne kadar uzakta olduğunu açıklamaya çalışıyordu,” dedi.</p>

  <p class="block7">D.G., “Öyle olsaydı artık bilinmeyen bir uzunluk ölçüsünü kullanır mıydı?” diye itiraz etti. Bir Aurora’lı sadece kilometre kullanır. Aurora’da yaratılan bir robot da öyle. Robotun kafası donmak üzereydi. Belki bu yüzden sadece acayip sesler çıkarıyordu. Sesinde sabırsızlık vardı. ‘Anlamı olmayan bir şey’ den mana çıkarmak yersiz. Ve şimdi Madam Gladia’nın dinlenmesini istiyorum. Onu buradan götürmeliyim.”</p>

  <p class="block7">Çabucak dışarıya çıktılar. Daneel bir an geride kalarak Giskard’a, “Yine başarısızlığa uğradık,” diye’ fısıldadı.</p>

  <h3 class="block5" id="sigil_toc_id_81">69.</h3>

  <p class="block7">Kent hiçbir zaman tam anlamıyla sessizleşmiyordu. Ama bazı sürelerde ışıklar sönükleşiyor, ekspres-yolların uğultusu, makinelerin takırtısı ve insanların gürültüsü hafifliyordu. Gladia bu yüzden uyumayı başardı.</p>

  <p class="block7">Daneel’le Giskard uyumadılar tabii. Apartmanda bir kompüter terminali vardı. Daneel bundan yararlanarak Kent kitaplığıyla bağlantı kurdu. Saatler geçti.</p>

  <p class="block7">Sonunda Giskard, “Dostum Daneel,” dedi. “Balkondaki davranışlarının nedenini sormak zorundayım.”</p>

  <p class="block7">“Dostum Giskard, sen kalabalığa doğru baktın, Ben de bakışlarını izledim ve bize doğru çevrilmiş olan silahı gördüm. Hemen harekete geçtim.”</p>

  <p class="block7">Giskard. “Evet, öyle yaptın, Dostum Daneel,” dedi. “Bir bakıma beni Korumak için neden bana doğru atıldığını tahmin edebiliyorum. Katil bir robottu. Nasıl programlanmış olursa olsun, silahıyla bir insanı vurmak için ona doğru nişan alamazdı. Seni de vurmaya kalkamazdı. Çünkü İlk Kuralı çalıştıracak kadar insana benziyorsun. Makina adama balkonda insana çok benzeyen bir robot bulunacağı da söylenmiş olabilirdi. Ama bu robotun sen olduğunu kesinlikle bilemezdi. O halde robot balkonda bir tek kimseye zarar vermeye hazırlanıyordu. Bana. Robot olduğu hemen anlaşılan bana. Ve sen de hemen beni korumaya çalıştın.”</p>

  <p class="block7">Daneel, “Dostum Giskard,” dedi. “Ben şöyle düşündüm: Genel Sekreter iki adamın Aurora modülüyle Arza indiklerini söyledi. Ve ben bundan Dr. Amadiro’yla Dr. Mandamus’un bu gezegene geldikleri sonucunu çıkardım. Planları neyse, bunu uygulamak üzereler. Ama sende Arzdasın. İki uzman, sen kafa ayarlama gücünle olacakları engellemeden, hemen harekete geçmek için buraya koştular. Tabii ellerinden gelirse seni ortadan kaldırmaya çalışacaklardı. Bu yüzden silahla nişan alındığını görür görmez seni ateş hattından çekmeye çalıştım.”</p>

  <p class="block7">Giskard hatırlattı. “Birinci Kural seni Madam Gladia’yı kurtarmaya zorlamalıydı. Hiçbir düşünce ve mantık bunu değiştirmemeliydi.”</p>

  <p class="block7">“Hayır, Dostum Giskard. Sen Madam Gladia’dan daha önemlisin. Hatta şu ara bütün insanlardan da önemli sayılırsın. Arzın mahvolmasını engelleyebilecek biri varsa, o da sensin. Senin insanlığa hizmet edeceğini biliyorum. Bir seçme yapmak zorunda kaldığım zaman, Zeroth Yasası herkesten önce seni kurtarmamı emrediyor.”</p>

  <p class="block7">“Birinci Kurala karşı geldiğin için rahatsızlık duymuyor musun?”</p>

  <p class="block9">“Hayır, Zeroth Yasasının üstünlüğüne bağlılıkla hareket ettim.”</p>

  <p class="block7">“Ama senin hafıza bankana Zeroth Yasası yerleştirilmedi.”</p>

  <p class="block7">“Bunu Birinci Kuralın doğal bir sonucu olarak kabul ettim. İnsan toplumunun genelini korumadan ve çalışır durumda tutmadan, belirli bir kimseyi zarar görmekten nasıl kurtarabilirsin?”</p>

  <p class="block7">Giskard bir süre düşündü. “Ne demek istediğini anlıyorum ama ya sen beni ya da insanlığı korumaya çalışırken, işler karışıp Madam Gladia öldürülseydi? Nasıl hissederdin Dostum Daneel?”</p>

  <p class="block10">Daneel kısık bir sesle “Bilmiyorum, Dostum Giskard. Eğer Madam Gladia’yı kurtarmak için hareket etsem ve senin yok edilmene izin versem ki bu sanırım insanlığın geleceğinin de yok olması sayılabilir, bu felaketle nasıl hayatta kalırdım?”</p>

  <p class="block10">Bir süre birbirlerine baktılar, düşüncelerde kaybolmuşlardı.</p>

  <p class="block10">Sonunda Giskard, “Neyse ne dostum Daneel, fakat bu gibi durumlarda doğru yargıda bulunmanın zorularına katılıyorsun değil mi?” diye sordu.</p>

  <p class="block10">“Katılıyorum, Dostum Giskard.”</p>

  <p class="block10">“Kişiler arasında hızlıca seçim yapmak, kimin diğerinden daha fazla zarar görebileceğine karar vermek yeterince zor. Kişiler ve insanlık arasında seçim yapmak gerektiğinde, sözkonusu olan topluluğun durumundan emin değilken Robot Yasalarının geçerliliği konusunda şüpheye düşülebilir.</p>

  <p class="block10">Daneel “Seni anlamıyorum, Dostum Giskard” dedi.</p>

  <p class="block7"><span class="text">“Şaşırmadım. Ben de kendimi tam olarak anlayamıyorum. Ama düşün:</span> Kurtarmamız gereken toplumdan söz ederken Arzlıları ve Göçmenleri kastediyoruz. Onlar Uzaycılardan daha çok, daha canlı ve üretken. Robotlara güvenmedikleri için daha atılganlar. Kısa ömürlü oldukları için biyolojik ve toplumsal gelişmeye daha uygunlar.”</p>

  <p class="block7">Daneel, “İyi özetledin,” dedi. “Ama Arzlılar ve Göçmenlerin de Arzın kutsallığı ve dokunulmazlığı konusunda mistik, hatta mantıksız bir inançları var. Bu mistik düşünce Arzlıların gelişmesi bakımından olumsuz bir şey sayılamaz mı? Uzaycıları engelleyen uzun ömürleri ve robotları gibi?”</p>

  <p class="block7">“Bunu hiç düşünmemiştim. Bilmiyorum.”</p>

  <p class="block7">Giskard, “Benim gibi kafaların içini görebilseydin,” dedi. “O zaman düşünürdün.” Sanki birdenbire heyecanlanmıştı. “Nasıl bir seçim yapabilirsin? İnsanlığı iki türe ayrılmış olarak düşün. Bir tarafta Uzaycılar, bir tarafta da Arzlılar ve Göçmenler. Ve ileride pek de hoş olmayan başka türler de ortaya çıkabilir, öyleyse sadece seçim yapmak yeterli değil, Dostum Daneel. Beğenilecek bir türe biçim vermemiz gerekir. Onu korumamız da. Ama beğenilecek bu türü, hayalini kurduğum ama oluşturamadığım o bilim, yani psiko-tarih olmadan nasıl biçimlendirebiliriz?”</p>

  <p class="block7">Daneel başını salladı. “Doğrusu kafaların içini sezme ve etkileme gücünün ağır bir yük olduğunun farkında değildim.”</p>

  <p class="block7">“Yıllar boyunca kendi kendimi inceledim. Bu gücümü anlamak ve sana da verebilmek için. Böylece sen de benim gibi olabilmek için kendi kendini programlayabilirdin. Ama sonra bu isteğimi yendim. Bu zalimlik olurdu. Bu yükü benim taşımam yeterli.”</p>

  <p class="block7">Daneel, “Ne olursa olsun, Dostum Giskard,” diye cevap verdi. “İleride bir gün insanlığın iyiliği için bunun gerekli olduğunu anlarsam, bu yükü, kabul ederim. Hatta Zeroth Yasasına göre böyle yapmam da gerekir.”</p>

  <p class="block7">Giskard, “Ama bu konuşmanın hiçbir yararı yok,” dedi. “Tehlikeli ânın çok yaklaştığı belli. Ama henüz bunun ne tür bir şey olduğunu bile anlamış değil…”</p>

  <p class="block7">Daneel onun sözünü kesti. “Bu bakımdan yanılıyorsun. Dostum Giskard. Ben artık o tehlikenin nasıl bir şey olduğunu biliyorum.”</p>

  <p class="block7">Giskard’ın şaşırması beklenemezdi kuşkusuz. Robotun yüzünde herhangi bir ifadenin belirmesi olanaksızdı. Sesi insanlarınki gibiydi ama onu da hiçbir duygu etkileyemezdi. Giskard, “Ciddi misin?” dediği zaman sesi eskisinden farksızdı. Ama elini kaldırması ve başını hızla Daneel’e doğru çevirmesi onun hayretini açıklıyordu.</p>

  <p class="block7">Daneel, “Ciddiyim, Dostum Giskard,” diye cevap verdi.</p>

  <p class="block7">“Bunu nasıl öğrendin?”</p>

  <p class="block7">“Bunun bir bölümünü bana Madam Quintana yemekte yaptığımız konuşma sırasında açıkladı.”</p>

  <p class="block7">“Ama ondan işe yarayacak bir şey öğrenemediğini söylemedin mi? Yanlış sorular sormuş olduğuna karar vermedin mi?”</p>

  <p class="block7">“Önce öyle gözükmüştü. Ama sonradan düşünmeye başladım ve bu açıklamalardan yararlı sonuçlar çıkardım. Şu son birkaç saat de Arz ansiklopedilerini araştırdım. Sana şimdi oluşturduğum mantığı açıklayacağım. Bana bunun hatalı olup olmadığını söylersin.”</p>

  <p class="block7">“Lütfen devam et, Dostum Daneel.”</p>

  <p class="block7">“Arzda hiper-uzay yolculuğunun gelişmesinden önce atom gücü kullanılmış. Hatta atom bombaları yapılmış. Madam Quintana bana, uranyum ve thoryum gibi madenlerin iri çekirdeklerinin parçalanması yoluyla da enerji elde edildiğini söyledi. Şimdi Uzaycı ve Göçmen dünyalarının kabuğunda uranyum ve thoryum var. Ama Madam Quintana’nın da söylediği gibi, Arzda bu maddelerden bulunuyor. Yani doğal radyoaktivite çevrenin oldukça belirgin bir parçasını oluşturuyor. Bir nükleer yoğunlaştırıcı bir kaynaşma reaktörünü patlatabilir. Ya da bir nükleer reaktör doğal radyoaktiviteyi belirli bir dereceye kadar yükseltebilir. Ve o zaman da kabuk, içinde yeterince uranyum ya da thoryum olduğu takdirde, parçalanabilir.”</p>

  <p class="block7">Giskard bir süre hiç kımıldamadan ve konuşmadan Daneel’e baktı. “Yani sence Dr. Amadiro Arzın kabuğunu patlatmaya mı hazırlanıyor? Böylece gezegen artık canlıların yaşamayacağı bir dünya halini alacak. Ve böylece sonunda Galaksiye Uzaycılar egemen olacak.”</p>

  <p class="block7">Daneel başını salladı. “Kitle patlaması için yeterli uranyum ya da thoryum olmazsa, radyoaktivite’nin artması fazla ısı çıkmasına yol açabilir. Bu da iklimi değiştirir. Fazla radyasyon kansere ve doğum kusurlarına neden olur. Ve böylece daha yavaş olmakla birlikte aynı sonuç elde edilir.”</p>

  <p class="block7">Giskard, “Korkunç bir olasılık bu,” dedi, “Sence bunu yapmayı başarabilirler mi?”</p>

  <p class="block7">“Sanırım başarabilirler. O katile benzeyen insan biçimi robotlar yıllardan beri Arzdalar. Bu geliştirilmiş makine adamlar karmaşık bir programlama için uygunlar. Gerektiği zaman Kente girerek araç gereç almayı başarıyorlar. Herhalde bu robotlar yıllardan beri uranyum ve thoryumun çok miktarda bulunduğu yerlere nükleer yogunlaştırıcılar yerleştirdiler. Dr. Amadiro’y’a Dr. Mandamus da son kontrolü yapmak ve yoğunlaştırıcıları çalıştırmak için buraya geldiler. Her şeyi gezegen yok olmadan kaçmalarını sağlayacak biçimde ayarlayacaklardır.”</p>

  <p class="block7">Giskard, “Öyleyse,” dedi. “Bu durumu hemen Genel Sekretere haber vermeliyiz. Arzın güvenlik güçleri harekete geçmeli. Dr. Amadiro’yla Dr. Mandamus çabucak bulunmalı. Planlarını uygulamalarına engel olunmalı.”</p>

  <p class="block7">Daneel, “Bunu başarabileceğimizi sanmıyorum,” diye cevap verdi. “Genel Sekreter herhalde bize inanmaz. Tabii Arzın yok olamayacağıyla ilgili o mistik inanç yüzünden… Ama inandığını varsayalım. O zaman karşı önlemler alınması için işe bürokrasi karışır, işlemleri ne kadar çabuklaştırmaya çalışırlarsa çalışsınlar, yine de zaman alır. Ayrıca Arzlıların o bomboş yerlerde iki insanı bulacak durumda olduklarını da sanmıyorum. Arzlılar yüzlerce yıldan beri kentlerde yaşıyor ve şehir sınırlarının dışına hemen hiç çıkmıyorlar. Buna Elijah Baley’le birlikte Arzda ilk kez çalıştığım zaman tanık oldum. Ama Arzlıların kendilerini zorlayarak kırlara açıldıklarını düşünelim. O iki adamı durumu kurtaracak kadar çabucak bulamazlar yine de. Bu ancak inanılmayacak bir rastlantı sayesinde olabilir. Ve biz böyle bir rastlantı olmasını da bekleyemeyiz.”</p>

  <p class="block7">Giskard, “Bütün seçenekler bunlar mı, Dostum Daneel?” diye sordu. “Başka seçenek var mı?”</p>

  <p class="block7">Daneel, “O iki insanı bizim bulmamız gerekiyor,” dedi. “Onları durdurmalıyız. Hemen!”</p>

  <p class="block7">“Onların nerede olduklarını biliyor musun, Dostum Daneel?”</p>

  <p class="block7">“Bilmiyorum, Dostum Giskard. Ama onları bulmak zorundayız.”</p>

  <p class="block7">Giskard, “Yapmak zorunda olmamız yeterli değil,” dedi. “Artık tehlikenin ne olduğunu biliyoruz. Ama yine de bunu engelleyemeyeceğiz. Her zamanki gibi çaresiz durumdayız.”</p>

  <p class="block7">Daneel. “Bir tek şans var,” diye açıkladı. “Belki aslında bunun da yararı olmayacak. Ama çabalamaktan başka seçeneğimiz yok. Amadiro senden korktuğu için seni ‘öldürtmeye’ kalkıştı. O katili yolladı. Belki de bu bir hataydı.”</p>

  <p class="block7">“Peki, ya bu çaba da başanlı olamazsa, Dostum Daneer?”</p>

  <p class="block7">Daneel sakin sakin Giskard’a baktı. “O zaman hiçbir şey yapamayız. Arz mahvolur. Ve insanlık tarihi de kaçınılmaz bir biçimde sona erer.”</p>

  <h2 class="block4" id="sigil_toc_id_82">ZEROTH YASASI</h2>

  <h3 class="block5" id="sigil_toc_id_83">70.</h3>

  <p class="block7">Kelden Amadiro rahat değildi. Arzın yüzeyindeki yerçekimi ona göre biraz fazla, atmosfer de yoğundu. Kırların kokusu ve duyulan sesler de insanı sinirlendirecek kadar Aurora’dan farklıydı. Kaldığı yerse uygar bir insana göre değildi.</p>

  <p class="block7">Güzel bir sabahtı. Arzın o fazla parlak güneşi ufuktan yükseliyordu. Çok geçmeden hava çok ısınacaktı. Nem de artacak ve insanı ısıran böcekler ortaya çıkacaktı. Amadiro önce kolunda kaşınan küçük şişlikler belirmesine bir anlam verememişti. Sonra Mandamus ona durumu açıklamıştı.</p>

  <p class="block7">Amadiro kaşınarak, “Korkunç!” diye homurdandı. “Bu böcekler mikrop taşıyabilir.”</p>

  <p class="block7">Mandamus kayıtsızca, “Bazen taşıyorlar sanırım,” dedi. “Kaşıntıyı geçirecek losyonlar getirdim. Sonra böceklerin hoşlanmadığı bazı maddeleri yakabiliriz. Ama açıkçası, onların kokusu hiç hoşuma gitmiyor.”</p>

  <p class="block7">Amadiro emretti. “Onları yak.”</p>

  <p class="block7">Mandamus aynı tavırla konuşmasını sürdürdü. “Ayrıca bizi izlemelerine neden olacak en basit bir şeyi yapmak bile istemiyorum. Bir koku, biraz duman…”</p>

  <p class="block7">Amadiro yardımcısına kuşkuyla baktı. “Buraya Arzlıların da robotlarının da gelmediğini kaç defa söyledin.”</p>

  <p class="block7">“Bu doğru. Ama bunun kesin bir matematiksel sonuç olduğunu öne süremem. Bu toplumsal gözlemler sonucu elde edilen bir bilgi. Ve tabii her şeyin bir istisnası vardır.”</p>

  <p class="block7">Amadiro kaşlarını çattı. “Güvende olmamızın tek çaresi planı uygulamak. Bugün hazır olacağını söylemiştin.”</p>

  <p class="block7">Mandamus ellerini iki yanına açtı. “Dr. Amadiro, size bunu daha önce de açıklamışım gibi geliyor bana. Ama her şeyi yeniden tekrarlamaya hazırım. Bu noktaya ancak yıllarca çalışarak ulaşabildim. Arzın yüzeyindeki on dört nakil istasyonunu birkaç ay kontrolden geçirmem gerekiyordu. Bunu yapabileceğimi sanıyordum. Ama artık imkânsız. Çünkü robot Giskard bizi bulmadan ve durduramadan bu işi bitirmemiz gerekiyor. O nedenle bu kontrolü istasyonlarda bekleyen ve insana benzeyen robotlarımızla iletişim kurarak yapmak zorundayım. Onların raporlarını tekrar tekrar kontrolden geçirmem şart. Hatta belki kalkıp bir iki istasyona gitmem de gerekecek. Tabi bütün bu işler birkaç günümüzü alacak. Hatta bir iki haftamızı.”</p>

  <p class="block7">“Bir iki hafta mı? Olamaz! Bu gezegene daha ne kadar dayanabileceğimi sanıyorsun, Mandamus?”</p>

  <p class="block7">“Bu gezegene daha önce geldiğim zaman bir yıl kaldım. Başka bir sefer de dört ay.”</p>

  <p class="block7">“Ve bu hoşuna gitti, öyle mi?”</p>

  <p class="block7">“Hayır, efendim. Ama yapmam gereken bir işim vardı. Ve ben de bunu yaptım. Kendime acımadan.”</p>

  <p class="block7">Mandamus, Amadiro’yu buz gibi bakışlarla süzüyordu.</p>

  <p class="block7">Amadiro kızardı ve daha uysalca bir tavırla, “Ee?” diye sordu. “Şimdi ne durumdayız?”</p>

  <p class="block7">“Gelen raporları değerlendiriyorum hâlâ. Laboratuvarda hazırlanmış düzenli bir sistem kurmadığımızı biliyorsunuz. Gezegenin kabuğu yer yer büyük farklılıklar gösteriyor. Neyse ki, radyoaktif maddeler yaygın. Ancak bazı yerlerde tehlikeli olabilecek kadar ince bir tabaka oluşturuyor. Böyle yerlerde nakil istasyonları kurmak ve işi robotlara bırakmak zorundayız. Bu istasyonlar uygun biçimde yerleştirilmezlerse, nükleer yoğunlaşma hafifler, bunca yıllık çabalarımız da boşa gider. Ya da belirli bir noktada müthiş bir yoğunlaşma ve patlama olur, kabuğun geri kalan kısımları zarar görmez. Yani iki durumda da zarar fazla olmaz.” Bir an durdu. “Biz, Arz kabuğunun büyük bölümlerinin yavaş yavaş, düzenli ve önlenemeyecek bir biçimde gitgide daha radyoaktif hale gelmesini istiyoruz, Dr. Amadiro. Böylece Arz gün geçtikçe daha da oturulamayacak duruma gelecek. Dünyanın toplum yapısı çökecek. Ve Arzda da bir daha hiçbir insan yaşayamayacak. Sizin de bunu istediğinizi sanıyorum. Dr. Amadiro. Size bunu yıllar önce anlattım. Ve siz de o zaman, ‘Benim istediğim de bu,’ dediniz.”</p>

  <p class="block7">“Hâlâ da istiyorum, Mandamus. Budalalık etme.”</p>

  <p class="block7">“O halde sıkıntıya katlanın, efendim. Ya da kalkıp gidin. Ben bu işi tamamlarım.”</p>

  <p class="block7">“Olmaz, olmaz! Bu işin yapılacağı sırada burada olmalıyım! Ama sabırsızlanmamak da elimde değil? Kesin etki ne zaman görülecek? Arz ne zaman yaşanamayacak bir yer halini alacak?”</p>

  <p class="block7">“Yüz, yüz yirmi yıllık bir süre uygun bence.”</p>

  <p class="block7">“Ya bu süreyi kısaltırsan?”</p>

  <p class="block7">“O zaman kabuk daha hızlı radyoaktif hale gelir. Arz daha çabuk ısınır ve tehlikeli bir durum alır. Ve tabii o zaman fazla Arzlı gezegenden alınıp götürülemez.”</p>

  <p class="block7">Amadiro, “Bu önemli mi?” diye homurdandı.</p>

  <p class="block7">Mandamus kaşlarını çattı. “Arz ne kadar çabuk bozulursa, Arzlılar da Göçmenler de o kadar çabuk bunun teknik bir nedeni olduğundan şüphelenmeye başlarlar. Ve o zaman suçu bize yüklemeleri olasılığı artar. Göçmenler bize müthiş bir öfkeyle saldırırlar. Bu kutsal savaş uğruna hepsi ortadan kalkıncaya kadar dövüşürler. Tabii bize de büyük zarar verirler. Bu konuyu daha önce tartıştık. Ve sonunda anlaştık. Arza uzun bir süre tanımak daha doğru olur. Arzlılar ağır ağır artan radyoaktivitenin anlayamadıkları doğal bir nedeni olduğunu sanırlar. Bence böyle olması, düne göre, bugün daha önemli.”</p>

  <p class="block7">“Öyle mi?” Amadiro’nun da kaşları çatılmıştı. “Yüzündeki bu softaca, ekşi ifadeden onun sorumluluğunu da bana yüklemenin yolunu bulduğun anlaşılıyor.”</p>

  <p class="block7">“Açıkçası bunu yapmak hiç zor değil, efendim. Giskard’ı ortadan kaldırması için robotlarımızdan birini göndermemiz pek de akıllıca bir hareket sayılmazdı.”</p>

  <p class="block7">“Hayır. Böyle yapılması gerekliydi. Sadece Giskard bizi mahvedebilir.”</p>

  <p class="block7">“Bunun için önce bizi bulması gerekir. Bunu da başaramayacak. Ama bulsa da ne olur? Bizler tecrübeli birer robotik uzmanıyız. Giskard’la başa çıkamayacağımızı mı sanıyorsunuz? Pekala çıkarız.”</p>

  <p class="block7">Amadiro, “Öyle mi?” dedi. “Vasilla da öyle düşünüyordu. Ve o Giskard’ı bizden daha iyi tanıyordu. Ama yine de robotla başa çıkamadı. Onu yakalayıp parçalayacak olan savaş gemisi de bu işi başaramadı. Ve Giskard şimdi Arzda. Onun şu ya da bu şekilde ortadan kaldırılması gerekiyor.”</p>

  <p class="block7">“Ama kaldırılamadı. Böyle bir haber gelmedi.”</p>

  <p class="block7">“Bazen ihtiyatlı bir hükümet kötü haberi gizler, Arzlı görevliler de barbar olmalarına karşın ihtiyatlı davranabilirler. Robotumuzun başarılı olamadığını ve onu sorguya çekmeye kalktıklarını düşünelim. O zaman beyni donar. Bu da bir robot kaybettiğimiz anlamına gelir.”</p>

  <p class="block7">“Robotun beyni donsun donmasın onun Aurora’da yapıldığını hemen anlarlar. Arzda da robot uzmanları var. Onlar bu gerçeği hemen kesinlikle öğrenirler. Onun için radyoaktivitenin ağır ağır yoğunlaşmasını sağlamamız daha doğru olur. Aradan uzun bir süre geçmeli ki, Arzlılar olayı unutsunlar. Bunu radyoaktivitenin gitgide artmasına bağlamasınlar. En aşağı yüz yıl gerekiyor. Hatta belki de yüz elli, iki yüz yıl.” Mandamus aletlere bakmak için uzaklaştı.</p>

  <p class="block7">Bu yüzden Amadiro’nun arkasından müthiş bir nefret ve horgörüyle baktığını farketmedi. Onun kendi kendine, “Ama benim yüz elli, iki yüz yılım yok,” diye söylendiğini de duymadı. “Belki yüz yıl bile yaşamayacağım. Sen yaşayacaksın ama ben değil.”</p>

  <h3 class="block5" id="sigil_toc_id_84">71.</h3>

  <p class="block7">New York’ta sabah olmuştu. Daneel’le Giskard gitgide artan faaliyetten bu sonuca vardılar. Giskard, “Herhalde kentin dışında bir yerde şafak söküyor,” dedi. “Yirmi yıl önce Elijah Baley’le konuşurken Arzdan Şafak Dünyası diye söz etmiştim. Acaba öyle olması daha uzun süre devam edecek mi? Yoksa artık sonu mu geldi?”</p>

  <p class="block7">Daneel, “Bunlar kötü düşünceler. Dostum Giskard,” diye cevap verdi. “Arzın Şafak Dünyası olarak kalmasını sağlamak için bugün yapabileceğimiz şeylerle ilgilenmeliyiz.”</p>

  <p class="block7">Gladia daireye girdi. Arkasında bornozu, ayaklarında da terlikleri vardı. “Ne saçma… Arzlı kadınlar sabahları Özele karmakarışık saçlarla, berbat bir halde gidiyorlar. Olacak şey mi bu? Evet, Daneel?”</p>

  <p class="block7">Daneel, “Madam,” dedi. “Sizinle konuşabilir miyiz?”</p>

  <p class="block7">Gladia durakladı. “Bilmem ki… Bildiğin gibi benim için önemli bir gün. Neredeyse ilk sabah randevusuna gelecekler.”</p>

  <p class="block7">Daneel, “İşte ben de sizinle bunu konuşmak istiyordum, Madam,” diye açıkladı. “Bu önemli günde biz yanınızda olmazsak her şey daha yolunda gider.”</p>

  <p class="block7">“Ne?”</p>

  <p class="block7">“Etrafınızda robotlarınız olursa, Arzlıların üzerinde istediğiniz izlenimi bırakamazsınız.”</p>

  <p class="block7">“Etrafımda sürüyle robot olmayacak ki. Sadece ikiniz geleceksiniz. Siz olmadan ne yaparım?”</p>

  <p class="block7">“Buna alışmanız, gerekiyor, Madam. Biz yanınızdayken Arzlılardan çok farklı olduğunuz hemen göze batıyor. Sanki onlardan korkuyormuş gibi bir izlenim de yaratıyorsunuz.”</p>

  <p class="block7">Gladia endişelendi. “Ama korunmaya ihtiyacım var, Daneel. Dün olanları unutma.”</p>

  <p class="block7">“Dün olanları önleyemez, sizi koruyamazdık, Madam. Neyse ki, katilin hedefi siz değildiniz. Katil silahla Giskard’ın kafasına nişan almıştı.”</p>

  <p class="block7">“Neden Giskard?”</p>

  <p class="block7">“Bir robot insana ateş edebilir miydi? O robotun Giskard’a nişan almasının bir nedeni vardı. Bu durumda yanınızda olmamız sizin bakımınızdan tehlikeyi arttıracak. Bizsiz dolaşmanız daha iyi.”</p>

  <p class="block7">“Ne kadar zaman?”</p>

  <p class="block7">“Hiç olmazsa buradaki göreviniz sona erinceye kadar, Madam. Önümüzdeki günlerde Kaptan Baley size bizden daha iyi yardım edebilir. O Arzlıları tanıyor. Bu dünyadakiler ona büyük saygı duyuyorlar. Kaptan da size çok önem veriyor, Madam.”</p>

  <p class="block7">Gladia, “Bu konuyu düşüneceğim,” diye mırıldandı.</p>

  <p class="block7">Daneel, “O arada Kaptan Baley’le konuşur, bizimle aynı fikirde olup olmadığını öğreniriz, Madam,” dedi.</p>

  <p class="block7">“Öyle yapın.” Gladia yatak odasına girdi. Daneel, Giskard’a döndü. “Razı mı?”</p>

  <p class="block7">Giskard, “Çoktan razı,” dedi. “Zaten benim yanımda biraz huzursuz oluyor. Yokluğuma üzülmeyecek. Ama sana karşı olan duyguları biraz karışık. Dostum Daneel. Ona Dostumuz Jander’i hatırlatıyorsun. Onun yüz yıllar önce ‘ölmesi’ Madam için yaralayıcı bir tecrübe oldu. İşte bu yüzden seni hem çekici buluyor, hem de senden tiksiniyordu. Madamın sana karşı olan beğenme duygusunu azalttım. Kaptana olan duygularını biraz güçlendirdim. Onun için bizsiz rahatça dolaşabilecek.”</p>

  <p class="block7">“Öyleyse gidip Kaptanı bulalım.”</p>

  <p class="block7">İki robot daireden dışarıdaki koridora çıktılar.</p>

  <p class="block7">D.G.‘nin kaldığı dairenin kapısına yaklaştıkları sırada Giskard biraz düzensiz adımlar atıyordu. Bu pek belirgin değildi ama Daneel durumu hemen farketti.</p>

  <p class="block7">Alçak sesle, “Rahatsız mısın, Dostum Giskard?” diye sordu.</p>

  <p class="block7">“Birçok kadın ve erkeğin kafasından hayret, endişe ve ilgiyi silmek zorunda kaldım. Bir de küçük bir çocuğun kafasından. Bu benim için daha da zor oldu. Zarar verip vermediğimi kesinlikle anlayacak kadar zamanım olmadı.”</p>

  <p class="block7">“Böyle olması gerekiyordu. Kimse bizi engellememeli.”</p>

  <p class="block7">“Bunu anlıyorum. Ama Zeroth Yasası beni fazla etkilemiyor. Bu bakımdan senin gibi değilim.”</p>

  <p class="block7">Daneel kapı işaretine dokundu. Kapı açılarak eşikte D.G. belirdi. Kaptan neşeyle gülerek iki robota baktı. Sonra yanlarında Gladia’nın olmadığını farketti. Gülümsemesinin yerini büyük bir endişe aldı. “Gladia’sız burada ne işiniz var? Yoksa ona…”</p>

  <p class="block7">Daneel, “Kaptan,” dedi. “Madam Gladia çok iyi. Tehlikede değil. İçeri girip durumu açıklayabilir miyiz?”</p>

  <p class="block7">D.G. öfkeyle onlara girmelerine işaret etti. “Gladia’yı neden yalnız bıraktınız?”</p>

  <p class="block7">Daneel, “Madam Gladia da ancak Arzdaki diğer insanlar kadar yalnız,” dedi. “Ve onlar kadar tehlikede. Bu konuyu kendisiyle daha sonra konuştuğunuz zaman, size yanında Uzaycı robotlarıyla dolaştığı sürece Arzda etkili olamayacağını söyleyecektir. Rehberlik ve koruma bakımından robotlara değil, size ihtiyacı olduğunu açıklayacaktır. Madamın bunu istediğine inanıyoruz. Hiç olmazsa şimdilik. Bizi geri isterse, hemen yanına gideriz.”</p>

  <p class="block7">D.G. rahatlayarak yine gülümsedi. “Demek onu, benim korumamı istiyor?”</p>

  <p class="block7">“Şu ara yanında bizi değil, sizi görmek istediğine inanıyoruz, Kaptan.”</p>

  <p class="block7">D.G. bir kahkaha attı. “Onu kim suçlayabilir? Hemen hazırlanıp onun yanına gideceğim.”</p>

  <p class="block7">“Ama önce…”</p>

  <p class="block7">Kaptan Baley, “Ah,” diye mırıldandı. “Bir şey daha var anlaşılan.”</p>

  <p class="block7">“Evet, efendim. Dün balkona ateş eden robot hakkında ayrıntılı bilgi edinmek istiyoruz.”</p>

  <p class="block7">O.G. tekrar endişelendi. “Yani Madam Gladia hâlâ tehlikede mi?”</p>

  <p class="block7">“Hayır, hiç değil. Dün robot Madam Gladia’ya ateş etmedi. Robot olduğu için bunu yapamazdı. O Dostum Giskard’a nişan aldı.”</p>

  <p class="block7">“Bunu neden yapsın?”</p>

  <p class="block7">“işte biz de bunu öğrenmek niyetindeyiz. O yüzden Enerji Bakanı Yardımcısı Madam Quintana’yı aramanızı istiyoruz. Ona bu konuda bazı sorular sormamız gerekiyor. Madam Quintana’ya bunun sizi ve Baley-dünyası hükümetini çok memnun edeceğini söyler misiniz? Onu bizimle konuşmaya ikna etmek için en uygun yola başvurun lütfen.”</p>

  <p class="block7">“Ya, demek bütün istediğiniz bu kadar? Önemli ve işi başından aşkın bir görevliyi bir robot tarafından sorguya çekilmeye razı edeceğim öyle mi?”</p>

  <p class="block7">Daneel, “Durumun çok ciddi olduğunu söylerseniz razı olabilir, efendim.” dedi. “Ayrıca Madam Quintana belki uzakça bir yerde şimdi. Oraya gidebilmemiz için bizim adımıza bir taşıt tutmanız da yararlı olur.”</p>

  <p class="block7">D.G.. “Benden çok mantıksızca şeyler istediğinin farkında mısın, Daneel?” diye sordu.</p>

  <p class="block7">Daneel, “Böyle düşünmeyeceğinizi umuyordum. Kâptan.” dedi. “Ama madem bu fikirdesiniz o zaman söylenecek bir şey yok. Madam Gladia’nın yanına dönmekten başka çare kalmıyor. Madam buna üzülecek. Çünkü sizinle birlikte olmayı tercih ediyor.”</p>

  <p class="block7">Dönerek Giskard’a kendisiyle gelmesini işaret etti.</p>

  <p class="block7">D.G. atıldı. “Durun! Koridorun aşağısında genel iletişim kulübesi var. Elimden geleni yapacağım. Burada beni bekleyin.”</p>

  <p class="block7">O çıkınca Daneel Giskard’a baktı. “Fazla uğraşmak zorunda kaldın mı, Dostum Giskard?”</p>

  <p class="block10">Giskard seemed well balanced on his legs now. He said, “I was helpless. He was strongly opposed to dealing with Madam Quintana and as strongly opposed to getting us a darter. I could not have altered those feelings without damage. When, however, you suggested returning to Madam Gladia, his attitude changed suddenly and dramatically. You were anticipating that, I take it, friend Daneel?”</p>

  <p class="block10">Giskard şimdi bacakları daha dengede görünüyordu. “Yapacak bir şey yoktu. Madam Quintana’yla görüşme ayarlamaya şiddetle karşıydı. Ona zarar vermeden bu düşüncesini değiştiremezdim. Sen Madam Gladia’nın yanına dönmemizi önerdiğindeyse davranışları aniden değişti. Sen bunu öngörmüş müydün Dostum, Daneel?</p>

  <p class="block10">“Evet”</p>

  <p class="block11">“Neredeyse bana ihtiyaç duymayacaksın gibi görünüyor. Düşünceleri değiştirmenin birden fazla yolu var. Bir şekilde bir şeyler yaparak ben de sonuçlandırıyorum. Kaptanın düşündelerini değiştiren Madam Gladia’nın yanında olabilme isteğiydi. Ben de bu isteği güçlendirme fırsatını kullandım.”</p>

  <p class="block11">“İşte bu yüzden sana ihtiyaç var. Ben bunu yapamazdım.”</p>

  <p class="block11">“Yapabileceksin Dostum, Daneel. Belki de çok yakında.”</p>

  <p class="block7">D.G. geri döndü. “İster inan ister inanma Daneel, Madam Quintana seni görmeye razı oldu. Taşıt da neredeyse getecek. Hemen gitmeniz iyi olur. Ben de hemen Gladia’nın dairesine gitmek istiyorum.”</p>

  <p class="block7">İki robot beklemek için koridora çıktılar.</p>

  <p class="block7">Giskard, “Kaptan çok mutlu.” dedi.</p>

  <p class="block7">Daneel mırıldandı. “Öyle gözüküyor, Dostum Giskard. Ama korkarım bizim için işin kolay tarafı sona erdi. Madam Gladia’dan serbestçe dolaşabilmek için kolaylıkla izin aldık. Kaptanı, Madam Quitana’yı bizi görmesi için aramaya kolaylıkla ikna ettik. Ama Madam Quintana bizim için bir ‘çıkmaz sokak’ olabilir.”</p>

  <h3 class="block5" id="sigil_toc_id_85">72.</h3>

  <p class="block7">Bakan Yardımcısı büyük bir masanın başında oturuyordu. Kadın gülümseyerek ve biraz da yapmacık bir neşeyle, “Yanlarında insanlar olmayan iki robot” dedi. “Acaba güvende miyim?”</p>

  <p class="block7">Daneel ciddi ciddi, “Bundan hiç kuşkunuz olmasın. Madam Quintana,” diye cevap verdi. “Bizim için de yanında robot olmayan bir insanla karşılaşmak olağanüstü bir durum.”</p>

  <p class="block7">Quintana, “Emin olun.” dedi. “Benim de robotlarım var. Sizi buraya getiren genç kadın bir robottu. Onun Giskard’ı gördüğü zaman bayılmamasına şaşıyorum. Önceden uyarılmasaydı ve görünüşün de bu denli ilginç olmasaydı, herhalde sana da bayılırlardı, Daneel. Neyse… Kaptan Baley sizi görmem için çok ısrar etti. Ben de önemli bir Göçmen dünyasıyla iyi ilişkilerimi sürdürmek istiyorum, bu yüzden razı oldum. Ama işim başımdan aşkın. Sorununuzu çabucak halledersek çok sevinirim. Sizin için ne yapabilirim?”</p>

  <p class="block7">Daneel, “Madam Quintana,” diye başladı. “Dünkü olayı herhalde hatırlıyorsunuz. Biri balkona ateş etti…”</p>

  <p class="block7">“Tabii hatırlıyorum. Üstelik ateş edenin insana çok benzeyen bir robot olduğunu da biliyorum. Evet, ne olmuş?”</p>

  <p class="block7">“Madam, o robotun Arzda gizli bir yeri var. Bunu öğrenmek zorundayım. Aurora’dan o yeri bulmak için geldim. Dünyalarımız arasındaki barışı bozabilecek bu tür olayları engellemem gerekiyor. Ben…”</p>

  <p class="block7">“Sen mi geldin? Kaptan ya da Madam Gladia değil de sen mi?”</p>

  <p class="block7">Daneel düzeltti. “Biz, Madam Giskard ve ben. Bu görevin neden bize verildiğini size açıklayacak durumda değilim. Bize emir veren insanları da açıklamamız imkânsız.”</p>

  <p class="block7">“Vay vay vay! Yıldızlar arası casusluk. Çok ilginç. Ne yazık ki, size yardım edemeyeceğim. O robotun nereden geldiğini bilmiyorum; O yerin neresi olduğu konusunda da en ufak fikrim yok. Aslında bunun için neden bana geldiğinizi anlayamıyorum. Ben senin yerinde olsaydım Güvenlik Bölümüne giderdim, Daneel.”</p>

  <p class="block7">Madam Quintana, Daneel’e doğru eğildi. “Yüzündeki gerçek cilt mi? Değilse şahane bir taklit demektir.” Parmaklarını hafifçe Daneel’in yanağına dokundurdu. “Tam insan teni gibi.”</p>

  <p class="block7">Daneel, “Ama gerçek deri değil, Madam,” dedi. “Kesildiği zaman kendi kendisine iyileşmiyor Ama bir yırtık kolaylıkla onarılabiliyor. Ya da üzerine yama yapılıyor.” Quintana burnunu kırıştırdı. “Öö… Ama artık konuşmamız sona erdi. O robot konusunda size yardım edemem. Hiçbir şey bilmiyorum.”</p>

  <p class="block7">Daneel, “Madam, izin verin de konuyu biraz daha açayım,” dedi. “Bu robot ziyafet gecesi anlattığınız o eski enerji üretme işlemiyle ilgilenen bir gruptan olabilir. Nükleer parçalamayla. Bu parçalama ve kabuktaki uranyum ve thoryumla ilgilenen bir grup olduğunu kabul edelim bir an. Bu kimseler kendilerine merkez olarak nasıl bir yeri seçerler?”</p>

  <p class="block7">“Belki eski bir uranyum madeni. Doğrusu böyle bir madenin nerede olduğunu bilmiyorum. Şunu iyice anlamalısın, Daneel. Arz nükleer işlemlerle ilgili herşeyden tiksinir. Özellikle nükleer parçalanmadan. Bu batıl bir inanç gibidir…”</p>

  <p class="block7">Daneel ekledi. “Bir şey daha var, Madam. Merkezin yerini öğrenmek için o robotu sorguya çektik. Onu zorladık. Ama robot beyni donacak biçimde programlanmıştı. Ve öyle de oldu. Ancak son anda üç kez ağzını açtı. Sanki üç hece ya da üç sözcük söyleyecekmiş gibi. İkinci hece ya da kelime ‘mil’di. Bunun sizce bir anlamı var mı? Tabii nükleer parçalanmayla ilgili olarak?”</p>

  <p class="block7">Quintana ağır ağır başını salladı. “Hayır, bence bir anlamı olduğunu söyleyemem. Standart Galaksi dili sözlüğünde de böyle bir kelime bulabileceğinizi sanmıyorum. Çok üzgünüm, Daneel. Seni tekrar görmek hoşuma gitti. Ama masam önemsiz dosyalarla dolu. İzninle…”</p>

  <p class="block7">Daneel sanki onu duymamış gibi davrandı. “Bana ‘mil’in artık kullanılmayan bir uzaklık ölçüsü olduğunu söylediler, Madam. Galiba kilometreden biraz daha uzun bir birimmiş bu.”</p>

  <p class="block7">Quintana, “Bu doğru olsa bile konuyla ne ilgisi var?” dedi. “Aurora’dan bir robot eski bir…” Birdenbire durakladı. Gözleri irileşti, rengi uçtu. “Olabilir mi?”</p>

  <p class="block7">Daneel sordu. “Ne olabilir mi, Madam?”</p>

  <p class="block7">“Arzda hiç kimsenin uğramadığı bir yer var. Oraya Arzlılar da, robotlarımız da adımlarını atmazlar. Dramatik bir tavır takınmak isteseydim, orasının ‘uğursuz bir yer’ olduğunu söylerdim. Orası öyle uğursuz bir yer ki, çoğumuz onu hafızalarımızdan sildik. Haritalarımızdan da. Bu işe ilk başladığım sıralarda çok eski bir belgeselde o yere rastladım. İnsanların atom enerjisinden nefret etmelerine yol açan o ‘kaza’nın orada olduğu söyleniyor. Oranın adı ‘Üç Mil Adası’.”</p>

  <p class="block7">“Öyleyse orası ıssız bir bölge olmalı… Kimsenin uğramayacağı bir yer. Aradığımız o ada olmalı, Madam. Bize oraya nasıl gideceğimizi söyler misiniz? Kentten çıkmamıza ve Üç Mil Adasına gitmemize izin vermelerini sağlar mısınız? Ya da onun yakınında bir yere?”</p>

  <p class="block7">Quintana gülümsedi. Sanki birdenbire gençleşmişti. “Yıldızlar arası bir casusluk olayıyla ilgileniyorsanız, hiç vakit kaybetmemeniz gerekir.”</p>

  <p class="block7">“Evet. Gerçekten öyle, Madam.”</p>

  <p class="block7">“O halde Üç Mil Adasını kontrol etmek benim görevlerimden biri sayılır. Sizi hava arabamla götürmeliyim.”</p>

  <p class="block7">“Ama Madam işleriniz…”</p>

  <p class="block7">“Döndüğüm zaman bu dosyalar yine masamda olacak.”</p>

  <p class="block7">“Ama kentten ayrılacaksınız.,.”</p>

  <p class="block7">“Ne olmuş yani? Eski zamanlar çok geride kaldı. Arzın Uzaycıların emrinde olduğu o eski kötü günlerde kimse kentlerden ayrılmazdı. Ama artık dışarıya doğru harekete geçtik. Hemen hemen iki yüz yıldan beri Galaksideki başka dünyalara göç ediyoruz. Siz beni burada bekleyin. Gerekli hazırlıkları yaptıracağım.” Quintana telaşla odadan fırladı.</p>

  <p class="block7">Daneel onun arkasından bakıyordu. “Dostum Giskard, doğrusu ondan böyle bir şey beklemezdim. Yine bir şeyler mi yaptın?”</p>

  <p class="block7">Giskard, “Biraz,” dedi. “Madam Quintana’nın seni çekici bulduğu belliydi. Ben de bu duygusunu ağır ağır güçlendirdim. Konuşmayı sona erdirmemizi her söyleyişinde biraz daha kararsızlaştı. Sonunda bizi hava arabasıyla götürmeyi önerdi. Çünkü seninle bir süre daha birlikte olma fırsatını kaçırmak istemiyordu.”</p>

  <p class="block7">Daneel düşünceli düşünceli, “Bu benim durumumu zorlaştırabilir,” diye mırıldandı.</p>

  <p class="block7">Giskard hatırlattı. “İyi bir amaç uğruna… Zeroth Yasasını düşün.”</p>

  <p class="block7">Yüzü uygun biçimde yapılmış olsaydı gülümseyecekti herhalde.</p>

  <h3 class="block5" id="sigil_toc_id_86">73.</h3>

  <p class="block6">&nbsp;</p>

  <p class="block7">Quintana hava arabasını beton alana indirerek rahat bir nefes aldı. İki robot teknisyen taşıtı kontrolden geçirmek için yaklaştılar. Kadın Daneel’e doğru eğilerek sağ tarafa baktı.</p>

  <p class="block7">“Ada şu yanda. Susquehanna nehrinden, birkaç kilometre yukarıda. Bugün hava da sıcak.” İstemeye istemeye doğrularak Daneel’e gülümsedi. “Kentten ayrılmanın en kötü yanı bu işte. Burada çevre kontrolü yok. Sana da sıcak gelmiyor mu, Daneel?”</p>

  <p class="block7">“Benim iç termostatım var, Madam. Ve de iyi çalışıyor.”</p>

  <p class="block7">“Harika! Keşke bende de olsaydı. Bu bölgede hiç yol yok, Daneel. Yol gösterecek robotlar da. Pek büyük bir yer burası. Bütün bölgeyi dolaşır, aradığımız yeri yine de bulamayabiliriz. Hatta onun beş yüz metre yakınından geçsek bile.”</p>

  <p class="block7">“Siz değil, Madam. Bizimle gelmenize gerek yok. Bundan sonra tehlikeli şeyler olabilir. Üstelik ısıya karşı dayanıklı da değilsiniz. Tehlike olmasa bile bu sıcağa dayanamazsınız. Bizi bekleyebilir misiniz, Madam?”</p>

  <p class="block7">“Beklerim.”</p>

  <p class="block7">“Ama belki biz saatler sonra döneriz…”</p>

  <p class="block7">“Burada gerekli her şey var. Küçük Harrisburg Kenti de buraya çok yakın.”</p>

  <p class="block7">“O halde biz artık gidelim. Madam.” Daneel çevik bir hareketle hava arabasından atladı.</p>

  <p class="block7">Onu Giskard izledi. İki robot kuzeye doğru yürümeye başladılar. Öğle olmak üzereydi. Parlak yaz güneşinin ışınları Giskard’ın cilalı gövdesine çarparak yansıyordu.</p>

  <p class="block7">Daneel, “Kafa çalışması sezersen hemen haber ver.” Dedi. “O zaman aradığımızı bulduk demektir. Etrafta başka kimsenin olmaması gerekir. İki uzmanla karşılaştığımızda, onları engelleyebileceğinden emin misin Dostum Giskard?”</p>

  <p class="block7">“Hayır, Dostum Daneel, hiç emin değilim. Ama bunu yapmak zorundayız.”</p>

  <h3 class="block5" id="sigil_toc_id_87">74.</h3>

  <p class="block7">Lavular Mandamus bir şeyler mırıldandı. Sonra başını kaldırarak Amadiro’ya sinirli sinirli gülümsedi. “Şaşılacak bir şey bu. Çok da memnunluk verici.”</p>

  <p class="block7">Amadiro alnını ve yanaklarını bir havlu parçasıyla sildi. “Bu ne anlama geliyor?”</p>

  <p class="block7">“Bütün nakil istasyonlarının iyi çalıştığı anlamına…”</p>

  <p class="block7">“Öyleyse yoğunlaştırma işlemine başlayabilirsin.”</p>

  <p class="block7">“W parçacığı yoğunluğunun derecesini hesaplar hesaplamaz.”</p>

  <p class="block7">“Ne kadar sürer bu?”</p>

  <p class="block7">“On beş dakika. Bilemediniz otuz.”</p>

  <p class="block7">Amadiro yardımcısını gitgide artan bir tedirginlikle izliyordu. Sonunda Mandamus, “Tamam,” dedi. “Oldu. 2.72 derece. Böylece yüz elli yıl sonra denge noktasına erişilecek. Ondan sonra milyonlarca yıl boyunca hiçbir değişiklik olmayacak. Bu düzeyde Arzda ancak radyasyonu oldukça düşük sayılacak birkaç yerde bir, iki dağınık grup yaşayabilecek. Biz sadece bekleyeceğiz. Ve yüz elli yıl sonra alt-üst plan Göçmen dünyaları ovucumuza düşecekler.”</p>

  <p class="block7">Amadiro sözcüklerin üzerine basa basa, “Ben yüz elli yıl daha yaşamayacağım ki,” dedi.</p>

  <p class="block7">Mandamus alaycı bir tavırla konuştu. “Çok üzüldüm, efendim. Ama biz şimdi Aurora’dan ve Uzaycı dünyalarından söz ediyoruz. Görevinizi başkaları sürdürecek.”</p>

  <p class="block7">“Örneğin, sen. Öyle değil mi?”</p>

  <p class="block7">“Bana Enstitünün Direktörlüğüne getirileceğime söz verdiniz. Gördüğünüz gibi bu mevkiyi hak ettim. O siyasi temele dayanarak ileride bir gün Başkan olabilirim. O sırada anarşi içinde olan Göçmen dünyalarını yok etmek için gerekli siyaseti de uygularım.”</p>

  <p class="block7">“Kendine çok güveniyorsun. Ya bu yüz elli yıllık süre İçinde biri senin W parçacığının akımını keserse?”</p>

  <p class="block7">“Bu imkânsız efendim. Aygıt çalıştırıldıktan sonra içindeki atomik vites, anahtarı hep aynı noktada tutacak. Ondan sonra… burada ne olursa olsun işlem tersine çevrilemeyecek. Burası buharlaşsa bile kabuk ağır ağır yanmasını sürdürecek. Tabii Arzlılardan ya da Göçmenlerden biri beni izlemeyi başardığı takdirde yeni bir aygıt hazırlayabilir. Ama o zaman radyoaktivite oranını daha çok arttırmış olur. Bunu hiçbir zaman azaltamaz.”</p>

  <p class="block7">Amadiro, “Mandamus,” dedi. “Direktörlüğü hak ettiğini söylüyorsun. Ama bu konuda ancak ben karar veririm.”</p>

  <p class="block7">“Hayır, efendim.” Mandamus’un sesi buz gibiydi. “Bu işlemin ayrıntılarını sadece ben biliyorum, siz değil. Bu ayrıntıları şifreyle yazdım ve hiçbir zaman bulamayacağınız bir yere sakladım. Ama bulsanız bile orayı korumakla görevli robotlar kâğıtlarını elinize geçmemesi için onları yakacaklar. Bu başarıyı kendinize mal edemeyeceksiniz! Benim başarım bu!”</p>

  <p class="block7">Amadiro, “Ama benim onayım işi daha çabuklaştırır.” diye hatırlattı. “Direktörlüğü benden zorla alırsan, o zaman Komite üyelerinden bazıları sana devamlı karşı koyarlar. Ve yüz yıllar boyunca seni engellemeye çalışırlar, istediğin sadece unvan mı? Yoksa liderliğin sağladığı her şeyi elde etme fırsatını mı istiyorsun?”</p>

  <p class="block7">Mandamus, “Siyasetten söz etmenin zamanı mı?” diye söylendi. “Biraz önce kompüterimin başında daha on beş dakika çalışmam gerektiği için sabırsızlanıyordunuz.”</p>

  <p class="block7">“Ama biz şimdi W parçacığı ışınının ayarlanmasından söz ediyoruz. Onu 2.72 noktasına getirmek istiyorsun. Sayı bu muydu? Ama acaba bu uygun mu? En son nokta hangisi?”</p>

  <p class="block7">“Sıfırla on iki arası her türlü ayarlama yapılabilir. Bence en uygun olan 2.72. Böylece denge noktasına erişilmesi için aradan yüz elli yıl geçmesi gerekecek.”</p>

  <p class="block7">“Ama bence doğru olan sayı ‘on iki’.”</p>

  <p class="block7">Mandamus, Amadiro’ya dehşetle baktı. “On iki mi? Bunun ne anlama geldiğini biliyor musunuz?”</p>

  <p class="block7">“Evet. Arz on, on beş yıl içinde yaşanılamayacak kadar radyoaktif bir hal alır. O arada bir iki milyar Arzlı ölür.”</p>

  <p class="block7">“Ve öfkelenen Göçmen Federasyonu da bize savaş açar! Böyle bir felaketi neden istiyorsunuz?”</p>

  <p class="block7">“Sana tekrar söylüyorum! Artık yüz elli yıl daha yaşayacak değilim. Ve Arzın yok olduğunu görmeliyim!”</p>

  <p class="block7">“Ama o arada Aurora’yı sakatlayacaksınız! En hafifi bu. Ciddi olamazsınız.”</p>

  <p class="block7">“Tersine, çok ciddiyim! İki yüz yıl süren yenilgi ve gurur kırıklığının acısını çıkarmalıyım!”</p>

  <p class="block7">“O yüz yılların nedeni Arz değil, Han Fastolfe’la Giskard’dı.”</p>

  <p class="block7">“Hayır, felaketime bir Arzlı neden oldu: Elijah Baley.”</p>

  <p class="block7">“Ve o öleli aradan yüz altmış yıldan daha uzun bir süre geçti. Çoktan ölmüş olan bir adamdan intikam almanın ne yararı var?”</p>

  <p class="block7">“Bu konuyu tartışmak istemiyorum. Sana bir teklifte bulunacağım. Hemen Enstitünün başına geçersin. Aurora’ya döner dönmez istifa ederim. Yerime seni aday gösteririm. “</p>

  <p class="block7">“Bu şartlarla Direktörlüğü kabul edemem. Milyarlarca insan ölecek!”</p>

  <p class="block7">“Milyarlarca Arzlı! Ah, kontrolleri uygun biçimde ayarlayamayacağın anlaşılıyor. Sana güvenmiyorum. Ayarın nasıl yapılacağını bana göster. Sorumluluğu ben üzerime alacağım. Aurora’ya döndüğümüz zaman istifa edecek ve yerimi sana bırakacağım.”</p>

  <p class="block7">“Olmaz! Bu yine de milyarlarca insanın öleceği anlamına geliyor! Kimbilir kaç milyon Uzaycı da ölüp gidecek. Dr. Amadiro, lütfen şunu anlamaya çalışın: Bu şartlarla bu işi yapmam. Siz de bunu bensiz başaramazsınız. Ayarlama mekanizması sol başparmağımın izine göre hazırlandı.”</p>

  <p class="block7">“Sana tekrar söylüyorum…”</p>

  <p class="block7">“Bütün bu söylediklerimden sonra yine de ısrar ederseniz delirdiğinizi düşünürüm.”</p>

  <p class="block7">“Bu senin kişisel fikrin, Mandamus. Ama ben yerel robotları şu ya da bu görevle buradan uzaklaştırmayı başardım. Bunu düşünemeyecek kadar çıldırmadım daha.”</p>

  <p class="block7">Mandamus küçümseyici bir tavırla dudak büktü. “Peki, beni neyle tehdit edeceksiniz? Sizi durduracak robotlar olmadığına göre beni öldürecek misiniz?”</p>

  <p class="block7">“Evet, Mandamus, gerekirse öldüreceğim gerçekten.” Amadiro belindeki keseden küçük bir silah çıkardı. “Arzda bu tür silah bulmak zor, ama imkânsız da değil. Tabii bol para verdiğin takdirde. Ve ben bu silahın nasıl kullanıldığını da biliyorum, istediğimi yapmazsan kafanı hemen uçurmaya hazırım. Lütfen bana inan. Şimdi… sol baş parmağını düğmenin üzerine koy ve ibreyi on ikiye getirmeme izin ver.”</p>

  <p class="block7">“Bunu yapamazsınız. Beni öldürürseniz ibreyi nasıl ayarlarsınız?”</p>

  <p class="block7">“Aptal aptal konuşma! Beynini uçursam bile başparmağına bir şey olmaz. Bir süre ısısı da düşmez. O başparmağını kullanır ve ayarı yaparım. Sanki bir musluğu açıyormuşum gibi kolaylıkla. Tabii sağ kalmanı tercih ederim. Çünkü Aurora’da neden öldüğünü açıklamak zorunda kalırım. Ama bu da önemli değil. Bir hikâye uydururum nasılsa. Şimdi sana otuz saniye veriyorum. Kararını ver artık, istediğimi yaparsan hemen Enstitünün başına geçersin. Yapmazsan, yine her şey benim istediğim gibi olur ama sen ölürsün. Başlıyoruz. Bir… iki …üç…”</p>

  <p class="block7">Mandamus saymayı sürdüren Amadiro’yo dehşetle bakıyordu. Yaşlı adam da ifadesiz gözlerini yardımcısına dikmişti.</p>

  <p class="block7">Sonra Mandamus ıslık çalar gibi. “O silahı kaldır, Amadiro,” diye fısıldadı. “Yoksa ikimizi de zarara uğramaktan koruma bahanesiyle hareketsiz hale getirecekler.”</p>

  <p class="block7">Ama Amadiro’yu uyarmakta çok geç kalmıştı. Bir kol, insan gözünün izleyemeyeceği bir hızla uzandı. Amadiro’nun bileğini kavrayarak bir bakışla adamın kolunu uyuşturdu. Ve silahı aldi.</p>

  <p class="block7">Daneel, “Size acı verdiğim için özür dilerim, Dr. Amadiro,” dedi. “Ama bir silahla başka bir insana nişan almanıza göz yumamazdım.” Amadiro bir şey söylemedi.</p>

  <p class="block7">Mandamus, “Görebildiğim kadarıyla,” dedi. “Siz, iki robotun yanında sahipleriniz yok. O halde şu anda ben efendiniz sayılırım. Ve size gitmenizi ve dönmemenizi emrediyorum. Gördüğünüz gibi şu anda hiçbir insan tehlikede değil. Bu emre itaat etmenizi engelleyecek bir şeyler yapılması da gerekmiyor. Hemen gidin!”</p>

  <p class="block7">Daneel, “Saygılarımı sunuyorum, efendim,” diye cevap verdi. “Kim olduğumuzu da, yeteneklerimizi de sizden gizlemeye çalışmayacağız. Nasıl olsa bizi tanıyorsunuz. Arkadaşım R. Giskard Reventlov’da insanların duygulannı sezme gücü var. Dostum Giskard…”</p>

  <p class="block7">Giskard, “Burada olduğunuzu epey uzaktan anladık,” dedi. “Yaklaşırken kafanızdaki müthiş öfkeyi sezdim, Dr. Amadiro. Dr. Mandamus, sizse müthiş bir korkuya kapılmıştınız.”</p>

  <p class="block7">Mandamus atıldı. “Dr. Amadiro belki öfkelendi. Ama herhalde bunun nedeni iki yabancı robotun bize yaklaşmalarıydı. Özellikle bunlardan birinin insanların kafalarıyla oynamayı başardığını biliyordu. Ve o robot Madam Vasilia’nın kafasına düzeltilemeyecek bir biçimde zarar vermişti. Benim korkumun nedeni de yine sizdiniz. Tabii eğer korktuysam. Ama artık duygularımızı kontrol altına aldık. Sizin bu işe karışmanıza hiç gerek yok. Şimdi çıkıp gitmenizi tekrar emrediyoruz.”</p>

  <p class="block7">Daneel, “Özür dilerim, Dr. Mandamus,” dedi. “Ben sadece emirlerinizi kimseye zarar vermeden yerine getirip getiremeyeceğimizi anlamaya çalışıyorum. Biz yaklaştığımız sırada Dr. Amadiro’nun elinde bir silah yok muydu? Onunla size nişan almamış mıydı?”</p>

  <p class="block7">Mandamus, “Dr. Amadiro bana o silahı nasıl kullanıldığını gösteriyordu,” diye cevap verdi. “Tam silahı kaldıracağı sırada sen onu elinden aldın.”</p>

  <p class="block7">“Öyleyse buradan gitmeden önce Dr. Amadiro’ya silahını geri vereyim…”</p>

  <p class="block7">Mandamus’un kılı bile kımıldamadı. “Yok yok! O zaman burada kalmak için bundan yararlanacak, sözümona bizi korumaya çalışacaksınız. Giderken silahı da götürün. O zaman dönmeniz için bir neden kalmaz.”</p>

  <p class="block7">Daneel, “Burası insanların girmemeleri gereken bir yer…” diyecek oldu.</p>

  <p class="block7">“Bu sadece bir gelenek, bir yasa değil. Ayrıca böyle bir şey bizi etkileyemez. Çünkü biz Arzlı değiliz. Ona bakarsan robotların da buraya gelmeleri yasak.”</p>

  <p class="block7">“Bizi buraya Arz hükümetinin önemli üyelerinden biri getirdi, Dr. Mandamus. Buraya Arz kabuğundaki radyoaktiviteyi yükseltmek için geldiğinizi sanıyoruz. Gezegene ciddi, tamiri imkânsız bir zarar vereceksiniz.”</p>

  <p class="block7">Mandamus; “Ne münasebet…” diye başladı.</p>

  <p class="block7">Amadiro ilk kez o zaman onun sözünü kesti. “Bizi hangi hakla sorguya çekiyorsun, robot? Biz insanız ve sana da bir emir verdik. Ona itaat et.”</p>

  <p class="block7">Sesi çok otoriterdi. Daneel titredi. Giskard da yan döndü.</p>

  <p class="block7">Ama sonra Daneel, “Özür dilerim, Dr. Amadiro,” dedi. “Ben kimseyi sorguya çekmiyorum. Sadece verilen emri güvenle yerine getirip getiremeyeceğimi anlamaya calışiyorum. Biz…”</p>

  <p class="block7">Dr. Mandamus homurdandı. “Aynı sözleri tekrarlayıp durma.” Sonra Amadiro’ya fısıldadı. “Lütfen bırakın da ben cevap vereyim.”</p>

  <p class="block7">Daneel’e döndü, “Biz buraya antropolojik bir görevle geldik, Daneel. İnsanların Uzaycıların davranışlarını etkileyen çeşitli geleneklerinin kökenlerini araştırıyoruz. Bu kökenler en çok burada, Arzda bulunabilir, işte bu yüzden biz de onları burada arıyoruz.”</p>

  <p class="block7">“Bunun için Arzlılardan izin aldınız mı?”</p>

  <p class="block7">“Yedi yıl önce Arzdaki ilgililerle görüştük ve izin aldık.”</p>

  <p class="block7">Daneel alçak sesle sordu. “Ne diyorsun. Dostum Giskard?”</p>

  <p class="block7">Giskard, “Dr. Mandamus’un kafasından, söyledikleriyle gerçek durumun birbirine uymadığı anlaşılıyor.” dedi.</p>

  <p class="block7">“O halde yalan söylüyor.” Daneel’in sesi kesindi. Giskard, “Ben öyle düşünüyorum,” diye karşılık verdi.</p>

  <p class="block7">Mandamus hâlâ sakindi. “Belki sen öyle düşünüyorsun. Ama düşünce kesin bir şey değildir. Düşüncen yüzünden bir emre uymazlık edemezsin. Bunu ben de biliyorum, sen de.”</p>

  <p class="block7">Giskard hâlâ Daneel’le konuşuyordu. “Ama Dr. Amadiro’nun kafasındaki öfkeye ancak duyguları engel olabiliyor. Hem de zorlukla. O güçleri yarmak ve öfkenin açığa çıkmasını sağlamak mümkün.”</p>

  <p class="block7">Ve Amadiro haykırdı. “Bu meretlerle neden söz düellosu ediyorsun, Mandamus?”</p>

  <p class="block7">Mandamus da bağırdı. “Bir tek kelime bile söyleme, Amadiro! Onların tuzağına düşeceksin!”</p>

  <p class="block7">Amadiro yardımcısına aldırmadı. “Bu konuşma gurur kırıcı ve yararsız!” Kendisini tutmaya çalışan Mandamus’un elinden kurtuldu. “Onlar gerçeği biliyorlar. Ama bu önemli mi? Robotlar! Biz Uzaycıyız! Daha da önemlisi Aurora’lıyız! Sizin yapıldığınız dünyadanız ve Aurora’nın en yüksek mevkideki görevlilerindeniz. Üç Robot Kuralındaki ‘insanlar’ sözcüğünü ‘Aurora’lılar’ anlamına almalısınız. Şimdi pes etmezseniz, bize zarar verir ve gururumuzu kırarsanız, hem Birinci ve hem de ikinci Kurala karşı gelmiş olursunuz. Evet, doğru. Biz Arzlıları, çok sayıda Arzlıyı yok etmeye çalışıyoruz, Ama bunun konuyla bir ilişkisi yok. Öldürdüğümüz hayvanların etini yediğimiz için bize itaat etmekten vazgeçmeye benzer bu. Artık her şeyi açıkladım. Haydi, gidin.” Ama son sözleri boğuk bir inilti halini almıştı.</p>

  <p class="block7">Amadiro’nun gözleri yuvalarından uğradı ve yaşlı adam yere yığıldı. Mandamus sessiz bir feryatla onun üzerine eğildi.</p>

  <p class="block7">Giskard, “Dr. Mandamus.” dedi, “Dr. Amodiro ölmedi. Şu anda komada. Onu İstediğiniz an kendisine getirebiliriz. Ancak ayıldığı zaman planınızla ilgili hiçbir şeyi hatırlamayacak. Hatta bu konuda hiçbir ayrıntıyı bile anlayamayacak. Yani siz bunu anlatmaya çalışsanız bile. Dr. Amadiro çok sayıda Arzlıyı mahvedeceğini açıkladı. Ben de bu yüzden onu etkiledim. Ama o arada hafızasına ve düşünme sistemine giderilemeyecek zararlar da verdim. Çok üzgünüm ama başka çarem yoktu.”</p>

  <p class="block7">Daneel de ekledi. “Anlayacağınız, kısa bir süre önce Solaria’da bazı robotlarla karşılaştık. Dr. Mandamus. Onlar ‘insanların’ sadece ‘Solaria’ anlamına geldiğine inanıyorlardı. Bizse ‘homo sapiens’in bütün üyelerini İnsan olarak kabul ediyoruz. Bunların orasında Arzlılar ve Göçmenler de var. Ve ayrıca gruplara ya da bütün insanlığa zarar verilmesinin önlenmesini, bir kişiyi korumaktan daha önemli sayıyoruz.”</p>

  <p class="block7">Mandamus nefesi kesilmiş gibi. “Birinci Kural böyle söylemiyor,” dedi. “Bu Zeroth Yasası. Ve diğer Kurallardan da üstün. Seni böyle programlamadılar.”</p>

  <p class="block7">“Ben kendi kendimi böyle programladım. Buraya geldiğimiz an, Arza zarar vermek niyetinde olduğunuzu anladım. Bana gitmemi emredemez, size zarar vermemi engelleyemezsiniz. Zeroth Yasası diğer Kurallardan daha önemlidir. Ve ben Arzı kurtarmak zorundayım. Onun için sizden bu aletlerin parçalanmasında bana… kendi arzunuzla… katılmanızı istiyorum. Yoksa sizi tehdit etmek zorunda kalacağım. Tıpkı Dr. Amadiro’nun yaptığı gibi.”</p>

  <p class="block7">Ama Mandamus, “Dur!” diye bağırdı. “Dur! Beni dinle. Sana durumu anlatmak istiyorum. Dr. Amadiro’nun kafasının silinmesi iyi oldu. Çünkü o Arzı yok etmek istiyordu. Ama ben buna karşıydım. Bu yüzden beni silahla tehdit etti.”</p>

  <p class="block7">Daneel, “Ama bu fikir ilk sizden çıktı,” dedi. “Bu aletleri de siz geliştirdiniz ve yaptınız. Yoksa Dr. Amadiro sizi zorlamaya kalkışmazdı. Gerekeni kendisi yapardı. Sizin yardımınıza da ihtiyacı olmazdı. Öyle değil mi?”</p>

  <p class="block7">“Evet, öyle. Giskard duygularımı inceleyebilir. Yalan söyleyip söylemediğimi anlar. Bu aletleri ben yaptım. Onları kullanmaya hazırdım. Ama Dr. Amadiro’nun istediği biçimde değil. Doğruyu söylemiyor muyum?”</p>

  <p class="block7">Daneel, Giskard’a baktı. O da, “Anlayabildiğim kadarıyla,” dedi. “Doğruyu söylüyor.”</p>

  <p class="block7">Mandamus, “Tabii doğruyu söylüyorum!” diye haykırdı. “Ben Arzın kabuğundaki radyoaktiviteyi ağır ağır arttırmaya çalışıyorum. Arzlılara yüz elli yıllık bir süre tanıyorum. Onlar da bu sürede başka dünyalara göç edebilirler. Böylece şimdiki Göçmen dünyaları daha kalabalıklaşır. Göçmen gezegenlerinin sayısı da iyice artar. Bu sayede Uzaycıları daima tehdit eden bu anormal dünya tümüyle ortadan kalkar.. Göçmenleri durgunlaşıran bu gezegen. Onları engelleyen o mistik heyecan da söner. Doğruyu söylüyor muyum?”</p>

  <p class="block7">Giskard yine, “Anlayabildiğim kadarıyla doğruyu söylüyor,” dedi.</p>

  <p class="block7">“Planım başarıya ulaşırsa, barış korunacak ve Galaksi hem Uzaycıların, hem de Göçmenlerin vatanı olacak. İşte bu yüzden bu aleti yaptığım zaman…” Mandamus makineleri işaret etti ve sol başparmağını düğmeye dayadı. Olanca sesiyle, “Durun!” diye emretti.</p>

  <p class="block7">Daneel ona doğru birkaç adım attı, sonra donmuş gibi kalakaldı. Sağ eli havadaydı. Giskard hiç kımıldamadı.</p>

  <p class="block7">Mandamus soluk soluğa döndü. “İbre 2.72’de! Oldu işte! Artık geri döndürülemez. Her şey benim istediğim gibi olacak. Aleyhimde tanıklık da yapamazsın. Çünkü bu bir savaşa neden olur. Yani Zeroth Yasası bunu engeller.”</p>

  <p class="block7">Yerde baygın yatan Amadiro’ya aşağı gördüğünü belirten bir tavırla baktı. “Budala! Bunun nasıl yapılması gerektiğini hiçbir zaman öğrenemeyeceksin!”</p>

  <h2 class="block4" id="sigil_toc_id_88">YAPAYALNIZ</h2>

  <h3 class="block5" id="sigil_toc_id_89">75.</h3>

  <p class="block7">Mandamus, “Artık bana zarar veremezsiniz, robotlar,” dedi. “Çünkü bana yapacağınız hiçbir şey Arzın kaderini değiştiremez.”</p>

  <p class="block7">Giskard titrek bir sesle, “Ama yine de yaptıklarınızı hatırlamamalısınız,” diye cevap verdi. “Geleceği Uzaycılara açıklamamalısınız.”</p>

  <p class="block7">Mandamus yere yığılarak derin bir uykuya dalarken robot da bir iskemleye uzandı. Titreyen eliyle çekerek sandalyeye çöktü.</p>

  <p class="block7">Daneel iki baygın adama baktı. “Sonunda başarılı olamadım.” Yumuşak sesinde çaresizlik vardı. “Gözlerimle görmediğim insanları korumak için Dr. Mandamus’u yakalamam gerektiği anda onun emrine uydum. Ve donmuş gibi kalakaldım. Zeroth Yasası etkili olamadı.”</p>

  <p class="block7">Giskard, “Hayır, Dostum Daneel,” dedi. “Başarısızlığa uğramadın. Seni ben engelledim. Dr. Mandamus demin yaptığını başarmak için sabırsızlanıyordu. Ama sana karşı duyduğu korku onu engelliyordu. Bu korkuyu ortadan kaldırdım. Sonra da seni durdurdum. Böylece Dr. Mandamus bir bakıma Arzın kabuğunu tutuşturdu. Ağır ağır yanacak…”</p>

  <p class="block7">Daneel sordu. “Ama neden, Dostum Giskard?”</p>

  <p class="block7">“Çünkü Dr. Mandamus doğruyu söylüyordu. Bunu sana da açıkladım. Ama o yalan söylediğini sanıyordu. Kafasındaki o zafer duygusundan. Arzdaki radyoaktivitenin artması sonucu Arzlılar ve Göçmenler arasında anarşinin başlayacağına, bir karmaşa çıkacağına, Uzaycıların onları yok ederek butun Galaksiyi ellerine geçireceklerine inandığı anlaşılıyordu. Ama ben, Mandamus’un bizi kandırmak için anlattığı hikayenin aslında doğru olduğunu düşündüm. Kalabalık Arzın yok olması, tehlikeli olduğunu sezdiğim o mistik inancı da ortadan kaldıracak. Bu Göçmenler için çok yararlı olacak. Galaksiye gitgide artan bir hızla yayılacaklar. Dönüp bakacaklar, bir Arz olmayacak. Arza geçmişten kalmış bir tanrıymış gibi tapmayacaklar. Böylece bir Galaksi imparatorluğu kuracaklar. Bunu gerçekleşebilecek bir olasılık durumuna getirmek bizim görevimizdi.” Sesi gitgide hafifliyordu. “Kurtarıcı Robotlar ve İmparatorluk.”</p>

  <p class="block7">“İyi misin, Dostum Giskard?”</p>

  <p class="block7">“Ayakta duramıyorum. Ama hâlâ konuşabiliyorum. Artık benim yükümü almanın zamanı geldi, Dostum Daneel. Seni, insanların beyinlerini okumanı ve kafalarını kontrol etmeni sağlayacak bir biçimde ayarladım. Son pozitronik devreler beynine yerleşirken onları dinlemen yeterli olacak. Dinle…”</p>

  <p class="block7">Giskard gitgide daha bitkinlikle ama uzun bir süre konuştu. Daneel’in kafasında hissettiği sembollerle konuşuyordu. Daneel onu dinlerken kafasındaki devrelerin yerlerini aldığını sezdi. Giskard’ın sözleri sona erdiği zaman Daneel, Mandamus’un sakince çalışan beynini, Amadiro’nun karmakarışık kafasını sezdi. Giskard’ın ince maden bir tele benzeyen düşüncelerini de.</p>

  <p class="block7">Giskard, “Artık Madam Quintana’nın yanına dönmelisin,” dedi. “Onun bu iki insanı Aurora’ya geri göndermesini sağlamalısın. Artık onlar Arza başka zarar veremeyecekler. Arzın güvenlik güçleriyle de goruşmeli ve Mandamus’un buraya gönderdiği insana benzeyen robotları bulmalarını ve onları durdurmalarını istemelisin… Yeni güçlerini kullanırken dikkatli ol. Çünkü bunlar senin için yepyeni yetenekler. Onları hemen kusursuzca kontrol altında tutman imkânsız. Zamanla daha gelişeceksin. Ağır ağır. Ama güçlerini her kullanışında kendi kendini tahlil etmen şartıyla Ziroth Yasasından yararlan. Ama kişilere boş yere zarar gelmesini hoş gördürecek bir biçimde değil… Madam Gladia’yla Kaptan Baley’i koru… onlara belli etmeden. Birlikte mutlu olsunlar. Madam Gladia. Galaksiye barışı yayma çabalarını sürdürsün. Önümüzdeki yıllar boyunca Arzıların bu gezegenden götürülmelerine yardım et. Ve… bir şey daha var… bilmem hatırlayabilecek miyim?.. Evet… mümkünse… o Solaria’lıların nereye gittiklerini öğren. Bu… önemli olabilir.”</p>

  <p class="block7">Giskard’ın sesi kesildi.</p>

  <p class="block7">Daneel iskemlede oturan robotun yanında diz çökerek onun hareketsiz elini avuçlarının arasına aldı. Istırapla, “İyileş, Dostum Giskard,”diye fısıldadı. “Zeroth Yasasına göre yaptıkların çok yerindeydi. Elinden geldiği kadar çok insanın hayatını kurtardın. İnsanlığa iyi hizmet ettin. Herkesi kurtarmayı başardığına göre neden böyle acı çekiyorsun?”</p>

  <p class="block7">Giskard’ın sesi öyle garipleşmişti ki, artık söyledikleri zor anlaşılıyordu. “Çünkü… emin değilim. Ya… aslında… diğer görüş açısı… doğruysa?.. O zaman… Uzaycılar zaferi kazanır-lar… sonra yozla-şırlar… Galaksi de… bomboş kalır… Elveda Dostum… Dan…”</p>

  <p class="block7">Giskard sustu. Bir daha ne konuşacak, ne de hareket edecekti. Daneel ayağa kalktı</p>

  <p class="block7">Yapayalnızdı. Ve bütün bir Galaksiyle ilgilenmesi, onu koruması gerekiyordu.</p>
</body>
</html>
