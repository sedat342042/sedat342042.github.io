<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Kurtarıcı Robots (And Empire)</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block3">&nbsp;</p>

  <h1 class="block4">Birinci Bölüm Aurora</h1>

  <h2 class="block4" id="sigil_toc_id_1">TORUN</h2>

  <h3 class="block5" id="sigil_toc_id_2">1</h3>

  <p class="block6">&nbsp;</p>

  <p class="block7">Gladia, çim alandaki şezlongun fazla nemli olup olmadığına baktıktan sonra oturdu. Kontrollere bir dokunuşuyla şezlong yan yatarcasına oturmasını sağlayacak bir biçime girdi. Diğer bir düğme ise dia-manyetik alanı çalıştırdı ve Gladia her zaman olduğu gibi birdenbire çok rahat hissetti kendisini. Tabii. Aslında şimdi şezlonga kaplanmış olan kumaşın bir santim yukarısında, havada duruyordu. Sıcak ve güzel bir geceydi bu. Yıldızların aydınlattığı mis kokulu Aurora’nın en güzel halini aldığı o gecelerden biri.</p>

  <p class="block7">Gladia ani bir üzüntüyle gökyüzünde şekiller oluşturan o parlak noktalara baktı. Evinin bütün ışıklarını söndürmelerini ‘emrettiği için daha da parlak duruyorlardı bu noktacıklar.</p>

  <p class="block7">Gladia, “Nasıl oldu da ikiyüz otuz yıllık hayatım boyunca yıldızların adlarını öğrenmeye çalışmadım?” diye düşündü. Bu noktacıklardan biri dünyaya geldiği Solario gezegeninin etrafında döndüğü güneşti. Gladia’nın hayatının ilk otuz yılı süresince sadece, “Güneş,” diye tanımladığı o yıldız.</p>

  <p class="block7">Kadının adı bir zamanlar Gladia Solaria’ydı. İki yüz yıl -iki yüz Standart Galaksi Yılı- önce Aurora’ya geldiği zaman ona bu ismi takmışlardı. Böylece, hiç de dostça olmayan bir biçimde, kadının başka bir dünyada doğmuş olduğunu belirtmeye çalışmışlardı. Gladia, Aurora’ya geleli tam iki yüz yıl olmuştu. Bir ay önce dolmuştu bu süre. Ama kadın bunu kutlamak için bir şeyler yapmamıştı. Çünkü o günleri hatırlamayı pek istemiyordu. Daha önce yani Solaria’dayken de adı Gladia Delmarre’dı.</p>

  <p class="block7">Gladia endişeyle kımıldandı. O soyadını hemen hemen unutmuştu, Bunun nedeni aradan çok uzun bir zamanın geçmiş olması mıydı? Yoksa sadece her şeyi unutmaya çalışması mı? Gladia bunca yıl, Solaria’dan ayrıldığına hiç pişman olmamış, orayı aramamıştı. Ama şimdi?</p>

  <p class="block7">“Şu anda üzülmemin nedeni gezegenin ölmüş olmasına karşılık hâlâ hayatta olmam mı? Solaria artık tarihi bir anı. Ama ben hâlâ yaşıyorum. Nedeni bu mu? Solaria’yı birdenbire bu yüzden özlemeye mi başladım?” Gladia kaşlarını çattı. Sonra da azimle, kendi kendine, “Hayır,” dedi. “Solaria’yı özlediğim yok. O gezegenin hasretini çekmiyorum. Oraya dönmeyi de istemiyorum. Belki de üzüntümün sebebi -ne kadar mahvedici olursa olsun hayatımın bir parçası sayılacak bir şeyin artık ortadan kalkmış olması.” Solaria! Uzaycıların en son yerleştirdikleri ve insanlığın yaşayabilecekleri bir yer haline soktukları gezegendi bu. Belki de simetriyle ilgili esrarlı bir yasa yüzünden önce Solaria ölmüştü.</p>

  <p class="block7">“Önce mi? Yani bu bir ikinci sonra da üçüncü bir gezegenin öleceği anlamına mı geliyor?” Gladia’ nın hüznü arttı. Gerçekten böyle bir şey olacağını düşünenler vardı. O halde en son Gladia’nın vatanı halini alan Aurora ölecekti. Tabii aynı simetri yasası geçerli olduğu takdirde. Çünkü Uzaycıların yerleştikleri elli dünyadan ilki Aurora’ydı. “Ömrümün uzun olmasına rağmen belki de bunu göremem…”</p>

  <p class="block7">Gladia tekrar yıldızlara baktı. Hayır, imkânsızdı bu. Birbirlerinden ayırt edilmeyen o ışık noktacıklarından hangisinin Solaria’nın güneşi olduğunu anlaması kabil değildi. Her halde daha parlak olan yıldızlardan biriydi bu. Ama gökyüzünde o parlak yıldızlardan belki yüz tane vardı.</p>

  <p class="block7">Gladia kolunu kaldırdı ve kendince ‘Daneel’i çağırma hareketi’ diye tanımladığı işareti yaptı. Etrafın karanlık olması hiç önemli değildi.</p>

  <p class="block7">Robot Daneel Olivaw hemen yanında belirdi. Robot’la iki yüz yıl kadar önce, Han Fastolfe onu ilk yarattığı zaman karşılaşanlar Daneel’de gözle görülecek bir fark olmadığına karar verirlerdi. Elmacık kemikleri çıkık enli yüzü, geriye doğru taradığı kısa bronz rengi saçları, mavi gözleri, bir insanınkinden farksız olan atletik vücudu eskisinin aynıydı. Daneel eskisi gibi genç ve sakindi. Robot “Size yardım edebilir miyim, Madam Gladia?” diye sordu.</p>

  <p class="block7">“Evet Daneel. Bu yıldızlardan hangisi Solaria’nın güneşi?”</p>

  <p class="block7">Daneel başını kaldırarak gökyüzüne bakmadı. “Hiçbiri değil. Madam Gladia. Yılın bu mevsiminde Solaria’nın güneşi ufuktan ancak saat üçü yirmi geçe yükselecek.”</p>

  <p class="block7">Gladia şaşaladı. “Ya?” Nedense kadın ilgisini çeken her yıldızı aklına estiği zaman görebileceğini sanmıştı. “Desene boşuna bakıp durmuşum.”</p>

  <p class="block7">Daneel sanki onu teselli etmeye çalışıyormuş gibi, “İnsanların gösterdikleri tepkilerden anladığıma göre,” dedi. “Yıldızlar çok güzel. Bazıları görülsün, görülmesin…”</p>

  <p class="block7">Gladia hoşnutsuzca, “Herhalde,” diye mırıldandı ve bir düğmeye basarak, şezlongun arka kısmının dikleşmesini sağladı. Ayağa kalkarak, “Ama ben Solaria’nın güneşi görmek istiyordum,” dedi. “Fakat saat üçe kadar bekleyecek derecede değil.”</p>

  <p class="block7">Daneel. “Bunu isteseniz bile, yine de ‘büyütme-merceği’ kullanmanız gerekir,” diye açıkladı.</p>

  <p class="block7">“Büyütme merceği mi?”</p>

  <p class="block7">“Yıldızı çıplak gözle göremezsiniz, Madam Gladia.”</p>

  <p class="block7">“Ah, bu daha da kötü.” Kadın eliyle pantolonunu süpürdü, “önce senin fikrini almam gerekirdi, Daneel.” Gladia’yla iki yüz yıl önce Aurora’ya ilk geldiği zaman karşılaşmış olanlar kadının değiştiğini farkederlerdi. Tabii, o Daneel gibi değildi. Sadece bir insandı. Gladia’nın boyu hâlâ 155 cm. di. Yani ideal Uzaycı kadından on santim kısaydı. Ama her zaman itina ettiği vücudu hâlâ inceydi. Gücü azalmış ya da eklemleri sertleşmiş gibi de hareket etmiyordu. Fakat saçlarında kırlar belirmişti. Gözlerinin iki yanında hafif çizgiler vardı. Cildi o eski düzgünlüğünü kaybetmişti. Gladia, daha yüz ya da iki yüz yıl yaşayabilirdi. Ama artık genç olmadığı da kesindi. Ancak kadının buna üzüldüğü de yoktu.</p>

  <p class="block7">Gladia, “Bütün yıldızları tanıyabilir misin, Daneel?” diye sordu.</p>

  <p class="block7">“Çıplak gözle görülebilenleri biliyorum, Madam Gladia.”</p>

  <p class="block7">“Yılın hangi aylarında gözüküp gözükmediklerini de mi?”</p>

  <p class="block7">“Evet, Madam Gladia.”</p>

  <p class="block7">“Ve yıldızlar konusunda bir hayli bilgin var. Öyle mi?”</p>

  <p class="block7">“Evet. Madam Gladia. Dr. Fastolfe bir keresinde astronomi bilgisi toplamamı söylemişti. Gereken şeyleri kompütere baş vurmadan çabucak öğrenebilmek için. ‘Bunları, kompüter yerine senin bana söylemen daha dostça bir şey’ demişti.” Daneel bir an durdu sonra da kadının ne soracağını anlamış gibi ekledi. “Bana bunun nedenini açıklamamıştı.”</p>

  <p class="block7">Gladia sol kolunu kaldırarak uygun işareti yaptı ve evinin ışıkları birdenbire yandı. Kendisine kadar gelen ışıkta birkaç robotun gölge gîbi dolaştıklarını hayal meyal farketti. Ama bu durumla ilgilenmedi bile. İyi yönetilen bir evde insanların erişebilecekleri her yerde robotlar beklerdi. Hem güvenlik, hem hizmet için. Gladia gökyüzüne son defa usulca bir göz attı. Evden süzülen ışıkta yıldızlar artık daha sönük duruyorlardı. Kadın hafifçe omzunu silkti. “Saçma bir istekti benimki,” diye düşündü. “Doğduğum kayıp dünyanın güneşini görmemin bana ne yararı olurdu? Bir sürü nokta arasında o küçücük benekçiği görmemin? Gelişi güzel bir nokta seçip onun Solaria’nın güneşi olduğunu düşünmek ve uzun uzun ona bakmak kadar anlamsız olurdu bu.”</p>

  <p class="block7">Tekrar Daneel’e baktı, iri yüzü gölgelerin arasında kalan robot sabırla onu bekliyordu. Gladia sık sık olduğu gibi “Uzun yıllar önce Dr. Fastolfe’un evine gelirken gördüğüm günkünden farksız,” diye düşündü. Tabii Daneel tamir edilmişti. Kadın da biliyordu bunu. Ama bu insanın kafasının derinliklerine ittiği belli belirsiz bir bilgiydi.</p>

  <p class="block7">İnsanlarla ilgili bilgiler de öyle. Uzaycılar kusursuz sağlıkları ve üç yüz-dört yüz yıl yaşamalarıyla övünüyorlardı. Ama onlar da yaşın verdiği zararlara karşı tam anlamıyla dirençli değillerdi; Gladia’nın bir uyluğu titanyum-silikondan yapılmış bir kalça eklemine yerleştirilmişti. Sol elinin baş parmağı tamamiyle takmaydı. Ama ‘ultrasonogram’lar çekilmedikçe bunu kimse anlayamazdı. Kadının sinirlerinden bazıları bile değiştirilmişti. Gladia’nın elli Uzaycı dünyasında yaşayan her yaşıtında da böyle onarımlar görülebilirdi. Hayır, artık kırk dokuz Uzaycı dünyası denilmesi gerekiyordu. Solaria’yı hesaba katamazdınız. Ama bu tür onarımlardan söz etmek ayıpların en büyüğüydü. Tıp kayıtları hiçbir nedenle açıklanmıyordu. Aylıkları Başkanınkinden bile yüksek olan operatörlerin bu kadar fazla para kazanmalarının bir nedeni de bu uzmanların kibar toplumlardan hemen hemen aforoz edilmeleriydi. Neticede onlar her şeyi biliyorlardı. Bütün bunlar Uzaycıların uzun ömürle ilgili sabit fikirlerinin bir parçasıydı. Uzaycılar yaşlılık diye bir şeyin var olduğunu itiraf etmeyi istemiyorlardı. Ama Gladia nedenleri incelemek adetinde değildi. Geçirdiği tamirleri düşünürken huzursuzlaşıyor ve endişeleniyordu.</p>

  <p class="block7">Ama kadının beyni yerli yerinde ve tastamamdı. Vücudüne ne olursa olsun, kafası sağlamdı. Gladia tekrar Daneel’e döndü. Robotu iki yüz yıldan beri ‘tanıyordu’ ama Daneel ancak geçen yıl onun olmuştu. Belki de duyduğu çaresizlik yüzünden kendi sonunu çabuklaştıran Fastolfe öldüğü zaman her şeyini Eos kentine bırakmıştı. Çok görülen bir şeydi bu. Ama adam iki şeyin Gladia’nın olmasını istemişti. (Ayrıca kadının oturduğu malikanesinin, robotlarının ve etraftaki toprakların da Gladia’nın olduğuna dair bir belge vermişti.)</p>

  <p class="block7">Fastolfe’un Gladia’ya bıraktığı şeylerden biri Daneel’di.</p>

  <p class="block7">Gladia robota, “İki yüz yıl boyunca hafızana yerleştirdiğin her şeyi hatırlıyor musun, Daneel?” diye sordu.</p>

  <p class="block7">Robot ciddi ciddi, “öyle sanıyorum, Madam Gladia,” dedi. “Tabii bir şeyi unuttuğum takdirde bunu farkedemem. Çünkü bu unutulmuş olur. Onu ezberlemiş olduğumu da hatırlayamam.”</p>

  <p class="block7">Gladia, “Öyle olması şart değildi ki,” diye itiraz etti. “Bir şeyi bildiğini hatırlar ama o anda bunun ne olduğunu anlayamazsın. Ben sık sık bir şeyi hatırlamaya çalışırım. ‘Dilimin ucunda bu,’ derim ama ne olduğunu bir türlü hatırlayamam.”</p>

  <p class="block7">Daneel, “Bunu anlıyamadım, Madam,” dedi. “Bir şeyi biliyorsam, istediğim an onu hatırlarım.”</p>

  <p class="block7">“Kusursuz hatırlama.” Eve doğru yürümeye başladılar.</p>

  <p class="block7">“Sadece hatırlama, Madam. Beni öyle planladılar.”</p>

  <p class="block7">“Bu daha ne kadar sürecek?” “Anlıyamadım, Madam.”</p>

  <p class="block7">“Yani… kafan ne kadar bilgiyi kavrayabilecek? İkiyüz yıldan biraz daha uzun bir süreyle ilgili sürüyle anın var. Bu durum daha ne kadar devam edebilir?”</p>

  <p class="block7">“Bilmiyorum, Madam. Henüz bu konuda bir zorlukla karşılaşmadım.”</p>

  <p class="block7">“Belki karşılaşmayacaksın… ama sonra birdenbire bir şeyi hatırlayamadığını farkedeceksin.”</p>

  <p class="block7">Daneel bir an düşündü. “Olabilir, ‘Madam.”</p>

  <p class="block7">“Bildiğin gibi, Daneel, anılarının hepsi de aynı derecede önemli değil.” “Onları değerlendirmem imkânsız, Madam.”</p>

  <p class="block7">“Ama başkaları bunu yapabilir. Beynini iyice temizlemek ve sonra hafızana sadece önemli anıları doldurmak kabil. Şimdiki anılarının yüzde onunu, zaman hafızan daha yüzyıllar boyunca çalışır. Bu tür bir ‘tedavi’ tekrarlandığı takdirde de, sonsuza kadar devam edebilirsin. Tabii bu pahalı bir işlem. Ama doğrusu masrafa acımam. Çünkü sen buna lâyıksın.”</p>

  <p class="block7">“Bu konuda benim fikrim alınacak mı, Madam? Böyle bir tedaviyi kabul etmem benden istenecek mi?”</p>

  <p class="block7">“Tabii. Böyle bir konuda sana emredemem. Bu Dr. Fastolfe’un güvenine ihanet etmek olur.”</p>

  <p class="block7">“Teşekkür ederim. Madam. O halde size şunu söyleyebilirim: bütün hafıza fonksiyonumu kaybetmedikçe böyle bir işleme kendi isteğimle boyun eğemem.”</p>

  <p class="block7">Kapıya erişmişlerdi. Gladia durakladı. “Ama neden, Daneel?” Kadın gerçekten şaşırmıştı.</p>

  <p class="block7">Daneel alçak sesle, “Kaybetme tehlikesini göze atamayacağım bazı hatıralarım var, Madam,” diye açıkladı, “işlemi uygulayacak uzmanlar farkına varmadan ya da yanlış bir değerlendirme yüzünden böyle bir kayıba neden olabilirler.”</p>

  <p class="block7">“Yıldızların ufuktan yükselip alçalmaları gibi anıları mı kasdediyorsun? Afedersin, Daneel. Aslında şaka etmek istemedim… Hangi anıları kasdediyorsun?”</p>

  <p class="block7">Daneel sesini daha da alçalttı. “Madam, bir zamanlar birlikte çalıştığım iş arkadaşım Arzlı Elijah Baley’le ilgili hatıralarımı kasdediyorum.”</p>

  <p class="block7">Gladia donmuş gibi durakladı. Sonunda kapının açılması için Daneel işaret etmek zorunda kaldı.</p>

  <h3 class="block5" id="sigil_toc_id_3">2.</h3>

  <p class="block6">&nbsp;</p>

  <p class="block7">Robot Giskard Reventlov oturma odasında bekliyordu. Gladia, robotla her karşılaşışında olduğu gibi yine ani bir endişe duydu.</p>

  <p class="block7">Giskard, Daneel’e kıyasla ilkeldi. Bir robot olduğu daha ilk bakışta anlaşılıyordu. Yüzünde insanca bir ifade yoktu. Gözleri loşluktu hafif bir kırmızı ışık çıkararak parlıyordu. Daneel insanlar gibi elbise giyiyordu. Giskard’ın üzerinde ise insana bir elbiseyi hatırlatan bir şeyler vardı. Gladia kendisince yaratmıştı bu kılığı. Kadın, “E, Giskard?” dedi.</p>

  <p class="block7">Robot başını hafifçe eğdi. “İyi akşamlar, Madam Gladia.”</p>

  <p class="block7">Elijah Baley’nin yüzyıllar önce söyledikleri Gladia’nın kafasının içinde bir fısıltı gibi dolaştı. “Daneel seni koruyacak. Hem koruyucun ve hem de arkadaşın olacak o. Sen de… benim hatırım için… Daneel’e dostluk göstermelisin. Ama senden Giskard’ı dinlemeni istiyorum. izin ver de o senin danışmanın olsun.”</p>

  <p class="block7">Gladia kaşlarını çatmıştı. “Neden Giskard? Ondan hoşlandığımdan pek emin değilim.”</p>

  <p class="block7">“Senden Giskard’dan hoşlanmanı değil, ona güvenmeni istiyorum.” Ama Eliah Baley bunun nedenini açıklamaya da yanaşmamıştı.</p>

  <p class="block7">Gladia, robot Giskard’a güvenmeye çalışmıştı. Ama ondan hoşlanmak zorunda olmadığı için de seviniyordu. Robotta kadının ürpermesine neden olan bir şeyler vardı.</p>

  <p class="block7">Daneel’le Giskard, Fastolfe’un malı oldukları o uzun yıllar boyunca Gladia’nın yanında çalışmışlardı. Ancak Han Fastolfe ölüm yatağında robotları yasal bir biçimde kadına vermişti. Fastolfe’un Daneel’den sonra Gladia’ya bıraktığı ikinci şey de Giskard’dı.</p>

  <p class="block7">Kadın, yaşlı adama, “Daneel yeter, Han,” demişti. “Kızın Vasilia, Giskard’ı ona vermene çok sevinir. Bundan eminim.”</p>

  <p class="block7">Fastolfe yatakta sessizce yatıyordu. Gözlerini kapatmıştı. Gladia adamı yıllardan beri böyle huzurlu görmemişti. Fastolfe hemen cevap vermedi. Kadın da adamın sessizce öldüğünü ve bunu fark edemediğini düşündü bir an. Fastolfe’un elini sıkıca yakaladı. Adam gözlerini açtı o zaman.</p>

  <p class="block7">Usulca, “Biyolojik-kızlarım beni hiç ilgilendirmiyor, Gladia,” diye fısıldadı, “iki yüz yıldan beri bir tek kızım oldu benim. Sen. Giskard’ın senin olmasını istiyorum. O çok değerli.”</p>

  <p class="block7">“Neden değerli?”</p>

  <p class="block7">“Bunu bilemiyorum. Ama Giskard’ın yanında kendimi her zaman huzurlu hissettim. Onu hiç bir zaman yanından ayırma, Gladia. Söz veriyor musun?” Fastolfe yine gözlerini yummuştu. Kadın, “Veriyorum,” dedi.</p>

  <p class="block7">Fastolfe gözlerini son defa açtı. Son bir güç kaynağı bularak hemen hemen normal sayılacak bir sesle.</p>

  <p class="block7">“Gladia, kızım, seni seviyorum,” diye açıkladı.</p>

  <p class="block7">Gladia da karşılık verdi. “Ben de seni seviyorum Han, babam.”</p>

  <p class="block7">Adamın söylediği ve işittiği son sözler bunlar oldu. Gladia birdenbire bir ölünün elini tuttuğunu farketti. Ama bir süre adamın elini bırakamadı…</p>

  <p class="block7">İşte böylece Giskard, Gladia’nın oldu. Robot kadını endişelendiriyordu ama bunun nedenini de bilemiyordu…</p>

  <p class="block7">Gladia şimdi robota, “Gökyüzündeki yıldızların arasında Solaria’nınkini bulmaya çalıştım, Giskard,” diyordu. “Ama Daneel bana onu ancak üçü yirmi geçe görebileceğimi söyledi. Üstelik de bir büyütücü-mercekle. Sen bunu biliyor muydun?”</p>

  <p class="block7">“Hayır, Madam.”</p>

  <p class="block7">“Ne dersin, o saate kadar bekleyeyim mi?”</p>

  <p class="block7">“Bence yatmanız daha iyi olur, Madam Gladia.”</p>

  <p class="block7">Gladia dikleşti. “Öyle mi? Ya canım oturmak isterse?”</p>

  <p class="block7">“Benimki sadece bir öneriydi. Madam. Ama yarın çetin bir gün geçireceksiniz. Geç vakitlere kadar oturursanız uykunuzu alamazsınız. Bu yüzden de yarın pişman olursunuz.”</p>

  <p class="block7">Gladia kaşlarını çattı. “Yarın neden çetin bir gün geçireceğim, Giskard? Ben böyle bir sorun olduğunun farkında değildim.”</p>

  <p class="block7">Giskard, “Levular Mandamus adlı biriyle randevunuz var, “Madam,” diye açıkladı,</p>

  <p class="block7">“Öyle mi? Bu randevu ne zaman kararlaştırıldı?”</p>

  <p class="block7">“Bir saat önce. Adam foto-fon’la bağlantı kurdu. Ben de ona randevu vermek cüretini gösterdim…”</p>

  <p class="block7">“Ah, demek öyle? Kimmiş bu adam?”</p>

  <p class="block7">“Robotik Enstitüsünün bir üyesi, Madam.”</p>

  <p class="block7">“O halde Kelden Amadiro’nun emrinde çalışıyor.”</p>

  <p class="block7">“Evet, Madam.”</p>

  <p class="block7">“Beni dinle, Giskard. Bu Mandamus’u da Amadiro denilen o zehirli kurbağayla ilişkisi olan diğer kimseleri de görmek istemiyorum! Madem ona randevu vermek cüretini gösterdin, bu davranışına devam et. Onu ara ve randevuyu iptal ettiğimi söyle.”</p>

  <p class="block7">“Bunu bir emir haline sokarsanız, - kabil olduğu kadar kesin ve güçlü bir emir haline sokarsanız, ben de buna itaat etmeye çalışırım. Ama bunu başaramamam ihtimali de var. Çünkü ben bu randevuyu iptal ettiğiniz takdirde size bir zarar gelebileceğini düşünüyorum. Ve bir hareketim yüzünden size zarar gelmesine izin veremem.”</p>

  <p class="block7">“Bu düşüncen yanlış, Giskard. Kim bu adam? Onu görmememin ne zararı olabilir? Bu Mandamus’ un Robotik Enstitüsünün üyesi olması benim için hiç de önemli değil.”</p>

  <p class="block7">Gladia sebepsiz yere öfkesini Giskard’dan çıkarmaya çalıştığının farkındaydı. Solaria’nın terkedilmesi onu üzmüş, eski güneşini bu saatte gök yüzünde arayacak kadar bilgisiz olduğu için de utanmıştı. Tabii aslında bilgisizliğini çok belirgin hale sokan Daneel’in bu konudaki bilgisiydi. Ama Daneel insana benziyordu. Bu yüzden de Gladia robota sanki o insanmış gibi davranıyordu. Görünüş çok önemliydi. Giskard bir robota benziyordu. Bu yüzden de insan onun duygusuz olduğunu ve kırılamayacağını düşüyordu hemen. Ve tabii Giskard, Gladia’nın aksiliğine bir tepki göstermedi. Aslında böyle bir durumda Daneel de onun gibi davranırdı. Giskard, “Dr. Mandamus’u ‘Robotik Enstitüsünün bir üyesi’ diye tanımladım,” dedi. “Ama o bundan daha önemli biri olabilir. Son bir kaç yıldan beri Dr. Amadiro’nun sağ kolu sayılıyor. Bu yüzden önemli biri. Onu önemsememek doğru olmaz. Dr. Mandamus’u kırmaktan kaçınmalısınız, Madam.” “Öyle mi Giskard? Dr. Mandamus bana vız gelir. Hele Amadiro’yu adam yerine bile koymam. Her halde Amadiro’nun vaktiyle, o, ben ve dünya genç olduğu o günlerde. Dr. Fastolfe’un bir katil? olduğunu kanıtlamak için elinden geleni yaptığını hatırlıyorsun? Ancak adeta bir mucize sonucu entrikaları engellenebildi.”</p>

  <p class="block7">“Bunu çok iyi hatırlıyorum, Madam.”</p>

  <p class="block7">“İşte buna sevindim. Aradan iki yüz yıl geçtiği îçin olayı unutmuş olmandan korkuyordum. Bu iki yüz yıllık sûrede Amadiro’yla da, onunla ilişkisi olan kimselerle de konuşmadım. Ve bu siyasetimi sürdürmek niyetindeyim. Bana zarar gelmesine, bu hareketimin doğuracağı sonuçlara da aldıracak değilim. Şu Doktor Bilmem ne’yi görmeyeceğim. Bundan sonra bana sormadan kimseye randevu verme! Ya da hiç olmazsa bu tür kimselere, verdiğin randevuları benim onaylamam gerektiğini açıkla!”</p>

  <p class="block7">Giskard, “Evet. Madam,” dedi. “Ama size şunu…”</p>

  <p class="block7">Gladia, “Bu konu kapandı,” diye döndü. Derin sessizlikte üç adım attı.</p>

  <p class="block7">Sonra Giskard’ın sakin sesini duydu. “Madam, sizden bana güvenmenizi isteyeceğim.”</p>

  <p class="block7">Gladia durakladı, Giskard neden bu sözcüğü kullanmıştı? Kadın yine geçmişten gelen o sesi duydu!</p>

  <p class="block7">“Senden Giskard’ı sevmeni değil ona güvenmeni istiyorum.”</p>

  <p class="block7">Dudakları gerilen kadın kaşlarını çattı. İstemeye istemeye döndü. Hiç de nazik olmayan bir tavırla, “Söylemek istediğin nedir, Giskard?”, diye sordu.</p>

  <p class="block7">“Şunu söylemek istiyordum. Madam: Dr. Fastolfe’un sağlığında Aurora’ya ve diğer Uzaycı dünyalarına onun siyaseti hakim oldu. Bunun sonucu olarak da Arzlıların Galaksideki çeşitli uygun gezegenlere rahatça göç etmelerine izin verildi. Böylece artık ‘Göçmen Dünyaları’ diye tanımladığımız gezegenler gelişti. Ama Dr. Fastolfe öldü artık. Onu izleyenlerin prestiji yok. Dr. Amadiro Arz aleyhindeki düşüncelerini her zaman canlı tuttu. Artık onun zafere erişmesi ihtimali de var. Yani Arz ve Göçmen Dünyalarına karşı sert bir politika uygulamaya başlayabilirler.” “Öyle olduğunu farzedelim, Giskard. Ben bu konuda ne yapabilirim?”</p>

  <p class="block7">“Dr. Mandamus’u görebilirsiniz, Madam, Onun sizinle konuşmayı neden bu kadar çok istediğini öğrenebilirsiniz. Randevuyu kabil olduğu kadar erken bir saat için vermemde çok ısrar etti. Sizi saat sekizde görmek istedi.”</p>

  <p class="block7">“Giskard, öğleden önce kimseyi görmem.”</p>

  <p class="block7">“Bunu kendisine izah ettim, Madam. Bu izahıma rağmen sizi kahvaltıda görmek için ısrar edince bir hayli çaresiz olduğunu düşündüm. Bu çaresizliğinin öğrenilmesinin şart olduğuna karar verdim.”</p>

  <p class="block7">“Ve bu adamı görmediğim takdirde bana bir kötülük olacak öyle mi? Bunun Arza ya da Göçmenlere veya şuna buna zarar verip vermeyeceğini sormuyorum. Zarara uğrayacak olan benim, öyle mi?”</p>

  <p class="block7">“Madam, bu Arzlıların ve Göçmenlerin Galaksiye yayılmalarına zarar verebilir. Bunu sivil polis Elijah Baley iki yüz yıl önce hayal etti. Onun hayaliydi bu. Arzın zarar görmesi onun anısına yapılmış bir saygısızlık sayılır. Ve onun hatırasına yapılacak böyle bir saygısızlığı, size verilmiş bir zarar sayacağınızı sanıyorum. Yanılıyor muyum, Madam?”</p>

  <p class="block7">Gladia çok sarsıldı. Bir saat içerisinde Elijah Baley konusu iki kere açılmıştı. Çoktan ölmüştü Elijah. Kısa ömürlü Arzlılardandı o. Ve son nefesini vereli yüz altmış yıldan biraz daha uzun bir süre geçmişti. Ama adından söz edilmesi bile Gladia’yı sarsmaya yetiyordu.</p>

  <p class="block7">Kadın, “Herşey birdenbire nasıl böyle ciddi bir hal alabilir?” diye mırıldandı.</p>

  <p class="block7">“Her şey birdenbire olmadı, Madam. İki yüz yıldan beri Arzlılar ve Uzaycılar birbirlerine paralel yollar izliyorlardı. Bu iki yolun birleşip, çatışma çıkmasını da Dr. Fastolfe’un akıllıca siyaseti engelledi. Ama Dr. Fastolfe her zaman güçlü bir muhalefete karşı koymak zorunda da kaldı. Şimdi Fastolfe öldüğü için muhalefet de daha güçlendi. Solaria’nın terkedilmesi muhalefete ayrı bir güç sağladı. O grup çok yakında her şeye hakim olabilir.” “Neden?” ”Solaria’nın terkedilmesi Uzaycıların gücünün azalmaya başladığını kesin bir biçimde kanıtladı, Madam. Bir çok Auroralı artık sert önlemler alınmasını istiyor. ‘Ya şimdi, ya da hiç’ diyorlar onlar.”</p>

  <p class="block7">“Ve sen bu adamı görmemin bütün bunların önlenmesi bakımından önemli olduğunu düşünüyorsun, öyle mi?”</p>

  <p class="block7">“Evet, öyle, Madam.”</p>

  <p class="block7">Gladia bir an sesini çıkarmadı. Vaktiyle Elijah’a Giskard’a güveneceğine dair söz verdiğini hatırlamıştı tekrar. Ama isyanla. Sonra, “Aslında o adamı görmek istemiyorum,” dedi. “Bunun bir yararı olacağını da sanmıyorum. Ama… pekala, onunla konuşacağım.”</p>

  <p class="block8">&nbsp;</p>

  <h3 class="block5" id="sigil_toc_id_4">3.</h3>

  <p class="block6">&nbsp;</p>

  <p class="block7">Gladia uyuyordu ve ev de karanlıktı. Yani insan ölçülerine göre. Ama evde yine bir faaliyet görülüyordu. Çünkü robotların yapacakları bir sürü iş vardı. Ve bunu kızılötesi ışınlarla başarabiliyorlardı. Evin derlenip toplanması, yiyecek getirilmesi, çöplerin ortadan kaldırılması, bazı eşyaların temizlenmesi, cilalanması ya da depoya konulması, aygıtların kontrol edilmesi gerekiyordu. Ve bir de tabii nöbet beklenmesi.</p>

  <p class="block7">Hiç bir kapıda kilit yoktu. Gereksizdi bu. Aurora’da can ve mala karşı şiddetli bir suç işlendiği görülmemişti. Böyle bir şey yapılamazdı. Çünkü her evi ve insanı robotlar koruyorlardı. Bu çok iyi bilinen ve artık üzerinde bile durulmayan bir gerçekti. Bu rahatlığın bedeli robotlardı. Nöbetçiler her zaman yerlerinde beklemek zorundaydılar.</p>

  <p class="block7">Yetenekleri evdeki diğer robotlardan çok daha fazla ve genel olan Daneel’le Giskard’ın belirli görevleri yoktu. Ama tabii diğer robotların uygun bir biçimde çalışmalarından da onlar sorumluydular. Daneel’le Giskard saat üçte üzerlerine düşen işi yapmışlardı. Çim alanı ve koruyu dolaşmış, nöbetçileri kontrol etmişlerdi. O robotlar doğru düzgün çalışıyorlardı ve hiç bir problem de çıkmamıştı.</p>

  <p class="block7">Daneel’le Giskard malikanenin güney sınırında buluştular ve bir süre kısa sözcüklerle konuştular. Birbirlerini çok iyi anlıyorlardı. Yıllarca konuşmuşlardı birbirleriyle, bu yüzden insanları taklit etmelerine, uzun cümleler kullanmalarına gerek yoktu.</p>

  <p class="block7">Daneel pek hafif bir fısıltıyla, “Bulutlar,” dedi. “Görünmüyor.” Robot insanların anlayabileceği bir biçimde konuşmak zorunda kalsaydı o zaman şöyle diyecekti. “Giskard, dostum, gördüğün gibi hava kapattı. Madam Gladia Solaria’nın güneşini görmek için bekleseydi, hayal kırıklığına uğrayacaktı.”</p>

  <p class="block7">Giskard, “Bildirilmişti,” diye cevap verdi. “Ama randevu.” Robotun bu sözleri de şu anlama geliyordu: “Meteoroloji raporunda bu açıklanmıştı. Dostum Daneel. Madam Gladia’yı erkenden yatırmak için bu bahaneyi kullanabilirdim. Ama problemi olduğu gibi açıklamanın ve Madamı sana anlattığım o kimseyle konuşmaya ikna etmenin daha önemli olduğunu düşündüm.”</p>

  <p class="block7">Daneel. “Dostum Giskard,” dedi. “Madam Gladia’yı ikna etmekte güçlük çekmenin nedeni onun Solaria’nın terkedilmesi yüzünden çok üzgün olmasıydı sanırım. Ben bir keresinde Ortak Elijah’la oraya gittim. Madam Gladia o sırada bir Solaria’lıydı ve o gezegende yaşıyordu.”</p>

  <p class="block7">Giskard, “Madam Gladia doğup büyüdüğü o gezegende hiç bir zaman mutlu olamadı sanırım,” diye mırıldandı. “O dünyadan memnunlukla ayrıldı. Solaria’ya dönmeyi de hiç bir zaman düşünmedi. Ama diğer bakımdan seninle aynı fikirdeyim. Solaria tarihinin sona ermesi Madamı çok sarstı.” Daneel, “Madam Gladia’nın gösterdiği bu tepkiyi anlıyamıyorum.” dedi. “Ama çok kere insanların olaylara gösterdikleri tepkilerin mantıklı olmadıklarını farkettim.”</p>

  <p class="block7">“İşte bu yüzden bir insana neyin zarar vereceğini, neyin vermeyeceğini anlamakta zorluk çekiyorsun.” Giskard insan olsaydı bu sözleri söylerken her halde içini çekerdi. Hem de sıkıntılı sıkıntılı. Ama bir robot olduğu için bu zor durumu duygularla ilgili olmayan bir biçimde değerlendiriyordu. “Üç Robot kuralının eksik ya da yetersiz olduğunu düşünmemin bir nedeni de bu.”</p>

  <p class="block7">Daneel, “Bunu daha önce de söyledin, Dostum Giskard,” diye cevap verdi. “Buna inanmaya çalıştım ama başaramadım.”</p>

  <p class="block7">Giskard bir süre bir şey söylemedi. Sonra, “Kafam bana o yasaların eksik ya da yetersiz olduğunu söylüyor,” diye açıkladı. “Ama buna inanmaya çalıştığım zaman ben de başarısızlığa uğruyorurn. Çünkü o yasalar beni sıkıca bağlıyorlar; Ama bağlı olmasaydım o yasaların Yetersiz olduklarına da inanırdım. Bundan eminim.” “Bu anlayamadığım bir çelişki.”</p>

  <p class="block7">“Bunu ben de anlıyamıyorum. Ama yine de bu çelişkiyi açıklamak zorunda kalıyorum. Hatta bazan Üç Kuralın eksiklik ya da yetersizliğinin ne olduğunu kavramaya başladığımı sanıyorum. Bu akşam Madam Gladia’yla konuşurken olduğu gibi. Madam bana o randevuyu iptal etmesinin kendisine nasıl zarar verebileceğini sorduğu zaman ona bunu açıklayabilirdim. Ama bunu yapamadım. Çünkü bu Üç Kuralın kapsamına girmiyordu.”</p>

  <p class="block7">“Madam Gladia’ya verdiğin cevap kusursuzdu, Dostum Giskard. Ortak Elijah’nın anısına verilecek bir zarar Madam Gladia’yı derinden etkilerdi.”</p>

  <p class="block7">“Üç Kuralın kapsamına giren en uygun cevap buydu. Ama en iyi cevap da değildi.”</p>

  <p class="block7">“En iyi cevap hangisi?”</p>

  <p class="block7">“Bilmiyorum. Çünkü Yasalar beni bağladıkları sürece bunu sözlerle açıklayamam. Hatta düşünemem bile.” Daneel, “Yasaların dışında hiç bir şey yok ki.” dedi.</p>

  <p class="block7">Giskard, “İnsan olsaydım yasaların ötesini de görebilirdim,” diye hatırlattı. “Ve Dostum Daneel, bence sen Yasaların ötesini nenden daha önce göreceksin.” “Ben mi?”</p>

  <p class="block7">“Evet, dostum Daneel. Bunu uzun bir süreden beri düşünüyorum. Sen bir robot olmana rağmen şaşılacak kadar insanca düşünüyorsun.”</p>

  <p class="block7">Daneel ağır ağır, sanki çok sarsılmış gibi, “Böyle düşünmek doğru değil,” diye fısıldadı. “Sen, insanların kafalarının içlerini gördüğün için böyle düşünüyorsun. Bu kafanı çarpıtıyor.Sonunda seni mahvedebilir de. İşte bu da beni mutsuz ediyor. İnsanların kafalarının içlerini fazla okumanı engelleyebilecek durumdaysan, bunu yapmalısın.”</p>

  <p class="block7">Giskard döndü. “Bunu engelleyemem, dostum Daneel. Engellemeyi istemem de. Üç Kural yüzünden bu yeteneğimden daha fazla yararlanamadığım, pek az bir şey yapabildiğim için üzülüyorum. Yeteri kadar derinlere inemiyorum. Çünkü zarar vermekten korkuyorum. Doğrudan doğruya etki de yapamıyorum. Yine zarar vermek korkusu yüzünden.”</p>

  <p class="block7">“Ama Madam Gladia’yı ustalıkla etkiledin, Dostum Giskard.”</p>

  <p class="block7">“Pek de değil. Onun düşünce tarzını değiştirir ve randevuyu itirazsız kabul etmesini sağlayabilirdim. Ama insan kafası öylesine karmaşık ki fazla bir şey yapma cesaretini gösteremiyorum. En hafif bir baskı başka bir takım etkiler yapabilir. Bunların ne tür şeyler olduklarını bilemem. Ve bu baskılar o kimseye zarar da verebilir.”</p>

  <p class="block7">“Ama yine de Madam Gladia’ya bir şeyler yaptın.”</p>

  <p class="block7">“Buna gerek kalmadı. ‘Güven’ kelimesi onu çok etkiliyor ve uysallaşmasını sağlıyor. Bunu daha önce farkettim. Ama o kelimeyi de büyük bir ihtiyatla kullanıyorum. Çünkü bu sözcüğü fazla kullanmak yaptığı etkiyi zayıflatabilir. Bu problem beni şaşırtıyor. Ama çözümünü bulmak için Madamın kafasının derinliklerine de dalamam.” “Üç Kural bunu engellediği için mi?”</p>

  <p class="block7">Giskard’ın gözlerindeki hafif ışık daha parlaklaştı. “Evet. Evet, her adımda Üç Kural beni engelliyor. Ama onları değiştirmem de imkansız. Çünkü Yasalar buna da engel oluyor. Ancak o kuralların değiştirilmesi gerektiğinden de eminim. Çünkü bir felaketin yaklaştığını seziyorum.”</p>

  <p class="block7">“Bundan daha önce de söz ettin, Dostum Giskard. Ama bana bu felaketin nasıl bir şey olduğunu açıklamadın.”</p>

  <p class="block7">“Çünkü bunu ben de bilmiyorum. Bu Aurora’yla Arz arasındaki gitgide artan düşmanlıkla ilgili. Ama bu nasıl bir felakete yol açacak, bunu bilemiyorum.” “Böyle bir felaket olmaması ihtimali yok mu?”</p>

  <p class="block7">“Sanmıyorum. Karşılaştığım bazı Aurora’lı memurlar bir felaketin yaklaştığını haber veriyor gibiydiler. Zaferi bekliyorlardı onlar. Durumu daha başka türlü anlatmam imkansız. Felaketi iyice kavramak için derinlere de inemiyorum. Çünkü Üç Kural bunu engelliyor. Yarın Madamın Mandamus’la konuşmasını gerektiren nedenlerden biri de bu. Böylece adamın kafasını inceleme fırsatını bulacağım.”</p>

  <p class="block7">“Ama ya Mandamus’un kafasını yeteri kadar inceleyemezsen?”</p>

  <p class="block7">Giskard’ın sesi insanlarınki gibi bazı duyguları yansıtamazdı. Ama yine de robotun sözlerinde bir çaresizlik vardı. “O zaman hiç bir şey yapamam. Ben ancak Yasalara uyabilirim. Başka ne yapabilirim ki?”</p>

  <p class="block7">Daneel usulca, sıkıntıyla, “Hiç bir şey yapamazsın,” dedi.</p>

  <h3 class="block5" id="sigil_toc_id_5">4.</h3>

  <p class="block6">&nbsp;</p>

  <p class="block7">Gladia Oturma odasına sekizi çeyrek geçe girdi. Mahsus Mandamus’u bekletmeye karar vermişti. (Kadın adamın adını istemeye istemeye ezberlemişti.) Ayrıca Gladia yıllardan beri ilk defa görünüşüyle de iyice ilgilenmişti. Saçlarındaki kırlara bakmış ve bir an, “Keşke ton kontrolüne razı olsaydım,” diye düşünmüştü. Aurora’da hemen herkes bu yöntemden yararlanıyordu. Genç ve çekici gözüktüğü takdirde Amadiro’nun bu uşağını daha da sarsacağından emindi Gladia.</p>

  <p class="block7">Kadın, adamı görür görmez ondan nefret etmeye hazırdı. Tabii Mandamus’un genç ve çekici olması gibi sıkıcı bir ihtimal bulunduğunu da biliyordu. Neşeli genç adam onu görünce tatlı tatlı gülümseyebilirdi. Gladia istememesine rağmen ondan hoşlanabilirdi. İşte bu yüzden kadın Mandamus’u görür görmez rahatladı. Evet, gençti o. Her halde yarım yüzyılı henüz doldurmamıştı. Ama bu yıllardan iyice yararlanamadığı da anlaşılıyordu. Boyu uzundu. Belki 185 boyundaydı ama çok da zayıftı. Pek sıska gözüküyordu. Saçları bir Aurora’lı için çok koyu renkti. Gözleri uçuk ela, yüzü fazla uzun, dudakları çok ince, ağzı pek büyüktü. Cildi de yeteri kadar beyaz sayılmazdı. Ama Mandamus’un genç gözükmemesinin asıl nedeni yüzündeki fazla ciddi ve neşesiz ifadeydi. Gladia birdenbire Aurora’da pek moda olan o romanları hatırladı. Olayların çoğu ilkel Arzda geçiyordu. Arzlılardan gitgide nefret eden bu dünyada bu tür romanların beğenilmesi de şaşılacak bir şeydi. Gladia, “Ah,” diye düşündü. “O şu çok sofu Püriten’lere benziyor.” Rahatlayan kadın az kalsın gülecekti. Romanlarda Püriten’ler türlü kötülük yapıyorlardı. Mandamus belki kötü bir insandı, belki de değildi. Ama genç adamın bir Püriten’e benzemesi Gladia’nın işine gelmişti.</p>

  <p class="block7">Ancak Mandamus konuşmaya başladığı zaman kadın da hayal kırıklığına uğradı. Adamın sesi yumuşak ve çok ahenkliydi. Aslında romanlardaki kötü insanlara uyması için kısık bir sesle, hımhımca konuşması gerekirdi. Mandamus, “Mrs. Gremionis?” dedi.</p>

  <p class="block7">Kadın, ‘genç’ adamı aşağı gördüğünü belirten bir tavırla gülümseyerek elini uzattı. “Mr. Mandamus… Lütfen, beni Gladia diye çağırın. Herkes öyle yapar.” “Meslek hayatınızda bu adı kullandığınızı biliyorum…“</p>

  <p class="block7">“Bu adı her yerde ve her biçimde kullanıyorum. Ve evliliğim de otuz-kırk yıl önce dostça bir biçimde sona erdi.”</p>

  <p class="block7">“Bu evlilik bir hayli uzun sürdü sanırım.”</p>

  <p class="block7">“Evet, pek uzun sürdü. Pek başarılı bir evlilikti bu. Ama en büyük başarılar bile bir gün sona ererler.” Mandamus bir vecize söylüyormuş gibi ağır bir tavırla, “Ah,” dedi. “Sona eren şeyi sürdürmek başarısızlığı başarı haline sökebilir.”</p>

  <p class="block7">Gladia başını sallayarak hafifçe gülümsedi. “Çok genç olmanıza rağmen bir hayli akıllısınız. Ama… yemek odasına geçelim mi? Kahvaltı hazır. Sizi yeteri kadar geciktirdim sanırım.” .</p>

  <p class="block7">Mandamus dönerek adımlarını Gladia’nınkilere uydurduğu sırada kadın genç adamın yanındaki iki robotu farketti. Tabii hiç bir Aurora’lı yanında robotları olmadan bir yere gitmezdi. Ama robotlar kımıldamadıkları sürece kimse de onları farketmezdi.</p>

  <p class="block7">Makine adamlara çabucak bir göz atan Gladia onların son model ve pahalı şeyler olduklarını anladı. Üzerlerindeki elbisemsi şeyler çok süslüydü. Gladia’nın yarattığı şeyler değillerdi bunlar ama yine de çok güzeldiler. Gladia da istemeye istemeye bunu kendi kendisine itiraf etti. İleride bir gün stilistin kim olduğunu öğrenmesi gerekecekti. Bu tarzın yaratıcismi tanıyamamıştı. Ama galiba yakında yeni ve hatırı sayılır bir rakibi olacaktı.</p>

  <p class="block7">Mandamus, Gladia’nın robotlara çabucak baktığını farketti ve yüzündeki ifadeyi de onu sarsacak bir doğrulukla yorumladı. Gladia hayal kırıklığıyla, “Bu genç adam-çok zeki,” diye düşündü.</p>

  <p class="block7">Mandamus, “Robotlarımın dış görüntüsünü Enstitüde çalışan bir genç hazırladı,” dedi. “O henüz üne kavuşmuş değil. Ama ileride kavuşacağını sanıyorum. Siz de aynı fikirde değil misiniz?”</p>

  <p class="block7">Gladia mırıldandı. “Kesinlikle.”</p>

  <p class="block7">Kadın iş konusunun ancak kahvaltıdan sonra açılacağından emindi. Yemekler sırasında ciddi konulardan söz açmak büyük terbiyesizlik sayılıyordu. Gladia, Mandamus’un neşeyle gevezelik etmek konusunda pek de başarılı olamadığını sezdi. Ama tabii herkes havadan söz açabilirdi. Mandamus da öyle yaptı. Sonra bir ara gözü duvardaki bölmesinde hareketsiz bekleyen Daneel’e İlişti.</p>

  <p class="block7">Genç adam, “Ah,” dedi. “Onun ünlü R. Daneel Olivaw olduğu kesin, Robotu kim görse tanır. Son derecede ilginç bir robot o.”</p>

  <p class="block7">“Evet, çok ilginç.”</p>

  <p class="block7">“O artık sizin sanırım. Fastolfe, Daneel’i size bıraktı.”</p>

  <p class="block7">Gloria düzeltti. “Doktor Fastolfe! Evet.”</p>

  <p class="block7">“Enstitünün insana benzeyen robotlar konusunda başarılı olamaması beni şaşırtıyor. Hiç bu konuyu düşündünüz mü?”</p>

  <p class="block7">Gladia ihtiyatla, “Bu konudan söz edildiğini işittim,” dedi. Bir taraftan da, “Açmak istediği konu bu mu?” diye düşünüyordu. Ekledi. “Ama bu olayı pek düşünmedim.”</p>

  <p class="block7">“Sosyologlar hâlâ bunu anlamaya çalışıyorlar. Açıkçası biz Enstitüdekiler hayal kırıklığından hiç bir zaman kurtulamadık. Oysa bu öyle normal bir gelişim gibi gözüküyordu ki. Bazılarımız Doktor Fastolfe’un bu başarısızlıkla bir ilgisi olduğunu düşünüyoruz.”</p>

  <p class="block7">Gladia kendi kendine, “Aynı hatayı ikinci defa yapmadı,” dedi. “Zavallı iyi kalpli Han’ın aleyhinde bir şeyler öğrenebilmek için geldi galiba?” Gözleri kısıldı. Tavırları düşmancaydı şimdi. Öfkeyle, “Böyle bir şeyi ancak ahmaklar düşünür,” diye homurdandı. “Siz de öyle düşünüyorsanız… hatırınız için bu sözümü geri alacak değilim.”</p>

  <p class="block7">“Ben böyle düşünenlerden değilim. Çünkü Dr. Fastolfe’un bu başarısızlığı sağlamak için bir şeyler yapmış olması gerekirdi. Bunlar neydi? İşte bunu anlıyamıyorum.”</p>

  <p class="block7">“Birinin bir şey yapmış olması şart mı? Aslında kamu o robotları istemiyordu. İnsana benzeyen ve onlarla rekabet eden bir robot… bu sarsıcı bir fikirdi. Ve Aurora’lılar rekabetten hoşlanmıyorlardı. Başka neden aramaya gerek var mı?”</p>

  <p class="block7">Mandamus sakin sakin sordu. “Seks rekabeti mi?”</p>

  <p class="block7">Gladia genç adamın gözlerinin içine baktı. Kendi kendine, “Uzun yıllar önce robot Jander’e sevgi duyduğumu biliyor mu?” diye soruyordu. “Biliyorsa bunun ne önemi var?” Ama Mandamus’un yüzünde o ilişkiyi fona ettiğini belirten bir şey yoktu. Kadın, “Her alanda rekabet,” dedi. “Dr. Han Fastolfe kamunun bu duygusuna ancak robotlarının insanlara fazla benzemelerini sağlayarak katkıda bulundu belki. Ama iste o kadar.”</p>

  <p class="block7">Mandamus, “Bence siz bu konuyu düşünmüşsünüz,” diye mırıldandı. “Ama ne yazık ki sosyologlar insana çok benzeyen robotlarla rakip olma korkusunun fazla basit bir izahı olduğuna inanıyorlar.”</p>

  <p class="block7">Gladia, “Sosyoloji kesin bir bilim değildir,” dedi.</p>

  <p class="block7">“Ama hiç kesin olmadığı da iddia edilemez.”</p>

  <p class="block7">Gladia omzunu silkti.</p>

  <p class="block7">Kısa bir sessizlik oldu. Sonra Mandamus, “Her ne hal ise,” dedi. “Bu bizim sömürgeleştirme işini uygun bir biçimde organize etmemizi’ engelledi. Öncülük edecek insana benzer robotlar olmayınca da…” Kahvaltı sona ermemişti henüz ama Gladia Mandamus’un artık önemsiz konulardan söz edemeyeceğini anlıyordu. Kadın, “O gezegenlere biz, kendimiz gidebilirdik,” diye hatırlattı.</p>

  <p class="block7">Bu sefer de Mandamus omzunu silkti, “Çok zordu bu. Ayrıca o kısa ömürlü Arzlı barbarlar sizin Dr. Fastolfe’nuzun izniyle her gezegene böcekler gibi üşüştüler.”</p>

  <p class="block7">“Hâlâ yerleşebilecek bir sürü gezegen var. Milyonlarca. Arzlılar bu işi başarabildiklerine göre…”</p>

  <p class="block7">Mandamus ani bir heyecanla, “Onlar bu işi tabii başarabilirler!” diye bağırdı. “Böyle bir şey İnsan hayatına mal oluyor! Ama onlar için insan hayatının ne önemi var? Elli-altmış yıl kaybetmiş oluyorlar. Ve milyarlarca Arzlı olduğunu biliyoruz. Göç sırasında bir milyon kadar insanın ölmesine kim aldırıyor? Arzlıların buna aldırmadıkları kesin.”</p>

  <p class="block7">“Aldırdıklarından eminim.”</p>

  <p class="block7">“Saçma. Bizim ömrümüz daha uzun. Onun için de daha değerli. Bu yüzden de daha dikkatli davranıyoruz.”</p>

  <p class="block7">“Onun İçin de burada oturuyor, hayatlarını tehlikeye attıkları ve Galaksiyi ele geçirdikleri için Arzlılara atıp tutuyoruz.” Aslında Gladia Göçmenlerden yana olduğunun farkında değildi pek. Ama Mandamus’a itiraz etmek hoşuna gidiyordu. Ancak birdenbire bu itirazının mantıklı olduğunu anladı. Belki de bu sözleri duygularını açıklıyordu. Ayrıca Fastolfe’un bütün cesaretinin kırıldığı o son yıllarda buna benzer sözler söylediğini de duymuştu.</p>

  <p class="block7">Gladia’nın bir işareti üzerine sofra hemen toplandı. Kahvaltıya devam edebilirlerdi ama konuşma ve hava uygarca yemek yemeye hiç uygun değildi artık.</p>

  <p class="block7">Kalkıp tekrar oturma odasına geçtiler. Mandamus’un robotları onu izledi. Tabii Daneel’le Giskard da geldiler. Ve hepsi de bölmelere girdiler. Gladia, “Mandamus Giskard’dan hiç söz etmedi,” diye düşündü. “Ama neden etsin? Giskard eski tip, hatta ilkel bir robot. Mandamus’un güzel makinelerinin yanında sönük kalıyor.” Gladia koltuğuna yerleşerek ayak ayak üstüne attı. Vücuduna iyice oturan, alt kısmı ince kumaştan yapılmış pantolonunun hâlâ genç bir kadınınkine benzeyen bacaklarının güzelliğini ortaya koyduğunun farkındaydı. “Beni neden görmek istediğinizi öğrenebilir miyim, Dr. Mandamus?” Artık işi daha fazla uzatmayı istemiyordu.</p>

  <p class="block7">Genç adam, “Yemekten sonra sindirime yardım etmesi için ilaçlı çiklet çiğnemek adetindeyim,” diye açıkladı. “Sizce bunun bir sakıncası var mı?”</p>

  <p class="block7">Gladia soğuk soğuk, “Bu dikkatimin dağılmasına neden olur,” dedi. Genç adamın çikletini çiğneyemediği için rahatsız olacağını umuyordu. Zaten o yaşta sindirime yardımı olacak hiçbir şey kullanmamalıydı.</p>

  <p class="block7">Mandamus gömleğinin cebinden dikdörtgen biçimi küçük bir paket çıkarmıştı. Bunu geri koydu. Ama üzülmüş gibi bir hali de yoktu. “Tabii.”</p>

  <p class="block7">“Size beni neden görmek istediğinizi sordum, Dr. Mandamus?”</p>

  <p class="block7">“Bunun iki nedeni var, Madam Gladia. Biri kişisel bir sorun. Biri de resmi bir mesele. Önce kişisel konuyu açabilir miyim?”</p>

  <p class="block7">“Sizinle açık konuşacağım. Dr. Mandamus. Aramızda kişisel bir sorun nasıl olabilir? Siz Robotik Enstitüsünde çalışıyorsunuz değil mi?”</p>

  <p class="block7">“Evet, öyle.”</p>

  <p class="block7">“Ve Amadiro’yla da çok dostsunuz sanırım. Bana öyle söylediler.”</p>

  <p class="block7">“Doktor Amadiro’yla birlikte çalışmak onuruna eriştim.” Mandamus Doktor kelimesinin üzerinde hafifçe durmuştu.</p>

  <p class="block7">Gladia, “Benden intikam alıyor,” diye düşündü. “Ama buna aldıracak değilim.” Sonra, “Amadiro’yla iki yüz yıl önce karşılaştık,” dedi. “Hiç de hoş olmayan bir olaydı bu. Ondan sonra kendisiyle hiçbir ilişkim olmadı. Onun iş arkadaşlarından olduğunuz için sizinle de konuşmayacaktım aslında. Ama beni konuşmanın önemli olabileceğine ikna ettiler. Ancak kişisel sorunlar bu konuşmayı benim için önemli bir hale sokamaz tabii. Resmi meseleye geçelim mi?”</p>

  <p class="block7">Mandamus gözlerini yere dikti. Belki de utancından yanakları hafifçe kızardı. “O halde size kendimi tekrar tanıtmama izin verin. Ben sizin beşinci derecede torununuz olan Levular Mandamus’um. Yani Santirix ve Gladia Gremionis’in torununun torununun oğluyum. Siz de benim büyük annemin annesinin annesinin annesisiniz.”</p>

  <p class="block7">Gladia gözlerini kırpıştırdı. Fena halde sarsılmıştı. Bunu belli etmemeye çalışıyor ama pek de başarılı olamıyordu. Torunları vardı tabii. Bu adamın onlardan biri olmaması için de hiçbir neden yoktu. Ama yine de. “Emin misiniz?” diye sordu.</p>

  <p class="block7">“Kesinlikle. Soyumla ilgili bir araştırma yaptırttım. Neticede ben de yakında çocuklarım olmasını isteyebilirim. O zaman da yine yasalara göre böyle bir araştırma yapılması da gerekir. Belki sizi ilgilendirir… aramızdaki bağ …”</p>

  <p class="block7">”Yani siz oğlumun kızının kızının oğlunun oğlusunuz öyle mi?”</p>

  <p class="block7">“Evet.”</p>

  <p class="block7">Gladia başka bir şey sormadı. Bir oğlu ve bir kızı olmuştu. Annelik görevlerini kusursuzca yerine getirmişti. Ama zamanı gelince çocukları ondan ayrılarak tek başlarına yaşamaya başlamışlardı. İyi yetiştirilmiş bütün Uzaycılar gibi o da oğlu ve kızının çocukları olup olmadığı konusuyla hiç ilgilenmemişti. Şimdi karşısında torunu vardı. Ama Gladia tam bir Uzaycı olduğu için buna da aldırmıyordu. Bu düşünce kadının kendisini toparlamasını sağladı. Rahat bir tavırla arkasına yaslanarak, “Pekâlâ,” dedi. “Beşinci derecede torunumsunuz. Konuşmak istediğiniz kişisel konu buysa, bunun benim için hiç önemi yok.”</p>

  <p class="block7">“Bunu çok iyi anlıyorum. Büyükanne. Aslında benim görüşmek istediğim bu soy meselesi değil. Ama bu görüşmemiz için bir temel oluşturacak. Dr. Amadiro aramızdaki bu bağı biliyor. Daha doğrusu ben bildiğini sanıyorum.”</p>

  <p class="block7">“Öyle mi? Nasıl oluyor bu?”</p>

  <p class="block7">“Yanılmıyorsam, Doktor Amadiro Enstitüde çalışmaya gelen herkesin gizlice soy belgesini çıkarttırıyor.”</p>

  <p class="block7">“Ama neden?”</p>

  <p class="block7">“Bazı şeyleri öğrenebilmek için. Benim bakımımdan da böyle oldu.”</p>

  <p class="block7">“Anlıyamadım. Benim beşinci derece torunum olabilirsiniz. Amadiro’nun bu gerçeğe benim kadar önem vermemesi gerekir.”</p>

  <p class="block7">Mandamus sağ elinin eklemlerini düşünceli bir tavırla çenesine sürdü. “O da sizden nefret ediyor Madam, Gladia. Sizin ondan nefret ettiğiniz kadar. Siz onun yüzünden benimle görüşmeyi red etmeyi düşünmüşsünüz. O da sizin yüzünüzden beni terfi ettirmemeyi düşünüyor. Dr. Fastolfe’un torunu olsaydım, durumum ancak bu kadar umutsuz olurdu.”</p>

  <p class="block7">Gladia koltuğunda dikleşti. Burun kanatları kabarmıştı. “O halde benden ne yapmamı istiyorsunuz? Sizin torunum olmadığınızı iddia edemem ki! Hiper-vizyonda beni hiç ilgilendirmediğinizi ve sizi red ettiğimi açıklamamı mı istiyorsunuz? Bu sizin Amadiro’yu tatmin eder mi? Eğer öyleyse sizi uyarıyorum… bunu yapmayacağım. O adamı memnun etmek niyetinde değilim. Amadiro soyunuzu beğenmediği için sizi kovar ve meslek hayatınızı engellerse o zaman hiç olmazsa daha aklı başında ve kinci olmayan biriyle çalışmasını öğrenmiş olursunuz.”</p>

  <p class="block7">“Doktor Amadiro beni kovmayı düşünmüyor, Madam Gladia. Onun için çok değerliyim. Alçakgönüllüce olmayan bu sözlerimden dolayı özür dilerim. Ama ileride Amadiro’nun yerine geçmeyi, Enstitünün Direktörü olmayı umuyorum. Ancak Doktor sizden daha kötü bir atam olduğundan kuşkulanıyor. Onun için de ileride yerine geçmeme izin vermeyecek.”</p>

  <p class="block7">“Amadiro zavallı Santirix’in benden de kötü olduğunu mu düşünüyor?”</p>

  <p class="block7">“Hayır, ne münasebet!” Mandamus kızararak yutkundu. Ama sesi hâlâ sakindi. “Saygısızlık etmek istemiyorum, Madam. Ama gerçeği öğrenmek zorundayım.”</p>

  <p class="block7">“Hangi gerçeği?”</p>

  <p class="block7">“Sizin beşinci derecede torununuzum. Soy belgelerinde bu açık açık görülüyor. Ama ayrıca Santirix Gremionis’in değil de Arzlı Elijah Baley’in beşinci derecede torunu olmam ihtimali yok mu?”</p>

  <p class="block7">Gladia sanki bir güç onu itmiş gibi ayağa fırladı. Ama bunun farkında bile değildi. Şu son on iki saat içerisinde yüzyıllar önce yaşamış olan o Arzlıdan üçüncü defa söz ediliyordu. Üç ayrı kimse açmıştı bu konuyu. “Ne demek istiyorsunuz?” Gladia’nın sesi kendi kulağına bile yabancı geldi.</p>

  <p class="block7">Mandamus da ayağa kalkarak biraz geriledi. “Ne demek istediğim açık değil mi? Oğlunuz yani büyük babamın babasının babası Arzlı Elijah Baley’le cinsel birleşmenizden mi oldu? Oğlunuzun babası Elijah Baley miydi? Bunu daha açıkça nasıl söyleyeceğimi bilmiyorum.”</p>

  <p class="block7">“Böyle bir iddiada bulunmaya nasıl cüret ediyorsunuz? Hatta düşünmeye bile?”</p>

  <p class="block7">“Buna cüret ediyorum çünkü meslek hayatım buna bağlı. Cevap, ‘Evet’ olduğu takdirde meslek hayatım mahvolabillr. Cevabın Hayır olmasını istiyorum. Ama desteklenmeyen bir ‘Hayır’ da işime yaramaz. Dr. Amadiro’ya uygun bir zamanda kanıt göstermeli ve ona soyum konusundaki hoşnutsuzluğunun sizinle sona ermesi gerektiğini söyleyebilmeliyim. Evet, sizden de nefret ediyor. Dr. Amadiro. Ama bu Arzlı Elijah Baley’e duyduğu kinin yanında önemsiz kalıyor. Mesele sadece Arzlının kısa ömürlü olması değil. Tabii barbar genlerini almış olmam fikri beni müthiş sarsacak. Ama Dr. Amarido’ya atamın Elijah Baley değil de başka bir Arzlı olduğunu kanıtladığım an o da artık bu konunun üzerinde bile durmayacak sanıyorum. Ama Elijah Baley düşüncesi, -sadece o- Dr. Amadiro’yu çıldırtıyor.”</p>

  <p class="block7">Elijah’nın adının tekrarlanması yüzünden Gladia neredeyse onun yaşadığına inanacaktı. Kadın hayatının en güzel anısını sevinçle düşünürken derin derin nefes alıyordu. “Bunun nedenini biliyorum,” dedi “Amadiro artık başarıya eriştiğine inandığı bir sırada bütün Aurora’nın düşman olduğu Elijah onu mahvediverdi. Her şey Elija’nın aleyhindeydi o sırada. Ama o sırf cesareti ve zekasıyla Amadiro’yu yendi. Amadiro kayıtsızca aşağı gördüğü Arzlının kendisinden kat kat üstün olduğunu anladı. Şimdi elinden sadece ondan nefret etmek geliyor. Elijah öleli yüz altmış yıldan fazla oldu. Ama Amadiro onu hâlâ unutamıyor, affedemiyor. Kendisini o ölüye nefretle bağlayan zincirleri koparamıyor. Ve ben Amadiro’nun unutmasını, Elijah’tan nefret etmekten vazgeçmesini istemiyorum. Çünkü bu adamın hayatının her anını zehirliyor.”</p>

  <p class="block7">Mandamus, “Dr. Amadiro’nun kötülüğünü istemenizin nedenleri olduğunu biliyorum,” diye cevap verdi. “Ama benim kötülüğümü de istemeniz için bir neden var mı? Amadiro’nun Elijah Baley’nin torunu olduğuma inanmasına izin verirseniz o da beni zevkle mahveder. Arzlının torunu değilsem Dr. Amadiro bu zevki boş yere neden veresiniz? Onun için bana siz ve Santirix Gremionis’in torunu olduğumu kanıtlayın. Ya da sizin ve Elijah Baley dışında herhangi bir erkeğin torunu olduğumu.”</p>

  <p class="block7">“Budala! Ahmak! Neden benden kanıt istiyorsunuz? Gidip tarih arşivine bakın. Elijah Baley’nin Aurora’ya hangi tarihte geldiğini öğrenirsiniz. Oğlum Darrel’i hangi gün dünyaya getirdiğimi de. Ben Darrel’e Elijah’ın Aurora’dan ayrılmasından beş yıl sonra hamile kaldım. Tam beş yıl karnımda ceninle dolaştığımı sanmıyorsunuz ya?”</p>

  <p class="block7">“İstatistikleri de tarihleri de biliyorum. Madam. Cenini beş yıl taşımadığınızın da farkındayım.”</p>

  <p class="block7">“O halde neden bana geldiniz?”</p>

  <p class="block7">“Çünkü iş bu kadar değil. Arzlı Elijah Baley’nin Aurora’nın yüzeyine bir daha inmediğini ama gezegenin etrafında yörüngeye giren bir uzay gemisinde sizi beklediğini biliyorum! Herhalde Dr. Amadiro’nun da bundan haberi var. Arzlının Aurora’ya inmek için gemiden ayrılmadığını ama sizin gezegenden kalkarak ona gittiğinizi biliyorum! Herhalde Dr. Amadiro’nun da bundan haberi var. Gemide hemen hemen bir gün kaldığınızı biliyorum! Arzlıyla, onun Aurora’dan ayrılmasından beş yıl sonra buluştuğunuzu da biliyorum. Yani Elijah Baley’le buluşmanızla oğlunuza hamile kalmanız hemen hemen aynı zamana rastlıyor.”</p>

  <p class="block7">Gladia genç adamın sakin sakin söylediği bu sözleri dinlerken bütün kanı yüzünden çekildi. Sanki oda birdenbire karardı. Kadın yalpaladı. Birdenbire birinin güçlü kollarıyla şefkatle kendisini tuttuğunu hissetti. Daneel’di bu. Robot kadını koltuğa oturttu.</p>

  <p class="block7">Gladia, Mandamus’un, “Bu doğru değil mi Madam?” dediğini duydu. Sanki sesi çok uzaklardan geliyordu. Tabii, aslında doğruydu bu iddia!</p>

  <h3 class="block5" id="sigil_toc_id_6">5.</h3>

  <p class="block6">&nbsp;</p>

  <p class="block7">Hatıralar!</p>

  <p class="block7">Her zaman vardı bunlar ama genellikle kadının kafasının derinliklerinde gizliydiler. Ancak bazen uygun bir baskıyla ortaya çıkıveriyorlardı. Belirgin, renkli, parlak, hareketli ve canlı anılar.</p>

  <p class="block7">Gladia yine gençti şimdi. Karşısında duran Mandamus’tan daha genç. Istırap ve sevgi duyacak kadar genç. Solaria’da ölmüştü ama yine de yaşıyordu. Hayatı ‘Kocam’ diye düşündüğü ilk adamın acı sonuyla en krizli anına erişmişti. (Hayır, Gladia, şimdi bile o adamın adını söyleyemeyecek, aklından bile geçiremeyecekti.) Gladia, ‘kocası’ olarak düşündüğü ikinci ‘kimse’yle duygu dolu aylar geçirmişti. İnsana benzeyen Robot Jander’le. Ama o da ilk kocası gibi birdenbire ölmüştü.</p>

  <p class="block7">Sonra Elijah Baley… Gladia’nın kocası olmamıştı o. Kadın Arzlıyla iki defa karşılaşmıştı. İki yıl arayla. Birbirlerini pek kısa birkaç gün süresinde bir-iki saat görebilmişlerdi. Gladia, Elijah’nın yanağına eldivensiz eliyle dokunmuş ve heyecanla sarsılmıştı. Daha sonra Elijah’nın çıplak vücudunu kollarında tutmuş ve o zaman da alev alev yanmıştı.</p>

  <p class="block7">Sonra Gladia üçüncü kocasıyla evlenmişti. Onunla sakin ve huzur dolu yıllar geçirmişti. Bu rahatlığın bedelini heyecan duymamakla ödemişti. Rahatlamak için eskiyi unutmaya çalışmıştı. Sonra bir gün Han Fastolfe onu görmek için izin istemiş ve yandaki malikanesinden kalkıp gelmişti. Gladia uykuda gibi geçen o dertsiz yılların hangi gün birdenbire sona erdiğini pek hatırlamıyordu. Gladia, Han Fastolfe’a endişeyle bakmıştı. Çünkü işi basından aşkın olan adamın önemsiz bir şey için kalkıp gelmeyeceğini biliyordu. Han’ın Aurora’nın en önemli devlet adamı halini almasını sağlayan o krizli günlerden sonra tam beş yıl geçmişti. Gezegenin Başkanı değildi ama aslında Aurora’yı o yönetiyordu. Bütün Uzaycı dünyalarının gerçek lideri de oydu. Rahat bir insan gibi davranmak için zamanı yoktu. O yılların izleri kalmıştı. Hiçbir savaşı kaybetmemiş olmasına rağmen kendisini başarısız sayan adam keder içinde ölünceye kadar da sürecekti bu. Yenilgiye uğramış olan Kelden Amadiro canlı ve hayat doluydu. Bundan da bazen zaferin insana pahalıya mal olduğu anlaşılıyordu.</p>

  <p class="block7">Fastolfe daima sakin ve sabırlıydı. Şikayet etmiyordu. Ama siyasetle hiç ilgilenmeyen Gladia bile Aurora’yı kontrol altında tutmak için gösterdiği çabanın adamı tükettiğinin farkındaydı.</p>

  <p class="block7">Ama Fastolfe’un Gladia’ya geldiği gün, o krizli anlardan beri henüz beş yıl geçmişti. Fastolfe halâ genç ve umutlu bir insan gibi davranıyordu. Çirkin ama sevimli suratını hâlâ bir tebessüm aydınlatabiliyordu. Fastolfe, “Sana bir haberim var, Gladia,” dedi.</p>

  <p class="block7">Kadın nazik nazik, “Bunun güzel bir haber olduğunu umarım,” diye mırıldandı.</p>

  <p class="block7">Fastolfe Daneel’i de getirmişti. Kadın artık robota gerçek bir sevgiyle ve ıstırap çekmeden bakabiliyordu. Bundan da eski yaraların kapandığı anlaşılıyordu. Oysa Daneel, Gladia’nın artık ölmüş Jander’inin eşiydi. Kadın onunla konuşabiliyordu da. Daneel’in sesinin Jander’inkinden farksız olmasına rağmen hem de. Aradan geçen beş yıl, ülseri kazımış ve acıyı dindirmişti.</p>

  <p class="block7">Fastolfe şefkatle gülümsedi. “Ben de öyle olduğunu umuyorum. Bu haber eski bir dostundan.”</p>

  <p class="block7">Gladia alay etmemeye çalıştı. “İnsanın eski dostları olması çok hoş bir şey.”</p>

  <p class="block7">“Haber Elijah Baley’den.”</p>

  <p class="block7">Sanki aradan beş yıl geçmemişti. Gladia, uyanan hatıraların verdiği acıyla sarsıldı. Uzun bir sessizlikten sonra boğulurcasına, “İyi miymiş?” diye sordu.</p>

  <p class="block7">“Evet çok iyiymiş. Daha da önemlisi, yakınımızda o.”</p>

  <p class="block7">“Yakınımızda mı? Aurora’da mı yani?”</p>

  <p class="block7">“Aurora’nın etrafında yörüngede. Bütün nüfuzumu kullansam bile gezegene inmesine izin vermeyeceklerini biliyor. Ya da ben bildiğini sanıyorum. Ama Baley seni görmek istiyor, Gladia. Benimle iletişim kurdu. Çünkü senin gemiye gitmeni sağlayabileceğimi düşünüyor. Herhalde bu kadarını başarabilirim. Ama tabii sen bunu istiyorsan. İstiyor musun?”</p>

  <p class="block7">“Bi…bilmiyorum… Çok ani oldu bu. Düşünemiyorum…”</p>

  <p class="block7">“Duyguların da sana yol göstermiyor mu?” Fastolfe bekledi. Sonra da ekledi. “Bana doğruyu söyle, Gladia, Santirix’le durumun nasıl?”</p>

  <p class="block7">Genç kadın onun konuyu değiştirmesinin nedenini anlıyamıyormuş gibi adama baktı. Sonra da durumu kavradı. “Onunla iyi geçiniyoruz.”</p>

  <p class="block7">“Mutlu musun?”</p>

  <p class="block7">“Şey… mutsuz değilim…”</p>

  <p class="block7">“Bu evlilik sana heyecan vermiyor galiba.”</p>

  <p class="block7">“Heyecan ne kadar sürebilir?”</p>

  <p class="block7">“İleride çocuk sahibi olmayı düşünüyor musun?”</p>

  <p class="block7">Kadın, “Evet.” dedi.</p>

  <p class="block7">“Evlilik durumunu değiştirmeyi istiyor musun?”</p>

  <p class="block7">Gladia kesin bir tavırla başını salladı. “Henüz değil.”</p>

  <p class="block7">“O halde sevgili Gladia, kendisini pek yaşlı hisseden yorgun bir adamın fikrini öğrenmek istersen… bu daveti reddet. Baley, Aurora’dan ayrıldıktan sonra bana onun hakkında az bir şey anlattın. Ama açıkçası ben bu sözlerinden senin sandığından çok daha fazla şey öğrendim. Baley’i gördüğün takdirde belki de hayal kırıklığına uğrarsın. Hatıralar bir insanı daha etkileyici bir hale sokarlar. Baley’nin hiç de hatırladığın gibi olmadığını görebilirsin. Tabii belki hayat kırıklığına uğramazsın ama daha da kötüsü olur. Bu karşılaşma şimdiki rahatını kaçırabilir. Ve durumu tamir etmeyi de başaramayabilirsin.”</p>

  <p class="block7">Gladia da aynı şeyleri geçiriyordu aklından. Ama bu düşünceler kelimelerle açıklanır açıklanmaz onları reddetti. “Hayır Han, Elijah’yı görmeliyim. Ama bunu yalnız başıma yapmaktan da korkuyorum. Sen de benimle gelir misin?”</p>

  <p class="block7">Fastolfe yorgun yorgun gülümsedi. “O beni çağırmadı, Gladia. Ama çağırsaydı da yine red etmek zorunda kalırdım. Komitede önemli bir oylama yapılacak. Devlet işleri bu. Bildiğin gibi böyle şeylerden kaçmam imkânsız.”</p>

  <p class="block7">“Zavallı Han!”</p>

  <p class="block7">“Evet, gerçekten zavallı ben. Ama gemiye yalnız başına da gidemezsin. Bildiğim kadarıyla gemi kullanmasını bilmiyorsun.”</p>

  <p class="block7">“Ah… Beni…”</p>

  <p class="block7">“… bir ticaret gemisinin götüreceğini mi sandın?” Fastolfe başını salladı. “Bu imkânsız. Bir yolcu gemisine binerek açık açık yörüngedeki bir Arzlı teknesine gidebilmen için özel bir izin gerekir. O izni alman da haftalar sürer. Gitmek istemiyorsan Baley’i görmekten kaçındığını söylemene gerek yok. İşlemler haftalarca sürdüğü takdirde iş hallolur. Baley’nin o kadar süre bekleyebileceğini sanmıyorum.”</p>

  <p class="block7">Gladia artık kesin kararını vermişti. “Ama onu görmek istiyorum.”</p>

  <p class="block7">“O halde benim özel uzay yatımdan yararlanabilirsin. Daneel seni Arz gemisine götürebilir. O çok usta bir pilot ve senin gibi Baley’i görmek için de sabırsızlanıyor. Sadece… bu yolculuktan kimseye söz etmeyiz.”</p>

  <p class="block7">“Ama ya başın derde girerse, Han?”</p>

  <p class="block7">“Belki olayı kimse duymaz. Ya da duymamış gibi davranır. Biri bir mesele çıkarttığı takdirde problemi çözümlemeye çalışırım.”</p>

  <p class="block7">Gladia başını eğerek bir an düşündü. “Sence bir sakıncası yoksa, bencilce davranmayı ve başının derde girmesine aldırmamayı istiyorum Han, Elijah’ı görmeliyim.”</p>

  <p class="block7">“O halde görürsün.”</p>

  <p class="block7">Küçük bir uzay gemisiydi bu. Gladia’nın tahmin ettiğinden daha küçük. İçi pek sevimliydi ama insanı korkutuyordu da. Yat, yapay-yer çekimi makineleri konulacak kadar büyük değildi. Birdenbire hafiflemiş olması Gladia’ya durmadan anormal bir çevrede olduğunu hatırlatıyordu.</p>

  <p class="block7">Kadın bir Uzaycıydı. Beş milyardan fazla Uzaya elli dünyaya yayılmıştı. Hepsi de bu adla övünüyorlardı. Ama kendilerinden Uzaycı diye söz eden adamlardan aslında kaçı uzayda gerçekten yolculuk yapmışlardı? Pek azı. Belki yüzde sekseni doğdukları gezegenden hiç ayrılmamışlardı. Geri kalan yüzde yirmi ise sadece iki-üç defa uzay yolculuğu yapmıştı.</p>

  <p class="block7">Gladia sıkıntıyla, “Benim gerçek bir Uzaycı olmadığım belli, “diye düşünüyordu. “Ben bir kere uzay yolculuğuna çıktım. Solaria’dan Aurora’ya geldim. Yedi yıl önce. Ve şimdi tekrar uzaya açılıyorum. Hem de küçük bir özel uzay yatıyla. Yanımda da bir tek kişi var. O da insan değil.”</p>

  <p class="block7">Küçük pilot yerinde oturan Daneel’e bir göz attı. O zamana kadar yanında sadece bir tek robotla hiçbir yere gitmemişti. Solaria’da emrinde yüzlerce, binlerce robot vardı. Aurora’da da yine yüzlerce makine adam ona hizmet ediyordu.</p>

  <p class="block7">Ama şimdi gemide bir tek robot vardı. Kadın, “Daneel,” dedi.</p>

  <p class="block7">Robot bakışlarını kontrol panelinden ayırmadı. “Evet, Madam Gladia!?”</p>

  <p class="block7">“Elijah Baley’i tekrar göreceğin için seviniyor musun?”</p>

  <p class="block7">“İç durumumu nasıl anlatacağımı pek bilemiyorum, Madam Gladia. Ama belki de bu bir insanın ‘sevinç’ diye tanımlayabileceği bir şeye benziyor.”</p>

  <p class="block7">“Fakat bir şeyler hissetmen gerekir.”</p>

  <p class="block7">“Bana sanki her zamankinden daha çabuk karar verebiliyormuşum gibi geliyor. Daha kolaylıkla. Hareket etmek için de sanki daha az enerji harcıyorum. Bu genellikle memnun olmak diye yorumlanabilir sararım.”</p>

  <p class="block7">Gladia, “Ya Elijah’yı yalnız görmek istediğimi söylersem,” diye sordu.</p>

  <p class="block7">“O zaman bunu sağlarız.”</p>

  <p class="block7">“Elijah’ı göremeyecek olsan bile mi?”</p>

  <p class="block7">“Evet, Madam”</p>

  <p class="block7">“Hayal kırıklığına uğramaz mısın? Yani… memnun olmanın tam tersi sayılacak bir duyguya kapılırsan? O zaman daha ağır karar verirsin. Daha zorlukla. Hareket etmek için de daha fazla enerji harcarsın.”</p>

  <p class="block7">“Hayır, Madam Gladia. O zaman da sizin emirlerinizi yerine getirdiğim için memnun olurum.”</p>

  <p class="block7">“Memnun olman Üçüncü Kuralla ilgili. Emirlerimi yerine getirmen ise İkinciyle. Ve İkinci Yasa, Üçüncüden daha önemlidir. Öyle değil mi?”</p>

  <p class="block7">“Evet, Madam.”</p>

  <p class="block7">Gladia, merakını yenmeye çalıştı. Sıradan bir robotu böyle sorguya çekmek aklına bile gelmezdi. Neticede bir robot bir makineydi. Ama kadın Daneel’i bir makine olarak düşünemiyordu. Beş yıl önce Jander’i de makine olarak düşünemediği gibi. Ama Jander’e karşı müthiş bir ihtiras duymuştu. Jander ölünce, bu duygusu da sönmüştü. Daneel ise öbür robota benzemesine rağmen küllerin yeniden tutuşmasını sağlayamazdı. Gladia, Daneel’e karşı sadece bir merak duyuyordu.</p>

  <p class="block7">Kadın, “Yasalar yüzünden böyle sıkıca bağlanmak seni rahatsız etmiyor mu, Daneel?” diye sordu.</p>

  <p class="block7">“Başka türlü bir şeyi hayal bile edemiyorum, Madam.”</p>

  <p class="block7">“Bütün hayatım boyunca beni daima yer çekimi bağladı. Uzay gemisiyle daha önce yaptığım o tek yolculuk sırasında bile. Ama yer çekiminin etkisinden kurtulmayı hayal edebildim. Ve şimdi çekim beni etkilemiyor.”</p>

  <p class="block7">“Bu hoşunuza gidiyor mu, Madam?”</p>

  <p class="block7">“Evet, bir bakıma.”</p>

  <p class="block7">“Sizi endişelendirmiyor mu?”</p>

  <p class="block7">“Evet, yine bir bakıma.”</p>

  <p class="block7">“Bazen insanları bağlayan yasalar olmadığını düşünüyor ve endişeleniyorum, Madam.”</p>

  <p class="block7">“Neden, Daneel? Yasaların olmamasının seni neden endişelendirdiğini anlamaya çalışmadın mı hiç?”</p>

  <p class="block7">Daneel bir süre sesini çıkarmadı. Sonra, “Çalıştım, Madam,” dedi. “Ama Ortak Elijah’yla bir süre beraber olmasaydım galiba böyle şeyler de aklıma gelmeyecekti. O…”</p>

  <p class="block7">Gladia atıldı. “Evet, biliyorum. Elijah her şeyi merak ederdi. Acayip bir huzursuzluğu vardı ve bu yüzden durmadan sorular sorardı. Her konuda hem de.”</p>

  <p class="block7">“Evet, öyle. Ben de onun gibi davranmaya çalışır ve sorular sorardım. İşte bu yüzden Yasalar olmadığı takdirde her şeyin nasıl bir hal alacağını kendi kendime sorduğumu söylemeliyim. Ve bu durumu hayal bile edemedim. Ancak o zaman insanlara benzeyebileceğimi düşündüm. Bu da beni endişelendirdi. Ve ben de kendi kendime bu düşüncenin beni neden endişelendirdiğini sordum. Tıpkı demin sizin sorduğunuz gibi.”</p>

  <p class="block7">“Peki, kendi kendine ne cevap verdin?”</p>

  <p class="block7">Daneel, “Uzun bir süre sonra,” dedi. “Üç Kuralın positronik yollarımın nasıl çalışmaları gerektiğini belirttiğine karar verdim. Yasalar, her zaman ve her durumda pozitronun o yollardan hangi yoğunlukta ve yönde akmaları gerektiğini açıklıyor. Ben de böylece daima ne yapmam gerektiğini biliyorum. Ancak ne yapılacağını bilmemin de dereceleri var. Bazen ‘gerektiği gibi davranırken’ kendimi fazla kısıtlanıyormuş gibi hissetmiyorum. Bazen ne yapmam gerektiğini kesinlikle bilemiyorum. O zaman sanki ‘hastalanıyorum.’ Bu uzun sürmesini hiç bir zaman İstemeyeceğim bir duygu.</p>

  <p class="block7">“İşte bu yüzden Madam, ‘Ya insanlar gibi hiç bir Yasaya bağlı olmasaydım?’ diye düşünüyorum. ‘Belirli bir durumda kesin karar veremeseydim?’ Bu dayanılamayacak bir şey olurdu, Madam. Bunu düşünmeyi bile istemiyorum.”</p>

  <p class="block7">Gladia ”Ama yine de düşünüyorsun, Daneel,” dedi. “Mesela şimdi.”</p>

  <p class="block7">“Bunun nedeni sadece Ortak Elijah’yla olan ilişkim, Madam. Onun bazen şaşırtıcı bir problemle karşılaştığını ve bir süre karar veremediğini gördüm. Adeta hasta oluyordu böyle zamanlarda. Ben de onun adına rahatsızlık duyuyordum. Çünkü durumunu düzeltmek için yapabileceğim bir şey olmuyordu. Tabii Ortak Elijah’nın o sırada hissettiklerinin ancak pek az bir kısmını anlıyabiliyordum sanırım. Bunu tam olarak kavrasaydım ve nasıl davranacağına karar verememesinin sonuçlarını görebilseydim belki de o zaman…” Robot durakladı.</p>

  <p class="block7">Gladia’nın aklına bir an Jander geldi ve kadın derin bir acı duydu. “Çalışamaz hale gelirdin, öyle mi? Dururdun.”</p>

  <p class="block7">“Evet, Madam. Belki positronik beynimin zarar görmemesi için alınmış bir önlem bu. Yani bazı şeyleri kavrayamam. Ama Ortak Elijah’nın karar veremediği için azap çekmesine rağmen yine de problemi çözümlemek için çaba harcadığını gördüm. Bu yüzden ona karşı büyük bir hayranlık duydum.”</p>

  <p class="block7">“Demek sen hayranlık duyabiliyorsun?”</p>

  <p class="block7">Daneel ciddi ciddi, “Bu konuda insanların kullandıklarını duyduğum bir kelimeyi seçtim. Ortak Elijah’nın o davranışlarının bende uyandırdığı duyguları başka nasıl açıklayacağımı bilmiyorum.”</p>

  <p class="block7">Gladia başını salladı. “Ama insan tepkilerini de kontrol eden bazı yasalar vardır. Bazı iç güdüleri, sezgiler, eğitim.”</p>

  <p class="block7">“Dostum Giskard da öyle düşünüyor, Madam.”</p>

  <p class="block7">“Öyle mi?”</p>

  <p class="block7">“Ama o insanların tahlil edilemeyecek kadar karmaşık olduklarını da söylüyor. ‘Acaba ileride bir gün insanların davranışlarını matematik formüllerle analiz etmek kabil olacak mı?’ diyor; ‘Bunların yardımıyla davranış kurallarını açıklayan belirli Yasalar konulabilecek mi?’”</p>

  <p class="block7">Gladia, “Hiç sanmıyorum,” diye fikrini açıkladı.</p>

  <p class="block7">“Dostum Giskard da pek umutlu değil. Böyle bir sistemin çok ileride geliştirilebileceğini düşünüyor.”</p>

  <p class="block7">“Çok çok ileride sanırım.”</p>

  <p class="block7">Daneel, “Ve şimdi,” dedi. “Arzın uzay gemisine yaklaşıyoruz. Tekneye yanaşmak için manevra yapacağız. Bu da basit bir şey sayılmaz.”</p>

  <p class="block7">Gladia’ya Arzlıların gemisine yanaşmaları, geminin yörüngesine girmelerinden daha uzun sürmüş gibi geldi.</p>

  <p class="block7">Daneel gayet sakindi. Ama tabii başka türlü olması da imkansızdı. Gladia’ya, “Bütün Arz gemileri birbirlerine yanaşabilirler,” dedi. “Boyları, büyüklükleri durumu değiştirmez.”</p>

  <p class="block7">Gladia kendisini zorlayarak gülümsedi. “İnsanların kendileri gibi.” Ama Daneel sesini çıkarmadı. Bütün dikkatini gereken ince ayarlamalara vermişti. Anlaşılan gemilerin birbirlerine yanaşmaları kabildi ama bu her zaman kolay da olmuyordu.</p>

  <p class="block7">Dakikalar geçerken Gladia’nın da endişesi artıyordu. “Arzlıların ömürleri kısa,” diye düşünüyordu. “Çabuk yaşlanıyorlar. Elijah’yı en son beş yıl önce gördüm. Acaba o ne kadar yaşlandı? Görünüşü nasıl? Ondaki değişikliği gördüğüm zaman dehşete kapıldığımı ya da şok geçirdiğimi gizleyebilecek miyim? Ama ne halde olursa olsun, o yine de sonsuz bir minnet duyduğum Elijah işte. Hissettiğim bu mu? Minnet?”</p>

  <p class="block7">Gladia parmaklarını birbirlerine çok sıkıca kenetlediği için kollarının ağrıdığını fark etti. Ancak kendisini iyice zorlayarak parmaklarını gevşetebildi.</p>

  <p class="block7">Gladia, Arz gemisine yanaştıkları an bunu hissetti… Arzlıların uzay gemisi yapay-yer çekimi alanı jenatörü konulacak kadar büyüktü. Yanaşma anında bu alan genişleyerek yatı da içine aldı. Gladia’nın dizleri büküldü ve kadın duvara dayanıp kaldı. Zorlukla doğrulabildi. Bu değişikliği beklemediği, hazırlıklı olmadığı için kendi kendisine kızdı.</p>

  <p class="block7">Daneel gereksiz yere, “Gemiye yanaştık,” diye haber verdi. “Ortak Elijah yata gelmek için izin istiyor.” “Tabii gelebilir, Daneel.”</p>

  <p class="block7">Dönen bir şeyin çıkardığı vızıltı duyuldu. Bölmenin bir kısmı döne döne açıldı. Biri eğilerek içeri girdi. Duvardaki delik tekrar kapandı.</p>

  <p class="block7">Yata gelen erkek doğruldu. Gladia, “Elijah…” diye fısıldadı. Rahatlamış ve sevinçle sarsılmıştı. Elijah’ın saçları daha kırlaşmıştı. Ama diğer bakımlardan eskisinden farksızdı. Gözle görülür bir değişiklik yoktu onda. Yaşlanmamıştı da.</p>

  <p class="block7">Elijah Gladia’ya gülümsedi, Sanki bakışlarıyla onu okşuyordu. Sonra, “Bekle,” demek istermiş gibi tek parmağını kaldırdı. Ve Daneel’e doğru gitti. Robotu omuzlarından yakalayarak onu sarstı. “Daneel! Hiç değişmemişsin! Ah, sen hayatımızdaki değişmeyen tek şeysin.”</p>

  <p class="block7">“Ortak Elijah. Seni görmek çok hoş.”</p>

  <p class="block7">“‘Ortak’ diye çağırılmak bana zevk veriyor. Keşke öyle olsaydı. Bu seni beşinci görüşüm. Ama ilk defa bu sefer çözmem gereken bir problem yok. Zaten artık sivil polis de değilim. İstifa ettim. O yeni dünyalardan birine gidiyorum. Bir göçmen’im yani. Söyle Daneel neden Dr. Fastolfe üç yıl önce Arzı ziyaret ettiği zaman onunla birlikte gelmedin?”</p>

  <p class="block7">“Dr. Fastolfe öyle karar verdi. Yanına Giskard’ı alacağını söyledi.”</p>

  <p class="block7">“Büyük hayal kırıklığına uğradım, Daneel.”</p>

  <p class="block7">“Seni görmek çok hoşuma giderdi, Ortak Elijah. Ama Dr. Fastolfe sonradan bana yolculuğun çok başarılı olduğunu söyledi. Yani belki de verdiği karar doğruydu.”</p>

  <p class="block7">“Evet, yolculuğu gerçekten başarılı oldu, Daneel. Dr. Fastolfe’un ziyaretinden önce Arz Hükümeti Göç konusunda iş birliği yapmayı pek istemiyordu. Ama şimdi bütün dünya çalkalanıyor. Milyonlarca insan başka gezegenlere yerleşmeyi istiyor. Ama hepsini de taşıyacak kadar gemimiz yok. Aurora’nın yardımına rağmen böyle bu. O insanların yerleşebilecekleri gezegen sayısı da az. Çünkü her dünyada bazı değişiklikler yapılması gerekiyor. İnsanların hiç bir değişiklik yapılmadan yerleşebilecekleri bir tek gezegen bile yok. Benim gittiğim dünyada da oksijen oranı düşük. Arz türü bitkiler gezegenin yüzeyine yayılırken biz kubbelerin altında yaşayacağız. Hem de kuşaklar boyunca.” Bakışları sık sık orada oturan ve gülümseyen Gladia’ya kayıyordu.</p>

  <p class="block7">Daneel, “Böyle olacağı belliydi,” dedi. “İnsanlık tarihini biliyorum. Uzaycı dünyaları da bir sürü değişiklik geçirmişler.”</p>

  <p class="block7">“Evet, gerçekten öyle! Ve onların bu tecrübeleri sayesinde bu işlem daha hızlandırılabilinecek. Ama… acaba bir süre pilot yerinde bekleyebilir misin, Daneel? Gladia’yla konuşmam gerekiyor.”</p>

  <p class="block7">“Tabii, Ortak Elijah.”</p>

  <p class="block7">Daneel, pilot yerine açılan kemerli kapıdan geçti. Baley de Gladia’ya bir soru sorarmış gibi bakarak elini yana doğru salladı.</p>

  <p class="block7">Onun ne demek istediğini anlayan kadın ayağa kalkarak ilerledi. Bir düğmeye bastı ve pilot yerinin kapısı sessizce kapandı. Artık yalnız sayılabilirlerdi. Baley ellerini uzattı. “Gladia!”</p>

  <p class="block7">Kadın adamın ellerini avuçlarının arasına aldı. Eldivensiz olduğu aklından bile geçmiyordu. “Daneel yanımızda olsaydı bizi engellemezdi.”</p>

  <p class="block7">“Fiziki bakımdan değil tabii. Ama psikolojik bakımdan engellerdi.” Baley kederle gülümsedi. “Beni affet Gladia, ama önce Daneel’le konuşmam gerekiyordu.”</p>

  <p class="block7">Kadın usulca, “Onu daha uzun bir süreden beri tanıyorsun,” diye cevap verdi. “O benden önce geliyor.” “Hiç de değil. Ama Daneel savunmasız. Bana kızdığın takdirde istiyorsan yumruğunu gözüme indirebilirsin, Gladia. Ama Daneel bunu yapamaz. Onu görmezlikten gelebilirim. Gitmesini emredebilirim. Daneel’e tam bir robotmuş gibi davranabilirim. O da bana itaat etmek zorunda kalır. Her zamanki gibi şikayet etmeyen, sadık iş arkadaşım gibi davranır.”</p>

  <p class="block7">“Ama aslında o gerçekten bir robot, Elijah.”</p>

  <p class="block7">“Benim için asla değil, Gladia. Kafam onun bir robot olduğunu, insanlar gibi bir takım duyguları bulunmadığını biliyor. Ama kalbim Daneel’i insan sayıyor. Ve ben de ona öyle davranmak zorundayım. Dr. Fastolfe’a Daneel’i alıp götürmeme izin vermesini söyleyebilirdim. Ama yeni Göçmen dünyalarına robot götürülmesi yasak.”</p>

  <p class="block7">“Beni alıp götürmeyi düşünür müydün, Elijah?”</p>

  <p class="block7">“Uzaycıların getirilmesi de yasak.”</p>

  <p class="block7">“Siz Arzlılar da biz Uzaycılar kadar mantıksızca kısıtlamalardan hoşlanıyorsunuz.”</p>

  <p class="block7">Elijah sıkıntıyla başını salladı. “İki taraf da deli. Ama deli de olmasaydık seni yine de götüremezdim. O hayata dayanamazdın. Direnç mekanizmanın uygun bir biçimde gelişip gelişmediğini hiç bir zaman bilemezdim. Basit bir hastalık yüzünden ölmenden korkardım. Ya da çok uzun süre yaşayarak bizim kuşakların ölüşünü seyretmenden… Beni affet, Gladia.”</p>

  <p class="block7">“Ne için, sevgili Elijah?”</p>

  <p class="block7">“Bunun… için.” Adam ellerini açarak uzattı. “Seni görmek istediğim için.”</p>

  <p class="block7">“Ama buna çok sevindim. Ben de seni görmek istedim.”</p>

  <p class="block7">Baley, “Biliyorum,” dedi. “Seni görmemeye çalıştım ama uzaya açıldıktan sonra Aurora’ya uğramama fikri beni çıldırttı. Ama… bütün bunların yine de bir yararı yok, Gladia. Bu, sadece tekrar vedalaşacağımız anlamına geliyor. Bu da kalbimi parça parça edecek. İşte o yüzden sana hiç bir zaman mektup yazmadım. Hiper-dalgayla sana erişmeye çalışmadım. Her halde benden ses seda çıkmamasına ‘Şaştın.”</p>

  <p class="block7">“Pek de değil. Ben de seninle aynı fikirdeyim. Bütün bunların bir yararı olmazdı. Sadece her şeyi daha zorlaştırırdı. Ama sana kaç defa yazdım…”</p>

  <p class="block7">“Sahi mi? Ama bir mektubun bile elime geçmedi.”</p>

  <p class="block7">“Hiç birini postaya vermedim ki. Mektupları yazdıktan sonra yırttım.”</p>

  <p class="block7">“Ama neden?”</p>

  <p class="block7">“Çünkü Aurora’dan Arza yollanacak her mektup sansürden geçecekti. Ve yazdığım mektupların hiç birini de sansürcülerin görmelerini istemezdim. Ve sen bana yazsaydın, bir tek mektubun bile elime geçemezdi. Mektupların ne kadar masumca şeyler olurlarsa olsunlar onları bana vermezlerdi. Senden ses seda çıkmayınca böyle de olduğunu sandım. Ama şimdi bu durumun farkında olmadığını anlıyorum. Ve benimle bağlarını sürdürmeye çalışacak kadar deli olmadığın için seviniyorum. Mektuplarına hiç cevap vermememin nedenlerini anlıyamazdın.”</p>

  <p class="block7">Baley kadına hayretle baktı. “Peki, şimdi seni görmeme nasıl izin verdiler?”</p>

  <p class="block7">“Bunun yasal bir izin sayesinde olmadığını söylemeliyim. Dr. Fastolfe’un özel yatıyla geldim. Bu yüzden de sınır muhafızları bizi durdurmadılar. Bu gemi Dr. Fastolfe’un olmasaydı beni durdurur ve geri de gönderirlerdi. Bunun da farkında olduğunu sanıyordum. Beni bu yüzden doğrudan doğruya aramadığını, Dr. Fastolfe’la bu nedenle bağlantı kurduğunu düşünüyordum.”</p>

  <p class="block7">“Hiç bir şeyin farkında değilim. Burada oturmuş şaşkın şaşkın bu çifte bilgisizliğimin beni nasıl kurtardığını düşünüyorum. Hatta üç katlı bilgisizliğimin. Seninle doğrudan doğruya bağlantı kurabilmek için gerekli olan hiper-dalga numaralarını bilmiyordum. Bunu Arzda öğrenmeye kalkışsaydım türlü zorlukla karşılaşacaktım. Bu işi gizlice başaramazdım. Zaten bütün Galakside bizim hakkımızda yeteri kadar dedikodu dolaşıyordu. Solaria’daki olaydan sonra yayınlanan o budalaca hiper-dalga oyunu yüzünden tabii. Bu meseleler olmasaydı, ellimden geleni yapardım. Bana inan. Ama neyse ki Dr. Fastolfe’un numarasını biliyordum. Aurora’nın etrafında yörüngeye girer girmez hemen onu aradım.”</p>

  <p class="block7">“Her neyse… Şu anda birlikteyiz ya…” Gladia ranzasının kenarına ilişerek ellerini uzattı.</p>

  <p class="block7">Baley kadının ellerini tuttu ama yatağın yanındaki tabureye oturmaya çalıştı. Ancak Gladia ısrarla onu çekti.</p>

  <p class="block7">Sonunda Arzlı da ranzaya, kadının yanına yerleşti.</p>

  <p class="block7">Beceriksizce bir tavırla, “Ne alemdesin, Gladia?” diye sordu.</p>

  <p class="block7">“Çok iyiyim. Ya sen?”</p>

  <p class="block7">“Ben yaşlanıyorum. Üç hafta önce elli yaşıma bastım.”</p>

  <p class="block7">Gladia, “Elli yaşı…” diye başladı, sonra da durakladı.</p>

  <p class="block7">“Bu yaş bir Arzlı için bir hayli sayılır. Bildiğin gibi biz kısa ömürlüyüz.”</p>

  <p class="block7">“Elli yaşı bir Arzlı için bile fazla sayılmaz. Hiç değişmemişsin.”</p>

  <p class="block7">“Böyle söylediğin için çok naziksin. Ama eklemlerimdeki çatırtıların arttığının farkındayım. Gladia…”</p>

  <p class="block7">“Evet, Elijah?”</p>

  <p class="block7">“Bunu sormak zorundayım. Sen ve Santirix Gremionis…”</p>

  <p class="block7">Gladia gülümseyerek başını salladı. “Onunla evlendim. Bu konudaki önerine uydum.”</p>

  <p class="block7">“Evlilik hayatın mutlu mu?”</p>

  <p class="block7">“Mutlu sayılır, Rahat bir hayatım var.”</p>

  <p class="block7">“İyi. Bunun devam edeceğini umarım.”</p>

  <p class="block7">“Hiç bir şey yüz yıllarca sürmez, Elijah. Ama yıllarca devam edebilir. Belki otuz-kırk yıl bile.”</p>

  <p class="block7">“Çocukların var mı?”</p>

  <p class="block7">“Henüz yok. Ya senin ailen, benim evli dostum? Oğlun? Karın?”</p>

  <p class="block7">“Oğlum Bentley iki yıl önce göç etti. Aslında ben onun yanına gidiyorum. Yerleşeceğim dünyadaki resmi görevlilerden biri o. Bentley henüz yirmi dört yaşında ama şimdiden ona saygı duyuyorlar. Baley’nin gözlerinde neşeli bir pırıltı belirdi. “Galiba oğlumu, ‘Sayın Mr. Baley,’ diye çağırmak zorunda kalacağım. Hiç olmazsa başkalarının önünde.”</p>

  <p class="block7">“Çok güzel! Ya Mrs. Baley? O yanında mı?”</p>

  <p class="block7">“Jessie mi? Hayır. Arzdan ayrılmayı istemiyor. Ona çok uzun süre kubbelerin altında yaşayacağımızı, yani durumun Arzdakinden pek farklı olmayacağını söyledim. Ama dinlemedi. Fakat belki ileride fikrini değiştirir. İyice yerleştikten sonra Bentley’den Arza giderek karımı getirmesini isteyeceğim, Belki Jessie o zamana kadar kendisini iyice yalnız hissetmeye başladığı için gelmeye razı olur. Bakalım…”</p>

  <p class="block7">“Ama bu ara yalnızsın.”</p>

  <p class="block7">“Gemide yüzden fazla göçmen var. Onun için pek de yalnız sayılmam.”</p>

  <p class="block7">“Ama onlar şu duvarın öbür tarafındalar. Ve ben de yalnızım.”</p>

  <p class="block7">Baley farkına varmadan pilot odasına doğru baktı. Gladia, “Tabi Daneel var,” diye ekledi. “Ama o da kapının öbür tarafında. Ve Daneel bir robot. Senin onun insan olduğunu düşünmen de bu gerçeği değiştirmiyor… Ve her halde beni buraya birbirimizin aileleri hakkında sorular sormak için çağırmadın.”</p>

  <p class="block7">Baley’nin yüzünde ciddi, hatta endişeli bir ifade belirdi. ”Senden bunu istemek…”</p>

  <p class="block7">“O halde bunu ben senden isteyeceğim. Bu ranza sevişmeye pek uygun bir biçimde yapılmamış. Ama yere yuvarlanma tehlikesini göze alacağını umarım.”</p>

  <p class="block7">Baley kararsızca, “Gladia, tabii ki ben…” diye başladı.</p>

  <p class="block7">“Elijah, Arzlılara özgü o ahlak kavramın yüzünden uzun bir nutuk çekmeye kalkışma lütfen. Ben, Aurora geleneklerine göre kendimi sana teklif ediyorum. Beni red etme hakkın var. Benimse bunun nedenlerini sormaya hiç hakkım yok. Ama açıkçası bu konuda ısrarlı sorular soracağımdan emin olabilirsin! Şu anda red etme hakkına sadece Aurora’lıların sahip olabileceğine de karar verdim. Bir Arzlının red cevabı hoşuma gitmeyecek. Bunu kabul de etmeyeceğim.”</p>

  <p class="block7">Baley içini çekti. “Ben artık Arzlı değilim, Gladia.”</p>

  <p class="block7">“O halde vahşi bir gezegene giderek bir kubbenin altına sığınacak olan aşağılık bir Göçmenin red cevabını hiç dinlemeyeceğim! Elijah, zamanımız o kadar az ki. Eskiden de azdı zaten. Belki de seni bir daha göremeyeceğim. Bizimki umulmadık bir buluşma. Bunu ziyan etmek kozmik bir cinayet olur.”</p>

  <p class="block7">“Gladia ,bu yaşlı adamı gerçekten istiyor musun?”</p>

  <p class="block7">“Elijah, sana gerçekten yalvarmamı mı istiyorsun?”</p>

  <p class="block7">“Ama ben utanıyorum.”</p>

  <p class="block7">“O halde gözlerini kapat.”</p>

  <p class="block7">“Yani… ben kendimden utanıyorum. Bu yaşlı vücudumdan.”</p>

  <p class="block7">“O halde ıstırap çek. Kendin hakkındaki budalaca fikirlerin beni hiç ilgilendirmiyor.” Gladia’nın elbisesinin dikiş yeri birdenbire açılırken kadın Arzlıya sarıldı.</p>

  <p class="block7">Gladia bir kaç şeyin birden farkındaydı.</p>

  <p class="block7">Elijah’ın tıpkı hatırladığı gibi olmasının uyandırdığı hayretin. Aradan beş yıl geçmiş olması hiç bir şeyi değiştirmemişti. Hatıraların daha güzel bir hale soktuğu bir hayal dünyasında yaşamamıştı o. Elijah, yine o Elijah’tı.</p>

  <p class="block7">Gladia, Arzlıyla kocası arasındaki farkın kendisini şaşırttığını da anlıyordu. Santirix Grimionis’in önemli bir tek kusuru yoktu. Ama genç adam sanki tepeden tırnağa kadar kusurdu. Santirix onu seviyordu, nazik, mantıklı, oldukça zeki,.. ve tatsızdı. Gladia onun neden tatsız olduğunu bilemiyordu. Ama kocasının söylediği hiç bir şey onu Elijah’ın sözleri kadar heyecanlandırmıyordu. Baley, Santirix’den büyüktü. Fizyolojik bakımdan ondan çok yaşlıydı. Santirix kadar yakışıklı değildi. Üstelik Baley’de çabuk yaşlanan, kısa ömürlü o Arzlılara özgü hava da vardı. Ama buna rağmen…</p>

  <p class="block7">Gladia, erkeklerin çocukça taraflarının, Elijah’nın kendisine çekinerek yaklaştığının, onun üzerindeki etkisinden haberi bile olmadığının da farkındaydı.</p>

  <p class="block7">Gladia şimdi kendisini yapayalnız hissettiğinin de farkındaydı. Çünkü Elijah, Daneel’le konuşmaya gitmişti. İlk konuştuğu robottu. Son konuştuğu da yine o olacaktı. Arzlılar robotlardan nefret ediyor ve korkuyorlardı. Ama Elijah, Daneel’in robot olduğunu bilmesine rağmen ona insanmış gibi davranıyordu. Buna karşılık Uzaycılar robotları seviyor, onlar yanlarında olmadığı zaman kendilerini rahat hissetmiyorlardı. Ama bütün bunlara karşılık robotları sadece birer makine olarak görüyorlardı.</p>

  <p class="block7">En önemlisi Gladia zamanın geçtiğinin farkındaydı. Elijah Han Fastolfe’un küçük uzay gemisine girdiğinden beri üç saat, yirmi beş dakika geçmişti. Artık daha fazla oyalanamayacaklarını da biliyordu kadın. O burada kaldığı sürece Baley’nin gemisi de yörüngede bekleyecekti. Ve tabii o zaman birinin durumu fark etmesi ihtimali de artacaktı. Ya da bu durum fark edildiyse sonunda biri meraklanacak ve ne olduğunu anlamaya kalkacaktı. O zaman Fastolfe’un başı da derde girecekti.</p>

  <p class="block7">Baley pilot yerinden çıkarak kederle Gladia’ya baktı. “Artık gitmem gerekiyor, Gladia.”</p>

  <p class="block7">“Bunu çok iyi biliyorum.”</p>

  <p class="block7">Baley, “Daneel seni koruyacak, sana bakacak.” dedi. “Senin hem koruyucun, hem de dostun olacak. Sen de ona bir arkadaşınmış gibi davranmalısın. Hatırım için. Ama dinlemeni istediğim Giskard. izin ver de o senin danışmanın olsun.”</p>

  <p class="block7">Gladia kaşlarını çattı. “Neden Giskard? Ondan hoşlandığımdan bile emin değilim.”</p>

  <p class="block7">“Senden ondan hoşlanmanı değil güvenmeni istiyorum.”</p>

  <p class="block7">“Ama neden Elijah?”</p>

  <p class="block7">“Bunu söyleyemem. Bu konuda bana da güvenmelisin.”</p>

  <p class="block7">Kadınla erkek birbirlerine baktılar ve başka bir şey söylemediler. Sanki sessizlik zamanı durduracaktı.</p>

  <p class="block7">Ama bunun da ancak bir süre yararı olurdu Baley, “Pişman değilsin ya…” diyecek oldu.</p>

  <p class="block7">Gladia, “Nasıl pişman olurum?” diye fısıldadı. “Belki seni bir daha hiç görmeyeceğim.”</p>

  <p class="block7">Baley cevap verecekti ama Gladia küçücük yumruğunu onun ağzına dayadı. “Boşuna yalan söyleme. Elijah. Belki de seni bir daha görmeyeceğim.”</p>

  <p class="block7">Öyle de oldu. Gladia, Baley’i bir daha hiç görmedi. Hiç!</p>

  <h3 class="block5" id="sigil_toc_id_7">6.</h3>

  <p class="block6">&nbsp;</p>

  <p class="block7">Gladia o ziyan olmuş ölü yılların ötesinden azapla sürünerek tekrar bu güne döndü. “Elijah’ı bir daha hiç görmedim,” diye düşünüyordu. “Hiç bir zaman.”</p>

  <p class="block7">Gladia kendisini acı ve tatlı hatıralara karşı o kadar uzun süre korumaya çalışmıştı ki. Ve şimdi tatlıdan daha çok acı olan anılara dalıvermişti birdenbire. Bunun nedeni Mandamus denilen bu adamı görmesiydi. Çünkü Giskard ondan bu genç adamla konuşmasını istemişti. Ve Gladia Giskard’a güvenmek zorundaydı. Elijah’nın son isteğiydi bu.</p>

  <p class="block7">Kadın dikkatini şimdiye vermeye çalıştı. Aradan kaç dakika geçmişti?</p>

  <p class="block7">Mandamus ona soğuk soğuk bakıyordu. “Gösterdiğiniz tepki bunun doğru olduğunu kanıtlıyor, Madam Gladia. Açık açık konuşsaydınız sözleriniz bu kadar güçlü olamazdı.”</p>

  <p class="block7">“Doğru olan nedir? Neden söz ediyorsunuz?”</p>

  <p class="block7">“Elijah Baley’i o Aurora’yı ziyaret ettikten beş yıl sonra tekrar gördünüz. Arzlının gemisi gezegenimizin etrafında yörüngedeydi. Onu görmek için gemiye gittiniz. Ve oğlunuza hamile kaldığınız sırada Baley’nin yanındaydınız.”</p>

  <p class="block7">“Bu sözlerinizi destekleyecek kanıtlarınız var mı?”</p>

  <p class="block7">“Madam, bu gizli bir olay değildi ki. Arzlının gemisinin yörüngede olduğunu fark etmişlerdi. Fastolfe’un yatının Aurora’dan havalandığını da. Yatın, Arzımın gemisine yanaşmasını da izlemişlerdi. Fastolfe yatta değildi. Bu yüzden Arzlıyı ziyarete sizin gittiğinize karar vermişlerdi. Dr. Fastolfe nüfuzlu bir insan olduğu için bu gezintinin kayıtlara geçmesini engellemişti.”</p>

  <p class="block7">“Madem kayıtlara geçmemişti, o zaman bu bir kanıt da sayılamaz.”</p>

  <p class="block7">“Ama Dr. Amadiro hayatının üçte ikisini Dr. Fastolfe’u tiksintiyle eleyerek geçirdi. Bir çok resmi görevli de Dr. Amadiro’nun düşüncelerini bütün kalpleri ve ruhlarıyla destekliyorlardı. Yani Galaksinin Uzaycıların olmasını istiyorlardı. Bu yüzden Dr. Amadiro’nun bilmeyi isteyebileceği şeyleri ona el altından haber veriyorlardı. Dr. Amadiro böylece sizin o küçük kaçamağınızı hemen öğrendi.”</p>

  <p class="block7">“Bu yine de bir kanıt değil. Önemsiz bir dalkavuğun desteklenmeyen bir iddiası hiç bir işe yaramaz.”</p>

  <p class="block7">“Evet, Dr. Amadiro’nun elinde sizi ahlaksızca davranmakla suçlayabileceği bir kanıt yoktu. Fastolfe’u sarsabileceği bir kanıt da. Ama bu kanıt Baley’nin torunu olduğumdan şüphelenmesi ve meslek hayatımı alt üst etmesi için yeterliydi.”</p>

  <p class="block7">Gladia acı acı, “Endişelerini yersiz.” dedi. “Oğlum, Santirix Grimionis’in çocuğuydu. Gerçek bir Aurora’dı. Siz de Grimionis’in oğlundan gelmesiniz.”</p>

  <p class="block7">“Beni buna inandırın, Madam. Ben de bundan fazlasını istemiyorum. Aurora’dan havalanıp Arzlının gemisine gittiniz. Arzlıyla saatlerce baş başa kaldınız. Beni o sırada Arzlıyla politikadan, eski günlerden ve müşterek dostlarınızdan söz ettiğinize ve birbirinize elinizi bile sürmediğinize inandırın. Beni ikna edin.”</p>

  <p class="block7">“Lütfen bu alaylarınızdan vaz geçin. Elijah’la yaptıklarımız hiç önemli değildi! O sırada zaten kocamdan hamile kalmıştım. Karnımda üç aylık bir cenini taşıyordum. Aurora’lı bir cenini.”</p>

  <p class="block7">“Bunu kanıtlayabilir misiniz?”</p>

  <p class="block7">“Kanıtlamak zorunda mıyım? Oğlumun doğum tarihi kayıtlarda var. Her halde Amadiro Arzlıyı, ne zaman görmeye gittiğimi biliyor.”</p>

  <p class="block7">“Dediğim gibi Dr. Amadiro’ya o günlerde bu ziyaretinizi haber vermişler. Ama aradan hemen hemen iki yüz yıl geçtiği için artık tarihi tam olarak hatırlıyamıyor. Ziyaret kayıtlara geçmemiş. Onun için dosyalara bakmanın bir yararı yok. Korkarım Dr. Amadiro, oğlunuzun siz Arzlıyla buluştuktan dokuz ay sonra dünyaya geldiğine inanmayı tercih ediyor.”</p>

  <p class="block7">“Altı ay.”</p>

  <p class="block7">“Kanıtlayın!”</p>

  <p class="block7">“Sözüme inanabilirsiniz.”</p>

  <p class="block7">“Bu yeterli değil.”</p>

  <p class="block7">“O halde… Daneel o gün benimle beraberdin, Elijah Baley’i ne zaman gördüm?”</p>

  <p class="block7">“Oğlunuzun doğumundan yüz yetmiş üç gün önce, Madam Gladia.”</p>

  <p class="block7">Gladia, “Yani doğumdan yaklaşık altı ay önce,” dedi. Mandamus homurdandı.</p>

  <p class="block7">“Yeterli değil!”</p>

  <p class="block7">Gladia başını dikleştirdi. “Daneel’in hafızası kusursuzdur. Bu kolaylıkla da kanıtlanabilir. Aurora mahkemelerinde de robotların tanıklığı kabul edilir.”</p>

  <p class="block7">“Bu olayın mahkemelerle bir ilgisi yok. Olmayacak da. Dr. Amadiro, Daneel’in hafızasına önem vermiyor, Daneel’i Fastolfe yarattı. Robot hemen hemen iki yüz yıl onun yanında kaldı. Adamın robotta ne tür değişiklikler yaptığını bilemeyiz. Daneel’e Dr. Amadiro’yla ilgili konularda nasıl davranmasını emrettiğini de.”</p>

  <p class="block7">“O halde kafanızı kullanın, efendim! Arzlılar jenetik bakımından bizden farklıdırlar. Hatta değişik türler bile sayılabiliriz. Birbirimizden çocuk doğurmamız imkânsız.”</p>

  <p class="block7">“Bu kanıtlanmamış bir iddia.”</p>

  <p class="block7">“Pekâlâ. Jen kayıtları var. Darrel’inkiler de, Santirix’inkiler de. Onları karşılaştırın. Eski kocam Darrel’in babası değilse çok belirgin jenetik farklar olması gerekir.”</p>

  <p class="block7">“Jenetik kayıtları herkese göstermiyorlar! Bunu siz de biliyorsunuz.”</p>

  <p class="block7">“Amadiro ahlâk kurallarına değer vermez! Yasaları çiğneyerek o kayıtları gizlice görebilir. Yoksa… iddiasının çürütüleceğinden mi korkuyor?”</p>

  <p class="block7">“Sebep ne olursa olsun Dr. Amadiro bir Aurora’linin sırlarını saklama hakkını çiğnemek istemiyor.”</p>

  <p class="block7">Gladia, “O halde,” dedi. “Dış uzaya çıkın ve boşlukta boğularak ölün! Amadiro size inanmak istemiyor olabilir ama bu beni ilgilendirmiyor. Hiç olmazsa sizin söylediklerimi kabul etmeniz gerekir. Ondan sonra Amadiro’yu ikna etme işi de yine size düşer. Bunu başaramazsanız, mesleğinizde istediğiniz gibi ilerleyemezseniz bu beni hiç etkilemez.”</p>

  <p class="block7">“Buna şaşmadım. Başka bir şey beklediğim de yok. Aslında söylediklerinize inanıyorum. Sadece Dr. Amediro’yu ikna edebilmem için bana bazı somut kanıtlar vereceğinizi umuyordum. Ama bunu yapmadınız.” Gladia Mandamus’u aşağı görürcesine omzunu silkti. Genç adam, “O halde ben de başka yollara baş vururum,” dedi.</p>

  <p class="block7">“Başka yollar olmasına sevindim.” Kadının sesi buz gibiydi.</p>

  <p class="block7">Mandamus sanki kendi kendisine konuşuyormuş gibi alçak sesle, “Ben de öyle,” diye mırıldandı. “Bazı güçlü silahlarım var.”</p>

  <p class="block7">“İyi! Size Amadiro’ya şantaj yapmanızı öneririm. Bunun için bol malzeme bulacağınızdan eminim.” Mandamus başını kaldırarak kaşlarını çattı. “Saçmalamayın.”</p>

  <p class="block7">Gladia, “Artık gidebilirsiniz,” dedi. “Size yeteri kadar katlandım. Lütfen evimi terkedin!”</p>

  <p class="block7">Mandamus ellerini kaldırdı. “Bir dakika! Başlangıçta sizi görmeyi istememin iki nedeni olduğunu söyledim. Bunlardan biri kişisel bir problem, biri de resmi bir meseleydi. İlk problem yüzünden fazla zamanınızı aldım.</p>

  <p class="block7">Ama ikincisini görüşmemiz için bana beş dakika daha vermenizi isteyeceğim.”</p>

  <p class="block7">“Beş dakikadan fazlasını vermem.”</p>

  <p class="block7">“Sizi görmek isteyen biri daha var. Bir Arzlı. Daha doğrusu Göçmen Dünyalarından biri. Arzlıların torunu.”</p>

  <p class="block7">Gladia, “Ona Arzlıların da. Göçmen torunlarının da Aurora’ya gelmelerine izin verilmediğini söyleyin,” diye emretti. “Yollayın gitsin. Onu neden göreyim?”</p>

  <p class="block7">“Korkarım son iki yüzyılda güç dengesi biraz değişti, Madam. Bu Arzlıların sahip oldukları gezegenler bizimkinden fazla. Ve dünyaları da bizimkilerden çok daha kalabalık. Gemileri de fazla. Tabii bunlar bizimkiler kadar ileri bir teknolojinin ürünleri değiller o da başka. Kısa ömürlü ve doğurgan oldukları için ölmeye bizden daha razılar.”</p>

  <p class="block7">“Bu sonuncu iddianıza inanamam.” Mandamus öfkeyle güldü. “Neden? Aslında altmış yıl dört yüz kadar önemli sayılmaz. Her ne hal ise. O Göçmenlere nezaketle davranmamız gerekiyor, Elijah Baley’nin zamanındakinden çok daha büyük bir nezaketle. Bu duruma Fastolfe’nun siyasetinin neden olduğunu söylersem belki biraz rahatlarsınız.”</p>

  <p class="block7">“Sahi, siz kimin adına konuşuyorsunuz? Göçmenlere karşı terbiyeli olmak zorunda kalan Amadiro mu şimdi?”</p>

  <p class="block7">“Hayır. Komite aslında.”</p>

  <p class="block7">“Siz Komitenin sözcüsü müsünüz?”</p>

  <p class="block7">“Resmen değil. Ama benden resmi olmayan bir biçimde bu durumu size bildirmemi istediler.”</p>

  <p class="block7">“O Göçmeni gördüğümü farz edelim. Sonra? O benimle konuşmayı neden istiyor?”</p>

  <p class="block7">“İşte bunu biz de bilmiyoruz, Madam. Bunu sizin bize açıklamanızı bekleyeceğiz. Bu adamı görecek ne istediğini öğrenecek ve bize haber vereceksiniz.”</p>

  <p class="block7">“‘Biz’ dediğiniz de kimler?”</p>

  <p class="block7">“Demin de söylediğim gibi ‘Komite.’ Göçmen bu akşam evinize gelecek.”</p>

  <p class="block7">“Bu casusluk görevini kabul etmekten başka çarem yokmuş gibi davranıyorsunuz.”</p>

  <p class="block7">Mandamus ayağa kalktı. Gitmeye hazırlanıyordu. “Casusluk etmeyeceksiniz. Ama bu Göçmene bir borcunuz yok. Sadece Hükümetinize durumu haber vereceksiniz. Aurora’ya sadık bir vatansever de böyle yapmayı ister. Hem de hevesle. Yoksa Komitenin Solaria’da doğduğunuz için vatanseverce duygularınızın biraz zayıf olduğunu düşünmesini mi istiyorsunuz?”</p>

  <p class="block7">“Buraya bakın, efendim, ben iki yüz yıldan beri Aurora’lıyım! Yaşınızın dört katı bir süre boyunca!”</p>

  <p class="block7">“Bu kesin. Ama Solaria’da doğmuş ve büyümüşsünüz. Olağan üstü bir durum bu. Başka dünyada doğmuş bir Aurora’lı! Ve bu özelliğinizi unutmak da zor. Bu Göçmen de Aurora’da başkasını değil sizi görmek istiyor. Sırf Solaria’da doğmuş olduğunuz için.”</p>

  <p class="block7">“Nereden biliyorsunuz?”</p>

  <p class="block7">“Bunu tahmin zor değil. Sizden, ‘O Solaria’lı kadın,’ diye söz etti. Bunun Göçmen için neden önemli olduğunu merak ediyoruz. Neticede Solaria yok artık.”</p>

  <p class="block7">“Bunu kendisine sorun.”</p>

  <p class="block7">“Size sormayı tercih edeceğiz; Tabii siz bunu ona sorduktan sonra. Gitmek için izninizi istemem gerekiyor. Konukseverliğiniz için teşekkür ederim.”</p>

  <p class="block7">Gladia soğuk bir tavırla başını salladı. “Gitmenize, sizi kabul ettiğim zamankinden daha büyük bir istekle izin veriyorum.”</p>

  <p class="block7">Mandamus sokak kapısına giden koridora doğru ilerledi. Robotları da peşindeydi. Genç adam bir an kapıda durarak kadına döndü. “Ah, az kalsın unutuyordum…”</p>

  <p class="block7">“Evet?”</p>

  <p class="block7">“Sizi görmek isteyen Göçmenin soyadı da… Baley. Garip bir raslantı değil mi?” Daneel’le Giskard, robotça bir saygıyla Mandamus ve makine adamlarını geçirdiler. Sonra da dışarıda oldukları için bahçelerde dolaştılar. Kendileri kadar önemli olmayan diğer robotların yerlerinde olup olmadıklarına baktılar. Havayla ilgilendiler. “Bulutlu. Mevsime göre biraz serin.”</p>

  <p class="block7">Daneel, “Dr. Mandamus Göçmen dünyalarının artık Uzaycı gezegenlerinden daha güçlü olduğunu açık açık itiraf etti,” dedi. “Doğrusu ondan böyle bir şey beklemiyordum.”</p>

  <p class="block7">Giskard, “Ben de öyle.” diye açıkladı. “Göçmenlerin günün birinde Uzaycılardan daha güçlü bir duruma geleceklerini biliyordum. Çünkü Elijah Baley bunu yüz yıllar önce tahmin etmişti. Ama Aurora Komitesinin bu gerçeği ne zaman kavrayacağını bilmiyordum. Toplumsal süredurum yüzünden Uzaycıların üstünlüğüne, bu ortadan kalktıktan çok sonra bile kesinlikle inanacaklarını sanıyordum. Ama onların kendilerini ne kadar zaman aldatmaya devam edeceklerini saptayamıyordum.”</p>

  <p class="block7">“Ortak Elijah’nın olacakları yıllar önce görmüş olması beni şaşırtıyor.”</p>

  <p class="block7">“İnsanlar hemcinslerini bizim başaramayacağımız bir biçimde düşünebiliyorlar.” Giskard insan olsaydı sesinde herhalde üzüntü ya da haset olurdu. Ama o sadece bir robottu. “Böyle düşünebilmeyi değilse bile bunun nasıl bir şey olduğunu öğrenmeye çalıştım. Bu yüzden insanlık tarihini uzun uzun okudum. İnsanlarla ilgili olayların uzun hikayesinde bir yerde bizim Üç Robotik Kurala benzeyen İnsan Yasaları gizli olmalıydı.”</p>

  <p class="block7">Daneel, “Madam Gladia bana bir keresinde bu umudun yersiz olduğunu söyledi,” dedi.</p>

  <p class="block7">“Olabilir, Dostum Daneel. Ama ben İnsan Yasalarının var olduğuna inanıyorum. Ancak onları bulamıyorum.</p>

  <p class="block7">Her genelleme, ne kadar basit ve geniş olursa olsun, bütün insanları kapsayamıyor. Muhakkak bir sürü istisna oluyor. Ama böyle Yasalar varsa ve ben onları bulabilirsem, o zaman insanları daha iyi anlayacağım. Üç Kurala daha iyi bir biçimde uyduğuma da inanacağım.”</p>

  <p class="block7">“Ortak Elijah insanları çok iyi anlardı. Demek ki İnsan Yasaları konusunda biraz bilgisi vardı.”</p>

  <p class="block7">“Herhalde. Ama anları insanların ‘sezgi’ dedikleri bir şeyin yardımıyla anlıyordu. Bu anlıyamadığım bir kelime. Belirttiği kavramın ne olduğunu da bilmiyorum. Galiba bu mantığın ötesinde bir şey. Ve ben ancak mantığımdan yararlanabilirim.”</p>

  <p class="block5">7a.</p>

  <p class="block6">&nbsp;</p>

  <p class="block7">Mantık ve bir de hatıralar. Tabii Giskard’ın hatıraları insanlarınkine benzemiyordu. Bunlar insanlarınki gibi eksik ya da belirsiz değildi. İstekler ya da çıkarlar yüzünden bunlara katkıda bulunulmuyor, ya da bazı ayrıntılar silinivermiyordu. Giskard’ınki bir robotun hafızasıydı. Olayları oldukları gibi gözler önüne seriyordu. Ama son derece hızlandırılmış bir biçimde. Giskard daha önce de birçok defa yaptığı gibi Arza gidişini yeniden hatırladı. Elijah Baley’nin geleceği tarafsızca görebilme yeteneğini anlamaya çalışıyor ve hiçbir zaman da başarılı olamıyordu.</p>

  <p class="block7">Arz!</p>

  <p class="block7">Fastolfe, Arza bir Aurora savaş gemisiyle gitmişti. Yanında bir sürü yolcu da vardı. Hem insan, hem robot. Ama gemi yörüngeye girdikten sonra sadece Fastolfe dünyaya inebilmek için modüle binmişti. Enjeksiyonlar Doktorun direnç mekanizmasını canlandırmıştı. Adam ayrıca gerekli eldiven ve tulumu giymiş, kontaklens takmış, burnuna tıkaçlar sokmuştu. Bu yüzden kendisini güvende hissediyordu. Ama hiçbir Aurora’lı onunla birlikte gitmeye razı olmamıştı.</p>

  <p class="block7">Fastolfe bu duruma aldırmamıştı bile. Giskard’a daha sonra, “Yalnız olduğum takdirde beni daha memnunlukla karşılayacaklarını düşündüm,” diye açıklamıştı. “Bir delegeler grubu Arzlılara kendileri için pek kötü olan o eski günleri, Uzaycılar Kentini hatırlatabilirdi.” O günlerde Uzaycıların Arzda daimi bir üsleri vardı ve dünyaya da hakimdiler.</p>

  <p class="block7">Ama Fastolfe yanına Giskard’ı da almıştı. Robotsuz Arza inmek bir Uzaycının düşünemeyeceği bir şeydi. Fastolfe’un bile. Ama yanına çok sayıda robot alması da görmeyi ve pazarlık etmeyi umduğu ve makine adamlardan gitgide daha nefret eden Arzlıları rahatsız edebilirdi.</p>

  <p class="block7">Tabii Fastolfe önce Baley’le buluşacaktı. O, Doktorun Arz ve Arzlılarla iletişim kurmasını sağlayacaktı. Buluşmanın mantıklı nedeni buydu. Ama aslında Fastolfe Baley’i tekrar görmeyi çok istiyordu. Arzlıya olan borcu büyüktü.</p>

  <p class="block7">(Tabii Giskard da aslında Elijah Baley’i görmek istiyordu. Bu yüzden Fastolfe’un beynindeki istek ve duyguları biraz yoğunlaştırmıştı. Ancak Doktorun bundan haberi yoktu. Böyle bir şeyin farkında bile değildi.) Baley, Arzda onları bekliyordu. Yanında Arzlı görevlilerden oluşan küçük bir grup vardı. Bu yüzden protokola uyularak bir süre nazik nazik konuşuldu. Sıkıcı bir şeydi bu. Ancak Baley’le Fastolfe birkaç saat sonra yalnız kalabildiler. Giskard’ın sessiz ve hissedilmeyen etkisi olmasaydı ve Arzlılar da bu yüzden fena halde sıkıldıklarını düşünmeselerdi, iş daha uzayacaktı.</p>

  <p class="block7">Baley’le Fastolfe, ancak çok yüksek mevkideki memurların kullanabildikleri özel yemek odalarından en küçüğünde karşılıklı oturdular. Kompüterdeki listeden yemek seçilebiliyor ve bunları yine elektronik beyinle çalışan taşıyıcılar getiriyorlardı.</p>

  <p class="block7">Fastolfe, “Çok ileri bir teknolojinin ürünü bu,” diye gülümsedi. “Ama bu taşıyıcılar da sadece özel işleri olan robotlar. Arzın onlardan yararlanmasına hayret ediyorum. Herhalde bu taşıyıcılar Uzaycılar tarafından yapılmadı.”</p>

  <p class="block7">Baley ciddi ciddi, “Öyle,” dedi. “Bunların yerli malı olduklarını söyleyebiliriz. Bu taşıyıcılardan sadece en yüksek mevkideki memurlar yararlanabiliyor. Ben onları ilk defa görüyorum. Bir daha görebileceğimi de sanmıyorum.”</p>

  <p class="block7">“Belki ileride yüksek bir mevkiye getirilir ve bu robotları da her gün görürsünüz.”</p>

  <p class="block7">Baley, “İmkânsız,” dedi.</p>

  <p class="block7">Tabaklar iki adamın önlerine konuldu. Taşıyıcılar Fastolfe’un iskemlesinin arkasında sessizce bekleyen Giskard’a aldırmayacak kadar geliştirilmiş makinelerdi.</p>

  <p class="block7">Baley bir süre sessiz sedasız yemeğini yedi Sonra da biraz çekine çekine, “Sizi tekrar görmek gerçekten çok hoş. Dr. Fastolfe.” diye mırıldandı.</p>

  <p class="block7">“Bu beni de sizin kadar memnun ediyor. İki yıl önce Aurora’dayken bana nasıl yardım ettiğinizi unutmadım. Robot Jander’i ‘öldürmekle’ suçlanıyordum. Beni temize çıkardınız ve o arada kendisine pek güvenen sevgili düşmanım Amadiro’yu da kıstırdınız.”</p>

  <p class="block7">Baley mırıldandı. “O günleri düşündükçe hâlâ titriyorum… Sana da, ‘Hoş geldin.’ demeliyim, Giskard. Beni unutmadığını umarım.”</p>

  <p class="block7">Giskard, “Bu imkânsız, efendim,” diye cevap verdi.</p>

  <p class="block7">“İyi! Eh, Doktor, Aurora’daki siyasi durumun iyi olduğunu umarım. Aldığımız haberlerden öyle olduğu anlaşılıyor ama Arzlıların Aurora meseleleriyle ilgili yorumlarına pek güvenemiyorum.”</p>

  <p class="block7">“Şu ara güvenebilirsiniz. Partim şu anda Parlamentoya hakim. Kesinlikle. Amadiro homurdanarak muhalefet yapıyor. Ama bence adamları vurduğunuz darbenin etkisinden ancak uzun yıllar sonra kurtulabilen çekler. Ya sizin ve Arzın durumu?”</p>

  <p class="block7">“Eh. iyi sayılır… Söyleyin Dr. Fastolfe…” Baley’nin yüzünde utanca benzeyen bir ifade belirip kayboldu…”Daneel’i de getirdiniz mi?”</p>

  <p class="block7">Fastolfe ağır ağır, “Çok üzgünüm. Baley,” dedi. “Onu da getirdim ama bu gün gemide bıraktım. Yanımda insana çok benzeyen bir robotun bulunmasının hoş bir etki yapmayacağını düşündüm. Arzlılar robotlara düşman. İnsana benzeyen bir robot getirerek mahsus onların damarına basmaya çalıştığımı düşünebilirlerdi.”</p>

  <p class="block7">Baley içini çekti. “Anlıyorum…”</p>

  <p class="block7">Fastolfe, “Hükümetinizin kentlerde robot kullanılmasını yasaklayacağını söylüyorlar, bu doğru mu?” diye sordu.</p>

  <p class="block7">“Yakında böyle bir şey olacağından kuşkulanıyorum. Tabii mali bakımdan kaybın az olması ve sıkıntı çekilmemesi için belirli bir süre tanıyacaklar. Robotların ancak kentlerin dışında kullanılmalarına izin verecekler. Neticede tarımı ve madencilik alanlarında onlara ihtiyaç var. Belki kırsal kesimlerde de yavaş yavaş robotlardan yararlanılmasına son verecekler. Yeni dünyalarda hiç robot bulunmamasını sağlayacaklar.”</p>

  <p class="block7">“Yeni dünyalardan söz ettiğiniz de aklıma geldi… oğlunuz Arzdan ayrıldı mı artık?”</p>

  <p class="block7">“Evet, birkaç ay önce. Ondan haber de aldık. Yeni dünyaya sağ salim erişmiş. Birkaç yüz Göçmenle birlikte. Gezegenin atmosferindeki oksijen oranı düşükmüş. Yüzeyde bitkiler de varmış. Dünyanın zamanla Arza çok benzer bir hale sokulabileceği anlaşılıyor. O arada çabucak kubbeler yapmışlar. Yeni Göçmenleri davet etmişler. Bentley’in mektuplarından onun çok umutlu olduğu anlaşılıyor. Arada sırada hiper-dalgayla iletişim kurduğumuz zaman da söylediklerinden bunu anlıyorum. Ama tabii bütün bunlar annesinin Bentley’i çok özlemesini engellemiyor.”</p>

  <p class="block7">“Siz de oraya gidecek misiniz, Baley?”</p>

  <p class="block7">“Yabancı bir dünyada bir kubbe altında yaşamanın beni mutlu edeceğinden pek de emin değilim. Dr. Fastolfe, Bentley gibi genç ve heyecanlı değilim. Ama iki-üç yıl sonra onun yanına gitmek zorunda kalacağımı düşünüyorum. Zaten ilgili Bölüme göç etmenin yerinde olduğunu bildirdim.”</p>

  <p class="block7">“Herhalde bu kararınız onları çok sarstı.”</p>

  <p class="block7">“Hiç de değil. Tabii çok sarsıldıklarını söylüyorlar ama aslında beni başlarından atacakları için seviniyorlar. Adım fazla duyuldu.”</p>

  <p class="block7">“Arz Hükümeti bu Galaksiye yayılma kampanyasına nasıl bir tepki gösteriyor?”</p>

  <p class="block7">“Hükümet endişeli. Göç edilmesini yasaklamıyorlar. Ama yardımcı oldukları da yok. Uzaycıların bunun aleyhinde olduklarını düşünüyorlar hâlâ. Bu göçü durdurmak için kötü bir şeyler yapacaklarını sanıyorlar.”</p>

  <p class="block7">Fastolfe, “Toplumsal süredurum.” dedi. “Hakkımızda, eski yıllardaki davranışlarımıza bakarak karar veriyorlar. Arzlıların yeni gezegenlere yayılmaları için onları teşvik etmeye hazır olduğumuzu yeteri kadar açıkladık. Biz de başka yeni gezegenleri sömürgeleştirmek niyetindeyiz.”</p>

  <p class="block7">“O halde… bunu hükümetimize açıklayacağınızı umarım. Dr. Fastolfe size daha önemsiz konuda bir şey sormak istiyordum. Şey…” Baley durakladı.</p>

  <p class="block7">Fastolfe onun bu halinin kendisini ne kadar eğlendirdiğini gizlemeyi başardı. “Gladia’yı mı soracaktınız? Onun adını mı unuttunuz?”</p>

  <p class="block7">“Hayır, hayır. Ben sadece…”</p>

  <p class="block7">Fastolfe, “Gladia iyi,” dedi. “Rahat. Benden kendisini size hatırlatmamı istedi. Ama bu konuda sizi zorlamama gerek yok sanırım.”</p>

  <p class="block7">“Solaria’da doğmuş olmasını onun aleyhinde bir koz gibi kullanmadıklarını umarım.”</p>

  <p class="block7">“Öyle bir şey yok. Dr. Amadiro’nun mahvolmasında oynadığı rolü de ona karşı bir silah gibi kullanmıyorlar. Tersine. Gladia’yı iyice koruduğumdan emin olabilirsiniz… Ama deminki konuyu değiştirmenize de izin verecek değilim, Baley. Arzdaki önemli kimseler göç ve yayılmaya karşı çıkmalarını sürdürdükleri takdirde ne olacak? Bu yayılma böyle bir karşı koymaya rağmen sürdürülebilir mi?”</p>

  <p class="block7">Baley, “Belki,” dedi. “Ama kesinlikle değil. Arzlılar da genellikle buna itiraz ediyorlar. Yeraltındaki o dev kentlerden kopmak kolay değil.. “</p>

  <p class="block7">“Şu ‘rahimleriniz.’“</p>

  <p class="block7">“Evet. istiyorsanız ‘rahimler’ de diyebilirsiniz. Yeni dünyalara gitmek ve uzun yıllar boyunca ilkel koşullar altında yaşamak… Ölünceye kadar rahat bir hayat sürememek… Zor şeyler bunlar. Bazen bütün bunları düşünüyor ve o yeni dünyaya gitmekten de vaz geçiyorum. Özellikle uykusuz kaldığım geceler. Belki yüz defa gitmemeye karar verdim. Günün birinde bu kararımdan cayamayabilirim. Bu fikir benimdi. Ben bile bu bakımdan zorluk çekersem başkaları nasıl rahatlıkla ve mutlulukla gidebilirler? Özellikle Hükümet de onları teşvik etmediğine göre? Hatta daha da açık konuşalım: hükümet insanları bir tekmede yollamadığı takdirde bütün plan suya düşebilir.”</p>

  <p class="block7">Fastolfe başını salladı. “Hükümetinizi ikna etmeye çalışacağım. Ama ya başarılı olamazsam?”</p>

  <p class="block7">Baley alçak sesle, “Başarılı olamazsınız.” diye cevap verdi. “Yani Arzlılar başarısızlığa uğrarlarsa o zaman bir tek yol kalır. Uzaycılar Galaksiye yayılırlar. Bu işin yapılması şart.”</p>

  <p class="block7">“Arzlılar bir tek dünyaya sıkışıp kaldıkları sırada Uzaycıların yayılıp bütün galaksiyi doldurmaları hoşunuza gider mi?”</p>

  <p class="block7">“Hiç hoşuma gitmez ama bu şimdiki uyuşukluktan daha iyi bir şey de sayılır. Yüzyıllar önce Arzlılar yıldızlara üşüştüler. Şimdi Uzaycıların dünyası denilen gezegenlere yerleştiler. Ve bu ilk birkaç dünya diğer gezegenleri de ele geçirdi. Ama Uzaycılar da, Arzlılar da çok uzun bir süreden beri başka bir dünyaya yerleşmediler. Orayı geliştirmeye çalışmadılar. Bu tembelliğin devam etmesine izin verilmemeli.”</p>

  <p class="block7">“Ben de sizinle aynı fikirdeyim. Ama siz bu yayılmayı neden istiyorsunuz, Baley?”</p>

  <p class="block7">“Ben, insanlığın Galaksiye yayılmadığı takdirde ilerleyemeyeceğine inanıyorum. Bunun coğrafi bir yayılma olması da şart değil. Ama başka tür gelişmeleri sağlayacak en belirgin yol da bu. İnsanlar, diğer akıllı yaratıkları tehlikeye düşürmeyecek bir biçimde yayıldıkları ve bomboş dünyalar bulabildikleri takdirde bunu neden yapmasınlar? Bu koşullarda yayılma ya karşı koymak çöküşü kesinleştirir.”</p>

  <p class="block7">“Demek seçenekleri görüyorsunuz? Yayılma ve ilerleme? Yayılmaktan kaçınma ve çökme?”</p>

  <p class="block7">“Evet, öyle sanıyorum, işte bu yüzden Arz yayılmayı red ettiği takdirde bu işi Uzaycıların üstlenmeleri gerektiğini söylüyorum, insanlık, ister Arzlıların ister Uzaycıların yardımıyla, yayılmalı. Bu görevi Arzlıların yerine getirmesi hoşuma gider. Ama bu olmuyorsa Uzaycıların Galaksiye yayılmaları yerimizde saymamızdan çok daha iyi olur bence Ya bu, ya şu.”</p>

  <p class="block7">“Ya biri yayılır, diğeri ise yerinde sayarsa?”</p>

  <p class="block7">“O zaman yayılan toplum gitgide daha güçlenir. Yerinde sayan ise zayıflar.”</p>

  <p class="block7">“Bundan emin misiniz?”</p>

  <p class="block7">“Bence bu kaçınılamayacak bir sonuç.”</p>

  <p class="block7">Fastolfe başını salladı. “Aslında ben de böyle düşünüyorum, işte bu yüzden hem Arzlıların ve hem de Uzaycıların yayılıp İlerlemelerini sağlamaya çalışıyorum, işte üçüncü seçenek de bu. Bence bu en iyisi.”</p>

  <p class="block5">7b.</p>

  <p class="block6">&nbsp;</p>

  <p class="block7">Giskard’ın hafıza bankasında bu konuşmayı izleyen günler de vardı. İnanılmayacak kadar kalabalık yollar. İnsan selleri. Yüksek mevkilerdeki görevlilerle yapılan sayısız konuşmalar. Kalabalığı oluşturan insanların kafaları.</p>

  <p class="block7">Özellikle kalabalıktakilerin kafaları…</p>

  <p class="block7">Giskard böyle zamanlarda kafaları birbirlerinden ayırt edemiyordu. Ancak Fastolfe birkaç görevliyle konuştuğu zaman robot da onların kafalarıyla teker teker ilgilenebiliyordu.</p>

  <p class="block7">Giskard, Arzdan ayrılma günü yaklaştığı sırada Baley’le yalnız kalmayı başarabildi. Robot, onları bir süre rahatsız etmemeleri için birkaç beyinde ufak tefek değişiklikler de yaptı.</p>

  <p class="block7">Baley robota özür diler gibi, “Aslında seninle ilgilenmediğimi sanma, Giskard,” dedi. “Sadece seninle yalnız kalma fırsatı bulamadım. Arzda önemli bir insan sayılmıyorum. Bu yüzden de istediğim zaman şuraya buraya gitmem de imkânsız.”</p>

  <p class="block7">“Bunun farkındayım, efendim. Ama şimdi bir süre yalnız kalabileceğiz.”</p>

  <p class="block7">“İyi. Dr. Fastolfe bana Gladia’nın İyi olduğunu söyledi. Ama belki bunu iyi kalpliliğinden yaptı. Bu sözleri duymak istediğimi düşündüğü için. Aslında Gladia’nın durumu iyi mi?”</p>

  <p class="block7">“Dr. Fastolfe size gerçeği söyledi, efendim.”</p>

  <p class="block7">“Aurora’da son konuşmamız sırasında senden Gladia’yı korumanı, ona bir zarar gelmesine engel olmanı İstemiştim. Bunu hatırladığını umarım.”</p>

  <p class="block7">“Dostum Daneel de, ben de bu isteğinizi unutmadık, efendim. Ben her şeyi ayarladım. Dr. Fastolfe öldüğü zaman Dostum Daneel’le ben Madam Gladia’nın evine yerleşeceğiz. O zaman Madamı daha iyi koruyabileceğiz.”</p>

  <p class="block7">Baley kederle, “Bu ben öldükten sonra olacak,” dedi.</p>

  <p class="block7">“Bunu anlıyorum, efendim ve üzülüyorum.”</p>

  <p class="block7">“Evet ama çaresi de yok. Ancak krizli bir an gelecek. Belki de ikiniz daha Gladia’nın yanına yerleşmeden. Ama ben öldükten sonra…”</p>

  <p class="block7">“Düşündüğünüz nedir efendim? Nasıl bir kriz bu?”</p>

  <p class="block7">“Giskard, bu tehlikeli duruma Dr. Fastolfe’un ikna gücünün fazla olması yol açabilir… Ya da şimdi bu işi Doktorla ilgili bir faktör hallediyor.”</p>

  <p class="block7">“Efendim?”</p>

  <p class="block7">“Dr. Fastolfe’un görüp konuştuğu her görevli artık heyecanla göç lehinde konuşuyor. Eskiden hiç de böyle değillerdi. Kamu oyunu oluşturan liderler göçü destekledikleri takdirde başkaları da onları izleyecek. Ve bu salgın bir hastalık gibi yayılacak.”</p>

  <p class="block7">“İstediğiniz bu değil miydi, efendim?”</p>

  <p class="block7">“Evet, öyle. Ama bana bu kadarı da fazlaymış gibi geliyor. Galaksiye yayıldığımızı düşünelim. Ama ya Uzaycılar aynı şeyi yapmaktan kaçınırlarsa?”</p>

  <p class="block7">“Neden kaçınsınlar?”</p>

  <p class="block7">“Bilmiyorum. İlerleme sadece bir ihtimal. Ya insanlar ilerleyemezlerse?”</p>

  <p class="block7">“Söylediğinize göre Arz ve Arzlıların yerleştiği bütün dünyalar güçlenecek.”</p>

  <p class="block7">“Uzaycılar ise güçsüzleşecekler. Ama bir süre Uzaycılar Arzdan ve Göçmenlerden daha güçlü olacaklar. Tabii aradaki fark yavaş yavaş kapanacak. Sonunda Uzaycılar, Arzlıların gitgide artan bir tehlike olduğunu anlayacaklar. Tabii o zaman Arzın ve Göçmenlerin çok geç kalınmadan durdurulmaları gerektiğine karar verecekler. Ve herhalde şiddetli önlemler alacaklar. İşte bu krizli süre insanların bütün geleceğini kararlaştıracak.”</p>

  <p class="block7">“Ne demek istediğinizi anlıyorum, efendim.”</p>

  <p class="block7">Baley bir süre sessizce düşündü. Sonra da sanki sözlerinin duyulmasından korkuyormuş gibi. “Yeteneklerini kimler biliyor, Giskard?” diye fısıldadı.</p>

  <p class="block7">“İnsanlar arasında sadece siz, efendim. Ve siz bundan başkalarına söz edemezsiniz.”</p>

  <p class="block7">“Edemeyeceğimi çok iyi biliyorum. Ama şimdi mesele şu: konuştuğunuz her görevlinin fikrini değiştirmesini ve Göç konusunu desteklemesini Fastolfe değil sen sağladın. Bunu yapabilmek için de Fastolfe’u etkiledin. O da Arza Daneel’i değil seni getirdi. Senin buraya gelmen şarttı. Daneel ise sadece insanların aklını karıştırırdı.”</p>

  <p class="block7">Giskard, “Arzlıları inciterek işi daha güçleştirmeyi istemedim,” dedi. “Onun için Arza kalabalık bir grubun inmesini engelledim. Daneel bakımından üzgünüm, efendim. Onunla buluşamadığınız için hayal kırıklığına uğradığınızı sezdim.”</p>

  <p class="block7">“Eh…” Baley başını salladı. “Böyle davranmak zorunda olduğunu biliyorum. Yalnız Daneel’e kendisini çok özlediğimi anlatmalısın. Şimdi… Arz diğer dünyalara yayılma politikasını izler ve o sırada Uzaycılar bu yarışta geride kalırlarsa bu durumdan sen sorumlu olacaksın, Giskard. Kaçınılmaz o krizden de öyle. Bu sürede yeteneklerini kullanarak Arzı korumalısın. Bu da senin sorumluluğun.”</p>

  <p class="block7">“Elimden geleni yapacağım, efendim.”</p>

  <p class="block7">“Bu bakımdan başarılı olduğun takdirde Amadiro ya da onu destekleyenler Gladia’ya şaşırabilirler. Onu korumayı da unutmamalısın.”</p>

  <p class="block7">“Daneel ve ben bunu hiç bir zaman unutmayacağız.”</p>

  <p class="block7">“Teşekkür ederim, Giskard.”</p>

  <p class="block7">Robotla adam ondan sonra birbirlerinden ayrıldılar.</p>

  <p class="block7">Giskard, Fastolfe’un peşinden modüle bindiği zaman Baley’i bir defa daha gördü. Ama bu sefer Arzlıyla konuşma fırsatını bulamadı. Baley sadece elini sallayarak sessizce. “Unutma,” dedi. Giskard bu kelimeyi anladı. Bunun gerisindeki duyguları da sezdi. Ondan sonra Giskard, Baley’i bir daha hiç görmedi. Hiç!</p>

  <p class="block5">8.</p>

  <p class="block7">Giskard, Arza yaptığı tek yolculuğu hatırlarken, aklına her zaman Fastolfe’la Robotik Enstitüsüne, Amadiro’yu görmeye gidişleri geliyordu.</p>

  <p class="block7">Bu konuşmayı ayarlamak kolay olmamıştı. Amadiro uğradığı yenilginin etkisinden kurtulmamıştı. Fastolfe’un evine giderek gururunu büsbütün ayaklar altına almak niyetinde de değildi. Fastolfe bunu öğrendiği zaman Giskard’a, “Pek ala,” dedi. “Zafer kazandığıma göre cömertçe davranabilirim. Ben ona giderim. Amadiro’yu görmem şart.”</p>

  <p class="block7">Fastolfe, Robotik Enstitüsünün üyelerindendi artık. Baley’nin Amadiro’nun ezilmesini sağlaması Doktora bu kapının açılmasına neden olmuştu. Fastolfe da buna karşılık insana benzeyen robotların yapılması ve çalıştırılmasıyla ilgili bütün notlarını Enstitüye devretmişti. Bir kaç robot yapılmış, sonra proje bir kenara atılmıştı. Fastolfe buna sinirleniyordu.</p>

  <p class="block7">Fastolfe o gün önce Enstitüye yalnız başına gitmeyi düşündü. Yanına hiç robot almadan. Düşman kampında savunmasız halde olacaktı. Ama ayrıca bu Fastolfe’un kendisine ne kadar güvendiğini de gösterecekti. Amadiro da anlayacaktı bunu. Ama Fastolfe sonunda, nasıl olduğunu anlamadan, Giskard’ı da yanına aldı.</p>

  <p class="block7">Fastolfe Amadiro’yu görmeyeli adam biraz kilo vermişti. Ama yine de iri yarıydı. Bir zamanlar adeta özelliği olan o güven dolu tebessümü kaybolmuştu. Fastolfe içeri girdiği zaman yine gülümsemeye çalıştı ama sadece dişlerini göstermeyi başarabildi. Sonra bunun, yerini sıkıntılı bir hoşnutsuzluk aldı. Fastolfe Amadiro’nun küçük adını rahatça kullanarak. “Ee, Kelden,” dedi. “Birbirimizi pek sık göremiyoruz. Oysa dört yıldan beri iş arkadaşıyız.”</p>

  <p class="block7">“Sahte dostluktan vaz geçelim, Fastolfe.” Amadiro’nun hafif homurtusu öfkeliydi. “Beni Amadiro diye çağır. Biz sadece ismen iş arkadaşıyız. Dış siyasetinin Aurora’nın intiharı demek olduğuna inandığımı da saklamıyorum. Hiç bir zaman saklamadım zaten.”</p>

  <p class="block7">Amadiro’nun üç robotu da odadaydılar. Fastolfe kaşlarını kaldırarak onları inceledi. “Barıştan yana olan bir adamla tek robotuna karşı etkileyici korunma önlemleri almışsın, Amadiro.”</p>

  <p class="block7">“Onlar sana saldıracak değiller, Fastolfe. Bunu sen de pek ala biliyorsun. Ama neden Giskard’ı getirdin? Niçin yanına şaheserin Daneel’i almadın?”</p>

  <p class="block7">“Daneel senin yanında güvende olabilir miydi, Amadiro?”</p>

  <p class="block7">“Bu sözleri nükte yapmak için söylediğini düşüneceğim. Artık Daneel’e ihtiyacım yok. Biz kendi insan biçimi robotlarımızı yapıyoruz.”</p>

  <p class="block7">“Benim planlarımı kullanarak.”</p>

  <p class="block7">“Onları geliştirdik.”</p>

  <p class="block7">“Ama insan biçimi robotları kullanmıyorsunuz. İşte bu yüzden seni görmeye geldim. Enstitüde sadece ismen bir yerim olduğunu biliyorum. Fikirlerimi ve önerilerimi dinlemek bir tarafa buraya gelmemden bile hoşlanmadığının farkındayım. Ama Enstitünün bir üyesi olarak insan biçimi robotları kullanmamanı protesto etmek zorundayım.”</p>

  <p class="block7">“Onları hangi alanda kullanmamı istiyorsun?”</p>

  <p class="block7">“İnsan biçimi robotlar daha sonra Uzaycıların göç edecekleri yeni dünyaları geliştirmek ve hazırlamak için kullanılacaklardı, öyle değil mi?”</p>

  <p class="block7">“Ama sen buna karşıydın, Fastolfe, Unuttun mu?”</p>

  <p class="block7">Fastolfe, “Evet, karşıydım,” diye itiraf etti. “Çünkü ben Uzaycıların, kendilerinin yeni dünyalara göç etmelerini ve o gezegenleri uygun biçimde değiştirmelerini İstiyordum. Ama bu olmadı. Olacağı da yok. O halde o yeni dünyalara insanlara benzeyen robottan yollayalım. Her halde bu hiç bir şey yapılmamasından daha iyidir.”</p>

  <p class="block7">“Fikirlerinle Komiteyi etkilediğin sürece hiç bir şey yapamayacağız Fastolfe. Uzaycılar geliştirilmemiş, vahşi dünyalara gidecek değiller. Ayrıca onların insan biçimi robotlardan hoşlanmadıkları da anlaşılıyor.”</p>

  <p class="block7">“Uzaycılara o robotlardan hoşlanma şansı verdin mi ki? Arzlılar yeni dünyalara yerleşmeye başladılar. Geliştirilmemiş vahşi dünyalara bile. Ve bunu robotların yardımı olmadan başardılar.”</p>

  <p class="block7">“Bizlerle Arzlılar arasındaki farkları pek ala biliyorsun. Sekiz milyar Arzlı var. Göçmenleri de unutma.”</p>

  <p class="block7">“Uzaycılar ise beş buçuk milyar.”</p>

  <p class="block7">Amadiro acı acı, “Tek fark nüfusta değil,” dedi. “Bu Arzlılar böcekler gibi ürüyorlar.”</p>

  <p class="block7">“Ne münasebet! Arzın nüfusu yüzyıllardan beri hemen hemen hep aynı.”</p>

  <p class="block7">“Ama üreme potansiyeli var ya! Bu göç konusuna daha fazla önem verdikleri takdirde her yıl nüfuslarını yüz altmış milyon arttırabilirler. Yeni dünyalara doluşurlarken bu oran daha da yükselir.”</p>

  <p class="block7">“Bizim de her yıl yüz milyonluk bir artışı sağlayacak biyolojik gücümüz var.”</p>

  <p class="block7">“Ama toplumsal yeteneğimiz yok. Biz uzun ömürlüyüz. Yerimizi bir başkasının çabucak almasını istemiyoruz.”</p>

  <p class="block7">“Toplumumuzun yeni üyelerini başka gezegenlere yollayabiliriz.”</p>

  <p class="block7">“Gitmezler ki. Biz vücutlarımıza değer veriyoruz. Bu vücutlar güçlü ve sağlıklı. Dört yüz yıl yaşayacak kadar hem de. Arzlılar yüz yıldan daha kısa bir sürede tükenen, hastalıklarla sarsılan ve o kısacık sürede yozlaşan vücutlarına değer veremezler. Her yıl milyonlarca insanı berbat bir yere hatta ölüme göndermek onlar için önemli olamaz. Aslında kurbanların mutsuzluk ve ölümden de korkmamaları gerekir. Arzda da durum aynı değil mi? Göç eden Arzlılar o illetli dünyalarından kaçıyorlar. Çünkü yeni bir gezegenin asıl dünyalarından daha kötü olamayacağını biliyorlar. Diğer taraftan biz güzelce geliştirilmiş, rahat dünyalarımıza değer veriyoruz. Onlardan kayıtsızca ayrılmak istemiyoruz.”</p>

  <p class="block7">Fastolfe içini çekti. “Bütün bu sözleri o kadar çok duydum ki… Sana basit bir gerçeği hatırlatabilir miyim, Amadiro? Aurora da bir zamanlar vahşi ve gelişmemiş bir dünyaydı. Burası da insanların yaşayabilmeleri için değiştirildi. Bütün diğer Uzaycı dünyaları da öyle.”</p>

  <p class="block7">Amadiro, “Ben de senin bütün iddialarını midem bulanıncaya kadar dinledim,” diye homurdandı. “Ama sana cevap vermekten de bıkmayacağım. İnsanlar Aurora’ya ilk yerleştikleri zaman belki gezegen ilkel bir yerdi. Ama Aurora’ya da önce Arzlılar yerleştiler. Yeni dünyalara da Arzlılar gitmedilerse bile bu işi henüz Arzın etkisinden kurtulmamış olan Uzaycılar yaptılar. Ama artık çağımız böyle bir şey için uygun değil. O zaman başarılanlar bu gün yapılamaz.” Ağzı öfkeyle çarpıldı. “Hayır, Fastolfe, politikan yüzünden yeni bir Galaksi yaratılıyor. Sadece Arzlıların yaşayacakları bir Galaksi. Uzaycılar ise gitgide zayıflayıp mahvolacaklar. Bu başladı bile. İki yıl önce Arza yaptığın o ünlü yolculuk bizim için dönüm noktası oldu. Kendi vatandaşlarına ihanet ettin ve o yarı-insan yaratıkların Galaksiye yayılmaları için onlara cesaret verdin. Sadece bu iki yıl içerisinde Arzlılar yirmi dört gezegene yerleştiler. Gün geçmiyor ki başka dünyalara uzanmasınlar.”</p>

  <p class="block7">Fastolfe, “Abartıyorsun,” dedi. “O Göçmen dünyalarından hiç biri de insanların yaşamasına uygun değil. Bu durum yıllarca da değişmeyecek. O dünyalara giden insanların hepsinin yaşayacağını da sanmıyorum. Gezegenleri uygun biçimde değiştirmeyi de başaramayacaklar. Yakın dünyalara yayılırlarken daha uzaktaki gezegenlere yerleşme ihtimali zayıflayacak. Ve o ilk hız kaybolacak. Arzlıların yayılmaları için onlara cesaret verdim. Çünkü bizim de yeni dünyalara gideceğimizden emindim. Eğer biraz çaba gösterirsek Arzlılara yine de yetişebiliriz. Sağlıklı bir rekabetle Galaksiyi doldururuz.”</p>

  <p class="block7">Amadiro, “Hayır,” diye bağırdı. “Seninki siyasetlerin en mahvedicisi! Budalaca bir idealizm! Yayılma tek taraflı ve yapacağın her şeye rağmen öyle de kalacak. Arzlılar yeni dünyalara üşüşüyorlar! Onları, durdurulamayacak kadar güçlenmeden önce engellemeliyiz.”</p>

  <p class="block7">“Bunu nasıl yapacaksın? Arzla bir dostluk anlaşmamız var. Buna göre Arzlılar bir Uzaycı dünyasına yirmi ışık-yılı kadar yaklaşmadıkça onların uzaya yayılmalarını engellemeyeceğiz. Arzlılar bu koşul konusunda büyük bir dikkatle davranıyorlar.”</p>

  <p class="block7">Amadiro, “O anlaşmayı herkes biliyor,” dedi. “Böyle bir anlaşma daha güçlü tarafın milli çıkarlarına dokunduğu zaman o imzalı kağıt parçasına aldırılmadığını da bildiği gibi. Bence o anlaşmanın hiç bir değeri yok.”</p>

  <p class="block7">“Benim için var. Ve o anlaşmaya uyulacak.”</p>

  <p class="block7">Amadiro başını salladı. “İnancın insanın içine dokunuyor. Sen iktidardan düştükten sonra anlaşmaya nasıl uyacaklar?”</p>

  <p class="block7">“Henüz iktidardan düşmek niyetinde değilim.”</p>

  <p class="block7">“Arz ve Göçmenler güçlenirken, Uzaycılar korkmaya başlayacaklar. Ondan sonra sen de iktidarda fazla kalamayacaksın.”</p>

  <p class="block7">Fastolfe sordu. “O anlaşmayı yırtar, Göçmen dünyalarını ortadan kaldırır ve Arzın kapılarını da sıkıca kaparsan, Uzaycılar Galaksiye yayılırlar mı?”</p>

  <p class="block7">“Belki yayılmazlar. Ama yayılmamaya, yerimizde çok rahat olduğumuza karar verirsek bu neyi değiştirir?”</p>

  <p class="block7">“O zaman Galaksi insanların kurduğu bir imparatorluk halini alamaz.”</p>

  <p class="block7">“Alamazsa ne olur?”</p>

  <p class="block7">“Uzaycılar durgunlaşır ve yozlaşırlar. Dünyalarına hapsedilen Arzlılar gibi.”</p>

  <p class="block7">“Senin partinin ileri sürdüğü uydurma iddialardan biri de bu, Fastolfe. Böyle bir şey olacağını gösteren bir tek kanıt bile yok. Ama öyle bir tehlike olduğunu farz edelim. Yine geleceğimizi biz seçmiş oluruz. Ve hiç olmazsa Galaksi o kısa ömürlü barbarların eline geçmez.”</p>

  <p class="block7">Fastolfe, “Yani sen, ‘Arzlılar Galaksiye yayılmasınlar da, Uzaycı uygarlığı çöksün, buna razıyım’ mı demek istiyorsun?” diye söylendi. “Ciddi misin?”</p>

  <p class="block7">“Öleceğimizi sanmıyorum, Fastolfe. Ama evet… hastalıklı, kısa ömürlü, insan sayılmayacak yaratıkların zafere erişmeleri, bizim ölümümüzden daha korkunç bir şey olur!”</p>

  <p class="block7">“Ve biz o yaratıkların torunlarıyız.”</p>

  <p class="block7">“Artık jenetik bakımından onlarla hiç bir bağımız yok. Milyarlarca yıl önce atalarımızın arasında solucanlar da varmış. Şimdi biz de birer solucan mıyız?”</p>

  <p class="block7">Fastolfe dudaklarını birbirine bastırarak gitmek için kalktı. Gözleri öfkesinden ateş saçan Amadiro onu engellemek için bir şey yapmadı.</p>

  <p class="block5">9.</p>

  <p class="block7">Daneel’in Giskard’ın hatıralara dalmış olduğunu anlaması imkansızdı. Bir kere Giskard’ın yüzündeki ifade değişmiyordu. İkincisi robotun hatıralara dalması insanlarınki gibi olmuyordu, Bu fazla zaman da almıyordu. Diğer taraftan Giskard’ın geçmişi hatırlamasına neden olan düşünce dizisi Daneel’in de robot arkadaşının kendisine anlattığı o geçmişte kalmış olan olayları kafasından, geçirmesine yol açmıştı. Duraklamadan konuşmalarını sürdürüyorlardı ama çok değişik bir biçimde, sanki ikisi de birbirleri adına geçmişi düşünüyorlardı.</p>

  <p class="block7">Daneel, “Artık Aurora’lılar Arzdan ve Göçmen dünyalarından daha zayıf olduklarını biliyorlar.” dedi. “O halde Elijah Baley’nin tahmin ettiği kriz de atlatılmış sayılır, Dostum Giskard.”</p>

  <p class="block7">“Öyle gözükebilir, Dostum Daneel.”</p>

  <p class="block7">“Bunu sağlamak için çok çabaladın.”</p>

  <p class="block7">“Öyle. Komitenin her zaman Dr. Fastolfe’un etkisinde kalmasını sağladım. Kamu oyunu oluşturanı kimselerin fikirlerini bir biçime sokmak için elimden geleni yaptım.”</p>

  <p class="block7">“Ama ben yine de endişeliyim.”</p>

  <p class="block7">Giskard, “Ben bu, işin her devresinde endişeliydim.” diye açıkladı. “Ama kimseye de zarar vermemeye çalıştım. Ancak kafalarına hafifçe dokunmamın yeterli olacağını anladığım kimselerle ilgilendim. Başka hiç bir insana dokunmadım. Arzda sadece misillemeden korkan kimseleri etkiledim. Özellikle aslında bu korkuları hafif olan insanları seçtim. Aurora’da ise durum bunun tersiydi. Buradaki liderler rahat dünyalarından gitmelerine yol açacak bir siyaseti desteklemeyi istemiyorlardı. Ben de onların bu duygularını güçlendirdim. Bu insanları Aurora’ya bağlayan gizli bağları sağlamlaştırdım. Bütün bunları yapmak beni her zaman… biraz… sarstı.”</p>

  <p class="block7">“Neden? Arzı yayılmaya teşvik ettin. Uzaycıların ise bu konuda cesaretlerini kırdın. Böyle olması da gerekmiyor muydu?”</p>

  <p class="block7">“Dostum Daneel, sen bir Arzlının benim için bir Uzaylıdan daha değerli olduğunu mu sanıyorsun? Her ikisi de insan neticede.”</p>

  <p class="block7">“Arada farklar var. Elijah’ı, Galaksinin bomboş kalmasındansa Arzlıların yenilgiye uğramalarına razıydı. Dr. Amadiro, ‘Arzlılar Galaksiye yayılmasınlar da,’ diyor. ‘Ne olursa olsun.’ Hem Arzlıların hem de Uzaycıların güçlerini kaybetmelerine razı. Elijah, Arzlıların ya da Uzaycıların başarıya erişmelerini umutla bekliyordu. Amadiro ise iki tarafın da başarıya erişmemesine razı. Bu durumda Baley’i seçmemiz gerekmez mi?”</p>

  <p class="block7">“Evet, Dostum Daneel. Öyle gözüküyor. Ama eski ortağın Elijah Baley’nin çok değerli olduğunu düşünüyorsun. Acaba bu düşünce seni ne dereceye kadar etkiliyor?”</p>

  <p class="block7">Daneel, “Ortak Elijah’nın hatıralarına büyük değer veriyorum,” diye açıkladı. “Ve Arzlılar da onun vatandaşları.”</p>

  <p class="block7">“Bu hatıralara değer verdiğin belli. Sana uzun yıllardan beri bir insan gibi düşündüğünü söylüyorum, Dostum Daneel. Ama acaba bu aslında bir iltifat sayılır mı? Tabii bir insan gibi düşünmekle beraber gerçek bir insan da değilsin. Ve neticede Üç Kural seni bağlıyor. Bir insana zarar vermen imkansız. Bu insan ister Arzlı olsun, ister Uzaycı.”</p>

  <p class="block7">“Bazen iki insandan birini tercih etmen gerekiyor Dostum Giskard. Bize Madam Gladia’yı korumamız için özel emirler verildi. Zaman zaman Madam Gladia’yı koruyabilmek için bir insana zarar vermek zorunda kalacağım. Ve açıkçası bir Arzlıyı koruyabilmek için bir Uzaycıya zarar vermekten kaçınmayacağımı düşünüyorum.”</p>

  <p class="block7">Giskard, “Öyle düşünebilirsin,” diye cevap verdi. “Ama bir genelleme yapamazsın. Bir olayda belirli koşullar sana yol gösterir. Ben de aynı durumdayım. Arzlılara cesaret verdim. Uzaycıları engelledim. Böylece Dr. Fastolfe’un Aurora hükümetini ikna etmesini sağladım. Hükümet bir göç politikası izlemeye ve Galakside gitgide yayılan iki gücün bulunmasına karar verdi. Ama korkarım Dr. Fastolfe’un bütün çabaları boşuna çıktı. Doktor bu yüzden gitgide umutsuzluğa kapıldı. Belki de bu nedenle erken öldü. Doktorun kafasındaki bu düşünceyi sezdim ve bu bana acı verdi. Ama, Dostum Daneel, yine de…” Giskard durakladı. Daneel, “Evet?” dedi.</p>

  <p class="block7">“Bu söylediklerimi yapmasaydım Arzın yayılma gücü çok azalırdı. Aurora’nın bu yöndeki çalışmaları ise yine de artmazdı. O zaman Dr. Fastolfe iki taraflı bir hayal kırıklığına uğrardı. Arz ve Aurora yüzünden. Üstelik Dr. Amadiro yüzünden bütün gücünü de kaybederdi. Istırabı daha da büyük olurdu. Sağlığı sırasında en büyük sadakat borcum olan kimse Dr. Fastolfe’du. Bu yüzden onu daha az hayal kırıklığına uğratacak yolu seçtim. İlgilendiğim diğer insanlara da fazla bir zarar vermedim. Dr. Fastolfe Aurora’lıları… ve genellikle Uzaycıları… ikna edemediği için devamlı üzülüyordu. Ama hiç olmazsa yıldızlara göç eden Arzlıların çalışmaları ona sevinç veriyordu.”</p>

  <p class="block7">“Hem Arzlılara, hem de Uzaycılara cesaret veremez miydin Dostum Giskard? Böylece Dr. Fastolfe iki katı sevinirdi.”</p>

  <p class="block7">“Bu benim aklıma da geldi tabii, Dostum Daneel. Bu olasılığı inceledim. Ama sonunda bunu yapamayacağımı anladım. Arzlıları göçe teşvik için onlara zarar vermeyecek küçük bir değişiklik yeterliydi. Ama Aurora’lıları teşvik etmek için büyük değişiklikler yapmak gerekiyordu. Bu da onlara büyük bir zarar verirdi. Birinci Kural bunu engelliyordu.”</p>

  <p class="block7">“Yazık.”</p>

  <p class="block7">“Doğru. Dr. Amadiro’nun kafasını ciddi bir biçimde değiştirseydim, neler olurdu, bunu bir düşün. Ama adamın o kökleşmiş olan Dr. Fastolfe’a karşı koyma isteğini nasıl değiştirebilirdim? Bu Dr. Amadiro’nun kafasını yüz seksen derece döndürmesi için ona zorlamaya benzerdi. Adamın kafasını da, İçindeki fikirleri de böyle çevirmek onu aynı biçimde öldürürdü.” Giskard bir an durdu sonra da konuşmasını sürdürdü. “Dostum Daneel, gücün bedeli sık sık çıkmaza girmektir. Ben de durmadan böyle bir durumla karşılaştım. İnsanlara zarar verilmesini engelleyen Birinci Robotik Kuralı aslında hepimizin kolaylıkla görebileceği fiziki yaralanmalarla ilgilidir. Ve biz bu konuda kolaylıkla karar verebiliriz. Ancak sadece ben insanların duygularını anlıyor ve kafalarının içini görebiliyorum. Bu yüzden onlara gözle görülemeyecek zararlar verilebileceğini biliyorum. Ama onları tamamiyle anlayabildiğimi de söyleyemem. Çok kere iyice emin olmadan hareket etmek zorunda kalıyorum. Bu da devrelerimde devamlı bir gerilim yaratıyor.</p>

  <p class="block7">“Ama yine de başarılı olduğumu düşünüyorum. Uzaycıların kriz noktasını aşmalarını sağladım. Aurora artık Göçmenlerin gitgide güçlendiklerini biliyor. Bu yüzden onlarla çarpışmamaya da çalışacak. Her halde misilleme için çok geç kalmış olduklarının farkındalar. Bu bakımdan Elijah Baley’e verdiğimiz sözü yerine getirmiş de sayılırız. Arzın Galaksi’ye yayılmaya giden yola sapmasını sağladık. Galaksi İmparatorluğuna giden yola.”</p>

  <p class="block7">İki robot Gladia’nın evine doğru gidiyorlardı artık. Daneel birdenbire durakladı. Diğer robotun omzunu hafifçe sıkarak onun da durmasını sağladı. “Çizdiğin tablo çok çekici. Ortak Elijah bizimle gurur duyardı. Tabii eğer dediğin gibi bu görevi başarabildiysek. Herhalde Elijah, ‘Kurtarıcı Robotlar ve İmparatorluk,’ der ve belki de omzuma vururdu. Ama… dediğim gibi yine de endişeliyim, Dostum Giskard.”</p>

  <p class="block7">“Hangi bakımdan. Dostum Daneel?”</p>

  <p class="block7">“Acaba Ortak Elijah’nın yüzyıllar önce sözünü ettiği kriz anını gerçekten atlattık mı? Uzaycıların misilleme yapmaları için gerçekten artık çok geç mi?”</p>

  <p class="block7">“Neden bu kuşkulara kapılıyorsun, Dostum Daneel?”</p>

  <p class="block7">“Dr. Mandamus’un Madam Gladia’yla konuşurken takındığı tavır kuşkularımı uyandırdı.”</p>

  <p class="block7">Giskard gözlerini Daneel’e dikti. O sessizlikte serin rüzgarın yaprakları hışırdattığını duydular. Bulutlar dağılıyordu. Yakında güneş ortaya çıkacaktı, iki robotun kısa sözcüklerle yaptıkları konuşma uzun sürmemişti. Gladia’nın henüz nerede kaldıklarını düşünmeyeceğini biliyorlardı. Giskard, “O konuşmada seni endişelendirecek ne vardı?” diye sordu.</p>

  <p class="block7">Daneel, “Elijah Baley’nin şaşırtıcı bir problemi nasıl çözümlediğini görme fırsatını buldum,” dedi. “Hem de dört defa. Bu dört olayda da Ortak Elijah kısıtlı ve… hatta yanıltıcı… bilgilerin yardımıyla yararlı bir sonuca varmayı başardı. Ben de o zamandan beri… kafamın kısıtlı olmasına rağmen.. Elijah Baley gibi düşünmeye çalışıyorum.”</p>

  <p class="block7">“Bu bakımdan başarılı olduğun anlaşılıyor, Dostum Daneel. Sana kaç defa insanlar gibi düşündüğünü söyledim.”</p>

  <p class="block7">“Bildiğin gibi Dr. Mandamus, Madam Gladia’ya onu iki nedenle görmek istediğini söyledi. Bunun üzerinde ısrarla durdu. Bu problemlerden biri kendi atalarıydı. Yani Elijah Baley’nin torunu olup olmadığı meselesi. İkincisi ise şu Göçmenle ilgiliydi. Dr. Mandamus, Madamdan o Göçmeni görmesini ve sonra da bu konuda onlara bilgi vermesini istedi. Bu ikinci konunun Komite için önemli olduğu söylenebilir. İlk problem ise sadece Mandamus için önemliydi.”</p>

  <p class="block7">Giskard, “Dr. Mandamus, aile şeceresinin Dr. Amadiro için de önemli olduğunu söyledi,” diye hatırlattı. “O zaman bu kişisel problemin bir değil, iki kişi için önemli olduğunu söyleyebiliriz, Dostum Giskard. Ama bu yine Komite ve tabii genel olarak Aurora için önemli bir mesele sayılmaz.”</p>

  <p class="block7">“Devam et. Dostum Daneel.”</p>

  <p class="block7">“Ama Dr. Mandamus bu resmi işi ikinci plana attı. Problem sanki birdenbire aklına gelmiş gibi. Mesele çabucak halledildi. Yani adamın kalkıp buraya gelmesini gerektirecek bir şey değildi bu. Komitenin herhangi bir üyesi holografik-görüntüyle bu konuyu hallederdi. Diğer taraftan Dr. Mandamus şeceresi konusunu önce açtı. Bu konudan uzun uzadıya söz etti. Ayrıntılara girdi. Ve bu meseleyi ondan başkası da halledemezdi.”</p>

  <p class="block7">“Peki, ne sonuca vardın, Dostum Daneel?”</p>

  <p class="block7">“Bence Dr. Mandamus, Madam Gladia’yla karşılıklı konuşabilmek için bu Göçmen meselesini bir bahane olarak kullandı. Madamla yalnız başına ataları konusunu görüşmek istiyordu. Onu sadece şeceresi ilgilendiriyordu. Başka hiç bir konunun adam için önemi yoktu. Bu sonucu sen destekleyebilir misin, Dostum Giskard?”</p>

  <p class="block7">Aurora’nın güneşi henüz bulutların arasından sıyrılmamıştı. Giskard’ın gözlerindeki hafif pırıltı kolaylıkla görülebiliyordu. “Gerçekten de konuşmanın ilk yarısında Dr. Mandamus’un kafasındaki gerilim çok fazlaydı. İkinci yarıda bu hafifledi. Belki bu bir tür destekleme sayılır, Dostum Daneel.”</p>

  <p class="block7">Daneel, “O zaman kendi kendimize şu soruyu sorabiliriz,” dedi. “Dr. Mandamus’un ataları konusu adam için neden bu kadar önemli.”</p>

  <p class="block7">Giskard, “Dr. Mandamus bunu açıkladı ya.” diye cevap verdi. “Ancak Elijah Baley’nin torunu olmadığını kanıtlayabildiği takdirde meslek hayatında ilerleyebilecek. Mr. Baley’nin torunu olduğu takdirde desteğine ihtiyaç duyduğu Dr. Amadiro onun aleyhine dönecek.”</p>

  <p class="block7">“Evet, adam öyle söyledi. Dostum Giskard. Ama konuşma sırasında olanlar bu iddiayı çürütüyor.”</p>

  <p class="block7">“Neden böyle söylüyorsun? Lütfen İnsan gibi düşünmeye devam et, Dostum Daneel. Bu benim için çok öğretici oluyor.”</p>

  <p class="block7">Daneel ciddi ciddi, “Teşekkür ederim, Dostum Giskard,” dedi. “Şimdi… dikkat ettin mi, adam, Madam Gladia’nın onun Ortak Elijah’nın torunu olamayacağıyla ilgili tek bir sözünü bile yeterli bulmadı. Dr. Mandamus her seferinde de Dr. Amadiro’nun bu iddiayı kabul etmeyeceğini söyledi.”</p>

  <p class="block7">“Evet. Peki, sen bundan ne sonuç çıkardın?”</p>

  <p class="block7">“Madem Dr. Mandamus, Dr. Amadiro’nun Elijah Baley’nin torunu olmadığını gösterecek hiç bir iddiayı kabul etmeyeceğinden emindi, o halde neden bu konuyu Madam Gladia’yla konuşmak zahmetine katlandı? Başından beri bunun yararı olmayacağını biliyordu.”</p>

  <p class="block7">“Belki, Dostum Daneel. Ama seninki sadece bir tahmin. Dr. Mandamus’un bu hareketinin nedenini açıklayabilir misin?”</p>

  <p class="block7">“Açıklayabilirim. Dr. Mandamus, amansız Dr. Amadiro değil, kendi kendisini ikna için atalarıyla ilgili o soruları sordu.”</p>

  <p class="block7">“O halde neden Dr. Amadiro’dan söz etti? Niçin kısaca, ‘Bunu ben öğrenmek istiyorum,’ demedi.”</p>

  <p class="block7">Daneel usulca güldü. Diğer robotun yüzünde böyle bir ifade belirmesi imkansızdı. Daneel, “Dr. Mandamus öyle söyleseydi,” diye açıkladı, “o zaman Madam Gladia muhakkak ki, ‘Bu sizin üzerinize vazife değil derdi. Ve adam da hiç bir şey öğrenemezdi. Ama Madam Gladia, Dr. Amadiro’dan nefret ediyor. Dr. Amadiro da Elijah Baley’den… Madam Gladia’nın Dr. Amadiro’nun kendisiyle ilgili bir düşüncesine fena halde sinirleneceği kesindi. Amadiro’nun iddiası doğru olduğu takdirde Madam kızacaktı. Ama yalan olduğu takdirde iyice öfkelenecekti. Bu durumda olduğu gibi. Madam Dr. Amadiro’nun yanıldığını belirtmeye çalışacak ve bu uğurda gereken her kanıtı açıklayacaktı. Tabii Dr. Mandamus’un her kanıt için soğuk bir tavırla, ‘Bu yeterli değil’ demesi Madam Gladia’yı büsbütün kızdıracaktı. Bu yüzden daha başka açıklamalar da yapacaktı. Dr. Mandamus bu yolu Madam Gladia’dan kabil olan her şeyi öğrenebilmek için seçti. Sonunda da bir Arzlının torunu olmadığına iyice inandı. Amadiro’nun bu konudaki duyguları şüphe götürecek gibi değildi sanırım.”</p>

  <p class="block7">Giskard, “Dostum Daneel,” dedi. “Çok ilginç bir düşünce bu. Ama temeli pek sağlama benzemiyor. Bunun ancak senin bir tahminin olduğunu söyleyebiliriz.”</p>

  <p class="block7">Daneel, “Dr. Mandamus konuyu kapattığı sırada güya Dr. Amadiro’yu ikna edecek bir kanıt bulamamıştı,” diye cevap verdi. “Yani öyle olduğuna bizi inandırmaya çalıştı. Ama o zaman çok üzülmüş ve umutsuzluğa kapılmış olması gerekmez miydi? İddiasına göre bu yüzden ilerleyemeyecek ve Enstitünün başına da geçemeyecekti. Ama bence adamın öyle üzülmüş gibi bir hali yoktu. Aksine pek sevinmişe benziyordu. Tabii ben bu sonuca ancak bir insanın dış görünüşüne bakarak varabilirim. Ama sen bu konuda benden çok daha başarılısın. Söyle, Dostum Giskard, Madam Gladia’yla bu konuda yaptığı konuşma sona erdiği sırada Dr. Mandamus’un ruh hali nasıldı?”</p>

  <p class="block7">Giskard, “Şimdi geriye bakıyorum da,” diye mırıldandı. “Dr. Mandamus sadece sevinç duymuyordu. Dostum Daneel. Müthiş bir zafer kazanmış gibiydi. Bana düşünce dizisini açıkladın. İyice sezdiğim o zafer hissi de yürüttüğün mantığın doğru olduğunu açıklıyor. Hatta şimdi bütün bunları neden fark edemediğimi düşünüyorum,..”</p>

  <p class="block7">“Dostum Giskard, ben de Elijah Baley’nin yürüttüğü mantığa böyle tepki gösterirdim. Bu sefer böyle bir mantık dizisi kurabilmemin bir nedeni şimdiki acil durum. Bu beni daha mantıklıca düşünmeye zorluyor.”</p>

  <p class="block7">“Kendini küçümsüyorsun, Dostum Daneel. Sen uzun bir süreden beri mantıklıca düşünüyorsun. Ama neden şimdi krizden söz ediyorsun? Bir dakika dur ve bunu bana açıkla. Dr. Mandamus’un Mr. Baley’nin torunu olmadığı için duyduğu zafer hissinden, sözünü ettiği krize nasıl geçtik?”</p>

  <p class="block7">Daneel, “Dr. Mandamus, Dr. Amadiro’dan söz ederken bize yalan söylemiş olabilir,” dedi. “Ama adamın mesleğinde ilerlemeyi çok istediğini rahatlıkla düşünebiliriz. Enstitünün başına geçmek için sabırsızlanıyor. Öyle değil mi, Dostum Giskard?”</p>

  <p class="block7">Giskard sanki düşünüyormuş gibi bir an durdu. Sonra da, “Dr. Mandamus’un kafasında aradığım hırs değildi,” diye açıkladı. “Adamın kafasını belirli bir amacım olmadan inceliyordum. Ve sadece yüzeydeki işaretlerin farkındaydım. Ama meslek hayatında ilerlemekten söz ederken hırs izleri belirmiş olabilir. Sözlerini desteklemem için güçlü nedenlerim yok, Dostum Daneel. Ama sana itiraz etmem için de öyle.”</p>

  <p class="block7">“Dr. Mandamus’un hırslı bir adam olduğunu kabul edelim. Ve bunun bizi hangi noktaya eriştirdiğine bakalım. Kabul mü?”</p>

  <p class="block7">“Kabul.”</p>

  <p class="block7">Adamın Ortak Elijah’nın torunu olmadığını anladığı zaman duyduğu zafer hissinin meslek hayatında ilerleyeceğine inanmasıyla bir ilişkisi olabilir mi? Olamaz, çünkü Dr. Mandamus’un Dr. Amadiro’dan sırf Madamı etkilemek için söz ettiğini biliyoruz. Demek ki Dr. Mandamus başka bir nedenle istediğine erişeceğini düşünüyordu.”</p>

  <p class="block7">“Hangi nedenle?”</p>

  <p class="block7">“Bu konuda bir kanıt yok. Ama ben bir tahminde bulunabilirim. Belki Dr. Mandamus başarı kazanmasını sağlayacak bir şeyler biliyor. Ya da yapabileceği önemli bir şey var. Böylece Dr. Amadiro’dan sonra Enstitünün başına geçmesini garantileyecek. Unutma, Dr. Mandamus atalarıyla ilgili konuşmanın sonunda, ‘Güçlü silahlarım var,’ dedi. Belki bu doğru. Ama o silahları ancak Ortak Elijah’nın torunu olmadığı takdirde kullanabilecek. O halde Arzlıların torunu olmadığına inandığı zaman duyduğu sevincin nedeni artık bu yöntemleri kullanabileceğini ve meslek hayatında ilerleyeceğini bilmesi.”</p>

  <p class="block7">“Ama bu ‘güçlü silahlar’ nedir, Dostum Daneel?”</p>

  <p class="block7">Daneel ciddi ciddi, “Tahminler yürütmemizi sürdürelim,” dedi. “Dr. Amadiro’nun hiçbir şeyi Arzı yenmek ve eskisi gibi Uzaycı dünyalarına boyun eğdirmek kadar istemediğini biliyoruz. Dr. Mandamus, bunu başarmanın bir yolunu biliyorsa o zaman Dr. Amadiro’dan istediği her şeyi alabilir. İleride onun yerine geçme sözünü bile! Ancak Dr. Mandamus Arzın yenilmesini ve kötü duruma düşmesini sağlamak konusunda kararsız. Çünkü Arzlılarla akraba olduğunu düşünüyor. Arzlı Elijah Baley’nin torunu olması adamı engelliyor. Ancak Ortak Elijah’nın torunu olmadığını öğreniyor ve istediği gibi hareket edebileceğini düşünüyor. Ve tabii bu yüzden çok seviniyor.”</p>

  <p class="block7">Giskard sordu. “Yani Dr. Mandamus vicdanlı bir adam mı?”</p>

  <p class="block7">“Vicdan mı?”</p>

  <p class="block7">“Bu bazen insanların kullandıkları bir sözcük. Bu kelimeyle davranış kurallarına çok bağlı olduğu için kendi çıkarlarını bile hiçe sayan bir kimseyi tanımlıyorlar. Dr. Mandamus, uzaktan akraba olduğu insanlara zarar vererek yükselmek istemiyorsa o zaman vicdanlı bir adam demektir. Bu konuları çok düşündüm. Dostum Daneel. Çünkü bütün bunlar insanların davranışlarını yöneten bazı Kurallar olduğunu gösteriyor. Hiç olmazsa bazı durumlarda.”</p>

  <p class="block7">“Dr. Mandamus’un gerçekten vicdanlı bir insan olup olmadığını söyleyebilir misin?”</p>

  <p class="block7">“Duygularını incelediğim için mi? Hayır. Ben öyle bir şeyi aramıyordum ki. Ama analizin doğruysa, o zaman bu gerçekten bir vicdan meselesi demektir. Ama diğer taraftan işe Dr. Mandamus’un vicdanlı bir adam olduğunu söyleyerek başlar ve geriye doğru gidersek o zaman başka sonuçlar da çıkarabiliriz. Belki Dr. Mandamus yüz doksan beş yıl önce yaşamış bir Arzlının soyundan geldiğini düşünüyor, vicdanlı bir insan olmasına rağmen Arzın yenilmesi için girişilecek bir çabaya önderlik etmek istiyor. Çünkü Arzlı kanı taşımanın neden olduğu lekeyi ancak böyle silebilecek. Arzlıların torunu olmadığı takdirde böyle davranmak zorunda kalmayacak. Vicdanı yüzünden Arza zarar vermekten kaçınacak.”</p>

  <p class="block7">Daneel, “Hayır, Dostum Giskard,” diye başını salladı. “Bu sözlerin gerçeklere uymuyor. Dr. Mandamus Arza saldırmadığı takdirde rahatlayabilir. Ama o zaman Dr. Amadiro’yu memnun etmek ve yükselmek için bir yol da bulamaz. Onun ne kadar hırslı bir adam olduğunu unutma. Bu tahminin doğru olsaydı, Dr. Mandamus senin çok iyi fark ettiğin o zafer duygusunu hissetmezdi.”</p>

  <p class="block7">“Anlıyorum. O halde Dr. Mandamus’un Arzı yenmenin bir yolunu bulduğu sonucuna varıyoruz.”</p>

  <p class="block7">“Evet. Eğer öyleyse Ortak Elljah’nın önceden gördüğü o kriz anı atlatılmadı demektir. Şu anda o acil durumla karşı karşıyayız.”</p>

  <p class="block7">“Ama önemli sorunun cevabını yine de almış değiliz, Dostum Daneel.” Giskard’ın sesi düşünceliydi. “Bu ne tür bir kriz? O öldürücü tehlike nedir? Bunu da tahmin edebilir misin?”</p>

  <p class="block7">“Bu imkânsız. Dostum Giskard. Kabil olanı yaptım. Belki Ortak Elijah sağ olsaydı daha da ileriye gidebilirdi. Ama ben bunu yapamam. Bu noktada her şeyi sana bırakıyorum. Dostum Giskard.”</p>

  <p class="block7">“Bana mı bırakıyorsun? Nasıl?”</p>

  <p class="block7">“Sen Dr. Mandamus’un kafasını inceleyebilirsin. Ben bunu yapamam. Hiç kimse yapamaz zaten. Bu krizin nasıl bir şey olduğunu öğrenebilirsin.”</p>

  <p class="block7">“Korkarım bu imkânsız. Dostum Daneel. Bir insanla uzun bir süre birlikte yaşadığım takdirde onun kafasını ağır ağır inceleyebiliyorum. Dr. Fastolfe ve Madam Gladia’yla birlikte yaşadığım gibi. O zaman o kimsenin kafasını adeta kat kat okuyor, ona zarar vermeden pek çok şeyi öğrenebiliyorum. Ama Dr. Mandamus’la kısa bir tek ya da yüz karşılaşmanın pek yararı olmaz. Duyguları hemen sezebilirsin ama düşünceleri asla. Telaş yüzünden acele etmeye kalkar, Dr. Mandamus’u zorlarsam o zaman muhakkak ona zarar veririm. Ve bunu da yapamam.”</p>

  <p class="block7">“Ama milyarlarca Arzlının ve Galaksideki yine milyarlarca insanın geleceği buna bağlı olabilir.”</p>

  <p class="block7">“Buna bağlı olabilir. Bu sadece bir tahmin. Ama Dr. Mandamus’a zarar vereceğim kesin. Belki bu krizin nasıl bir şey olduğunu sadece Dr. Mandamus biliyor. Ve bunu sonuna kadar da götürecek. Ancak Dr. Amadiro onun bildiği şeyi başka bir kaynaktan öğrendiği takdirde Dr. Mandamus da Direktörü yerini kendisine bırakması konusunda zorlayamaz.”</p>

  <p class="block7">Daneel, “Doğru,” dedi. “Böyle olabilir.”</p>

  <p class="block7">“O halde, Dostum Daneel bu krizin nasıl bir şey olduğunu öğrenmek şart değil. Dr. Mandamus’un bildiklerinin Dr. Amadiro’ya -ya da başkalarına- açıklanması engellendiği takdirde kriz de atlatılır.”</p>

  <p class="block7">“Ama başka biri Dr. Mandamus’un şimdi bildiği şeyi keşfedebilir.”</p>

  <p class="block7">“Tabii. Ama bunun ne zaman olacağı belir değil. Belki de konuyu inceleme ve başka bir şeyler daha öğrenme fırsatını da bulacağız. O zaman daha yararlı bir rol oynamak için de hazırlıklı olacağız.”</p>

  <p class="block7">“İyi ya…”</p>

  <p class="block7">“Dr. Mandamus’u durdurmak için kafasını mahvederek işe yaramayacak bir hale sokabilirsin. Ya da onu ortadan kaldırırsın. Sadece ben onun kafasını başarıyla mahvedebilirim. Ama bunu da yapamam. Ancak… ikimiz de onun hayatını sona erdirebiliriz. Ben bunu da yapamam. Sen yapabilir misin, Dostum Daneel?”</p>

  <p class="block7">Bir sessizlik oldu. Sonra Daneel fısıldadı. “Yapamam. Bunu sen de biliyorsun.”</p>

  <p class="block7">Giskard ağır ağır, “Arzdaki ve Galaksideki milyarlarca insanın geleceğinin tehlikede olduğunu bilmene rağmen mi?” diye sordu.</p>

  <p class="block7">“Dr. Mandamus’a bir zarar veremem.”</p>

  <p class="block7">“Ben de öyle. Artık durum ortada. Öldürücü bir kriz yaklaşıyor. Bunun ne tür bir şey olduğunu bilmiyoruz. Öğrenmemiz de imkânsız. Yani, bu krizi engellememiz mümkün değil. Çaresiz durumdayız.”</p>

  <p class="block7">İki robot birbirlerine sessizce baktılar. Yüzleri ifadesizdi ama ikisinin de umutsuz .olduğu anlaşılıyordu.</p>

  <p class="block8">&nbsp;</p>

  <h2 class="block4" id="sigil_toc_id_8">BİR TORUN DAHA</h2>

  <h3 class="block5" id="sigil_toc_id_9">10.</h3>

  <p class="block7">Gladia, Mandamus’la yaptığı sarsıcı konuşmadan sonra rahatlamaya çalıştı. Bunu öyle bir heyecanla yaptı ki bir türlü gevşeyemedi. Kadın, yatak odasının bütün camlarını buzlu hale getirdi. Bir düğmeyi çevirerek odada sıcak hafif bir rüzgârın esmesini, yaprakların hışırtısının ve arada sırada kuş cıvıltılarının duyulmasını sağladı. Sonra bu seslerin yerini uzaklardaki bir denizin dalgalarının şıpırtısı aldı. Odaya hafif bir deniz kokusu yayıldı.</p>

  <p class="block7">Ama bütün bunların hiç yararı olmadı. Gladia’nın kafası acizce olanlarla ve olacaklarla yankılanıyordu. “Neden Mandamus’la öyle uzun uzun konuştum? O olay onun üzerine vazife mi? Amadiro’nun? Elijah’nın gemisi yörüngedeyken onu görmeye gidip gitmediğim sadece beni ilgilendirir. Ondan ya da başka bir erkekten bir oğlum olup olmadığı da.”</p>

  <p class="block7">“Tabii. Mandamus’un torunum olduğunu açıklaması beni sarstı. Sorun bu. Toplumda tıp ve jenetik uzmanları dışında kimse torunlar ve akrabalarla ilgilenmez. Birdenbire bu konunun açılması insanı sarsıyor. Tabii Elijah’dan söz edilmesi de beni etkiledi. Ama bunun bir raslantı olduğundan da eminim.” Gladia birdenbire birtakım bahaneler uydurduğuna karar verdi ve sabırsızca bütün bu düşünceleri kafasından kovdu. “Kötü tepki gösterdim ve gevezelik ettim. İşte o kadar.</p>

  <p class="block7">“Şimdi de o Göçmen gelecek. O bir Arzlı değil. Onun Arzda doğmamış olduğundan eminim. Hatta bu adam Arza hiç gitmedi bile sanırım. Belki de adını bile duymadığım acaip bir dünyada doğdu. Ailesi kuşaklar boyunca orada yaşıyor.</p>

  <p class="block7">“Ama o zaman bu Göçmen bir Uzaycı sayılmaz mı? Uzaycılar da Arzlıların torunları. Evet, aradan yüzyıllar geçmiş ama bu önemli mi? Tabii Uzaycılar uzun ömürlü. Bu Göçmenler ise fazla yaşamıyorlar sanırım. Ama bu da pek büyük bir fark sayılır mı? Bir Uzaycı da bir kaza yüzünden zamanından önce ölebilir. Bir keresinde daha altmışına basmadan ölen bir Uzaycıdan söz edildiğini duydum. O halde bu konuğun dilimizi acaip bir aksanla konuşan bir Uzaycı olduğunu neden düşünmeyeyim? Ama mesele bu kadar basit değil. Herhalde Göçmen, kendisinin bir Uzaycı olduğunu düşünmüyor bile. İyi ya. O halde bu adamın Uzaycı değil, Göçmen olduğunu düşünürüm. Ama onlara ne ad verirsen ver hepsi de insan değil mi? Uzaycılar, Göçmenler, Aurora’lılar, Arzlılar. Hepsinin aynı olduğunun kanıtı ortada: robotlar hiç birine de zarar veremiyorlar.</p>

  <p class="block7">“Ama neden bu Göçmenin adı Baley? Niçin Baley?”</p>

  <p class="block7">“Belki de Göçmenlerin çok kullandıkları bir ad bu. Neticede Arzlıların Galaksiye yayılmalarını Elijah sağladı. Herhalde onu bir kahraman sayıyorlar. Evet, Göçmen’lerin yarısı Baley soyadını aldılar. Zavallı Elijah! Herkes onun sırtına biniyor, gölgesine sığınıyor. Zavallı Elijah… sevgili Elijah…” Ve Gladia uykuya daldı.</p>

  <h3 class="block5" id="sigil_toc_id_10">11.</h3>

  <p class="block7">Ama kadın rahat edemeyecek kadar huzursuzca uyudu. Hele keyfi hiç yerine gelmedi. Farkına varmadan kaşlarını da çatmıştı. Gözü aynaya ilişseydi orta yaşlı bir kadına benzettiğini fark edip çok şaşırırdı. Daneel için Gladia bir insandı. Yaşı, görünüşü ya da ruh hali önemli değildi. Robot. “Madam.. “ dedi. Gladia ürperdi “Göçmen geldi mi?” Başını kaldırarak duvardaki saat kurdelesine baktı, sonra da çabucak bir hareket yaptı. Daneel hemen odanın biraz ısınması için düğmeye bastı. Hava serindi. Akşama daha da serin olacaktı.</p>

  <p class="block7">Robot, “Geldi, Madam,” dedi. “Onu nereye aldın?”</p>

  <p class="block7">“Büyük misafir odasına, Madam. Giskard onun yanında. Ev robotları da yakınında bekliyorlar.”</p>

  <p class="block7">“Göçmenin ne yiyeceğini öğrenmek akıllılığını gösterdiklerini umarım. Göçmen mutfağı konusunda hiçbir fikrim yok. Robotların adamın isteklerini biraz olsun karşılayabilmeleri gerekir.”</p>

  <p class="block7">“Giskard’ın bu işi ustalıkla halledeceğinden eminim, Madam.”</p>

  <p class="block7">Gladia da bundan emindi aslında. “Herhalde Göçmen’in gezegene inmesine izin vermeden önce onu karantinaya aldılar.”</p>

  <p class="block7">“Muhakkak, Madam.”</p>

  <p class="block7">Gladia, “Ama ne olursa olsun,” dedi. “Eldiven giyecek ve burun filtresi takacağım.”</p>

  <p class="block7">Yatak odasından çıktı. Bir robot kadının istediklerini getirdi. Gladia burun filtresini takarak denedi. “Bu Göçmen nasıl bir insan, Daneel?”</p>

  <p class="block7">“Sıradan bir insan, Madam. Boy bos bakımından yani.”</p>

  <p class="block7">“Ben yüzünü kastetmiştim.” Gladia sonra “Bunu sormam da saçma.” diye düşündü. “Göçmen Elijah Baley’e benzeseydi Daneel bunu hemen fark eder ve bana da söylerdi.”</p>

  <p class="block7">“Yüzü konusunda bir şey söylemek zor, Madam. Suratı pek gözükmüyor.”</p>

  <p class="block7">“Ne demek istiyorsun? Herhalde adam maskeli değil. Daneel?”</p>

  <p class="block7">“Bir bakıma öyle sayılır, Madam. Yüzü tüylerle kaplı.”</p>

  <p class="block7">“Tüylerle mi kaplı?” Gladia dayanamayarak güldü. “Yani şu hiper-vizyon’da gösterilen tarihi oyunlarda olduğu gibi mi? Sakalı mı var?” Elini yüzüne götürerek sakal işareti yaptı. Sonra da bıyık.”</p>

  <p class="block7">“Bundan daha fazla, Madam. Yüzünün yarısı tüyle kaplı.”</p>

  <p class="block7">Gladia’nın gözleri irileşti. Kadın ilk defa Göçmeni görme isteğine kapıldı. Aurora erkeklerinin -genellikle erkek Uzaycıların- yüzlerinde fazla tüy yoktu. Olanlar da erkekler yirmisine basmadan yani çocukluklarında bir daha çıkmamak üzere alınıyordu. Bazen dudak üstüne dokunmuyorlardı. Gladia, Santirix Gremionis’le evlenmeden önce genç adamın burnunun aşağısında ince bir çizgi halinde tüyler olduğunu hatırlıyordu. Santirix bundan, “Bıyık,” diye söz ediyordu, aslında bu yerinden kaymış, biçimsiz bir kaşa benziyordu. Gladia Santirix’le evlenme fikrine alıştığı zaman genç adamın kıl köklerini tahrip ettirmesi için de ısrar etmişti.</p>

  <p class="block7">Gladia. “Bütün yüzü bıyık içinde olan bir adam neye benzer?” diye kendi kendisine sordu. “Bir ayıyı mı andırır?” Kadının keyfi yerine gelmişti. Şimdi bu canavarı görmek için adeta sabırsızlanıyordu. Neticede Göçmen bir hayvana benzeyebilirdi. Hatta bir hayvan gibi de davranabilirdi. Ama Gladia’nın korkması için bir neden yoktu. Etrafında sürüyle robotu olacaktı. Göçmen’in kendi robotu olmadığı kesindi. Göçmenlerinkinin robotsuz bir toplum olduğu söyleniyordu. Canavar şüphe uyandıracak en ufak bir hareket yaptığı ya da sesini öfkeyle yükselttiğini takdirde robotlar onun hareketsiz kalmasını sağlayacaklardı.</p>

  <p class="block7">Gladia büyük bir neşeyle, “Beni Göçmene götür, Daneel,” dedi.</p>

  <h3 class="block5" id="sigil_toc_id_11">12.</h3>

  <p class="block7">Canavar ayağa kalkarak, “Göm aydım, Muh-dum,” gibi bir şey söyledi.</p>

  <p class="block7">Gladia onun, “Günaydın,” demek istediğini hemen anladı. Ama son kelimenin “Madam,” olduğunu ancak bir dakika sonra kavrayabildi. O çok gerilerde kalmış günlerde Standart Galaksi dilini acaip bir aksanla konuşan Aurora’lıları anlamakta ne kadar zorluk çektiğini hatırladı. O sırada Solaria gezegeninden yeni gelmiş, kalbi korku dolu genç bir kadındı.</p>

  <p class="block7">Gladia, “Canavarın dili kaba,” diye düşündü. “Yoksa kulağım alışık olmadığı için mi bana öyle geliyor? Elijah, Standart Galaksi dilini çok iyi konuşurdu. Ama tabii aradan yüz doksan beş yıl geçti. Ve bu Göçmen Arzdan değil. Yalnız kalmış bir dünyada dil de değişiklikler geçiriyor.” Ama aslında Gladia bütün dikkatini bu dil meselesine vermemişti. İlgiyle adamın sakalına bakıyordu.</p>

  <p class="block7">Bu, aktörlerin tarihi oyunlarda taktıktan sakallara hiç benzemiyordu. Göçmenin sık ve gür sakalı adamın yanaklarını ve çenesini düzgünce kaplıyordu. Koyu kestane rengiydi bu. Göçmenin saçlarından daha koyu renk ve dalgalıydı. Gladia, “En aşağı beş santim kadar diye karar verdi. “Hatta belki daha da uzun.” Aslında sakal Göçmenin bütün yüzünü kaplamamıştı. Gladia hayat kırıklığına uğradı bu yüzden. Adamın alnı da gözlerinin altı ve burnu da çıplaktı. Bıyığı da yoktu.</p>

  <p class="block7">Gladia böyle dik dik bakmasının terbiyesizlik olduğunu biliyor ama kendini alamıyordu. “Galiba dudaklarınızın etrafındaki tüyleri alıyorsunuz.”</p>

  <p class="block7">“Evet, Madam.”</p>

  <p class="block7">“Nedenini sorabilir miyim?”</p>

  <p class="block7">“Tabii sorabilirsiniz. Sağlık nedenleriyle. Yiyeceklerin tüylere takılmalarını istemiyorum.”</p>

  <p class="block7">“Galiba bu tüyleri kazıyorsunuz. Onların tekrar uzamaya başladıklarını görüyorum.”</p>

  <p class="block7">“Bir yüz-laseri kullanıyorum. Bu iş on beş saniye sürüyor.”</p>

  <p class="block7">“Neden kıl köklerini öldürmüyorsunuz?”</p>

  <p class="block7">“Onların yeniden uzamalarını isteyebilirim.”</p>

  <p class="block7">“Neden?”</p>

  <p class="block7">“Estetik nedenlerle, Madam,”</p>

  <p class="block7">Gladia bu sefer adamın koyu aksanı yüzünden onun ne demek istediğini anlayamadı. “Efendim?”</p>

  <p class="block7">Göçmen, “Şimdiki halimden bıkar ve bıyık bırakmak isteyebilirim,” diye açıkladı. “Bildiğiniz gibi bazı hanımlar bıyıktan hoşlanıyorlar.” Alçak gönüllüce bir tavır takınmaya çalıştı ama bunu başaramadı. “Bıyığım gerçekten biçimli oluyor.”</p>

  <p class="block7">Kadın birdenbire onun kullandığı kelimenin ne olduğunu anladı. “Ah, ‘estetik’ demek istediniz.”</p>

  <p class="block7">Göçmen bir kahkaha attı. Dişleri sağlam ve bembeyazdı. “Siz de bu dili biraz acaip konuşuyorsunuz, Madam.”</p>

  <p class="block7">Gladia azametli bir tavır takınmak istedi ama sonra dayanamayarak gülümsedi. “Bir de Solaria aksanımı duymalısın.”</p>

  <p class="block7">“Belki bana Solaria lehçesiyle konuşmayı öğretirsiniz. Benim gibi bir Tüccar diyar diyar dolaşır ve türlü lehçe duyar.”</p>

  <p class="block7">Gladia hâlâ genç adamın sakalına bakıyordu. Sonunda merakını yenemeyerek elini uzattı. Eldiveni fark edilemeyecek kadar inceydi. Parmaklarını Göçmenin sol yanağına dokundurdu. Adamın sakalı yumuşak ve esnekti. Kadın büyük bir hayretle, “Çok hoş,” dedi. Göçmen güldü. “Sakalıma hayran olan çoktur.”</p>

  <p class="block7">Gladia, “Ama bütün gün burada durarak sakalınızı yoklayamam ki,” dedi. “Robotlarıma neler yemek istediğinizi söylediniz mi?”</p>

  <p class="block7">“Size de onlara söylediğimi tekrarlayacağım. Madam. Hangisi kolayınıza gelirse. Son yıl on dünyayı dolaştım. Her birinin mutfağı da farklıydı. Bir Tüccar zehirli olmayan her şeyi yemesini öğrenir. Baley-dünyasının yemeklerini taklide çalışmayın. Bir Aurora yemeğini tercih ederim.”</p>

  <p class="block7">Gladia çabucak, “Baley-dünyası mı?” dedi. Kaşları çatılmıştı.</p>

  <p class="block7">“Gezegene o dünyaya ilk gelen gruba Baley adı verildi, Zaten göçmenlerin yerleştikleri her gezegene ilk o gitti. Bentley Baley’i kasdediyorum.”</p>

  <p class="block7">“Elijah Baley’nin oğlunu mu?.”</p>

  <p class="block7">Göçmen, “Evet,” dedi ve sonra da konuyu hemen değiştirdi. Üzerindeki kılığa bakarak hoşnutsuzca. “Bu elbiselere nasıl dayanıyorsunuz?” diye sordu. “İnce ve kabarık. Tekrar kendi elbisemi giydiğim zaman çok sevineceğim.”</p>

  <p class="block7">“Bunun yakında olacağından eminim. Ama şimdi… lütfen benimle birlikte yemek yiyin. Ha, aklıma gelmişken. Bana adınızın Baley olduğunu söylediler. Gezegeninizin ismi gibi…”</p>

  <p class="block7">“Bu şaşılacak bir şey değil. Gezegende en çok saygıyı gören ad bu. Ben Dege Baley’im.”</p>

  <p class="block7">Giskard’ın peşinden yemek salonuna gittiler. Daneel ise onların arkasından geliyordu. Yemek odasında iki robot bölmelerine girdiler. Diğer ev robotları zaten yerlerini çoktan almışlardı. İçlerinden ikisi servis yapmak için bölmelerinden çıktılar. Güneşin parlak ışıkları odaya doluyordu. Duvarlar süslüydü. Sofra kurulmuştu; yemekler mis gibi kokuyordu.</p>

  <p class="block7">Göçmen etrafı kokladı sonra da rahat bir nefes aldı. “Aurora yemeklerini yemekte zorluk çekeceğimi sanmıyorum. Nereye oturmamı istersiniz, Madam?”</p>

  <p class="block7">Bir robot hemen, “Şöyle buyurur musunuz, efendim?” dedi.</p>

  <p class="block7">Göçmen gösterilen yere oturdu. Gladia da ondan sonra yerini aldı. Aurora geleneklerine göre konukların bazı hakları vardı.</p>

  <p class="block7">Gladia, “Dege,” dedi. “Tabii dünyanızın dil konusundaki özelliklerini bilmiyorum. Onun için kusuruma bakmayın. Ama Dege bir kadın ismi değil mi?”</p>

  <p class="block7">Göçmen biraz da soğukça bir tavırla. “Hiç de değil.” diye cevap verdi. “Zaten bu bir ad değil, iki baş harf. Alfabenin dördüncü ve yedinci harfleri”</p>

  <p class="block7">Gladia durumu anladı. “Ah… D.G. Baley. Peki, bunlar kelimelerin baş harfleri. Merakımı mazur göreceğinizi umarım.”</p>

  <p class="block7">“Rica ederim.” Göçmen baş parmağıyla duvardaki bölmelerden birini işaret etti. “Onun D. olduğundan eminim.” Başka bir bölmeyi gösterdi. “Onun da G. olduğunu sanıyorum.”</p>

  <p class="block7">“Ciddi olamazsınız…” Gladia’nın sesi pek hafifti.</p>

  <p class="block7">“Çok ciddiyim. Adım Daneel Giskard Baley. Her kuşakta ailemde en aşağı bir Daneel ya da bir Giskard bulunur. Ben altı çocuğun en küçüğüydüm. Ama ailenin ilk erkek çocuğuydum. Annem bunun yeterli olduğunu düşündü. Bir tek oğlu olduğu için durumu telafiye çalışarak bana her iki adı da verdi. Böylece ben Daneel Giskard Baley oldum. Ve bu çifte yük benim için çok ağırdı. Adımın yerine D.G.‘nin kullanılmasını tercih ediyorum. Siz de beni böyle çağırırsanız, bana şeref vermiş olursunuz.” Göçmen dostça bir tavırla gülümsedi. “İki adı da taşıyan ilk insan benim. Bu adların ünlü sahiplerini de ilk defa ben görüyorum.”</p>

  <p class="block7">“Ama neden bu adlar?”</p>

  <p class="block7">“Aile tarihçesine göre bu atamız Elijah’nın fikriymiş. Torunlarına isim verme şerefi ona düşmüş. O da ilk erkek torununa Daneel adını takmış. İkincisine de Giskard. Bu adları koymakta ısrar etmiş. Ve böylece aile geleneği başlamış.”</p>

  <p class="block7">“Peki ya kızlar?”</p>

  <p class="block7">“Kuşaktan kuşağa yine geleneksel bir ad kullanılıyor, Jessie, Elijah’nın karısının adı yani.”</p>

  <p class="block7">“Biliyorum.”</p>

  <p class="block7">“Ama içimizde…” Göçmen birdenbire durakladı ve dikkatini önüne konan tabağa verdi. “Eğer Baley-dünyasında olsaydık bunun yer fıstığı soslu rosto olduğunu söylerdim.”</p>

  <p class="block7">“Aslında bu bitkilerden yapılan bir yemek, D.G. Demin ailede hiç ‘Gladia’ olmadığını söyleyecektiniz sanırım.”</p>

  <p class="block7">D.G. sakin sakin, “Gerçekten de yok.” diye açıkladı. “Bazıları, Jessie’nin… yani ilk Jessie’nin buna itiraz edeceğini düşündüklerini söylüyorlar. Ama ben bu izahı kabul etmiyorum. Elijah’nın karısı yani kadın atamız Baley-dünyasına hiçbir zaman gelmedi. Arzdan hiçbir zaman ayrılmadı o. Çocuklara bu adın verilmesine nasıl itiraz ederdi? Hayır, ben atamız Elijah’nın başka Gladia istemediğinden eminim. Ne bir taklit, ne bir kopya. Bir tek Gladia. Eşsiz. Zaten ilk Baley erkek çocuklara Elijah adının verilmesini de istemedi.”</p>

  <p class="block7">Gladia yemek yemekte zorluk çekiyordu. “Bence atanız Elijah hayatının son bölümünü Daneel kadar duygusuzca davranmaya çalışarak geçirdi. Ama yine de kalbi romantik duygularla doluydu. Torunlarına Gladia ve Elijah adlarının verilmesine razı olmalıydı. Bu beni hiç kırmazdı. Herhalde karısını da.” Titrek bir sesle güldü.</p>

  <p class="block7">D.G., “Bütün bunlar bana gerçek değilmiş gibi geliyor,” dedi. “Atamız Elijah artık tarihteki yerini aldı. Yüz altmış dört yıl önce öldü o. Ben onun yedinci kuşak torunuyum. Ama şimdi Elijah’yı gençliğinde tanımış olan bir hanımla karşılıklı oturuyorum.”</p>

  <p class="block7">Gladia gözlerini tabağına dikti. “Aslında onu iyi tanımıyordum. Elijah’yı yedi yıl içerisinde, üç defa, kısa sürelerle gördüm.”</p>

  <p class="block7">“Biliyorum. Elijah’nın oğlu Ben, babasının bir biyografisini yazdı, Baley-dünyasının klasik eserlerinden biri sayılıyor o. Kitabı ben bile okudum.”</p>

  <p class="block7">“Öyle mi? Ama ben okumadım. Öyle bir kitap olduğundan bile haberim yoktu. Kitapta -benim- benim hakkımda neler yazılı?”</p>

  <p class="block7">Bu soru D.G.‘yi eğlendirmiş gibiydi. “İtiraz edeceğiniz bir şey yok kitapta.. Yazar sizi çok övmüş. Neyse bunu bir tarafa bırakalım. Beni şaşırtan şu onda beraber olmamız. Aramızda yedi kuşak var. Kaç yaşındasınız, Madam. Bunu sormam saygısızlık mı olur?”</p>

  <p class="block7">“Saygısızlık olup olmayacağını bilmiyorum. Ama bu sorunuza bir itirazım yok. Standart Galaksi yılı hesabına göre ikiyüz otuz üç yaşındayım.” ‘</p>

  <p class="block7">“Oysa kırk sekiz-kırk dokuz gösteriyorsunuz. Elijah yetmiş dokuz yaşında öldü. İyice yaşlıydı. Ben otuz dokuzundayım. Öldüğüm sırada siz hâlâ hayatta olacaksınız.”</p>

  <p class="block7">“Bir kaza sonucu ölmediğim takdirde.”</p>

  <p class="block7">“Ve benden sonra belki elli yıl daha yaşayacaksınız.”</p>

  <p class="block7">“Bana haset ediyor musunuz, D.G.?” Gladia’nın sesi acıydı. “Elijah’nın arkasından yüz altmış yıl daha yaşadığım için beni kıskanıyor musunuz? Ondan sonra daha belki yüz yıl yaşamaya mahkûm olduğum için?”</p>

  <p class="block7">Göçmen sakin sakin, “Tabii haset ediyorum,” diye cevap verdi. “Neden etmeyeyim? Baley-dünyasının insanlarına kötü bir örnek olmayacağımı bilseydim, bir kaç yüz yıl yaşamayı isterdim. Ama vatandaşlarımın o kadar uzun ömürlü olmalarını istemem. O zaman zeka ve tarihi gelişme iyice ağırlaşır. Tepedekiler çok uzun bir süre iktidarda kalırlar. Baley-dünyası tutuculuk yüzünden çöker. Tıpkı sizin dünyanız gibi.”</p>

  <p class="block7">Gladia küçük çenesini havaya kaldırdı. “Aurora’nın durumu çok iyi.”</p>

  <p class="block7">“Ben sizin asıl dünyanızdan söz ediyorum. Solaria’dan.”</p>

  <p class="block7">Gladia bir an durakladı sonra da kesin bir tavırla, “Solaria benim dünyam değil artık,” dedi.</p>

  <p class="block7">D.G. “Hâlâ sizin dünyanız olduğunu umarım,” diye mırıldandı. “Solaria’nın sizin vatanınız olduğunu düşündüğüm için sizi görmeye geldim.”</p>

  <p class="block7">“Beni bu yüzden görmeye geldiyseniz, boşuna yoruldunuz, delikanlı.”</p>

  <p class="block7">“Siz Solaria’da doğdunuz değil mi? Bir süre orada yaşadınız?”</p>

  <p class="block7">“Hayatımın ilk otuz yılını Solaria’da geçirdim. Hayatımın sekizde biri kadarını.”</p>

  <p class="block7">“O zaman yeteri kadar Solaria’lı sayılırsınız ve çok önemli bir konuda da bana yardım edebilirsiniz.”</p>

  <p class="block7">“Konu çok önemli olabilir ama ben Solarialı değilim.”</p>

  <p class="block7">“Bu bir ‘savaş ve barış’ meselesi. Bilmem bunu önemli bulur musunuz? Uzaycılar, Göçmen dünyalarıyla savaşmak üzereler. Bu hepimiz için de kötü olacak. Savaşı engellemek ve barışı sağlamak da size düşüyor, Madam.”</p>

  <h3 class="block5" id="sigil_toc_id_12">13.</h3>

  <p class="block7">Yemek sona ermişti ve Gladia soğuk bir öfkeyle D.G.‘ye bakıyordu.</p>

  <p class="block7">İki yüz yıldan beri sakin bir hayat sürüyor, dünyanın karmaşasından kaçınmaya çalışıyordu. Solaria’daki mutsuz günlerini, Aurora’ya alışmaya çalışırken karşılaştığı güçlükleri yavaş yavaş unutmuştu. İki cinayetin neden olduğu azabı ve iki acayip aşkın verdiği heyecanı derinlere gömmeyi başarmıştı. Sevdiklerinden biri bir robot, diğeri ise bir Arzlıydı. Uzun bir süre evli kalmış, iki çocuk sahibi olmuştu. Kostüm sanatı üzerinde çalışıyordu. Sonunda çocukları onu bırakıp gitmişlerdi. Kocasından ayrılmıştı. Belki yakında çalışmaktan da vaz geçecekti. Robotlarıyla yalnız kalacak, sessiz ve sakin bir hayat sürecekti. Her şey yine sükunet içerisinde son bulacaktı bir gün, Gladia bunu istiyordu.</p>

  <p class="block7">Ama şimdi bir takım sorunlarla karşılaşıyordu. Ona bazı sorumluluklar yüklemeye çalışıyorlardı. Bir zamanlar Elijah’yı çok sarsan türde şeylerdi bunlar. Kadın, “Ben de Elijah halini mi almaya başladım?” diye düşünüyordu. “Üstelik bende onun yetenekleri de yok. Elijah gibi görevime, her şeyi feda edecek kadar da bağlı değilim? Bütün bunlara layık olacak ne yaptım?” Kendi kendisine fena halde acımaya başlamıştı. “Haksızlık bu. Kimsenin istemediğim sorumlulukları sırtıma yüklemeye hakkı yok.” Sonra sakin bir tavırla konuşabilmek için kendisini zorlayarak, “Size Solaria’lı olmadığımı söyledim,” dedi. “Neden hâlâ ısrar ediyorsunuz?”</p>

  <p class="block7">Kadının sesindeki soğukluk D.G.‘yi rahatsız etmişe benzemiyordu. Yemek sona erdiği zaman kendisine verilmiş olan ıslak ve ılık peçeteyle ellerini ağzını siliyordu. Sonra peçeteyi bir kenara bıraktı. Bir robot bunu usulca alıp götürdü. Adam, “Sizi Solaria’lı olmaya zorlamıyorum,” diye mırıldandı, “Ben sadece size Solaria’da doğduğunuzu ve hayatınızın ilk bölümünü orada geçirdiğinizi hatırlatıyorum. Bu yüzden bir bakıma Solaria’lı sayılabilirsiniz. Solaria’nın terkedildiğini biliyor musunuz?”</p>

  <p class="block7">“Evet. Bunu duydum.”</p>

  <p class="block7">“Buna üzüldünüz mü?”</p>

  <p class="block7">“Ben artık Aurora’lıyım. İki yüz yıldan beri böyleyim.”</p>

  <p class="block7">“Bu sorumun cevabı değil. Bir Aurora’lı da kardeş bir gezegenin ölmesine üzülebilir.”</p>

  <p class="block7">Gladia buz gibi bir sesle, “Bu önemli değil.” dedi “Bu konu sizi neden ilgilendiriyor?”</p>

  <p class="block7">“Bunu size açıklayacağım. Biz… yani Göçmen dünyalarından Tüccarlar bu konuyla ilgileniyoruz. Çünkü iş yapmamız, kazanç sağlamamız ve yeni bir dünyayı kazanmamız gerekiyor. Solaria uzun yıllar önce insanların yaşayabilecekleri bir dünya haline getirilmiş bir gezegendi. Siz Uzaycılar Solaria’yı istemiyorsunuz, o dünyaya ihtiyacınız yok. Neden biz oraya yerleşmeyelim?”</p>

  <p class="block7">“Çünkü orası sizin değil.”</p>

  <p class="block7">“Madam, Solaria sizin mi ki buna itiraz ediyorsunuz? Aurora’nın Solaria üzerinde Baley-dünyasından daha fazla hakkı mı var? Boş bir dünyanın oraya yerleşmeyi isteyecek herhangi bir kimseye ait olacağını düşünemez miyiz?”</p>

  <p class="block7">“Oraya yerleştiniz mi?”</p>

  <p class="block7">“Hayır… Çünkü Solaria’nın ‘bomboş’ olduğu söylenemez.”</p>

  <p class="block7">Gladia hemen atıldı. “Yani orada hâlâ Solaria’lılar mı var?”</p>

  <p class="block7">Göçmen güldü. “Bu düşünce sizi heyecanlandırdı. Üstelik bir Aurora’lı olmanıza rağmen.”</p>

  <p class="block7">Gladia’nın kaşları hemen çatıldı. “Soruma cevap verin.”</p>

  <p class="block7">D.G. omzunu silkti. “Tahminlerimize göre Solaria terkedilmeden önce gezegende sadece beş bin kadar insan vardı. Nüfus yıllardan beri azalıyordu. Ama beş bin insan bile… yani onların hepsinin de Solaria’dan ayrıldıklarından emin olabilir miyiz? Fakat önemli olan bu değil. Solaria’lıların hepsi de çıkıp gitmiş olsalar bile gezegen yine de boş sayılmaz. Gezegende bu gün iki yüz milyon robot var. Hatta belki de daha fazla. Sahipsiz robotlar. Ve onların arasında Galaksideki en ileri makine adamlardan sayılacak modeller de bulunuyor. Her halde gezegenden ayrılan Solaria’lılar yanlarına bir kaç robot da aldılar. Robotsuz Uzaycıları hayal bile edemiyorum.” Etrafına, bölmelerinde bekleyen robotlara bakarak gülümsedi. “Ama her Solaria’lının yanına kırk bin kadar robot alması da imkansızdı sanırım.”</p>

  <p class="block7">Gladia, “Eh,” dedi. “Sizin Göçmen dünyalarında hiç robot yok, öyle kalmalarını da istiyorsunuz. O halde Solaria’ya da yerleşemeyeceksiniz.”</p>

  <p class="block7">“Doğru. Robotlar gezegenden ayrılmadıkça bunu yapmamız imkansız, işte bu yüzden iş benim gibi Tüccarlara kalıyor.”</p>

  <p class="block7">“Nasıl?”</p>

  <p class="block7">“Biz bir robot - toplumu istemiyoruz. Ama iş sırasında robotlarla ilişkimiz olması ya da onlara dokunmak bizi rahatsız etmiyor. Makine adamlara karşı cahilce bir korku duyduğumuz da yok. Biz sadece bir robot-toplumunun yozlaşıp mahvolduğunu biliyoruz. Uzaycılar bize bunu güzelce kanıtladılar. Şimdi… bu robotik zehirle birlikte yaşamak istemiyoruz ama o makine adamları Uzaycılara bol para karşılığı satmaya hazırız. Madem böyle bir toplumu isteyecek kadar akılsızlar…”</p>

  <p class="block7">“Uzaycıların o robotları satın alacaklarını sanıyor musunuz?”</p>

  <p class="block7">“Alacaklarından eminim. Solaria’lıların yaptıkları o zarif modeller çok hoşlarına gidecek. Solaria’lıların Galaksinin en usta robot yaratıcıları olduklarını herkes biliyor. Tabii Dr. Fastolfe’un Aurora’lı olmakla beraber eşsiz bir robotçu olduğu da söyleniyor… Aurora’lılardan bol para isteyeceğiz ama bu da robotların değerinden çok daha az olacak. Uzaycılar da, Tüccarlar da kâr edecekler. Başarılı ticaretin sırrı da budur.”</p>

  <p class="block7">Gladia horgöröyle, “Uzaycılar, Göçmenlerden robot satın almazlar,” diye karşılık verdi.</p>

  <p class="block7">D.G. de bütün Tüccarlar gibi öfke ve horgörü türü, konu dışı şeylerle ilgilenmemeyi biliyordu. Önemli olan işti. “Pekala alırlar. Onlara robotları yarı fiyatına satacağız. Neden bu teklifimizi reddetsinler? Alış veriş söz konusu olduğu zaman ideolojik önemini nasıl kaybettiğini görseydiniz şaşardınız.”</p>

  <p class="block7">“Asıl siz şaşıracaksınız. Robotları satmaya kalkın bakın neler olacak.”</p>

  <p class="block7">“Keşke bunu yapabilseydim, Madam. Yani robotları satmaya kalkabilseydim. Ama elimde hiç makine adam yok.”</p>

  <p class="block7">“Neden?”</p>

  <p class="block7">“Çünkü Solaria’dan hiç robot toplamadık. İki ayrı ticaret gemisi Solaria’ya indi. ikisinde de yirmi beş robot alacak kadar yer vardı. Onlar başarılı olsalardı iki gemiyi büyük ticaret filoları izleyeceklerdi. Ve herhalde yirmi-otuz yıl satış yapacaktık. Ondan sonra da bizimkiler Solaria’ya yerleşeceklerdi.”</p>

  <p class="block7">“Ama başarılı olamadılar, öyle mi? Neden?”</p>

  <p class="block7">“Çünkü iki gemi de Solaria’ya iner inmez parçalandılar. Her halde bütün mürettebat da öldü.”</p>

  <p class="block7">“Makineler mi arıza yaptı?”</p>

  <p class="block7">“Saçmalamayın. İki gemi de rahatça gezegene indi. Kazaya uğramadılar onlar. Son verdikleri haberde Uzaycıların yaklaştıklarından söz ediyorlardı. Onlar gerçek Solaria’lılar mıydı, yoksa başka Uzaycı dünyalarından mı gelmişlerdi, bunu bilmiyoruz. Sadece Uzaycıların birdenbire gemilere saldırdıklarım tahmin ediyoruz.”</p>

  <p class="block7">“Bu imkansız.”</p>

  <p class="block7">“Öyle mi?”</p>

  <p class="block7">“Tabii imkansız. Gemilere neden saldırsınlar?”</p>

  <p class="block7">“Herhalde bizi gezegenden uzaklaştırmak için.”</p>

  <p class="block7">Gladia, “Bunu isteselerdi dünyada insanların yaşadığını ilan ederlerdi,” dedi. “Olur biterdi.”</p>

  <p class="block7">“Belki bir kaç Göçmeni öldürmek daha hoşlarına gitmiştir Her ne hal ise… Bizimkilerin çoğu böyle düşünüyor. İlgililere Solaria’ya bir kaç savaş gemisi ve gezegende askeri bir üs kurması için baskı yapılıyor.”</p>

  <p class="block7">“Bu çok tehlikeli olur.”</p>

  <p class="block7">“Tabii. Ve savaşa yol açabilir. Bazı ateşli Göçmenler de bunu istiyorlar. Belki bazı Uzaycılar da öyle. Belki de o gemileri sırf savaş çıkması için yok et-“</p>

  <p class="block7">Gladia hayretle adama bakakaldı. Haber programlarından hiç birinde Uzaycılarla Göçmenler arasındaki ilişkilerin gerginleştiğinden söz edilmemişti. “Ama herhalde bu meseleyi görüşebilirsiniz. Sizinkiler Uzaycı Federasyonuna baş vurdular mı?”</p>

  <p class="block7">“Çok önemsiz bir birlik o. Ama Federasyona yine de baş vurduk. Aurora Yönetim Komitesine de.”</p>

  <p class="block7">“Ve?”</p>

  <p class="block7">“Uzaycılar her şeyi inkâr ediyorlar. Solaria robotlarının büyük kazanç sağlayacağını ve paradan başka bir şey düşünmeyen Tüccarların bu yüzden birbirlerine düştüklerini söylüyorlar. Sanki kendileri paraya hiç önem vermiyorlarmış gibi. Anlaşılan iki geminin de robot satışı tekeline kendi dünyaları adına el koymak için birbirine saldırdığına inanmamızı istiyorlar.”</p>

  <p class="block7">“Demek gemiler ayrı iki dünyanındı?”</p>

  <p class="block7">“Evet”</p>

  <p class="block7">“O halde… gemiler gerçekten birbirlerine saldırmış olamazlar mı?”</p>

  <p class="block7">“Hiç sanmıyorum. Ama böyle bir şey olabileceğini de kabul ediyorum. Göçmen dünyaları arasında hiç bir zaman açık düşmanlıklar olmadı. Her gezegene Arzda verilen kararlara uyularak yerleşildi. Ama tabii, milyarlık bır iş söz konusu olduğu zaman bütün göçmen dünyalarının birlikte hareket edeceklerini de söyleyemeyiz. İşte bu yüzden savaş fikri hiç hoşumuza gitmiyor. Savaş meraklılarını engellemek için bir şeyler yapılmasını da bu nedenle istiyoruz. İşte bu yüzden iş bize düşüyor.”</p>

  <p class="block7">“Bize mi?”</p>

  <p class="block7">“Size ve bana. Benden Solaria’ya gitmemi ve kabil olduğu takdirde olayın iç yüzünü öğrenmemi istediler. Bir tek gemiyle gideceğim. Yanıma silah alacağım. Ama fazla değil.”</p>

  <p class="block7">“Sizin geminize de saldırabilirler.”</p>

  <p class="block7">“Belki. Ama hiç olmazsa ben gafil avlanmayacağım. Ayrıca ben o hiper-vizyonda seyrettiğimiz kahramanlardan da değilim. Ölmem ihtimalini azaltmak için neler yapabileceğimi de düşündüm. Solaria’ya inmeye kalkacak Göçmenlerin zorluklarla karşılaşacakları kesin. Çünkü o dünyayı hiç tanımıyoruz… İşte o yüzden yanıma Solaria’yı tanıyan birini almaya karar verdim. Bir Solaria’lıyı yani.”</p>

  <p class="block7">“Yani beni oraya götürmek istiyorsunuz.”</p>

  <p class="block7">“Evet Madam.”</p>

  <p class="block7">“Neden ben?”</p>

  <p class="block7">“Nedeni ben açıklamadan da anlayabilirsiniz sanırım. Gezegenden ayrılan Solaria’lıların nereye gittiklerini bilmiyoruz. Solaria’da kalanlar var belki ama onların da dost olduklarını söyleyemeyiz. Başka Uzaycı gezegenlerinden birinde Solaria’da doğup büyümüş biri olup olmadığından da haberimiz yok. Yani sizin dışınızda. Bulabildiğim tek Solaria’lı sizsiniz, Galaksi’deki tek Solaria’lı. İşte bu yüzden benimle gelmelisiniz.”</p>

  <p class="block7">“Yanılıyorsunuz, Göçmen. Sizinle gelmek niyetinde değilim. Beni sizinle gelmeye de zorlayamazsınız. Etrafımda robotlarım var. Bana doğru bir adım attığınız takdirde hemen hareketsiz kalmanızı sağlarlar. Karşı koymaya kalkarsanız yaralanırsınız.”</p>

  <p class="block7">“Zora baş vurmayı düşünmüyorum. Kendi isteğinizle gelmelisiniz. Bunu istemelisiniz. Savaşı önlememiz gerekiyor.”</p>

  <p class="block7">“Bu sizin ve benim hükümetlerimize düşen bir görev. Bu sorunla ilgilenecek değilim. Hükümet üyesi de olmadığım gibi.”</p>

  <p class="block7">“Bunu kendi dünyanıza borçlusunuz. Savaş yüzünden acı çekeceğiz. Ama sizin Aurora’nız da öyle.”</p>

  <p class="block7">“Ben de sizin gibi bir hiper-vizyon kahramanı değilim.”</p>

  <p class="block7">“O halde bunu bana borçlusunuz.”</p>

  <p class="block7">“Siz çıldırmışsınız! Size hiç bir borcum yok.”</p>

  <p class="block7">D.G. usulca gülümsedi. “Bir insan olarak bana borcunuz yok. Ama Elijah Baley’nin torununa borcunuz büyük.”</p>

  <p class="block7">Gladia dondu kaldı. Uzun bir an karşısındaki sakallı canavara baktı. Onun kim olduğunu nasıl da unutmuştu? “Hayır…”</p>

  <p class="block7">D.G., kelimelere basa basa, “Evet,” dedi. “Atam Elijah ayrı iki olayda size yardım etti. Borcunuz ödenemeyecek kadar büyük. Elijah artık yok. Gelip sizden borcunuzu ödemenizi… bunun küçük bir kısmını ödemenizi isteyecek durumda değil. Ama bu hak bana ondan miras kaldı.”</p>

  <p class="block7">Gladia, çaresizce, “Sizinle geldiğimi farzedelim.” diye mırıldandı. “Ben ne yapabilirim ki?”</p>

  <p class="block7">“Bunu elbet öğreniriz. Gelecek misiniz?”</p>

  <p class="block7">Gladia, Göçmeni reddetmeyi istiyordu. Ama bir taraftan da kendi kendine, “Elijah şu son yirmi dört saat birdenbire hayatımın bir parçası halini aldı.” diyordu. “Bunun sebebi bu mu? Benden onun adına, reddedemeyeceğim bir istekte bulunacakları için mi?” Sonunda, “Ne yararı var?” diye başını salladı. ”Komite sizinle gitmeme izin vermez. Bir Aurora’lının bir Göçmen’in gemisiyle gitmesine razı olmazlar.”</p>

  <p class="block7">“Madam, iki yüz yıldan beri Aurora’da yaşıyorsunuz. Bu yüzden de buralıların sizi gerçek bir Aurora’lı saydıklarını sanıyorsunuz. Ama durum öyle değil. Siz Aurora’lılar için hâlâ bir Solaria’lısınız. Gitmenize de izin verirler.”</p>

  <p class="block7">“Hayır, vermezler.” Gladia’nın kalbi hızla çarpıyordu, tüyleri diken diken olmuştu. “Bu Göçmen haklı,” diye düşünüyordu. “Mesela… Amadiro. O herhalde sadece bir Solaria’lı olduğumu söylüyor.” Buna rağmen kendi kendisini inandırmak için tekrarladı. “Vermezler.”</p>

  <p class="block7">D.G. söylendi. “Verirler. Komiteden biri gelip size beni görmenizi söylemedi mi?”</p>

  <p class="block7">Gladia meydan okurcasına, “Onlara hangi konudan söz ettiğimizi haber vermemi istediler,” diye açıkladı.</p>

  <p class="block7">“Madem evinizde bir casus gibi davranmanızı istiyorlar, o zaman benimle birlikte Solaria’ya geldiğiniz takdirde daha başarılı olacağınızı da düşünürler.” Göçmen kadının cevabını bekledi, Gladia ses çıkarmayınca da biraz da yorgun bir tavırla ekledi. “Beni red ettiğiniz takdirde sizi zorlamayacağım, Madam. Çünkü buna gerek kalmayacak. Sizi Aurora’lılar zorlayacak. Ama bunu da istemiyorum. Elijah burada olsaydı o da istemezdi. Benimle sadece duyduğunuz minnet yüzünden gelmenizi arzu ederdi… Madam, atam Elijah çok zor durumda olmasina rağmen sizin için uğraşıp didindi. Siz de onun hatırasına saygı göstererek Elijah adına çabalayamaz mısınız?”</p>

  <p class="block7">Gladia’nın yüreğine indi sanki. Dayanamayacağını biliyordu. “Robotlarım olmadan hiç bir yere gidemem…”</p>

  <p class="block7">“Böyle bir şeyi beklediğim yok zaten.” D.G. yine gülümsemeye başlamıştı. “Neden yanınıza iki adaşımı almıyorsunuz? Daha fazlasına ihtiyacınız var mı?”</p>

  <p class="block7">Gladia, Daneel’e baktı ama robot hareketsiz duruyordu. Giskard’a bir göz attı. O da Daneel gibi bekliyordu. Ama sonra kadın Giskard’ın başını usulca, “Evet,” dermiş gibi salladığını sandı. Giskard’a güvenmek zorundaydı.</p>

  <p class="block7">Gladia, “Pekala,” dedi. “Sizinle geleceğim. O iki robottan başkasına da gerek yok.”</p>

  <p class="block2" id="calibre_pb_1">&nbsp;</p>
</body>
</html>
