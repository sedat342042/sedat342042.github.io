<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Kurtarıcı Robots (And Empire)</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block8">&nbsp;</p>

  <h1 class="block4">Dördüncü Bölüm Aurora</h1>

  <h2 class="block4" id="sigil_toc_id_46">YAŞLI LİDER</h2>

  <h3 class="block5" id="sigil_toc_id_47">41.</h3>

  <p class="block7">Kelden Amadiro hatıra denilen insanca derde karşı bağışıktı değildi. Hatta bu bakımdan başkalarından çok daha savunmasızdı. Ayrıca bu hatıralar adamda müthiş bir öfke uyandırıyordu.</p>

  <p class="block7">İki yüz yıl önce her şey yolundayken birdenbire bütün dünyası altüst olmuştu. Hem büyük düşmanı Han Fastolfe’u yeneceği sırada. “Tabii her şeye o Arzlı neden oldu! O Elijah Baley denilen adam…” Amadiro’nun hafızası bu noktada donuyordu âdeta, Elijah’nın yüzünü de, sesini de hatırlayamıyordu. Arzlının adı yeterliydi. Aradan geçen iki yüz yıl Amadiro’nun duyduğu kin ve nefreti hiç azaltmamıştı.</p>

  <p class="block7">“Fastolfe yön verdi siyasete! Ve iğrenç Arzlılar o yozlaşmış dünyalarından kaçtılar. Sırayla gezegenlere yayıldılar. Arzın hızla ilerlemesi Uzaycıları sersemletti… Onları dondurup felce uğrattı. Sanki bu yetmiyormuş gibi, herkes Fastolfe düş kırıklığına uğrayarak öldüğü için ona acıdı. ‘Fastolfe Uzaycılarda yeni dünyalara gitmediği için çok sarsıldı,’ dediler. Ama aslında bunu Fastolfe’un kendi siyaseti engelledi. Galaksiye insana benzer o yaratıklar yayılacağına gezegenlerin bomboş kalmaları daha iyi durdu. Kaç defa, ‘Sihirli bir gücüm olsaydı, elimi bir sallayışımla Arzı… Elijah Baley’nin dünyasını ortadan kaldırabilseydim, bunu sevinçle yapardım’ diye düşündüm…”</p>

  <p class="block7">“Ve sonra bana Arzı mahvetme gücünü verdiler. Hatta istemememe rağmen zorla. Yedi buçuk yıl önce Levular Mandamus’la ilk karşılaştığım zaman oldu bu…”</p>

  <h3 class="block5" id="sigil_toc_id_48">42.</h3>

  <p class="block7">Hatıralar! Yedi bucuk yıl önce…</p>

  <p class="block7">Amadiro başını kaldırdı. Maloon Cicis içeri girmişti. Amadiro içini çekerek elindeki küçük kompüteri bıraktı. Cicis, Enstitü’nün ilk kurulduğu günden beri onun yardımcılığını yapıyordu. Yaşlanıyordu artık. Tabii görünürde fazla bir değişiklik yoktu onda da. Sadece biraz cansızlaşmış gibiydi. Burnu da eskisinden daha eğri duruyordu.</p>

  <p class="block7">Amadiro iri burnunu ovuşturarak geçen yılların kendisini nasıl etkilediğini düşündü. Bir zamanlar 1.95 boyundaydı. Uzaycı ölçülerine göre bile beğenilecek bir boydu bu. Amadiro her zaman şimdiki gibi dimdik durmuştu. Ama birkaç gün önce boyunu ölçtüğü zaman iki santim kısalmış olduğunu farketmişti. Omurları birbirine mi biniyordu? Ufalıyor muydu? Kamburu mu çıkıyordu?</p>

  <p class="block7">Amadiro bu kötü düşünceleri kafasından kovarak. “Ne var, Maloon?” diye sordu.</p>

  <p class="block7">Cicis’in peşinde yeni özel robotu vardı. Parlak, süslü, pek modern bir makineydi bu. Cicis, “Yine şu Mandamus denilen adam. Şef.” dedi.</p>

  <p class="block7">“Mandamus mu?”</p>

  <p class="block7">“Sizi görmekte ısrar eden adam.”</p>

  <p class="block7">Amadiro bir süre düşündü. “Solaria’lı kadının torunu olan o ahmağı mı söylüyorsun?”</p>

  <p class="block7">“Evet, Şef.”</p>

  <p class="block7">“Onu görmek istemiyorum. Bunu ona açık açık söylemedin mi?”</p>

  <p class="block7">“Söylemez olur muyum? Size bir pusulayı vermemi istedi, o zaman kendisini göreceğinizden eminmiş.”</p>

  <p class="block7">Amadiro ağır ağır, “Pusulada ne yazılı, Maloon?” diye sordu.</p>

  <p class="block7">“Bilmiyorum, Şef. Galaksi dilinde değil.”</p>

  <p class="block7">Amadiro başını salladı. “Ver şunu bakayım.” Pusulaya tiksintiyle baktı.</p>

  <p class="block7">“Ceterur, censeo, Delende ast Carthao.” yazılıydı. Amadiro bu cümleyi okuduktan sonra öfkeyle Cicis’e baktı. “O adama bunun ne anlama geldiğini sormadın mı?”</p>

  <p class="block7">“Sordum, şef. Bana bunun Latince bir söz olduğunu söylemekle yetindi. Sizin bunu anlayacağınızı iddia etti. Çok kararlı biri. Siz bunu okuyuncaya kadar bütün gün burada bekleyecekmiş.”</p>

  <p class="block7">“Nasıl biri?.”</p>

  <p class="block7">“Zayıf. Ciddi. Herhalde espriden filan anlamıyor. Uzun boylu ama sizin kadar değil. Heyecanlı. Dudakları ince, gözleri çukura batmış.”</p>

  <p class="block7">“Kaç yaşında?”</p>

  <p class="block7">“Cildinin durumuna bakılırsa… ancak kırkında sanırım. Çok genç yani.”</p>

  <p class="block7">“Öyleyse genç olduğu için onu mazur görmeliyiz. Mandamus’u bana gönder.”</p>

  <p class="block7">Mandamus sanki bir marşa ayak uyduruyormuş gibi sert adımlarla içeri girdi ve Amadiro’nun masasının önünde dimdik durdu. “Beni görmeye razı olduğunuz için teşekkür ederim, efendim. Robotlarımın bana katılmalarına izin verir misiniz?”</p>

  <p class="block7">Amadiro kaşlarını kaldırdı. “Onları görmek beni memnun eder. Kendi robotlarımı yanımda tutmama izin verir misiniz?” Yaşlı adam yıllardan beri bu eski sözlerin söylendiğini duymamıştı. Kaybolup giden güzel geleneklerden biriydi bu.</p>

  <p class="block7">Mandamus, “Tabii, efendim,” diye cevap verdi. Ve iki robot içeri girdi. Bir ustanın elinden çıktığı anlaşılan yeni makinelerdi bunlar.</p>

  <p class="block7">“Bu robotlar sizin eseriniz mi. Dr. Mandamus?”</p>

  <p class="block7">“Evet, efendim.”</p>

  <p class="block7">“Siz bir robotik uzmanı mısınız?”</p>

  <p class="block7">“Evet, efendim. Eos Üniversitesinden mezun oldum.”</p>

  <p class="block7">“Ama bu Enstitünün üyesi değilsiniz.”</p>

  <p class="block7">“Üye olmak için başvurdum, efendim.”</p>

  <p class="block7">“Anlıyorum…” Amadiro masasındaki kâğıtları düzeltti. “Latinceyi nereden öğrendiniz?”</p>

  <p class="block7">“Latinceyi konuşacak ya da kitap okuyacak kadar iyi bilmiyorum. Ama bu cümleyi anlayacak kadar bilgim var. Bu sözün ne anlama geldiğini ve hangi nedenle söylediğini de biliyorum,.. “</p>

  <p class="block7">“O halde bu cümleyi Standart Galaksi diline çevirin.”</p>

  <p class="block7">“‘Bence Kartaca mahvedilmelidir.’“</p>

  <p class="block7">“Ne demek bu?”</p>

  <p class="block7">“Bu sözleri söyleyen Marcus Porcius Cato, eski Roma Cumhuriyetinin senatörierindendi. Arzdaki çok eski bir siyasi birimin senatörlerinden. Roma, baş düşmanı Kartaca’yı yenmiş ama onu ortadan kaldırmamıştı. Cato, Kartaca tümüyle ortadan kalkmadıkça Roma’nın güvende olamayacağına inanıyordu. Sonunda da öyle yaptılar.”</p>

  <p class="block7">“Ama Kartaca’nın bizimle ne ilgisi var, delikanlı?”</p>

  <p class="block7">“Bir benzetme yapılabilir…”</p>

  <p class="block7">“Yani?”</p>

  <p class="block7">“Uzaycı dünyalarının da büyük bir düşmanı var.. Ve bence o ortadan kaldırılmalı.”</p>

  <p class="block7">“Bu düşmanın adını söyleyin!”</p>

  <p class="block7">“Arz gezegeni, efendim.”</p>

  <p class="block7">Amadiro parmaklarını usulca masaya vurdu. “Bana söyleyin, Dr. Mandamus, yaptığım sayısız konuşma sırasında ben ne zaman Arzın mahvedilmesi gerektiğini söyledim? Yazılarımda ne zaman böyle bir düşünceyi açıkladım.”</p>

  <p class="block7">Mandamus’un ince dudakları gerildi, burun kanatları kabardı. “Ben buraya aleyhinizde bir silah bulmak için sizi tuzağa düşürmeye gelmedim, Dr. Amadiro. Beni size Dr. Fastolfe ya da onun partisinden biri göndermedi. Onun partisinden de değilim. Kafanızdan geçenleri bildiğimi iddia etmiyorum. Ben size sadece kendi düşüncemi söylüyorum. Bence Arz ortadan kaldırılmalı!”</p>

  <p class="block7">“Arzı nasıl yok edeceksiniz? Gezegene nükleer bombalar mı atalım? Böylece dünyanın patlamalar, radyasyon ve toz bulutları yüzünden mahvolmasını mı sağlayalım? Bunu yaptığımızı varsayalım… O zaman intikam almak isteyen Göçmen gemilerini nasır engelleyeceksiniz? Onların Aurora’ya aynı şeyi yapmalarını? Arz yüz elli yıl önce rahatlıkla ortadan kaldırılır, kimse de misilleme yapamazdı. Ama artık bu imkânsız.”</p>

  <p class="block7">Mandamus’un yüzünde tiksinti dolu bir ifade belirdi. “Ben böyle bir şeyi düşünemem bile. Arzlı da olsalar insanları boş yere öldüremem. Ama Arzı mahvetmenin yine de bir yolu var. Bu yöntem milyonlarca insanın ölmesine neden olmayacak. Kimse de misilleme yapmayacak.”</p>

  <p class="block7">Amadiro, “Siz fazla hayalcisiniz,” dedi. “Ya da delisiniz.”</p>

  <p class="block7">“İzin verin de anlatayım.”</p>

  <p class="block7">“Hayır, delikanlı. Zamanım pek az. O Latince söz merakımı uyandırdığı için size gerektiğinden fazla zaman ayırdım.”</p>

  <p class="block7">Mandamus ayağa kalktı. “Anlıyorum, Dr. Amadiro. Zamanınızı aldığım için özür dilerim. Yine de söylediklerimi düşünün. Merakınız uyanırsa beni arayın. Bana daha çok zaman ayırabileceğiniz bir gün. Ama çok fazla beklemeyin. Çünkü Arzı mahvetmek için başka yollara başvurmak zorunda kalırsam, bunu da yaparım. Gördüğünüz gibi sizinle açık konuşuyorum. İyi günler. Tekrar teşekkür ederim.”</p>

  <p class="block7">Gitmek için döndü. Amadiro bir süre onun arkasından düşünceli düşünceli baktı. Sonra da düğmeye basarak Cicis’i çağırdı. Yardımcısı içeri girdiği zaman ona, “Maloon, bu genç adamı yirmi dört saat izlemelerini istiyorum,” dedi. “Konuştuğu her insanın adını öğrenmeliyim. Onları sorguya çeksinler. Seçeceklerimi bana getirsinler. Ama tabii her şey elaltından yapılmalı. Bu insanlar tatlı tatlı, dostça ikna edilmeli. Bildiğin gibi henüz bu dünyanın gerçek efendisi değilim.”</p>

  <p class="block7">Sonra, “Ama olacağım,” diye düşündü. “Fastolfe üç yüz altmış yaşında. Gitgide güçsüzleşiyor. Ben ondan seksen yaş gencim.”</p>

  <h3 class="block5" id="sigil_toc_id_49">43.</h3>

  <p class="block7">Amadiro dokuz gün sonra raporları aldı.</p>

  <p class="block7">Mandamus sadece robotlarıyla, arada sırada da Üniversitedeki meslekdaşlarıyla konuşuyordu. Önemli konulardan söz ettiği de yoktu. Mandamus’un söylediklerini düşünen Amadiro gitgide huzursuzlaşıyordu. Sonunda dayanamayarak adamı çağırttı.</p>

  <p class="block7">Ona, “Otur, Mandamus,” dedi. “Geçen gün planınızı dinlemeden sizi buradan göndermem terbiyesizlikti. Şimdi bana düşündüklerinizi anlatın. Ben de sizi dikkatle dinleyeceğim. Bana planınız mantıktan çok heyecanlı hayallerin bir sonucuymuş gibi geliyor. Eğer öyleyse sizden dostça gitmenizi isteyeceğim. Siz de buna kızmayacaksınız.”</p>

  <p class="block7">Mandamus, “Beni dikkatle ve adilce dinleyeceğiniz için tabii ki kızmayacağım. Dr. Amadiro.” diye cevap verdi. “Ama ya sözlerim size mantıklı gelir ve umutlanmanıza yol açarsa?”</p>

  <p class="block7">Amadiro ağır ağır, “O zaman birlikte çalışabiliriz,” dedi..</p>

  <p class="block7">“Bu harika olur, efendim! Birlikte daha çabuk başarıya ulaşırız! Ama bana birlikte çalışma vaadi dışında daha elle tutulur bir şey veremez misiniz? Bir ödül?”</p>

  <p class="block7">Amadiro’nun bakışları soğuklaştı, “Ne istiyorsunuz?”</p>

  <p class="block7">“İstediğim bana vereceğiniz bir şey değil, Dr. Amadiro. Enstitüye üye olmak istiyorum.”</p>

  <p class="block7">“Uygun bir adaysanız…”</p>

  <p class="block7">“Merak etmeyin. Üyeliğe gerçekten lâyığım.”</p>

  <p class="block7">“Bu kararı bir adaya bırakamayız. Biz…”</p>

  <p class="block7">“Yapmayın, Dr. Amadiro, bir ilişkiye böyle başlanmaz! Buradan ayrıldığımdan beri her an göz hapsindeydim. Hayatımı çok dikkattle incelemiş olduğunuzdan da eminim. Onun için üyeliğe çok uygun olduğumu biliyorsunuz.”</p>

  <p class="block7">Amadiro bir an fena halde öfkelendi. Arzın mahvolmasının bu çocuğun ukalalıklarına katlanmasına değmeyeceğini düşündü. Ama sonra kendisini toparladı. Hatta kendi kendine, “Çok genç ama kendisinden son derecede emin ve cüretli,” dedi. “Benim de öyle birine ihtiyacım var.” Sonra, “Haklısınız,” diye kabul etti. “Üyeliğe lâyık olduğunuzu biliyorum.”</p>

  <p class="block7">“O halde beni hemen Enstitüye alın. Kompüterinizde gerekli formüller var. Ona adımı, okulumu, mezun olduğum yılı ve gerekli diğer önemsiz ayrıntıları verin. Sonra imzanızı atın.”</p>

  <p class="block7">Amadiro hiçbir şey söylemeden Mandamus’un bu isteğini yerine getirdi. Belgeyi imzalayarak genç adama verdi. “Üzerinde bugünün tarihi var. Artık bu Enstitünün bir üyesisiniz.”</p>

  <p class="block7">Mandamus kâğıdı inceledikten sonra robotlarından birine uzattı. O da belgeyi koltuğunun altındaki çantaya yerleştirdi. Mandamus, “Cok teşekkür ederim,” dedi. “Çok naziksiniz. Sizi düş kırıklığına uğratmayacağımı umarım. Ama geriye bir şey kaldı.”</p>

  <p class="block7">“Öyle mi? Neymiş o?”</p>

  <p class="block7">“Son ödülü de konuşamaz mıyız? Tabii bunu bana ancak başarılı olursam verirsiniz. Tam anlamıyla başarılı olursam…”</p>

  <p class="block7">“Sıra galiba hayallerinize geldi. Ne istiyorsunuz?”</p>

  <p class="block7">“Fastolfe nasıl olsa yakında ölecek. O zaman bütün güç sizin elinize geçecek. Planımı uyguladığımız takdirde öylesine başarılı olacaksınız ki, hemen Başkanlığa da getirileceksiniz. Dolayısıyla Enstitünün direktörlüğünü bırakmak zorunda kalacaksınız. O zaman… beni yerinize geçirir misiniz?”</p>

  <p class="block7">Amadiro, “Bakalım o mevkiye uygun musunuz?” diye homurdandı.</p>

  <p class="block7">“Uygun olduğumu göreceksiniz.”</p>

  <p class="block7">“Bekleyip görelim.”</p>

  <p class="block7">“Beklemeye razıyım. Ama daha tam başarıya ulaşmadan durum o kadar hoşunuza gidecek ki, bu isteğimi yerine getireceksiniz. Onun için lütfen bu fikre kendinizi alıştırın.”</p>

  <p class="block7">Amadiro içini çekti. “Daha planınız konusunda bir tek kelime bile söylemediniz… Pekala. Artık Enstitünün üyesisiniz. Kişisel hayalinize de alışmaya çalışacağım. Ama artık bütün bunları bir yana bırakalım. Bana Arzı nasıl mahvedeceğinizi anlatın.”</p>

  <p class="block7">Amadiro robotlarının bu konuşmayı sonradan hatırlamaları için gerekli işareti yaptı. Mandamus da hafifçe gülümseyerek onun gibi yaptı. Sonra da, “Başından başlayacağım,” dedi. “Galaksideki binlerce gezegen içinde sadece Arzda pek çok çeşitli canlı var. İlk insan da yine Arzda ortaya çıktı. Arz şaşılacak kadar olağanüstü bir dünya. Evrim bu dünyada inanılmayacak bir hızla ve anormal bir biçimde gelişti.”</p>

  <p class="block7">Amadiro alaylı alaylı güldü. “Bilinen şeylerden söz ediyorsunuz, Dr. Mandamus. Herkes Arzın eşsiz olduğunu biliyor. İlk akıllı yaratık orada ortaya çıktı. Galakside insanlardan başka akıllı yaratık da yok.”</p>

  <p class="block7">“Ama kimse şu basit soruyu sormuyor: Neden Arzlılar ve Göçmenler bunu sormuyor, sadece bu gerçeği kabul ediyorlar. Arza karşı mistik bir tavır takınıyorlar. Orayı kutsal bir dünya sayıyorlar. Biz Uzaycılar da bu konuyla ilgilenmiyoruz. Hatta o gezegeni düşünmemeye çalışıyoruz.”</p>

  <p class="block7">Amadiro, “Bu sorunun sorulmasına hiç gerek yok,” diye fikrini açıkladı. “Arzda evrim hızla gelişti. Ve bunun sonucu olarak da biz bugün buradayız. Şimdi neden diye sorarsak bunun doğal ve yeterli cevabı şu olur: Rastlantı.”</p>

  <p class="block7">“Hayır.” Mandamus bir an durduktan sonra konuşmasını sürdürdü. “Evrimi bin katı tuzlandıran şey sadece bir rastlantı olamaz. Bu neden sorusunun cevabı Arzın ikinci bir özelliğiyle ilgili.”</p>

  <p class="block7">Amadiro atıldı. “Biliyorum. Arzın büyük uydusunu kastediyorsunuz.”</p>

  <p class="block7">“Evet Ama Arzın uydusu Galaksideki diğer gezegenlerin aylarından çok farklı. Bu ay kendisinden pek de büyük olmayan bir dünyanın etrafında dönüyor.”</p>

  <p class="block7">“Yine rastlantı sözcüğünü kullanabilir miyim, Dr. Mandamus?”</p>

  <p class="block7">“Belki bir rastlantı, ama ay da eşsiz.”</p>

  <p class="block7">“Öyle de olsa. Arzda pek çok canlı olmasıyla bu uydunun ne ilgisi var?”</p>

  <p class="block7">“Arzda çok belirgin olarak görülen gelgitlerin nedeni o eşsiz uydu. Güneş de yine gelgitlere neden oluyor, ama bunlar ayınkiler kadar güçlü değil. Ay yavaş yavaş Arzdan uzaklaşıyor. Uydu, gezegen sisteminin ilk oluştuğu cağlarda Arza çok daha yakındı. Bu yüzden gelgit de daha şiddetliydi. Bu gelgitlerin Arz üzerinde iki önemli etkisi oldu. Arz dönerken kabuğu daima esnek kaldı. Hem bu esneme, hem de suların okyanusların dibine sürtünmesi Arzın dönüşünü yavaşlattı. Böylece dönme enerjisi ısı halini aldı. Yani Arzın kabuğu bildiğimiz, insanların yaşayabileceği diğer gezegenlerinkinden çok daha ince. Volkan faaliyeti görülen yaşanabilir tek dünya da canlı bir taban tektoniği olan tek gezegen de yine Arz.”</p>

  <p class="block7">Amadiro. “Ama bütün bunların Arzdaki canlılarla bir ilişkisi olamaz ki,” diye itiraz etti. “Lütfen artık konuya girin. Dr. Mandamus ya da çıkıp gidin.”</p>

  <p class="block7">“Lütfen biraz sabırlı olun, Dr. Amadiro. Söylediklerimin önemini kavramanız şart. Ben Arzın kimyasal gelişmesini kompüter yardımıyla inceledim. Arzın kabuğunda uranyum ve thoryum madenlerinin biriktiğini öğrendim. İnsanların yaşadığı öteki dünyalarda bulunan uranyum ve thoryumun bin katı bu madenler. Ayrıca bunlar düzensiz olarak toplanmışlar. Bu yüzden Arz kabuğunda uranyum ve thoryumun daha yoğun olduğu yerler var”</p>

  <p class="block7">“Herhalde bunlar tehlikeli bir biçimde de radyoaktif.”</p>

  <p class="block7">“Hayır, Dr. Amadiro. Uranyum ve thoryum ‘hafif’ diye tanımlanacak kadar radyoaktif. Ve bütün bunların nedeni o büyük ay.”</p>

  <p class="block7">“Ve bu hafif radyoaktivite değişik türlerde canlıların oluşmasına yol açıyor. Öyle mi, Dr. Mandamus?” “Evet, efendim. Tabii bu çok farklı türlerden birinin evrim geçireceği ve ortaya akıllı bir türün çıkacağı da belli bir şey.”</p>

  <p class="block7">Amadiro hatırlattı. “Arzı mahvetmekten söz ettiniz. Bununla Arzın bu eşsiz özellikleri arasında bir bağ var mı?”</p>

  <p class="block7">Mandamus da usulca. “İnsan bu eşsiz özelliklerden yine eşsiz bir biçimde yararlanabilir.” dedi.</p>

  <p class="block7">“Nasıl?”</p>

  <p class="block7">“Dr. Amadiro bu yöntemi açıklamadan önce başarıya ulaşmamızın sizin elinizde olduğunu söylemem gerekiyor.”</p>

  <p class="block7">“Benim elimde mi?”</p>

  <p class="block7">Mandamus kesin bir tavırla, “Evet.” diye cevap verdi. “Sizin elinizde. Neden kalkıp size geldiğimi sanıyorsunuz? Benimle işbirliği yapmanız şart.”</p>

  <p class="block7">“Şart mı?”</p>

  <p class="block7">“İsterseniz. ‘Benimle işbirliği yapmanız hoşuma gider’ de diyebiliriz. Ama Aurora’nın ve Uzaycıların. Arzlılarla Göçmenleri tamamen mahvetmelerini, yenmelerini istiyorsanız, benimle işbirliği yapmanız şart.”</p>

  <p class="block7">Amadiro. “Ne yapmamı istediğinizi açık açık söyleyin,” dedi.</p>

  <p class="block7">“Önce bana şunu söyleyerek başlayın: Enstitünün geçmişte insan biçimi robotlar yaptığı doğru mu?”</p>

  <p class="block7">“Evet, doğru. Elli robot yaptık. Yüz elli, iki yüz yıl önce.”</p>

  <p class="block7">“Aradan o kadar uzun zaman geçti demek? O robotlar ne oldu?”</p>

  <p class="block7">Amadiro umursamazca, “Başarısız bir denemeydi bu.” diyerek elini salladı.</p>

  <p class="block7">Mandamus arkasına yaslanıp kaldı. Yüzünde dehşet dolu bir ifade vardı. “Onları parçaladılar mı?</p>

  <p class="block7">Amadiro kaşlarını kaldırdı. “Parçalamak mı? Hiç kimse pahalı robotları parçalamaz. Onları depoya kaldırdılar.”</p>

  <p class="block7">“Yani o robotları tekrar çalıştırmak mümkün mü?”</p>

  <p class="block7">“Bundan eminim.”</p>

  <p class="block7">Mandamus yumruğunu koltuğunun dirsek dayanacak yerine vurdu. “Öyleyse Arzı mahvedeceğiz!”</p>

  <h2 class="block4" id="sigil_toc_id_50">PLAN VE FASTOLFE’UN KIZI</h2>

  <h3 class="block5" id="sigil_toc_id_51">44.</h3>

  <p class="block7">Dr. Amadiro uzun bir süreden beri insana benzeyen robotları düşünmemişti. Onu rahatsız eden bir konuydu bu. O yüzden olayı kafasından atmayı başarmıştı. Ve şimdi Mandamus beklenmedik bir anda o robotlardan söz etmişti. İki uzman asansörle yerin altına inerlerken, Amadiro bu konudaki başarısızlığı düşünüyordu. İki adam asansörden loş bir koridora çıktılar. Soğuktu burası. Mandamus ürperdi. İki adamın peşinden de birer robot geliyordu.</p>

  <p class="block7">Amadiro, “Buraya pek az kimse gelir,” diye açıkladı. Mandamus sordu. “Yerin ne kadar altındayız?”</p>

  <p class="block7">“On beş metre. Burada birkaç kat var. İnsana benzeyen robotları buradaki depoya kaldırılmışlardı.” Amadiro bir an durarak düşündü. Sonra da kesin bir tavırla sola döndü. “Bu taraftan.”</p>

  <p class="block7">Loş ışıkta pek sağlam gözüken bir kapının önünde durdu. Kapının iki yanında birer robot bekliyordu. Amo insana benzeyen türden değillerdi bunlar. Mandamus onları dikkatle inceledi. “Bunlar basit modeller.”</p>

  <p class="block7">“Çok basit hem de. Oda kapısının önünde nöbet beklemeleri için karmaşık modeller kullanacağımızı sanmıyordunuz ya?” Amadiro sesini yükseltti. “Ben Kelden Amadiro’yum-” Robotların gözleri bir an ışıldadı. Kapıdan uzaklaşarak yana döndüler. Kapı sessizce yukarıya doğru kayarak açıldı.</p>

  <p class="block7">Amadiro, Mandomus’u içeri sokarken robotlara. “Kapıyı açık bırakın.” diye emretti, “Işığı ihtiyacımıza göre ayarlayın.”</p>

  <p class="block7">Mandamus. “Herhalde her isteyen buraya giremiyor.” dedi.</p>

  <p class="block7">“Tabii giremiyor! Bu robotlar beni ve sesimi tanıyorlar. Kapıyı açmaları içir bu ikisi de gerekli.” Sonra kendi kendine konuşuyormuş gibi ekledi. “Uzaycı dünyalarında kilide de anahtara da gerek yok. Robotlar bizi her zaman sadakatle koruyorlar.”</p>

  <p class="block7">“Bazen düşünüyorum da…” Mondamus’un sesi sıkıntılıydı. “Bir Aurora’lı, Göçmenlerin her zaman taşıdıkları o silahlardan birini ele geçirirse, hiçbir kilitli kapı onu engelleyemez. Robotları bir anda havaya uçurur, sonra da istediği yere girer, istediğini yapar.”</p>

  <p class="block7">Amadiro ona öfkeyle bir göz attı. “Hangi Uzaycı böyle bir silahı kullanmayı düşünür? Biz şiddete başvurmadan, silah kullanmadan yaşıyoruz. Hayatımı Arzın ve onun ürettiği zehirli yaratıkların mahvına bu yüzden adadım. Bunu anlayamıyor musunuz? Evet, biz de bir zamanlar şiddete başvururduk. Ama yüzyıllar önce. Uzaycı dünyalarına ilk yerleştiğimiz zaman. O sıralarda Arzın içimizde birikmiş olan zehirinden henüz kurtulamamıştık. Robotların sağladığı güvenlikten de haberimiz yoktu. Huzur ve güven savaşmaya değmez mi? Şiddet olayları görülmeyen dünyalar! Mantığın egemen olduğu gezegenler! İnsanların yaşayabilecekleri dünyaları barbarlara bırakmamız doğru muydu? Onlar, dediğiniz gibi, her yere bellerinde silahlarla gidiyorlar.”</p>

  <p class="block7">Mandamus, “Ama Arzı mahvetmek için şiddete başvurmaya hazırsınız sanırım.”</p>

  <p class="block7">“Kısa bir süre ve belirli bir amaç uğruna başvurulacak şiddet bu. Şiddete tümüyle son vermek için bu bedeli ödememiz gerekiyor sanırım.”</p>

  <p class="block7">Mandamus. “Ben tam bir Uzaycıyım.” dedi. “Şiddetin de iyice azaltılmasını istiyorum.”</p>

  <p class="block7">Mağaraya benzeyen büyük bir odaya girmişlerdi. Duvarlar ve tavandan birdenbire yumuşak bir ışık yayıldı etrafa.</p>

  <p class="block7">Amadiro sordu. “İstediğiniz bu mu, Dr. Mandamus?”</p>

  <p class="block7">Mandamus şaşkın şaşkın etrafına bakındı. Sonunda da, “İnanılacak gibi değil,” diye fısıldamayı başardı. Odada sıra sıra insana benzeyen robot vardı. Belki heykellerden daha canlıymış gibi duruyorlardı, ama yine de uyuyan insanlar kadar bile canlı sayılmazlardı. Mandamus, “Ayakta duruyorlar.” dedi.</p>

  <p class="block7">“Tabii. Böyle daha az yer kaplıyorlar.”</p>

  <p class="block7">“Ama yüz elli yıldan beri böyle duruyorlar. Çalışacak durumda olduklarını sanmıyorum. Herhalde eklemleri donmuş, bazı parçaları kullanılmaz hale gelmiştir.”</p>

  <p class="block7">Amadiro omzunu silkti. “Belki. Ama gerekirse bunlar yenilenebilir. Tabii bu, böyle bir şeyi yapmamız için önemli bir neden olup olmadığına bağlı.”</p>

  <p class="block7">Mandamus, “Böyle bir neden tabii var,” diye cevap verdi. Teker teker robotların kafalarına bakıyordu. “Hepsi de birbirinden farklı. Boyları, enleri, görünüşleri.”</p>

  <p class="block7">“Evet Bu sizi şaşırtıyor mu? Yeni dünyaların geliştirilmesi konusunda bu robotlardan yararlanmayı düşünüyorduk. Öncü olacaklardı onlar. Bu görevi uygun biçimde yapabilmeleri için onların birbirlerinden farklı olmalarını istedik. Tıpkı insanlar gibi. Yani her biri Aurora’lılar gibi, kişilik sahibi olacaktı. Bu sizce makul değil mi?”</p>

  <p class="block7">“Çok makul. Buna seviniyorum. Fastolfe’un yarattığı insana benzeyen o iki robot konusunda bulabildiğim her şeyi okudum. Daneel Olivaw ve Jander Paneli konusunda. Onların holograflarını da gördüm. Birbirlerine çok benziyorlar.”</p>

  <p class="block7">Amadiro sabırsızca, “Evet,” dedi. “Onlar yalnızca birbirlerine benzemiyorlardı, ayrıca ideal Uzaycı tipinin birer karikatürü gibiydiler. Bunun nedeni Fastolfe’un romantikliğiydi. Fastolfe belki olağanüstü bir robotik uzmanıydı. Ama inanılmayacak kadar da aptaldı.” Başını salladı. “Ve beni bu onarılamayacak kadar aptal adam yendi,” diye düşündü bir an. Sonra da bu düşünceyi kafasından kovdu. “Beni Fastolfe değil, o iğrenç Arzlı yendi.” Düşüncelere dalmış olduğu için Mandamus’un sorusunu duymadı. Sonra da öfkeyle, “Efendim?” diye homurdandı.</p>

  <p class="block7">“Bu robotları sizin planlayıp planlamadığınızı sordum, Dr. Amadiro.”</p>

  <p class="block7">“Hayır, işin garibi, bu robotların planlarını Fastolfe’un kızı Vasilia hazırladı. Fastolfe kadar yetenekli ama babasından çok daha zekidir o. Belki de bu yüzden baba kız hiçbir zaman geçinemezlerdi. Vasilla’nın işini başarıyla yapması yeterli. Onun daima nefret ettiği ve bir yabancı gibi gördüğü Fastolfe’un iddialarını desteklemesi tehlikesi de yok. Fastolfe’un, Vasilia’nın babası olması biyolojik bir kaza sayılır. Vasilia, ‘Aliena’ soyadını da aldı. ‘Yabancı’ anlamına geliyor bu sözcük.”</p>

  <p class="block7">“Evet. biliyorum. Dosyalarda bu insana benzeyen robotların beyin planları var mı?”</p>

  <p class="block7">“Tabii.”</p>

  <p class="block7">“Her birinin de mi?”</p>

  <p class="block7">“Tabii.”</p>

  <p class="block7">“Onları görebilir miyim?”</p>

  <p class="block7">“Önemli bir neden varsa, evet”</p>

  <p class="block7">Mandamus kesin bir tavırla, “Tabii var,” diye cevap verdi. “Bu robotları yabancı dünyalarda öncülük etmeleri için hazırlamışsınız. Yani herhalde bir dünyayı araştırma ve ilkel koşullara dayanma yetenekleri var.”</p>

  <p class="block7">“Bu belli bir şey değil mi?”</p>

  <p class="block7">“Harika! Ama bazı değişiklikler yapılması gerekebilir. Acaba Vasilia Fasto… Aliena gerekirse bana bu konuda yardım eder mi? Sanırım robotların beyin planlarını en iyi o biliyor.”</p>

  <p class="block7">“Tabii, Ama Vasilia’nın size yardım etmeyi isteyip istemeyeceğini bilmiyorum. Şu anda bu zaten imkânsız. Çünkü Vasilia, Aurora’da değil.”</p>

  <p class="block7">Mandamus hem şaşırdı, hem de üzüldü. “Nerede, Dr. Amadiro?”</p>

  <p class="block7">“Vasilia, Galaksiyi dolaşıyor, Tüm Uzaycı dünyalarına uğrayacak ve robotik araştırmalar konusunda ne durumda olduklarını öğrenmeye çalışacak. Gezegenler arasında işbirliği yapılmasının gerekli olduğuna inanıyor. Aslında güzel bir fikir bu.”</p>

  <p class="block7">Mandamus neşesizce, kısaca güldü. “Dr. Vasilia’ya hiçbir şey açıklamayacaklar. Aurora bu konuda zaten diğer Uzaycı dünyalarından daha ileride. Aradaki uzaklığın daha da açılmasını istemezler.”</p>

  <p class="block7">“Bundan o kadar emin olmayın. Göçmenlerin durumu hepimizi endişelendiriyor”</p>

  <p class="block7">“Dr. Vasilia’nın şu ara nerede olduğunu biliyor musunuz?”</p>

  <p class="block7">“Bende seyahat programı var.”</p>

  <p class="block7">“Onu geri çağırın, Dr. Amadiro.”</p>

  <p class="block7">Amadiro’nun kaşları çatıldı. “Bunu kolaylıkla yapabileceğimi sanmıyorum. Vasilia babası ölünceye kadar Aurora’ya dönmek istemiyor.” Mandamus şaşırdı. “Neden?”</p>

  <p class="block7">Amadiro omzunu silkti. “Bilmiyorum. Buna aldırdığım da yok. Bütün bildiğim, size ayırdığım sürenin sona erdiği. Şimdi büroma gidelim ve bana planınızı açıklayın. Ya da her şeyi unutun.”</p>

  <p class="block7">Mandamus adamın sabrının taşmak üzere olduğunu anladı. Dr. Amadiro’nun bürosuna gelir gelmez hemen konuya girdi. “Arz üçüncü bakımdan da eşsiz.” Kolaylıkla, az ve öz bir biçimde konuşmaya başladı. Sanki planını Amadiro’ya açıklamak için prova yapmış ve konuşmasını kusursuz bir hale sokmuş gibi. Amadiro, Mandamus’un anlattıklarına gitgide daha büyük bir ilgi duymaya başladı.</p>

  <p class="block7">Yaşlı uzman, “Tamam,” diye düşündü. Çok rahatlamıştı. “Bu genç adam konusunda kumar oynamakla iyi ettim. Evet, bu plan uygulanabilir. Tabii Mandamus’un düşünceleri tam anlamıyla benim istediğim yolu izlemiyor. Ama daha sonra bunu da düzeltebilirim. Bu tür değişiklikler her zaman yapılabilir.”</p>

  <p class="block7">Mandamus’un konuşması sona erdiği zaman Amadiro sesinin titremesine engel olmaya çalışarak, “Vasilia’ya ihtiyacımız yok.” dedi. “Enstitüde işe hemen başlamamızı sağlayacak birçok uzman var. Dr. Mandamus…” Sesinde saygı vardı, “…bu planınızı uygulayacağız. Başarıya erişeceğimizden eminim. Ben Başkan olduğum zaman sizin de Enstitünün Direktörlüğüne getirileceğinizden hiç kuşkum yok.”</p>

  <p class="block7">Mandamus hafifçe gülümsedi. Amadiro ise arkasına yaslanarak bir an güvenle ve memnunlukla geleceği düşündü. O yorgun iki yüz yıllık sürede bunu hiçbir zaman yapamamıştı. Kendi kendine, “Ne kadar sonra başarıya ulaşırız?” diye soruyordu. “Otuz-kırk yıl mı? On yıl mı? Birkaç yıl mı? Uzun sürmemeli bu! Uzun sürmemeli! Her şeyi çabuklaştırmalıyız. Eski karar tersine çevrilmeli ve ben Aurora’nın efendisi olmalıyım. Ve tabii Uzaycı dünyalarının da, Arz ve Göçmen dünyaları öleceklerine göre sonunda bütün Galaksinin efendisi ben olacağım. Ölmeden önce.”</p>

  <h3 class="block5" id="sigil_toc_id_52">45.</h3>

  <p class="block7">Dr. Han Fastolfe, Amadiro’yla Mandamus’un karşılaşmalarından yedi yıl sonra öldü. Bu haber Galakside insanların yaşadıkları bütün dünyalara ulaştı.</p>

  <p class="block7">Vasilia Aliena da babasının ölmüş olduğunu duydu. Bu olay kadının babasıyla olan ilişkisindeki acılığı büsbütün karmaşık bir hale soktu. Vasilia babası öldüğü zaman hiçbir şey hissetmemek için kendisini hazırlamıştı. Ama olay sırasında Fastolfe’la aynı dünyada olmamaya da çalışmıştı. Kendisine bu konuda sorular sorulmasını istemiyordu. Aurora’da peşini bırakmayacaklarını biliyordu.</p>

  <p class="block7">Fastolfe tanınmış bir parti lideriydi. Vasilia ise, sesi en fazla duyulan muhaliflerinden biriydi onun. Aurora’da çocuklarla anne ve babaları arasındaki bağ çok zayıftı. Uzun ömürlü olmanın bir sonucuydu bu da. Bu bakımdan Vasilia dikkati çekmeyecekti. Eğer ünlü babasına düşman olmasaydı. Vasilia yasal bir biçimde “Aliena” soyadını alacak kadar ileri gitmişti. Ama yinede çok kimsenin kendisini Vasilia Fastolfe diye düşündüğünü biliyordu. Sanki o anlamsız kan bağını hiçbir şey silemeyecekli. Sonunda kadın kendisini küçük adıyla çağırmalarına razı olmaktan başka çare bulamamıştı. Hiç olmazsa ender rastlanan bir adı vardı. Gelgelelim bu da Vasilia’nın o Solaria’lı kadına benzemesine neden oluyordu. O kadını da sadece Gladia diye çağırıyorlardı. Vasilia ve Gladia. Topluma uyamayan insanlardı onlar. Bu bakımından da birbirlerine benziyorlardı.</p>

  <p class="block7">Vasilia uzay gemisinde, kamarasındaki bölmeye asılı aynaya bir göz attı. Yıllardan beri Gladia’yı görmemişti. Ama hâlâ birbirlerini andırdıklarından emindi. İkisi de ufak tefek ve inceydiler. İkisi de sarışındı ve yüzleri de birbirine benziyordu.</p>

  <p class="block7">Ancak Vasilia her zaman kaybetmiş, Gladia ise her zaman kazanmıştı. Vasilia babasının hayatından çıktığı zaman adam da Gladia’yı bulmuştu. Tam Fastolfe’un istediği gibi uysal ve sessiz bir kızdı o. Bu durum Vasilia’nın acı hisler duymasına neden olmuştu. Vasilia da bir robotik uzmanıydı. En aşağı Fastolfe kadar usta ve bilgili sayılırdı. Buna karşılık Gladia sözümona bir sanatçıydı. Güç alanı renkleriyle ve robot kılıklarıyla ilgileniyordu.</p>

  <p class="block7">Sonra o Arzlı polis Elijah Baley gelmiş ve Vasilia’yi sıkıştırarak onu açıklamalarda bulunmaya zorlamıştı. Oysa adam Gladia’ya karşı çok yumuşak davranmış ve o kadına da, koruyucusu Fastolfe’a da yardım etmişti. Böylece Amadiro’yla giriştikleri savaşı onlar kazanmışlardı. Vasilia hâlâ bunun nasıl olduğunu anlayabilmiş değildi.</p>

  <p class="block7">Fastolfe’un son hastalığı sırasında başucunda yine Gladia beklemiş, son anda adamın elini yine o tutmuştu. Vasilia buna neden kızdığını da bilemiyordu.</p>

  <p class="block7">Ve Vasilia, Giskard’ı da kaybetmişti. Giskard onun robotuydu. Çocukken, onu pek sever gözüken babası, Vasilia’nın Giskard’la oynamasına izin vermişti. Vasilia, Giskard’ın yardımıyla robotik bilimini öğrenmişti. Gerçekten ilk sevdiği kimse de oydu.</p>

  <p class="block7">Vasilia bugüne kadar başkalarıyla bu sevgi oyununu oynamamış, bu zayıflığı göstermemişti. Giskard’ı kaybettiği zaman duyduğu acı hisler ona ders olmuştu. Baştaki kazanç sonundaki kayba değmiyordu. Vasilia babasını reddederek evden ayrıldığında, Fastolfe onun Giskard’ı da götürmesine izin vermemişti. Oysa Vasilia robotu dikkatle programlamış ve Giskard’ın iyice gelişmesini sağlamıştı. Ve Fastolfe öldüğü zaman Giskard’ı o Solaria’lı kadına bırakmıştı. Daneel’i de tabii. Ama Vasilia o silik insan kopyasına aldırmıyordu. Giskard’ı istiyordu o. Giskard onundu.</p>

  <p class="block7">Vasilia artık Aurora’ya dönüyordu. Uzaydaki turu sona ermişti. Babası da öldüğü için kendi dünyasına gidebilirdi. Geçmişi tümüyle silemezdi ama hiç olmazsa bir bölümünü düzeltebilirdi. Giskard yine onun olmalıydı. Vasilia bu bakımdan çok kararlıydı.</p>

  <h3 class="block5" id="sigil_toc_id_53">46.</h3>

  <p class="block7">Vasilia’nın dönüşü yüzünden Amadiro’nun hissettiği duygular karmaşıktı. Kadın Aurora’ya Fastolfe’un küllerinin bir vazoya konulmasından bir ay sonra dönmüştü. Amadiro bunu tahmin ettiği için Vasilia’yı anladığını düşünüyor ve gururlanıyordu. Ayrıca kadının Amadiro’nun yeni gözdesi Mandamus gibi sinir bozucu bir özelliği yoktu. Mandamus ne kadar açık açık, uzun uzun konuşursa konuşsun, yine kafasının gizli bir yerinde açıklamadığı bir düşünce oluyordu. Öte yandan Vasilia’yı kontrol altına almak imkânsızdı. Bu da sinirine dokunuyordu, Amadiro’nun. Kadın onun işaret ettiği yolu sessizce izlemeye yanaşmıyordu.</p>

  <p class="block7">İşte Amadiro bu yüzden Vasilia’yı yarısı gerçek, yapmacık bir memnunlukla karşıladı. “Geri dönmene çok sevindim. Vasilia. Sen yokken Enstitü tek kanatla uçmaya çalışıyor.”</p>

  <p class="block7">Vasilia güldü. “Yapma, Kelden…” Kadın Amadiro’dan yirmi beş yaş genç olmasına rağmen onun küçük adını rahatlıkla kullanıyordu. Bunu bir o yapabiliyordu. “Diğer kanat seninki. Bu tek kanadın yeterli olduğunu düşünmekten ne zaman vazgeçtin?”</p>

  <p class="block7">“Sen yıllarca dönmemeye karar verdiğin zaman. Aurora’yı fazla değişmiş buldun mu?”</p>

  <p class="block7">“Burası hiç değişmemiş. Bu da bizi endişelendirmeli. Değişmemek çökmeye yol açar.”</p>

  <p class="block7">“Çok güzel, Vasilia. Bu sözleri yolda dikkatle ezberlediğinden eminim. Ama Aurora’da siyasi durumda bir değişiklik oldu.”</p>

  <p class="block7">“Biyolojik babamın ölmesini mi kastediyorsun?”</p>

  <p class="block7">Amadiro ellerini iki yanına açtı. “Öyle. Felce uğramamızın baş nedeni oydu. Fastolfe öldü artık. Onun için de bazı değişiklikler olacak.”</p>

  <p class="block7">“Benden gizlediğin bazı sırlar var demek?”</p>

  <p class="block7">“Ben böyle bir şey yapar mıyım?”</p>

  <p class="block7">“Tabii. Bu sahte gülüşün seni her zaman ele verir.”</p>

  <p class="block7">“O halde senin yanında ciddi bir tavır takınmasını öğrenmeliyim. Neyse… raporunu aldım. Buna eklemek istediğin bir şey var mı?”</p>

  <p class="block7">Vasilia öfkeyle, “Uzaycı dünyaları karmakarışık,” dedi. “Onun için de fazla ilerleyemiyorlar. Buna karşılık Göçmen dünyalarında sık sık toplantılar yapılıyor. Bizden çok gerideler. Ama bize yetişecekleri kesin. Uzaycı dünyalarında teknik alanda bazı gelişmeler olduğunu öğrendim. Örneğin, hepsi de Nükleer Yoğunlaştıncı üzerinde çalışıyorlar. Ama bu aygıtlar henüz deney safhasında. Bir gemide kullanılabilecek pratik bir model oluşturabildiklerini sanmıyorum.”</p>

  <p class="block7">“Bu bakımdan haklı olduğunu umarım, Vasilia. Nükleer Yoğunlaştırıcı bizim filonun kullanabileceği bir silah. O zaman Göçmenleri hemen ortadan kaldırabilirler. Aurora’nın bu silahı Uzaycı kardeşlerimizden daha önce geliştirmesi çok iyi olur. Başka?”</p>

  <p class="block7">“Solaria!”</p>

  <p class="block7">“Ah, Uzaycı dünyalarının en genci ve en garibi.”</p>

  <p class="block7">“Onlardan hemen hiçbir şey öğrenemedim. Bana âdeta düşmanmışım gibi davrandılar. Sanırım Solaria’lı olmayan herkese böyle yapıyorlar. O dünyada bir yıl kaldım ama bir tek Solaria’lıyla karşılıklı oturup konuşamadım. Her seferinde hiper-dalga hologramı aracılığıyla görüştüm. Solaria rahat, hatta inanılmayacak kadar lüks bir yer. Doğayı sevenlere göre bir dünya. Çevre hiç zarar görmemiş.”</p>

  <p class="block7">“Solaria’lıların başkalarıyla karşı karşıya gelmekten hoşlanmadıklarını hepimiz biliyoruz, Vasilia. Bir Solaria geleneği bu. Onlar bize ilişmiyorlar, biz de onlara.”</p>

  <p class="block7">Vasilia, “Hıh,” dedi. “Bu hoşgörün tehlikeli olabilir. Bana Solaria’lılar portatif bir Nükleer Yoğunlaştırıcı yapmak üzereymişler gibi geldi; Uzay gemilerine yerleştirilebilecek bir model.”</p>

  <p class="block7">Amadiro’nun kaşları çatıldı. “Bunu nasıl başarmışlar?”</p>

  <p class="block7">“Bilmiyorum. Bana silahın planlarını gösterdiklerini sanmıyorsun ya? Farkettiğim bazı şeylerden, kulağıma çalınan sözlerden Solaria’lıların çok ilerledikleri sonucuna vardım. Bu üzerinde durmamız gereken bir sorun.”</p>

  <p class="block7">“Duracağız da. Eklemek İstediğin başka bir şey var mı?”</p>

  <p class="block7">“Evet. Bu da raporumda yok. Solaria’Iılar uzun yıllardan beri insan biçimli robotlar geliştirmeye çalışıyorlardı. Bunu da başardıklarını sanıyorum. Diğer Uzaycı dünyalarında bu konuyu açtığım zaman her seferinde aynı tepkiyi gösterdiler. Bu kavramın bile onlarda dehşet ve tiksinti uyandırdığı belliydi. Başarısızlığa uğradığımızı öğrendiklerini ve bu yüzden sevindiklerini sanıyorum.”</p>

  <p class="block7">“Ama Solaria’da durum bundan farklı, öyle mi? Neden?”</p>

  <p class="block7">“Bir kere… Galakside en fazla robot bulunan gezegen Solaria. İnsanların etrafı robotlarla çevrili. Kişi başına on bin robot düşüyor. Öyle bir dünyada yaşayan birkaç Solaria’lı insana benzeyen robot fikrinden neden rahatsız olsun? Solaria’Iılar artık insana benzer robotlar yapıyorlar. Bu konu da incelenmeli. Üçüncü bir nokta daha var: Solaria’lıların telepati yoluyla iletişim konusu üzerinde çalıştıklarından eminim.”</p>

  <p class="block7">“Vasilia. bu bana biraz hayal gibi geldi.”</p>

  <p class="block7">Kadının yüzünde hafif bir utanç ifadesi belirdi. “Belki de haklısın…”</p>

  <p class="block7">“Başka?”</p>

  <p class="block7">“Bir şey daha var. Beni en çok bu şaşırttı. Kelden, bazı ipuçlarından Solaria’lıların gezegenlerini terketmeye hazırlandıkları sonucunu çıkardım.”</p>

  <p class="block7">“Neden?”</p>

  <p class="block7">“Bilmiyorum. Nüfusları zaten fazla değildi. Gitgide de azalıyor. Belki de tümüyle ortadan kalkmadan başka bir yerde her şeye yeniden başlamayı istiyorlar.”</p>

  <p class="block7">“Nasıl bir başlangıç olacak bu? Nereye gidecekler?”</p>

  <p class="block7">Vasilia başını salladı. “Sana bütün bildiklerimi anlattım.”</p>

  <p class="block7">Amadiro ağır ağır, “Şimdi, bütün bu konularla ilgileneceğim,” diye konuştu. “Nükleer Yoğunlaştırıcı, insan biçimi makine adamlar, telepati gücü olan robotlar ve Solaria’lıların gezegenlerinden ayrılmaları olasılığı. Aslında vardığın sonuçların doğru olduğunu sanmıyorum, ama Komiteyi Solaria Elçisiyle görüşmeleri için ikna edeceğim… Eh, herhalde artık dinlenmek istiyorsun… Neden birkaç hafta tatil yapmıyorsun? Çalışmaya başlamadan önce Aurora güneşine ve güzel havaya tekrar alışmalısın.”</p>

  <p class="block7">Vasilia yerinden kımıldamadı. “Çok naziksin. Kelden. İki konuya daha değinmem gerekiyor. Bir kere… Enstitüyü yönettiğini sanan o genç ukala kim? Adı Neydi? Mandamus mu?”</p>

  <p class="block7">Amadiro gülümsemesiyle endişesini maskelemeye çalıştı. “Demek onunla karşılaştın? Görüyorsun ya, Aurora’da da değişiklikler oluyor.”</p>

  <p class="block7">Vasilia, “Ama bu değişiklik iyi olmamış,” diye söylendi. “Kim o?”</p>

  <p class="block7">“Tam anlamıyla tanımladığın gibi biri. Çok şey biliyor. Bir robotik uzmanı. Ama diğer konularda da geniş bilgisi var. Fizik, kimya, gezegen bilimi…”</p>

  <p class="block7">“Bu dâhi canavar kaç yaşında?”</p>

  <p class="block7">“Henüz ellisinde bile değil.”</p>

  <p class="block7">“Bu çocuk büyüdüğü zaman ne olacak?”</p>

  <p class="block7">“Yine bir dâhi olacak sanırım.”</p>

  <p class="block7">“Ne demek istediğimi anlamamış gibi davranma, Kelden. Mandamus’u senin yerine geçmesi için mi hazırlıyorsun?”</p>

  <p class="block7">“Ben daha yıllarca yaşayacağım.”</p>

  <p class="block7">“Bu bir cevap değil.”</p>

  <p class="block7">“Verebileceğim tek cevap bu.”</p>

  <p class="block7">Vasilia huzursuzca kımıldandı. “Kelden, senden sonra Direktör ben olacağım. Bu kararlaştırılmıştı. Bunu bana kendin söyledin.”</p>

  <p class="block7">“Evet, öyle. Ama ben öldüğüm zaman seçimi Yönetim Kurulu yapacak. Geride bir emir bıraksam bile ona uymak zorunda değiller.”</p>

  <p class="block7">“Sen şimdi o emri yaz, Kelden. Yönetim Kurulunu da bana bırak.”</p>

  <p class="block7">Amadiro kaşlarını çattı. “Şu ara bu sorunu tartışmak istemiyorum. Sözünü etmek istediğin diğer konu nedir?”</p>

  <p class="block7">Kadın sessiz bir öfkeyle adamı süzdü. Sonra bir tek kelime söyledi. “Giskard!”</p>

  <p class="block7">“Şu robot mu? Ne olmuş ona?”</p>

  <p class="block7">“O benim!”</p>

  <p class="block7">Amadiro şaşırdı. “Robot Giskard, Fastolfe’un malıydı.”</p>

  <p class="block7">“Çocukluğumda Giskard benimdi.”</p>

  <p class="block7">“Fastolfe robotu sana ödünç vermişti. Sonra da geri aldı.”</p>

  <p class="block7">“Ahlak açısından Giskard benim. Ama Giskard artık Fastolfe’un değil. O öldü.”</p>

  <p class="block7">“Fastolfe bir vasiyetname bıraktı. Yanılmıyorsam, iki robot, yani Giskard’la Daneel artık o Solaria’lı kadının.”’</p>

  <p class="block7">Vasilia kızardı. “Giskard’ın üzerinde benim hakkım var. Neden robotumu bir yabancı alsın?”</p>

  <p class="block7">“Bir kere Fastolfe onu kadına bıraktı. Ve ayrıca o bir Aurora vatandaşı.”</p>

  <p class="block7">“Kim demiş? Herkes ondan ‘Solaria’lı kadın’ diye söz ediyor.”</p>

  <p class="block7">Amadiro ani bir öfkeyle yumruğunu masaya vurdu. “Vasilia, benden ne istiyorsun? Ben de o Solaria’lı kadından hiç hoşlanmıyorum. Hatta ondan nefret ediyorum. Elimden gelseydi kadını bu gezegenden atardım. Ama bir vasiyetnameyi çiğneyemem. Fastolfe öldü artık.”</p>

  <p class="block7">“İşte onun için Giskard da artık benim olmalı.”</p>

  <p class="block7">Amadiro ona aldırmadı. “Önümüzdeki seçimleri ben kazanacağım. Ve başkan olacağım. Ancak ben Fastolfe gibi popüler bir insan değilim. O budalalığını örtmek için ortada bir aziz tavırlarıyla dolaşırdı. Bu yüzden bir ölüyü haksızca yendiğimi düşünmeleri hiç iyi olmaz. Kimsenin, ‘Fastolfe sağken onu yendi, şimdi vasiyetnamesinin geçersiz olduğunu ilan ederek bir ölüden intikam almaya kalkışıyor,’ demesini istemem. Anlıyor musun? Giskard’sız yaşa.”</p>

  <p class="block7">Vasilia ayağa kalktı. Gözleri kısılmıştı. “Bakalım, görürüz.”</p>

  <p class="block7">“Ben söyleyeceğimi söyledim. Bu konuşma sona erdi. Bu Enstitünün başına geçmek istiyorsan, beni tehdit etmeye kalkmamalısın. Şimdi beni tehdit edeceksen, bir an durup düşünmeni öneririm.”</p>

  <p class="block7">Vasilia, “Seni tehdit edecek değilim.” dedi ama tavırları bu sözlerini yalanlıyordu.</p>

  <h3 class="block5" id="sigil_toc_id_54">47.</h3>

  <p class="block7">Birkaç ay sonra o krizli an geldi. Daha doğrusu krizler birbirini izledi.</p>

  <p class="block7">O gün Maloon Cisis her zamanki gibi sabah görüşmesi için Amadiro’nun odasına girdi. Direktörün ona haberleri sormasına gerek kalmadı, Cisis artık kendisini tutamayacakmış gibi konuşmaya başladı. Amadiro bayağı sersemledi. “Bütün radyo dalgaları yayını durdu mu? Hepsi de mi?”</p>

  <p class="block7">“Hepsi de, Şef. Ya hepsi öldüler ya da çıkıp gittiler. İnsanların yaşadığı her gezegenden elektromanyetik radyasyon yayılır…”</p>

  <p class="block7">Amadiro elini sallayarak yardımcısını susturdu. Vasilia ona Solaria’lıların gezegeni terketmeye hazırlandıklarını sandığını açıklamıştı. Amadiro bu konuyla ilgileneceğini söylemiş ama tabii bunu yapmamıştı. Şimdi hata ettiği anlaşılıyordu. “Nereye gitmiş olabilirler, Maloon?”</p>

  <p class="block7">“Kimse bilmiyor, Şef.”</p>

  <p class="block7">“Peki, ne zaman gitmişler?”</p>

  <p class="block7">“Bu da belli değil. Haberi bu sabah aldık.”</p>

  <p class="block7">“Durumu kim farketmiş?”</p>

  <p class="block7">“Bir Nexon gemisi, Şef.”</p>

  <p class="block7">“Nasıl?”</p>

  <p class="block7">“Geminin hemen tamir edilmesi gerekiyormuş. Bu yüzden Solaria’nın etrafında yörüngeye girerek hiper-dalgayla izin istemişler. Ama cevap alamamışlar. Ancak Solaria’dan uzaklaşırken kayıtları incelemiş ve o zaman cevap bir yana, hiçbir radyasyon almadıklarını da farketmişler. Radyasyonun ne zaman kesildiği kesinlikle bilinmiyor. Solaria’dan en son iki ay kadar önce bir mesaj alınmış.”</p>

  <p class="block7">Amadiro mırıldandı. “Ya Vasilia’nın sözünü ettiği diğer üç konu?” “</p>

  <p class="block7">Efendim, Şef?”</p>

  <p class="block7">Amadiro, “Hiç, hiç,” dedi. Ama kaşları iyice çatılmıştı, derin derin düşünüyordu.</p>

  <h2 class="block4" id="sigil_toc_id_55">TELEPATİK ROBOT</h2>

  <h3 class="block5" id="sigil_toc_id_56">48.</h3>

  <p class="block6">&nbsp;</p>

  <p class="block7">Mandamus birkaç ay sonra Arza yaptığı üçüncü yolculuğundan döndüğü sırada, Solaria’da olanların farkında değildi. Amadiro’ya bilgi verirken, “Her yıl Arza sürüyle Göçmen gidip geliyor,” diye açıkladı. “Ve yine her yıl milyonlarca Arzlı, Göçmen dünyalarına göç ediyor.”</p>

  <p class="block7">“Yani insana benzeyen robotlarımızı Arza kolaylıkla indirebileceğimizi söylüyorsun.”</p>

  <p class="block7">“Bu bakımdan hiçbir sorunla karşılaşmayacağız, O robotları uygun biçimde programladık. Sahte belgelerle Arza altışar altışar gönderebiliriz. Ancak onları kentlerdeki havaalanlarına indirmemek daha doğru olur. Kentler birbirlerinden çok uzak. Aralarında da bomboş topraklar uzanıyor. Orada bazı ilkel robotlar çalışıyor. O bölgelerden birine inen bir gemi farkedilmez. Farkedilse bile kimse buna aldırmaz.”</p>

  <p class="block7">Amadiro, “Bence bu yine de tehlikeli.” dedi. Daha önce Arza insana benzeyen robotlardan iki tane göndermişlerdi. Robotlar kentte Arzlıların arasına karışmışlardı. Sonra da kentten ayrılarak bildirilen ıssız yere gitmişler ve Aurora’yla “korunmalı hiper-ışın”la iletişim kurmuşlardı.</p>

  <p class="block7">Ama Mandamus endişeliydi. “Arza tekrar gitmem gerekecek, efendim. Robotların öğrettiğimiz yeri bulabildiklerinden emin değilim.”</p>

  <p class="block7">Amadiro alaylı bir tavırla sormuştu. “Sen doğru yeri bildiğinden emin misin, Mandamus?”</p>

  <p class="block7">“Arz tarihini iyice inceledim, efendim. Orayı bulabileceğimden eminim.”</p>

  <p class="block7">“Komiteyi seni bir savaş gemisiyle göndermeleri için ikna edebileceğimi sanmıyorum.”</p>

  <p class="block7">“Ben bunu istemiyorum ki! Bu hiçbir işe yaramaz, dikkati de çeker. Ben bir tek kişilik bir gemi istiyorum. Ama Arza gidip dönecek güçte olmalı.”</p>

  <p class="block7">Ve Mandamus Arza ikinci yolculuğunu böyle yapmıştı…</p>

  <p class="block7">Geri döndüğü zaman Amadiro’ya düşünceli bir tavırla, “Aslında bu Arzlılar hiç de barbar değiller,” demişti.</p>

  <p class="block7">“Öyle mi?”</p>

  <p class="block7">“Kendi dünyalarında tam bir insan gibi davranıyorlar. Hatta o dostça tavırları insanın hoşuna bile gidiyor.”</p>

  <p class="block7">“Pişmanlık mı duymaya başladın?”</p>

  <p class="block7">“Onların arasında dolaşırken. ‘Başlarına gelecekleri bilmiyorlar,’ diye düşündüm ve bu beni sarstı. Yaptıklarımdan zevk alamıyorum.”</p>

  <p class="block7">“Pekala alabilirsin, Mandamus. Bu işi yaptıktan kısa bir süre sonra bu Enstitünün başına geçeceksin. Bunu düşün. O zaman yaptıkların daha hoşuna gider.”</p>

  <p class="block7">Ve Amadiro ondan sonra Mandamus’u sıkı bir göz hapsine almıştı.</p>

  <p class="block7">Mandamus, Arza üçüncü yolculuğuyla ilgili bilgiler aktardıktan sonra, şimdi Amadiro’nun Solaria’yla ilgili açıklamasını dinliyordu. Sonunda Direktör, “Arzdayken hiçbir şey duymadın mı?” diye sordu.</p>

  <p class="block7">Mandamus başını salladı. “Hiçbir şey duymadım, efendim. Arz büyük bir taşra kasabasından farksız. Arzlılar sadece kendi işleriyle ilgileniyorlar.”</p>

  <p class="block7">“Ama Göçmen dünyaları Solaria’nın terkedildiğini duyar duymaz hemen bu olayı incelemeye karar verecektir. O güruh çok meraklı. Keşke biz de onlar gibi olsaydık. Göçmenler kazanç kokusu aldılar mı, kendilerini hiç düşünmeden tehlikeye atıyorlar.”</p>

  <p class="block7">“Bu kez nasıl bir kazanç sağlayabilirler ki?”</p>

  <p class="block7">“Solaria’lılar gittilerse… o zaman geride sürüyle robot bırakmışlar demektir. Göçmenler robotlardan nefret ediyorlar. Ama onları toplayıp Uzaycılara satmaktan çekinmezler. Hatta böyle yapacaklarını açıkladılar bile.”</p>

  <p class="block7">“İki Göçmen gemisi Solaria’ya indi. Bu davranışlarını protesto ettik. Ama herhalde buna aldırmayacaklar. Tabii biz yine yerimizden bile kımıldamayacağız. Tersine, Uzaycı dünyaları Göçmenlere kurtarılacak robotların ne türden olduklarını ve onlara kaça satacaklarını el altından sormaya başladılar bile.”</p>

  <p class="block7">“Aslında Göçmenlerle savaşmaya kalkışmamalıyız, efendim. Solaria terkedildiyse ve Göçmenler de gezegeni yağmalamak istiyorlarsa buna katlanmalıyız. Ne de olsa… birkaç ay sonra planımızı uygulayabileceğiz.”</p>

  <p class="block7">Amadiro’nun yüzünde aç bir hayvanınkini andıran vahşi bir ifade belirdi. “Birkaç ay sonra mı?”</p>

  <p class="block7">“Evet, bundan eminim. Onun için savaşmaya kalkışırsak her şey mahvolur. Oysa kısa bir süre sonra hiç savaşmadan, zarar görmeden o büyük oyunu kazanacağız. Zavallı Arz!”.</p>

  <p class="block7">Amadiro sahte bir neşeyle, “Arzlılara acıdığına göre,” dedi. ”Belki de onlara zarar vermekten kaçınacaksın.”</p>

  <p class="block7">Mandamus buz gibi bir sesle, “Tersine,” diye cevap verdi. “Arzlılara zarar vereceğimi kesinlikle bildiğim için onlara acıyorum. Ve o zaman siz… Başkan olacaksınız.”</p>

  <p class="block7">“Sen de bu Enstitünün Direktörü.”</p>

  <p class="block7">“Sizinkinin yanında önemsiz kalır…”</p>

  <p class="block7">“Ya ben öldükten sonra?”</p>

  <p class="block7">“O kadar ileriye bakmıyorum.”</p>

  <p class="block7">Amadiro, “Ben pekala…” diye başladı, ama haber-ünitesinden yükselen devamlı vızıltı yüzünden sustu. Elini uzatarak yarıktan çıkan kâğıdı aldı. Okurken ağır ağır gülümsedi. “Solaria’ya inen o iki Göçmen gemisi… Havaya uçurulmuş. İkisi de!”</p>

  <p class="block7">“Nasıl?”</p>

  <p class="block7">“Uzaydan bile bir radyasyon patlaması olduğu görülmüş. Bunun ne anlama geldiğini biliyor musun? Solaria’lılar dünyalarından ayrılmamışlar. Ve en zayıf gezegenimiz bile Göçmen gemilerini kolaylıkla parçalayabiliyor. Göçmenler burunlarına yumruğu yediler. Bunu kolay kolay unutamayacaklar.”</p>

  <p class="block7">Mandamus itiraz etti. “Ama bu Solaria’lıların hâlâ gezegende olduklarını göstermez ki. Belki bazı tuzaklar kurdular.”</p>

  <p class="block7">“Bu neyi değiştirir? Kişisel saldırı ya da tuzak… gemiler havaya uçuruldu ya!”</p>

  <p class="block7">“Ama Göçmenler gururları kırıldığı zaman deliye dönerler. Ya hemen saldırıya geçerlerse?”</p>

  <p class="block7">“Onları yeneriz.”</p>

  <p class="block7">“Ama Göçmenler de bize büyük zarar verirler.”</p>

  <p class="block7">“Ne yapmamı istiyorsun? Sonuçta o gemileri Aurora havaya uçurmadı.”</p>

  <p class="block7">“Başkanı ikna edin. Aurora’nın bu olayla hiçbir ilişkisi olmadığını açıklasın. Diğer Uzaycı dünyalarının da öyle. Tek suçlunun Solaria olduğunu bildirsin.”</p>

  <p class="block7">“Yani Solaria’yı yalnız mı bırakacağız? Korkaklık olur bu.”</p>

  <p class="block7">Mandamus heyecanla bağırdı. “Dr. Amadiro, siz hiç ‘stratejik çekilme’ diye bir şey duymadınız mı? Uzaycı dünyalarını uygun bir bahaneyle sakin bir tavır takınmaya ikna edin. Arzla ilgili planımız birkaç ay sonra gerçekleşecek. Tabii Göçmenlerden özür dilemek bütün Uzaycıların kolay kolay yapabileceği bir şey değil. Çünkü olacakları bilmiyorlar. Ama biz biliyoruz. Hatta siz ve ben, bu özel bilgimiz yüzünden bu olayın eskilerin deyimiyle ‘Tanrıların bir armağanı’ olduğunu bile düşünebiliriz. Biz Göçmenleri mahvetmeye hazırlanırken, bırakın onlar Solaria olayına dalsınlar. Biz de onlara belli etmeden Arzda hepsinin sonunu hazırlarız. Yoksa son ve kesin zaferin eşiğine gelmişken mahvolmamızı mı istiyorsunuz?”</p>

  <p class="block7">Amadiro, Mandamus’un çukura kaçmış gözlerindeki ifadeyi farkederek irkildi.</p>

  <h3 class="block5" id="sigil_toc_id_57">49.</h3>

  <p class="block7">Amadiro, Göçmen gemilerinin havaya uçurulmasını izleyen sürede çok sıkıntılı günler geçirdi. Ama Başkanı “üstün bir baş eğme” diye tanımladığı siyaseti izlemesi için ikna etmeyi başardı. Komitenin geri kalan üyelerini inandırmak o kadar kolay olmadı. Amadiro sesi kısılıncaya kadar konuşmak zorunda kaldı. Ama sonunda onlara da istediğini kabul ettirdi.</p>

  <p class="block7">İşte tam o sırada Kaptan D.G. Baley gemisiyle gelerek bir istekte bulundu. Amadiro, “Bu kadarı da fazla,” diye düşündü. Ve Mandamus’a, “Bu imkânsız,” diye bağırdı. “Bu sakallı, acayip kılıklı, ne söylediği anlaşılmayan adamın Aurora’ya inmesine nasıi izin veririz? Komiteden Uzaycı bir kadını ona teslim etmesini mi isteyeceğim? Bu şimdiye kadar görülmemiş bir olay. Bir Uzaycı kadını!”</p>

  <p class="block7">Mandamus alaylı alaylı hatırlattı. “Siz o Uzaycı‘dan her zaman. ‘Solaria’lı Kadın,’ diye söz ederdiniz.”</p>

  <p class="block7">“Evet. o bizim için ‘Solaria’lı kadın.’ Ama işe bir Göçmen karıştı mı, Gladia da bir ‘Uzaycı’ oiur. Solaria’ya inerlerse gemi diğerleri gibi havaya uçurulur. Göçmen de, o kadın da ölür. O zaman düşmanlarım beni cinayetle suçlarlar. Onlara hak veren de çıkar. Ve siyasi hayatım belki de bu darbeye dayanamaz. Ben de bir Uzaycı kadının bir Göçmene yardım ederken ölmesi fikrine dayanamıyorum.”</p>

  <p class="block7">“Sizi duyan da o Solaria’lı kadından hoşlandığınızı sanır.”</p>

  <p class="block7">“Ondan hiç hoşlanmadığımı biliyorsun! Bütün lkkalbimle, ‘Keşke iki yüz yıl önce ölseydi.’ diyorum. Ama onun bu biçimde, bir Göçmen gemisinde ölmesini de istemiyorum… Tabii onun senin beşinci dereceden büyükannen olduğunu unutmamalıyım…”</p>

  <p class="block7">Mandamus’un suratı büsbütün asıldı.”Bunun benim için ne önemi var? Ben bir Uzaycıyım. Kendimi ve toplumumu tanıyorum. İlkel bir kabileden atalarına tapan bir kimse değilim.” İnce yüzünde düşünceli bir ifade belirdi. “Dr. Amadiro, Komiteye atanmış olan bu kadını Uzaycı bir rehine olarak almak istemediklerini, çocukluk ve gençlik yıllarını Solaria’da geçirdiği için onu istediklerini söyleyemez misiniz? ‘Orda araştırmaya yardım edecek.’ diyemez misiniz? ‘Bu araştırma sadece Göçmenler değil, bizim bakımımızdan da yararlı olur.’ Aslında o aşağılık Solaria’lıların neler karıştırdıklarını bizim de öğrenmemiz gerekmiyor mu? Kadın sağ salim kurtulursa bize olanları bildirir.”</p>

  <p class="block7">Amadiro alt dudağını sarkıttı. “Kadın gemiye kendi isteğiyle bindiği takdirde olabilir bu. İşin önemini kavradığı ve bir vatandaş gibi görevini yerine getirmek istediğini açıkladığı takdirde. Ama kadını zorla gemiye bindiremeyiz.”</p>

  <p class="block7">“İsterseniz gidip atamı göreyim ve onu gemiye binmesi için ikna edeyim. Siz de hiper-dalga yoluyla o Göçmen kaptanla iletişim kurun. Ona Aurora’ya inebileceğini, kadını da kendisiyle gelmesi için ikna edebilirse bunu engellemeyeceğimizi söyleyin.”</p>

  <p class="block7">“Bundan bir kaybımız olmaz sanırım. Ama kazanacağımızı da sanmıyorum.”</p>

  <p class="block7">Ama sonra Amadiro’yu şaşırtan bir şey oldu ve… kazandılar. Adam, Mandamus’un hikâyesinin ayrıntılarını büyük bir hayretle dinledi.</p>

  <p class="block7">Mandamus, “O kadını Arzlı Elijah Baley konusunu açmaya zorladım.” diye anlattı.</p>

  <p class="block7">“Ne olmuş ona?” Amadiro’nun sesi sertti.</p>

  <p class="block7">“Kadın Baley’i hatırladı ve ondan söz etti. Onun da Solaria’ya gelmesini isteyen Göçmen Kaptan aslında Baley’nin torunu. Bunun kadını etkileyeceğini düşündüm.”</p>

  <p class="block7">Her neyse… Bu oyunun yararı olmuştu. Amadiro birkaç gün için ezildiği o baskıdan kurtuldu. Ama sadece birkaç gün.</p>

  <h3 class="block5" id="sigil_toc_id_58">50.</h3>

  <p class="block7">Amadiro o akşam evine döndüğü zaman Vasilia’nın oturma odasında beklediğini gördü. Hiper-dalga ekranında bir robot balesini seyrediyordu. Amadiro hem şaşırdı, hem de sinirlendi.</p>

  <p class="block7">“Burada ne işin var? İçeriye nasıl girdin?”</p>

  <p class="block7">Vasilia sakindi. “Seni bekliyordum. İçeri girmekte zorluk çekmedim. Robotların beni tanıyor, Enstitüdeki mevkiimi de biliyorlar. Onlara seninle randevum olduğunu söyledim. Benim içeri girmeme engel olacak değillerdi ya?”</p>

  <p class="block7">“Aslında randevumuz yoktu. Ve benim için özel olan bu yere girdin.”</p>

  <p class="block7">.“Yok canım. Buraya gelip oturdum. Robotların gözlerini bana dikerek beklediler. Sen yokken kâğıtlarına ya da özel eşyalarına bakmaya kalkışsaydım engel olurlardı. Benim robotlarım da seninkilerle başa çıkamazlardı.”</p>

  <p class="block7">Amadiro acı acı, “Bir Uzaycıya yakışmayacak bir biçimde davrandığının farkında mısın?” dedi. “İğrenç bir hareket bu. Ve ben bunu hiçbir zaman unutmayacağım.”</p>

  <p class="block7">Vasilia’nın rengi biraz uçtu. “Gerçekten de unutmayacağını umarım, Kelden. Çünkü ben senin için çok şey yaptım. Şimdi ağzını bozduğun için tepki gösterir ve çıkıp gidersem, yenilmiş bir adam olarak yaşamanı sürdürürsün. İki yüz yıl boyunca yaptığın gibi.”</p>

  <p class="block7">“Ben yenilmiş bir insan olarak kalmayacağım. Bu bakımdan sana ihtiyacım yok.”</p>

  <p class="block7">Vasilia, “Buna inandığın anlaşılıyor,” diye cevap verdi. “Ama tabii senin benim bildiklerimden haberin yok. Şimdi sana, ben işe karışmazsam hep yenik düşeceğini söylemek zorundayım.”</p>

  <p class="block7">Amadiro’nun bembeyaz kesilmiş dudakları titriyordu. Vasilia’nın o iki yüz yıllık yenilgiden söz etmesi onu çok sarsmıştı. Bir koltuğa çöktü. “Pekala. Konuş. Sözlerin sona erince de çık git.”</p>

  <p class="block7">“Tabii gideceğim. Kelden. Ama tabii sen nazik bir biçimde kalmamı ve sana yardım etmemi istersen, o başka. Başlayayım mı?.. Sana Solaria’lıların telepatik robotlar yaratmaya çalıştıklarını düşündüğümü söyledim. Bu neden aklıma geldi dersin? Söyleyeceğim… Giskard yüzünden. Babam onu bana verdiği sırada küçüktüm. Ama o çağda bile robot konusunda yetenekliydim. Giskard’in kafasına yeni devreler yerleştirme konusu beni çok ilgilendiriyordu: Giskard’ m kafasına bazen bir şeyler ekliyor, bazen bunları geri alıyordum. Ama bunu sadistçe bir zevk almak İçin yapmıyordum. Giskard’ı çok seviyor ve ona zarar vermek istemiyordum. Yeni devreler Giskard’ın daha rahatlıkla konuşmasını, daha çabuk tepki göstermesini ya da daha ilginç biçimde davranmasını sağladığında, onları robotun beyninde bırakıyordum. Sonra bir gün daha etkili ve ayrıntlı bir sistem buldum. Bunu Giskard’ın kafasına yerleştirerek robotun beynini değiştirdim. Ve bunun ona bir zararı olmadığını hemen farkettim. Bana kolaylıkla cevap verdi. Söylediklerimi daha çabuk kavradı. Eskisinden çok daha zeki ve ilginçti. Çok sevindim ama bir yandan da endişeliydim. Fastolfe’dan izin almadan Giskard’ın beynini değiştirmiştim. Bu Fastolfe’un koyduğu kurallara aykırıydı ve ben de bunu çok iyi biliyordum. Ama yaptıklarımı bozmak niyetinde de değildim. Zaten Giskard’ın kafasına bir daha dokunmadım. Yaptıklarımı bozma korkusu yüzünden… Fastolfe’a bu değişiklikten hiç söz etmedim. Sonra Fastolfe’un evinden ayrıldım. Ve o Giskard’ı bana vermedi. Öldüğü zaman da Glskard’ı o Solaria’lı kadına bıraktı. Böylece bana son tokadını indirmiş oldu… Benden o sistemi yeniden yapmamı isteselerdi başaramazdım. Çünkü hatırladıklarım robotik alanında gördüğüm hiçbir şeye benzemiyordu, Ama sonra Solaria’dayken oluşturduğum o sisteme benzer bir formül gördüm. Solaria’lıların formülü bana tanıdık geldi. Bunun nedenini anlayamadım. Haftalarca durmadan düşündüm ve sonra bilinçaltımın derinliklerine gizlediğim o sistemi hatırladım. İki yüz elli yıl önce aklıma geliveren o sistemi… O zaman Solaria formülünün telepatiyle ilgili olduğunu kavradım. Sana şunu anlatmaya çalışıyorum, Kelden: Ben farkında olmadan Giskard’ı telepatik bir robot haline soktum. Ve Giskard hep öyle kaldı.”</p>

  <p class="block7">Amadiro kadını uzun uzun süzdü. “Olamaz. Benim aptal olduğumu mu düşünüyorsun?”</p>

  <p class="block7">“Ben sadece senin yenilgiye uğramış biri olduğunu düşünüyorum. Giskard’ın insanların kafalarınla içini gördüğünü iddia etmiyorum. Sözleri ve fikirleri kafalardan okumuyor. Ya da insanlarla böyle sessizce konuşmuyor. Ama insanların duygularını seziyor. Hatta belki bunları değiştirmeyi bile başarıyor.”</p>

  <p class="block7">Amadiro şiddetle başını salladı. “İmkânsız!”</p>

  <p class="block7">“İmkânsız mı? Biraz düşün. İki yüz yıl önce amacına erişmek üzereydin. Fastolfe’u kolaylıkla ezecektin. Başkan Horder senin tarafını tutuyordu. Sonra ne oldu? Neden her şey tersine döndü?”</p>

  <p class="block7">Amadiro, Elijah Baley’i düşünerek boğulurcasına, “O Arzlı…” dedi.</p>

  <p class="block7">Vasilia onun taklidini yaptı. “O Arzlı! Arzlı! Ya da belki o Solaria’lı kadın. Ama yenilmene neden olan ikisi de değildi. Değildi. Her zaman yanınızda olan Giskard başardı bu işi. Duyguları seziyor, ayarlamalar yapıyordu.”</p>

  <p class="block7">“Bu konu onu ilgilendirmezdi ki. O bir robottu.”</p>

  <p class="block7">“Efendisine sadık bir robot. Efendisi Fastolfe’a. Birinci Kurala göre Fastolfe’a zarar gelmesini önlemesi gerekiyordu. Telepatik olduğu için de bunun sadece fiziki bir zarar için geçerli olmadığını biliyordu.”</p>

  <p class="block7">Amadiro olanca sesiyle bağırdı. “Hayır! Hayır! Hayır! Çılgınca bir özlem yüzünden böyle olmasını istiyorsun. Ama gerçek böyle değil. Ben olanları çok iyi hatırlıyorum. Her şeye o Arzlı neden oldu. Olayları açıklayabilmek için ortaya telepatik bir robot çıkarmana hiç gerek yok.”</p>

  <p class="block7">Vasilia sordu. “Peki o zamandan beri neler oldu, Kelden? İki yüz yıl içinde Fastolfe’u yenmeyi başarabildin mi? O sürede Arzlı, Aurora’ya hiç gelmedi. O aşağılık yaratık kısa ömürlü olduğu için yüz altmış yıl kadar önce öldü. Ama sen yine de başarılı olamadın. Fastolfe da öldü ama hâlâ bu durumdan tam anlamıyla yararlanmış bile değilsin. Çünkü bu kadar yıl boyunca Giskard hep sana karşı çalıştı. Ve o hâlâ burada. Giskard şimdi o Solaria’lı kadına sadakat duyuyor. Eskiden Fastolfe’a duyduğu gibi. Solaria’lı kadının seni sevmesi için bir neden olduğunu da sanmıyorum.”</p>

  <p class="block7">Amadiro’nun yüzü çarpılarak öfke ve düş kırıklığını açıklayan bir maske halini aldı. “Hayır, olamaz! Sen hayal görüyorsun.”</p>

  <p class="block7">Vasilia hâlâ çok sakindi. “Hayır, görmüyorum. Sana işin içyüzünü açıklıyorum. İzah edemediğin şeylerin içyüzünü. Bütün bunları başka bir biçimde açıklayabilir misin? Sana çareyi de açıklıyorum. Giskard’ı Solaria’lı kadından alıp bana ver. Birdenbire her şey lehine dönecek.”</p>

  <p class="block7">Amadira başını salladı. “Hayır. Her şey lehime döndü bile.”</p>

  <p class="block7">“Sen öyle sanıyorsun. Ama Giskard sana karşı çalıştıkça hiçbir şeyi başaramayacaksın. Giskard yanında olmazsa zafere, kazanmaya ne kadar yaklaşırsan yaklaş sonunda düş kırıklığına uğrayacaksın, iki yüz yıl önce de oldu bu, yine olacak.”</p>

  <p class="block7">Amadiro’nun yüzünde birden rahat bir ifade belirdi. “Giskard benim de değil, senin de. Ama sana robotun telepatik olmadığını kanıtlayacağım. Giskard söylediğin gibi telepatik olsaydı, olayları istediği ya da sahibi olan insanın arzu ettiği biçimde değiştirebilseydi, Solaria’lı kadını ölüme götürmelerine izin verir miydi?”</p>

  <p class="block7">“Ölüme mi? Neden söz ediyorsun, Kelden?”</p>

  <p class="block7">“Solaria’ya inen iki Göçmen gemisinin havaya uçurulduğunu duydun mu bilmem? Şimdi üçüncü bir Göçmen gemisi Solaria’daki durumu incelemeye gidiyor. Solaril’lı kadın da o gemide. Yani o da Göçmenlerle birlikte ölecek. Benim için hiç önemli değil bu. Kadının ölmesi beni sevindirecek. Herhalde seni de öyle. Şimdi… Giskard’ın iddia ettiğin gibi bazı güçleri varsa, robot kadının kendi isteğiyle gemiye binmesine neden razı oldu?”</p>

  <p class="block7">Vasilia şaşırdı. “Kadın kendi isteğiyle mi gitti?”</p>

  <p class="block7">“Evet. Kesinlikle.” “</p>

  <p class="block7">Anlıyamıyorum…”</p>

  <p class="block7">“Anlaşılması gereken bir şey yok. Sadece Giskard sıradan bir robot.” Amadiro bir an durdu. “Ve Solaria’lı kadın yanına iki robot aldı. Biri Daneel’di bunların. Öbürü de Giskard! Yani hayallerini süsleyen bu robot da Solaria’da paramparça olacak. O…” sözlerine devam edemedi.</p>

  <p class="block7">Kıpkırmızı kesilmiş elan Vasilia ayağa fırlamıştı. Gözleri ateş saçıyordu. “Yani… Giskard da mı gitti? O şimdi bir Göçmen gemisinde öyle mi? Kelden, belki hepimizi mahvettin!”</p>

  <p class="block7">Vasilia telaşla kendisini özele attı. Amadiro bunun yakışıksız bir hareket olduğunu bilmesine rağmen kapalı kapının önünde durarak bağırdı. “Giskard’ın sıradan bir robot olduğunu kanıtlıyor bu! Yoksa sahibiyle birlikte havaya uçurulmak için Solaria’ya gider miydi?”</p>

  <p class="block7">Vasilia birkaç dakika sonra odaya döndü. Yüzünü yıkamıştı. Sakin yüzünün hatları donmuştu sanki. “Hâlâ durumu anlıyamıyorsun, değil mi, Kelden? İyi düşün. Giskard, insan kafalarını etkileyebildiği sürece, hiçbir zaman tehlikeyle karşılaşmayacak. Giskard kendisine sadık kaldığı sürece Solaria’lı kadın da öyle.” Vasilia düşünüyordu.. “Bence bu da Giskard’ın işi yine. Göçmeni, Solaria’lı kadını ısrarla istemeye zorladı. Solaria’lı kadını da bu öneriyi kabul etmeye.”</p>

  <p class="block7">Amadiro, “Ama neden?” dedi. “Basit bir soru sormama izin var mı? Neden?”</p>

  <p class="block7">“Herhalde Giskard, Aurora’dan ayrılması gerektiğini düşünüyordu. Acaba sırrını öğrenmek üzere olduğumu mu sezmişti?” Vasilia başını kaldırarak Amadiro’ya baktı, “Kelden, Giskard’ı geri almalıyız. Onun bir Göçmen dünyasına yerleşerek o adamlara hizmet etmesine izin veremeyiz! Burada yeterince zarar verdi zaten. Giskard’ı geri almalıyız ve sen onu bana yasal bir biçimde teslim etmelisin. Ben Giskard’la başa çıkar, onun bizim için çalışmasını sağlarım! Bunu unutma! Giskard’la başa çıkabilecek tek insan benim.”</p>

  <p class="block7">“İyi ya… Göçmenin peşinden iki savaş gemisi yolladık zaten. Şimdi onların yardımıyla Göçmenin Aurora’ya dönmesini sağlarız. Solaria’lı kadınla iki robotu buraya iner inmez. Göçmenin de kendi dünyasına gitmesine izin veririz. Tabii gemisi Solaria’da havaya uçmazsa.”</p>

  <p class="block7">Vasilia yorgun yorgun başını salladı. “Planın güzel, Amadiro. Ama bence ne olacak biliyor musun?”</p>

  <p class="block7">“Ne olacak, Vasilia?”</p>

  <p class="block7">“Bence Göçmenin gemisi hiçbir kazaya uğramadan Solaria’dan kalkacak. Ama bizim savaş gemilerimiz havaya uçurulacak. Solaria’daki tehlike neyse Giskard bunu önleyebilir. Ama korkarım başkaları bunu başaramazlar.”</p>

  <p class="block7">Amadiro sert bir tavırla güldü. “Böyle bir şey olursa, bu hayalinde gerçek payı bulunabileceğini kabul ederim. Ama öyle ‘bir şey olmayacak.”</p>

  <h3 class="block5" id="sigil_toc_id_59">51.</h3>

  <p class="block7">Ertesi sabah saat beşi on yedi geçe Amadiro, Vasilia’yı alelacele Enstitüye çağırttı. Direktör yorgun bir tavırla masanın başında oturuyordu.</p>

  <p class="block7">Giriş yapmaya gerek görmeden, “Senden büyük bir alçakgönüllülükle özür dliyorum, Vasilia.” dedi.</p>

  <p class="block7">“O halde Göçmenin gemisi bir kazaya uğramadan Solaria’dan ayrıldı.”</p>

  <p class="block7">“Evet. Ve bizim gemilerden biri havaya uçuruldu. Senin tahmin ettiğin gibi.”</p>

  <p class="block7">Vasilia’nın gözleri irileşti. “Öyleyse Giskard’ın olağanüstü güçleri olduğunu kabul ediyorsun.”</p>

  <p class="block7">Amadiro ihtiyatla, “Tabii bu matematik yoluyla kanıtlanmış bir iddia değil,” diye hatırlattı. “Ama bu iddianı şarta bağlı olarak kabul ediyorum. Şimdi… ne yapmamız gerektiğini düşünüyorum. Komite Giskard konusunda bir şey bilmiyor. Gerçeği onlara açıklamak niyetinde değilim.”</p>

  <p class="block7">“Göçmen gemisi Solaria’dan ayrılmış. Şimdi nereye gidiyor? Aurora’ya dönüyorsa o zaman beklemekten başka yapabileceğimiz hiçbir şey yok.”</p>

  <p class="block7">Amadiro kesin bir tavırla cevap verdi. ”Gemi Aurora’ya gelmiyor. Bu bakımdan da haklı çıktın. Giskard’ın Aurora’ya dönmek istemediği anlaşılıyor. Göçmen gemisi kendi dünyasına gidiyor.”</p>

  <p class="block7">“Solaria’lı kadını ve iki robotu da oraya mı götürüyorlar?”</p>

  <p class="block7">“Tabii. Şimdi ne yapacağız?” “</p>

  <p class="block7">Giskard’ı geri almalıyız.”</p>

  <p class="block7">“Evet, ama Komiteyi bir robot yüzünden yıldızlar arası bir sorun çıkarması için ikna edemeyiz ki.”</p>

  <p class="block7">“Solaria’lı kadının geri yollanmasını istersin, Kelden. Bunu yapmaya hakkımız var. Kadının yanında robotları olmadan geri döneceğini sanmıyorsun ya? Göçmenin dünyasına sert bir mesaj yolla.”</p>

  <p class="block7">“Savaş tehlikesini göze alamayız, Vaellia.”</p>

  <p class="block7">“Böyle bir tehlike yok. Giskard savaşa neden olabilecek bir şey yapamaz. Göçmen liderleri karşı koymaya kalkışırlarsa onları etkiler. Solaria’lı kadın da bir sorun çıkmadan Aurora’ya döner. Tabii Giskard da onunla birlikte gelmek zorunda kalır.”</p>

  <p class="block7">Amadiro sıkıntılı sıkıntılı, “Buraya gelir gelmez herhalde bizi de değiştirir,” diye söylendi. “O zaman Giskard’ın özel gücünü unutur ve onu önemsemeyiz. O da kendi planını uygulamasını sürdürür.”</p>

  <p class="block7">Vasilia başını arkaya atarak güldü. “İmkânsız! Ben Giskard’ı tanıyorum. Onu kontrol altına alabilirim. Sen sadece Komitenin Fastolfe’un vasiyetnamesinin geçersiz olduğunu ilan etmesini ve Giskard’ı bana vermesini sağla yeter. Ondan sonra Giskard bizim için çalışır. Aurora, Galaksiyi yönetir. Sen ölünceye kadar Başkan olarak katırsın. Ben de Robotik Enstitüsünün başına geçerim.”</p>

  <p class="block7">“Böyle olacağından emin misin?” “Kesinlikle! O mesajı gönder. Ama sert bir dille olmalı bu. Gerisini garanti ediyorum. Biz ve bütün Uzaycılar zafere ulaşacağız Arz ve Göçmenler yenilecekler.”</p>

  <h2 class="block4" id="sigil_toc_id_60">DÜELLO</h2>

  <h3 class="block5" id="sigil_toc_id_61">52.</h3>

  <p class="block7">Gladia ekranda Aurora’yı seyrediyordu. Yanında duran D.G.‘ye düşünceli düşünceli. “Çok garip.” dedi. “Garip olan nedir, Madam?”</p>

  <p class="block7">“Solaria’ya giderken, ‘Vatanıma kavuşacağım’ diye düşündüm. Ama gezegene indiğimiz zaman orasının vatanım olmadığını anladım. Şimdi de Aurora’ya gidiyoruz. Ve demin kendi kendime. ‘Artık vatanıma dönüyorum,’ dedim. Ama aşağıdaki o dünya da vatanım değil.”</p>

  <p class="block7">“O halde vatanınız neresi, Gladia?”</p>

  <p class="block7">“İşte bunu bilemiyorum…” Gladia dalgınlaşmıştı. “Galiba benim vatanım yok.” Birdenbire Kaptana döndü. “Beni Arza götürebilir misiniz, D.G.?”</p>

  <p class="block7">Adam gülümsedi. “Bu mümkün. Ama Arz, Baley-dünyasından çok daha kalabalık, Gladia.”</p>

  <p class="block7">Gladia heyecanla, “Öyle de olsa,” diye cevap verdi. “Ben artık birçok konuda fikrimi değiştirdim. İki yüz otuz üç yıl sonra yaşamak için bir neden kalmadığını söylemiştim. Ama yanılmışım. Sizin gezegeninizde sanki yeniden dünyaya geldim. Şimdi Arz ölümüme neden de olsa oraya gitmek istiyorum.”</p>

  <p class="block7">“Öyleyse istediğinizi yaparız. Arza gideriz, Gladia, Şimdi… sizinle konuşmak her zaman hoşuma gidiyor ama artık kontrol odasına dönmem gerekiyor.”</p>

  <h3 class="block5" id="sigil_toc_id_62">53.</h3>

  <p class="block7">“Bunu da sen mi başardın, Dostum Giskard?”</p>

  <p class="block7">“Neden söz ediyorsun, Dostum Daneel?”</p>

  <p class="block7">“Madam Gladia Arza dönmeyi çok istiyor. Hatta belki geri de dönmeyecek. Bunu sen mi sağladın?”</p>

  <p class="block7">Giskard, “Ona dokunmadım bile,” dedi.</p>

  <p class="block7">“Öyleyse Madam, Arza gitmeyi neden o kadar çok istiyor?”</p>

  <p class="block7">“Baley-dünyasında olanlar Madamın görüş açısını çok değiştirdi. Şimdi bir görevi var. Galakside barışı sağlamak. Bunu yapabilmek için sabırsızlanıyor.”</p>

  <p class="block7">“O halde Kaptanı doğrudan doğruya Arza gitmesi için ikna etmen daha iyi olmaz mıydı, Dostum Giskard?”</p>

  <p class="block7">“Bu birtakım olaylara yol açabilirdi. Aurora’lılar ısrarla Madam Gladia’nın geri dönmesini istiyorlar. Bu isteklerine boyun eğmek daha doğru olacak. Hiç olmazsa şimdilik.”</p>

  <p class="block7">Daneel. “Ama bu tehlikeli olabilir,” dedi.</p>

  <p class="block7">“Demek hâlâ Aurora’lıların beni ele geçirmeyi istediklerini düşünüyorsun, Dostum Daneel. Özel yeteneklerimi öğrendiklerinden eminsin.”</p>

  <p class="block7">“Madam Gladia’nın dönmesi için bu kadar ısrar etmelerinin başka bir nedeni olamaz.”</p>

  <p class="block7">“İnsanlar gibi düşünmenin zararlı yanları olduğunu görüyorum. Aurora’da birinin yeteneklerimi sezdiğini düşünelim. Ben bu yeteneklerimle o şüpheleri ortadan kaldırırım.”</p>

  <p class="block7">Daneel istemeye istemeye, “Öyle olsun, Dostum Giskard,” dedi.</p>

  <h3 class="block5" id="sigil_toc_id_63">54.</h3>

  <p class="block7">Gladia düşünceli bir tavırla etrafına bakındı. Sonra da elini şöyle bir sallayarak ev robotlarını gönderdi. D.G. onu merakla süzüyordu. “Artık evinizdesiniz, Gladia.”</p>

  <p class="block7">Kadın alçak sesle, “Dr. Fastolfe iki yüz yıl önce burayı bana verdi,” dedi. “Bu süre boyunca hep burada oturdum. Ama ev şimdi bana yabancı geliyor.”</p>

  <p class="block7">D.G. “Bana da öyle,” diyerek güldü. “Burada kendimi çok yalnız hissedeceğim.”</p>

  <p class="block7">“Yalnız olmayacaksınız, D.G. Ev robotlarım sizi yalnız bırakmayacaklar. Onlara kesin talimat verdim. Sizi rahat ettirmek için ellerinden geleni yapacaklar.”</p>

  <p class="block7">D.G. birdenbire, “Ya geri gelmezseniz?” diye sordu.</p>

  <p class="block7">“Neden gelmeyeyim?”</p>

  <p class="block7">“Komite sizi görmek için çok ısrar etti de…”</p>

  <p class="block7">“Beni zorla tutamazlar. Ben bir Aurora vatandaşıyım. İstediğim yere gidebilirim.” Gladia robotuna döndü. “Giskard, beni orada tutarlar mı dersin?”</p>

  <p class="block7">Giskard, “Sizi orada tutmayacaklar. Madam Gladia,” diye cevap verdi. “Kaptan bu bakımdan endişelenmesin.”</p>

  <p class="block7">“Duydunuz mu, D.G. Ve atanız Elijah’yı son gördüğüm zaman o bana her zaman Giskard’a güvenmemi söyledi.”</p>

  <p class="block7">“İyi! Harika! Ama yine de… Aurora’ya sırf sizin geri dönmenizi sağlayabilmek için indim. Bunu unutmayın. Gerekiyorsa Dr. Amadiro’ya da söyleyin bunu.”</p>

  <p class="block7">“Beni neden orada tutmaya kalksınlar? Elijah’nın dostu olduğum için mi?”</p>

  <p class="block7">“Pek de değil. Zaten sizin Elijah’nın dostu olduğunuza inanmak zor. Atamın yakın dostu büyükannenizin annesiydi belki de. Ama siz değil. Buna ben bile inanamıyorum.”</p>

  <p class="block7">“Elijah’nın arkadaşı bendim. Bunu siz de biliyorsunuz.”</p>

  <p class="block7">“Evet, kafam ‘biliyor. Ama kalbim bunu kabul edemiyor. Bütün bunlar iki yüz yıl önce olmuş zaten.”</p>

  <p class="block7">Gladia başını salladı. “Bu, kısa ömürlü insanlara özgü bir görüş açısı.”</p>

  <p class="block7">“Belki. Ama bu da önemli değil. Baley-dünyalılar için yaptığınız o konuşma yüzünden önemlisiniz. Siz bir kahramansınız artık. Bu yüzden Arza tanıtılmanız gerektiğine karar verecekler.”</p>

  <p class="block7">Gladia biraz telaşlandı. “Yine törenler mi yapılacak?”</p>

  <p class="block7">“Hem de ne törenler!”</p>

  <p class="block7">Gladia içini çekti. Sonra da, “Artık gitmem gerekiyor.” dedi.</p>

  <p class="block7">D.G. ciddi ciddi, “Yokluğunuz beni üzecek. Madam.” diye mırıldandı.</p>

  <p class="block7">Gladia dayanamayarak güldü. “Siz uslanmayan bir yalancısınız, Kaptan… Daneel, Giskard, haydi.”</p>

  <h3 class="block5" id="sigil_toc_id_64">55.</h3>

  <p class="block7">Gladia, Amadiro’nun bürosunda dimdik oturuyordu. Yüz yıllar boyunca adamı sadece uzaktan ya da ekranda görmüştü. Şimdi odada yalnızdılar. Ama en aşağı on iki Komite üyesinin “holo-hayalleri” karşılarındaydı. Aralarında Başkan da vardı. Gladia kesin ve anlaşılır bir biçimde konuşuyor, Solaria’daki olayları anlatıyordu. Başkan ifadesiz bir yüzle onu dinliyordu. Gladia’nın sözleri sona erince Başkan tatlı sesiyle ama hiç de dostça olmayan bir tavırla, “Yani,” dedi. “Solaria’lılar ‘insan’ kavramını yeniden yorumladılar. Ve robotların ‘insan’ olarak sadece Solaria’lıları kabul etmelerini sağladılar, öyle mi?”</p>

  <p class="block7">“Ben kesin bir iddiada bulunmuyorum, Sayın Başkan. Sadece kimse olayları açıklamak için başka bir izah tarzı bulamadı.”</p>

  <p class="block7">Başkan hemen konuyu değiştirdi. “Solaria’ya indiniz. Zaten orada dünyaya gelmiştiniz. Sizce Solaria’da ne oldu?”</p>

  <p class="block7">Gladia, “Ancak bir tahminde bulunabilirim,” dedi. “Aurora savaş gemisini bir portatif bir Nükleer Yoğunlaştırıcıdan yararlanarak havaya uçurdular sanırım. Göçmen gemisine kullanmaya hazırlandıkları o aygıtın bir benzerinin yardımıyla.”</p>

  <p class="block7">Başkanın sabrının taşmak üzere olduğu anlaşılıyordu. “Ama bu iki olayın birbirinden çok farklı olduğunu anlayamıyor musunuz? İlk olayda bir Göçmen gemisi Solaria robotlarına el koymak için gezegene inmişti. İkincisinde ise bir Aurora savaş gemisi Kardeş bir gezegene yardıma çalışıyordu.”</p>

  <p class="block7">“Belki de Yönetici denilen ve gezegeni korumaları için bırakılmış olan o insana benzer robotlar aradaki farkı anlayacak durumda değillerdi.”</p>

  <p class="block7">Başkan sinirlendi. “Onlara Göçmenlerle Aurora’lılar arasındaki farkın öğretilmediğine inanamam.”</p>

  <p class="block7">“Tabii siz daha iyi bilirsiniz, Sayın Başkan. Ama biz Solaria’ya gittik ve gördüğümüz kadarıyla, Solaria’daki robotlara göre bir insan sayılmak için hem onlara benzemek, hem de bir Solaria’lı gibi konuşmak gerekiyordu. Aurora’lılar ise Standart Galaksi dilini Solaria lehçesiyle konuşmuyorlardı. Bu yüzden de Yöneticilere göre insan sayılmıyorlardı.”</p>

  <p class="block7">“Yani size göre… Solaria’lılar robotlarına yakınları Uzaycıların insan sayılmayacaklarını öğrettiler. Ve onları yok etmelerini emrettiler, öyle mi?”</p>

  <p class="block7">“Ben bunun sadece bir ihtimal olduğunu söylüyorum. Çünkü Solarla’daki robotların bir Aurora savaş gemisini havaya uçurmaları için başka bir neden bulamıyorum. Tabii benden çok daha tecrübeli kimseler bu olayı bambaşka bir tarzda yorumlayabilirler.”</p>

  <p class="block7">Gladia gözlerini iri iri açmış, masum bir tavırla konuşuyordu. Başkan sordu. “Solaria’ya dönmeyi düşünüyor musunuz, Madam Gladia?”</p>

  <p class="block7">“Hayır, Sayın Başkan, böyle bir niyetim yok.”</p>

  <p class="block7">“Göçmen dostunuz sizden böyle bir şey istemedi mi? Yani gezegendeki Yöneticileri ortadan kaldırmak için?”</p>

  <p class="block7">Gladia ağır ağır başını salladı. “Benden böyle bir şey istenmedi. İstenseydi de reddederdim. Zaten Solaria’ya da Aurora’ya karşı olan vatandaşlık görevlerimi yerine getirmek için gittim. Bunu benden Robotik Enstitüsünde Dr. Amadiro’nun yanında çalışan Dr. Mandamus istedi. Bana Solaria’ya gitmemi ve dönüşte rapor vermemi söyledi. Ben de bunu yaptım. Çünkü bu istekte bir emir havası vardı.” Amadiro’ya bir göz attı. “Bu emrin Dr. Amadiro’dan geldiğini düşündüm.” Direktör hiç sesini çıkarmadı.</p>

  <p class="block7">Başkan, “O halde gelecekle ilgili ne gibi planlarınız var?” diye sordu. Gladia bir an durakladı, sonra da cüretli davranmaya karar verdi “Arzı ziyaret etmeyi düşünüyorum, Sayın Başkan.” “Arzı mı? Neden?”</p>

  <p class="block7">“Bu önemli olabilir. Sayın Başkan. Aurora’lı yöneticilerin Arzda neler olduğunu öğrenmeleri gerekir. O dünyadan döndüğüm zaman yine rapor veririm.”</p>

  <p class="block7">Başkan hoşnutsuzlukla. “Bir Aurora’lı olduğunuz için istediğiniz gibi davranmakta serbestsiniz, Madam Gladia,” dedi. “Ama böyle bir yolculuğun bütün sorumluluğunu üzerinize alacaksınız. Kimse sizden Arza gitmenizi istemiyor. Bu yüzden başınıza bir şey gelirse Aurora’nın size yardım etmesini beklemeyin.”</p>

  <p class="block7">“Bunu anlıyorum, efendim.”</p>

  <p class="block7">Başkan sert sert, “Bu Solaria konusunu daha sonra görüşmemiz gerekecek, Amadiro,” diye açıkladı. “Seni arayacağım.”</p>

  <p class="block7">Hayaller kayboldu ve Gladia birdenbire kendisini Amadiro’yla yapayalnız buldu. Tabii yanında robotları vardı. Amadiro’nun da öyle.</p>

  <p class="block7">Gladia ayağa kalkarak soğuk bir tavırla, “Toplantı sona erdi,” dedi. Amadiro’ya bakmıyordu. “Artık gidebilirim sanırım.”</p>

  <p class="block7">“Evet, tabii. Ama size sormam gereken birkaç soru var.” Amadiro dev gibi boyuyla ayağa kalktı. Sanki Gladia’yla çoktan beri dostmuşlar gibi gülümsüyordu. “Size refakat etmeme izin verin. Demek Arza gideceksiniz?”</p>

  <p class="block7">“Evet. Başkan buna itiraz etmedi.”</p>

  <p class="block7">Bir robot geçmeleri için kapıyı açtı. Amadiro, “Herhalde Arza giderken yanınıza robotlarınızı da alacaksınız,” dedi.</p>

  <p class="block7">“Tabii. Bu kesin.”</p>

  <p class="block7">“Hangi robotlarınızı alacağınızı sorabilir miyim?”</p>

  <p class="block7">“Bu ikisini. Şimdi yanımda olan robotlarımı.”</p>

  <p class="block7">Gladia arkasından gelen Amadiro’ya bakmadan koridorda hızla ilerledi.</p>

  <p class="block7">“Bu akıllıca bir şey olur mu, Madam? Onlar geliştirilmiş modeller. Ulu Dr. Fastolfe’un olağanüstü eserleri. Etrafınızı o robotları ele geçirmek isteyen barbarlar saracak.”</p>

  <p class="block7">“Ele geçirmek isteyebilirler ama bunu başaramazlar.”</p>

  <p class="block7">“Tehlikeyi küçümsemeyin. Robotlara da fazla güvenmeyin. Milyonlarca Arzlının yaşadığı bir kente gideceksiniz. Ve robotlar insanlara zarar vermezler. Öyle değil mi, Daneel?”</p>

  <p class="block7">Daneel, “Evet, Dr. Amadiro,” dedi.</p>

  <p class="block7">“Herhalde Giskard da seninle aynı fikirde.”</p>

  <p class="block7">Giskard da, “Evet” öyle,” dedi.</p>

  <p class="block7">“Görüyorsunuz ya, Madam Aurora şiddete yer olmayan bir dünya. Robotlarınız burada sizi koruyabilirler. Yozlaşmış, deli, barbar insanların yaşadığı Arzda iki robot ne sizi, ne de kendilerini korumayı başarabilirler. Herhalde geliştirilmiş robotların Arzlıların ellerine geçmelerini istemezsiniz. Enstitü ve Hükümet de öyle. Neden yanınıza Arzlıların aldırmayacağı sıradan robotlar almıyorsunuz? İsterseniz on iki robot bile götürebilirsiniz.”</p>

  <p class="block7">Daneel, “Söze karışabilir miyim, Dr. Amadiro?” diye sordu. “Anladığıma göre, Arzdaki robot sayısını gitgide azaltıyorlar… Kentler de pek az robot var. Geri kalan robotların hepsi ya tarım alanında çalışıyor ya da madenlerde.”</p>

  <p class="block7">Amadiro, Daneel’e şöyle bir baktı. Sonra da Gladia’ya. “Belki de robotunuz haklı,” dedi. “Herhalde Daneel’i Arza götürmenizin bir zararı olmaz. Hatta onu insan bile sanabilirler. Ama Giskard’ı evinizde bırakabilirsiniz…”</p>

  <p class="block7">Gladia, “İkisini de bırakacak değilim. Dr. Amadiro” diye cevap verdi. “Onlar da benimle gelecekler. Ve kimi yanıma alacağıma, kimi almayacağıma ben karar veririm.”</p>

  <p class="block7">“Tabii, tabii.” Amadiro en dostça tavırlarıyla gülümsedi. “Kimse buna itiraz etmiyor. Lütfen şurada bekler misiniz?”</p>

  <p class="block7">Bir kapıyı açtı.</p>

  <p class="block7">Oda rahat eşyalarla döşenmişti Pencereleri yoktu ama yumuşak bir ışıkla aydınlatılıyordu. Hafif bir müzik sesi de duyuluyordu.</p>

  <p class="block7">Gladia eşikte durarak sert sert, “Neden?” diye sordu.</p>

  <p class="block7">“Enstitümüzün bir üyesi sizinle konuşmak istiyor. Bu görüşme uzun sürmeyecek ama şart. Ondan sonra gidebilirsiniz. Bu andan itibaren sizi varlığımla rahatsız etmeyeceğim. Lütfen!” Amadiro son sözü söylerken sesi iyice sertleşmişti.</p>

  <p class="block7">Gladia ellerini Daneel’le Giskard’a uzattı. “İçeri hep birlikte gireceğiz.”</p>

  <p class="block7">Amadiro nazik nazik güldü. “Sizi robotlarınızdan ayırmaya çalıştığımı mı sanıyorsunuz? Buna izin verirler mi? Göçmenlerin arasında fazla kalmışsınız, yavrum.” Kapıyı kapayarak uzaklaştı.</p>

  <p class="block7">Gladia dişlerinin arasından, “Bu adamdan öyle nefret ediyorum ki,” dedi. “Özellikle güldüğü ve beni yatıştırmaya çalıştığı zaman… Ah, çok yorgunum. Biri gelip Solaria ve Baley-dünyası hakkında sorular soracak olursa, ona kısa cevaplar vereceğim.”</p>

  <p class="block7">Ayakkabılarını çıkararak divana uzandı. Ve birdenbire derin bir uykuya daldı.</p>

  <h3 class="block5" id="sigil_toc_id_65">56.</h3>

  <p class="block7">Giskard, “İyi ki, uykusu vardı,” dedi. “Madama zarar vermeden bu isteğini güçlendirdim. Bundan sonra olacakları görmesini ve duymasını istemiyorum.”</p>

  <p class="block7">Daneel, “Neler olacak, Dostum Giskard?” diye sordu.</p>

  <p class="block7">“Ben yanıldım, Dostum Daneel. Sen haklıydın. O kusursuz kafanla ulaştığın sonucu kabul etmeliydim. Evet. Madam Gladia’yı telaşla geri çağırdıkları sırada asıl beni istiyorlardı. Dr. Amadiro’nun Madamdan bizi burada bırakmasını istediğini duydun. Sonunda benim bırakılmamı söyledi.”</p>

  <p class="block7">“Belki de gerçekten gelişmiş bir robotun Arzlıların eline geçmesini istemiyordu.”</p>

  <p class="block7">“O sözlerin altında müthiş bir endişe gizliydi, Dostum Daneel.”</p>

  <p class="block7">“Acaba o senin özel yeteneklerini biliyor mu?”</p>

  <p class="block7">“Bunu bilemiyorum. Ancak Komite üyeleriyle yapılan konuşma sırasında Dr. Amadiro iki kez şiddetli duygulara kapıldı.”</p>

  <p class="block7">“Ne zaman oldu bu, Dostum Giskard?”</p>

  <p class="block7">“İkinci sefer Madam Gladia Arza gireceğini açıkladığı zaman müthiş endişelendi. Ve o anda çabucak bana bir göz attı. Yani bence, Dr. Amadiro’ yu benim Arza gitmem fikri kötü bir biçimde etkiledi.”</p>

  <p class="block7">“Öyleyse Dr. Amadiro senin o ‘basit’ Giskard olmadığını biliyor.”</p>

  <p class="block7">“Belki kesinlikte biliyor, belki de sadece şüpheleniyor.”</p>

  <p class="block7">”Bunun Dr. Amadiro’nun endişelendiği ikinci an olduğunu söyledin. Ya ilk kez neden sarsıldı?”</p>

  <p class="block7">“Madam Nükleer Yoğunlaştırmadan söz ettiği zaman. Bence bu da önemli.”</p>

  <p class="block7">Daneel, “Herhalde Dr. Amadlro’nun arz konusundaki planları bir Nükleer Yoğunlaştırıcıyla ilgili,” dedi.</p>

  <p class="block7">“Herhalde.”</p>

  <p class="block7">Birdenbire kapı açılarak içeri biri girdi. “Ee, Giskard?”</p>

  <p class="block7">Giskard kadına sakin sakin bakarak, “Madam Vasilia,” diye mırıldandı.</p>

  <p class="block7">Vasilia sevinçle güldü. “Demek beni hatırlıyorsun?”</p>

  <p class="block7">“Evet, Madam. Siz ünlü bir robotik uzmanısınız. Zaman zaman ekranda görülüyorsunuz.”</p>

  <p class="block7">“Yapma Giskard! Beni herkes tanıyabilir. Beni hatırlayıp hatırlamadığını sordum.”</p>

  <p class="block7">“Tabii hatırlıyorum, Madam. Aradan çok uzun yıllar geçti.” Vasilia bir koltuğa oturarak diğer robota baktı. “Sen Daneel’sln tabii…”</p>

  <p class="block7">Daneel, “Evet. Madam,” dedi. “Ben de sizi hatırlıyorum. Sivil Polis Elijah Baley sizinle konuşmak için buraya geldiği zaman ben de yanındaydım.”</p>

  <p class="block7">Vasilia sert bir sesle emretti. “Bir daha o Arzlı’dan söz etme. Ben de seni hatırlıyorum, Daneel. Sen de bir bakıma ünlüsün. İkiniz de öyle. Çünkü Dr. Han Fastolfe’un en büyük eserlerisiniz.”</p>

  <p class="block7">Giskard düzeltti. “Babanızın, Madam.”</p>

  <p class="block7">“Bu jenetik ayrıntıya hiç önem vermediğimi biliyorsun. Giskard. Fastolfe’dan bir daha bu biçimde söz etme.” Vasilia uyuyan Gladia’ya bir göz attı. “Tabii bu uyuyan güzel de Solaria’lı o kadın.”</p>

  <p class="block7">Giskard. “O Madam Gladia.” dedi. ”Ve benim sahibim. Onu uyandırmamı ister misiniz, Madam?”</p>

  <p class="block7">“Eski günlerden söz ederken sadece onun üzülmesine neden oluruz, Giskard. Bırak uyusun.” VasiIia, Daneel’e döndü. “Bu konuşma herhalde seni de ilgilendirmeyecek. Dışarıda bekler misin?”</p>

  <p class="block7">Daneel, “Korkarım buradan ayrılmam imkânsız. Madam,” diye cevap verdi. “Görevim Madam Gladia’yi korumak.”</p>

  <p class="block7">“Madam Gladia’ya zarar verecek değilim ki. Yanıma robotlarımı bile almadım. Ayrı Giskard, Solaria’lı hanımını rahatlıkla koruyabilir.”</p>

  <p class="block7">Daneel, “Robotlarınızı odaya sokmadınız. Madam,” dedi. “Ama kapı açıldığı zaman koridorda dört robotun beklediğini gördüm. Onun için burada kalmam daha iyi olacak.”</p>

  <p class="block7">“Pekala. Aldığın emirleri silmeye kalkışmayacağım. Burada kalabilirsin… Giskard?”</p>

  <p class="block7">“Evet, Madam.”</p>

  <p class="block7">“İlk sahibini hatırlıyor musun?”</p>

  <p class="block7">“Evet, Madam. Sahibim Dr. Fastolfe’u hatırlıyorum.”</p>

  <p class="block7">“İyi düşün. Asıl sahibin ben değil miydim?”</p>

  <p class="block7">Giskard bir an durakladı. “Bana sizi koruma görevi verilmişti, Madam. Ama asıl sahibim Dr. Han Fastolfe’du.”</p>

  <p class="block7">“Sen tam on yıl benim emirlerime uydun. Ve ben seni geliştirdim. Pozitronik devrelerine eklemeler yaptım.”</p>

  <p class="block7">“Evet, Madam, bunları Dr. Fastolfe’un yardımı ve izniyle yaptınız.”</p>

  <p class="block7">“Ama bir sefer, Giskard… beynini Dr. Fastolfe’un haberi de, yardımı da olmadan geliştirdim. Bunu hatırlıyor musun?”</p>

  <p class="block7">Giskard bir an durakladı. “Dr. Fastolfe’un haberi olup olmadığını bilmiyorum, Madam.”</p>

  <p class="block7">Vasilia, “Ama beynini ben geliştirdim,” diye üsteledi. “O zaman eskisinden farklı oldun. Yani seni ben yarattım. Onun için de benim malımsın. Öyle değil mi?”</p>

  <p class="block7">Giskard, “Bu soruyu cevaplayamam,” dedi. “Bu konuda mahkemenin karar vermesi gerekir.”</p>

  <p class="block7">Vasilia bağırdı. “Bir çocuk gibi davranma, Giskard! Seni nasıl değiştirdiğimi biliyorsun! Solaria’lı kadını da o yüzden uyuttun. Bu değişikliğin ne olduğunu öğrenmesini istemiyordun. O özel yeteneklerini bilmiyor değil mi?”</p>

  <p class="block7">“Bilmiyor, Madam.”</p>

  <p class="block7">“Ya Daneel?”</p>

  <p class="block7">“O biliyor, Madam.”</p>

  <p class="block7">Vasilia başını salladı. “Burada kalmakta ısrar etmesinden bunu anlamıştım. Ama ona bu gerçeği unutturabilirsin, Giskard. Dr. Amadiro da yeteneklerini biliyor. Onun kafasındaki bu bilgiyi de silebilirsin. Böylece bu ikimiz arasında bir sır olarak kalır.”</p>

  <p class="block7">Daneel atıldı. “Madam Vasilia, Giskard’ın sizin malınız olduğuna inanmıyorum. Bu yüzden bu sırrı sizin kafanızdan silebilir.”</p>

  <p class="block7">Vasilia soğuk bir tavırla Daneel’e baktı. “Öyle mi? Ama bu konuda karar vermek sana düşmez. Giskard. onun sahibi olduğumu pekala biliyor. Üç Kurala göre de bana sadakatle hizmet etmek zorunda.”</p>

  <p class="block7">Daneel, “Ama Gladia, Giskard’a çok bağlı,” dedi. “Ondan ayrılmak…”</p>

  <p class="block7">Vasilia, “Giskard, Solaria’lı kadının kafasından bunu da silebilir,” dedikten sonra öbür robota döndü. “Giskard, sen benimsin! Sana insanları taklit eden bu robotun da, haksız yere sana sahip çıkan şu kadının da beynini etkilemeni emrediyorum.”</p>

  <p class="block7">Daneel telaşla, “Dostum Giskard,” dedi. “Senin yasal sahibin Madam Gladia. Ama Madam Vasilia’ya her şeyi unutturursan o bir zarar görmez.”</p>

  <p class="block7">Vasilia hemen atıldı. “Tersine. Bu bana zarar verir. Solaria’lı kadına bir şey olmaz. O sadece Giskard’ı kendi malı sandığını unutur. Ama ben Giskard’ın kafa gücü olduğunu biliyorum. Bunu bana unutturmak daha zor olur.”</p>

  <p class="block7">Daneel, “Dostum Giskard…” diye başladı.</p>

  <p class="block7">Vasilia korkunç bir sesle, “Robot Daneel Olivaw,” dedi. “Sana susmanı emrediyorum!”</p>

  <p class="block7">Daneel sustu ama sanki hâlâ konuşmaya çalışıyormuş gibi dudakları titriyordu.</p>

  <p class="block7">Vasilia onu alaycı bir tavırla süzdü. “Görüyorsun ya Daneel, artık konuşamıyorsun.”</p>

  <p class="block7">Daneel boğuk bir sesle, “Konuşabiliyorum, Madam,” diye fısıldadı. “Ama biraz zor oluyor. Çünkü emrinizden daha önemli bir şey var. Bu da İkinci Kurala bağlı.”</p>

  <p class="block7">Vasilia’nın gözleri irileşti. “Sus dedim!”</p>

  <p class="block7">Ama Daneel yine de çabaladı. Eskisinden daha da hafif bir sesle, “Birinci Kuraldan daha önemli bir şey var, Madam Vasilia,” diye açıkladı.</p>

  <p class="block7">Giskard da, “Böyle söylememelisin. Dostum Daneel,” diye itiraz etti. “Birinci Kuraldan daha önemli bir şey olamaz.”</p>

  <p class="block7">Vasilia biraz meraklandı. “Öyle mi, Daneel? Konuşmaya çalışırken kendini mahvedeceksin. Şimdiye kadar bir robotun böyle bir şey yaptığını görmemiştim. İntiharını seyretmek zevkli olacak. Konuş bakalım,”</p>

  <p class="block7">Daneel hemen normal haline döndü. “Teşekkür ederim, Madam Vasilia… Yıllar önce kendisinden söz etmemi istemediğiniz o Arzlı ölüm döşeğindeyken onun başında bekledim.. Bana her kişinin bir bütünü oluşturduğunu söyledi. Böylece binlerce yıl boyunca âdeta bir halı örüldüğünü, Uzaycıların bile bunun bir parçası olduklarını anlattı. ‘Bir kişinin hayatı bu halıdaki bir iplikçik gibidir’ dedi. ‘Bunun bütünün yanında ne değeri var?”</p>

  <p class="block7">Vasilia söylendi. “İç bayıltıcı bir romantiklik…”</p>

  <p class="block7">Daneel, “Ortak Elijah öldüğü zaman çok üzüleceğimi biliyor ve beni korumaya çalışıyordu sanırım. Uzun yıllar boyunca bu sözleri düşündüm. Üç Kural beni engellemeseydi, onun ne demek istediğini herhalde daha çabucak kavrardım. Bana bu konuda Dostum Giskard da yardım etti. O uzun süreden beri Üç Kuralın eksik olduğunu düşünüyordu. Ve ben de artık buna inanıyorum.”</p>

  <p class="block7">Vasilia küçümseyici bir tavırla konuştu. “Aynı zamanda robotik uzmanı olan bir robot. Üç Kural neden eksik, robot?”</p>

  <p class="block7">Daneel, “Hayat halısı bir tek iplikçikten daha önemlidir,” diye açıkladı. “Yani insanlık bir bütün olarak bir kişinin hayatından daha önemli sayılmalıdır.”</p>

  <p class="block7">“Bunu söylerken kekeledin, robot. Bu sözlere kendin de inanmıyorsun.”</p>

  <p class="block7">Daneel, “Birinci Kuraldan daha üstün ve önemli bir yasa var,” dedi. “Bir robot insanlığa zarar veremez ya da harekete geçmeyerek insanlığın zarar görmesine göz yumamaz. Ben bunu Zeroth Robotik Yasası olarak düşünüyorum.”</p>

  <p class="block7">“Öyleyse Giskard’a sor. Bakalım senin Zeroth Yasana uyacak mı?”</p>

  <p class="block7">Daneel, Giskard’a döndü. “Dostum Giskard?”</p>

  <p class="block7">Giskard ağır ağır başını salladı. “Zeroth Yasasını kabul etmem imkânsız, Dostum Daneel.”</p>

  <p class="block7">Daneel alçak sesle, “Ama sen insanların davranışlarını yöneten yasalar oluşturabileceğini umuyorsun,” diye hatırlattı. “Hatta bundan ‘psiko-tarih’ diye söz ediyorsun. Sen de bu bakımdan insanlık denilen o halıyla ilgilenmiyor musun?”</p>

  <p class="block7">Giskard sesini çıkarmadı.</p>

  <p class="block7">Vasilia, “Eh, robot,” diye homurdandı.”Bütün çabalann boşuna. Artık her şey benim istediğim gibi olacak.” Parmaklarını şıklattı. Kapı açılarak içeriye dört robot girdi. Kadın ekledi. “Çok haklıydın, Daneel. Gerçekten dışarıda dört robot bekliyordu. Şimdi onlar seni parçalayacaklar. Sana karşı koymamanı emrediyorum.” Robotlarına baktı. Daneel’i işaret ederek emir verdi. “Bu robotu çabucak, ustalıkla sökün.” Robotlar Daneel’e baktılar ve birkaç saniye yerlerinden kımıldamadılar. Vasilia sabırsızca bağırdı. “Size onun bir robot olduğunu söyledim. İnsana benzemesine aldırmayın. Daneel onlara robot olduğunu açıkla.”</p>

  <p class="block7">Daneel, “Ben bir robotum,” dedi. “Ve karşı koymayacağım.” Robotlar ona yaklaşırlarken kollarını iki yanına sarkıttı. Uyuyan Gladia’ya baktı bir an. Sonra da tekrar robotlara döndü.</p>

  <p class="block7">Vasilia güldü. “Bu çok ilginç olacak.” Robotlar birdenbire durdular. Vasilia, “Haydi,” dedi. Ama makine adamlar kımıldamadılar. Vasilia hayretle Giskard’a bakmak için başını çevirecek olduysa da bu hareketini tamamlayamadı. Kasları gevşeyen kadın yere yığıldı.</p>

  <p class="block7">Giskard onu yakaladı ve duvarın önüne oturttu. “Bana birkaç dakika izin ver, Dostum Daneel. Ondan sonra gideriz.” Sesi boğuktu.</p>

  <p class="block7">O dakikalar geçti. Vasilia camlaşmış gözlerle oturuyordu. Robotları ise hiç kımıldamıyorlardı. Sonunda Giskard başını kaldırarak Vasilia’nın makine adamlarına baktı. “Hanımınızı iyi koruyun. O uyanıncaya kadar içeriye hiç kimseyi sokmayın. Uyandığı zaman kendisini çok rahat hissedecek.”</p>

  <p class="block7">O konuştuğu sırada Gladia da kımıldandı. Daneel kadının ayağa kalkmasına yardım etti. Gladia şaşkın şaşkın. “Bu kadın da kim?” diye sordu. “Bu robotlar… kim…”</p>

  <p class="block7">Giskard, “Madam Gladia, daha sonra size her şeyi açıklayacağım,” dedi. Kesin bir tavırla konuşmuştu ama sesi yorgundu. “Şimdi acele etmemiz gerekiyor.”</p>

  <p class="block2" id="calibre_pb_3">&nbsp;</p>
</body>
</html>
