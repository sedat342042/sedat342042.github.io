<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Harry Potter ve Zümrüdüanka Yoldaşlığı</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos967039" class="calibre1"><span class="calibre2">
</span></p><blockquote class="calibre7"><span class="calibre4">ON  SEKİZİNCİ  BÖLÜM</span><br class="calibre8"/><span class="calibre4">DUMBLEDORE'UN  ORDUSU</span></blockquote><blockquote class="calibre9">"Umbridge senin mektuplarını okuyor, Harry. Bunun başka açıklaması yok."</blockquote><blockquote class="calibre10">Harry, "Sence Hedwig'e Umbridge mi saldırdı yani?" dedi, fena halde bozulmuştu.</blockquote><blockquote class="calibre10">Hermione somurtarak, "Hemen hemen eminim," diye cevap verdi. "Kurbağana dikkat et, kaçıyor."</blockquote><blockquote class="calibre10">Harry masanın öbür yanına doğru umutla zıplayan iri kurbağaya asasını doğrulttu -"Accio!"- ve kurbağa dertli dertli, hızla Harry'nin eline döndü.</blockquote><blockquote class="calibre10">Tılsım, baş başa konuşmaya en uygun derslerden biriydi. Huştu her zaman. Öyle bir hareket ve faaliyet vardı ki, başkalarının konuşulanları duyma tehlikesi çok azdı. Bu son oda vıraklayan iri kurbağalar ve gaklayan kuzgunlarla doluyken, bir yandan da şakır şakır yağan yağmur sınıfın camlarına pıtır pıtır vururken, Harry, Ron ve Hermione'nin konuşması kimsenin pek dikkatini çekmedi; fısıltıyla Umbridge'in Sirius'u yakalamasına nasıl ramak kaldığını tartışıyorlardı.</blockquote><blockquote class="calibre10">"Filch seni Tezekbombası siparişi vermekle suçladığından beri bundan şüpheleniyordum aslında," diye fısıldadı Hermione, "çünkü aptalca bir yalandı. Mektubun okununca onları sipariş etmediğin anlaşılacaktı nasılsa, böylece başın da derde girmeyecekti - yani soğuk bir şaka, değil mi? Ama sonra, ya birisi senin mektuplarını okumak için bahane arıyorsa, diye düşündüm. Öyleyse eğer, Umbridge'in bunu becermesi için kusursuz bir yöntemdi -Filch'e tüyo ver, pis işi ona yaptırıp mektuba el koydurt, sonra da ya mektubu çalmanın bir yolunu bul ya da görmeyi iste- Filch'in itiraz edeceğini sanmam, hem ne zaman öğrenci haklarını savunmuş ki? Harry, kurbağanı eziyorsun."</blockquote><blockquote class="calibre10">Harry başını eğip baktı; gerçekten de kurbağayı öyle bir sıkmıştı ki, hayvanın gözleri yerinden uğramıştı; hemen onu masanın üstüne koydu.</blockquote><blockquote class="calibre10">"Dün akşam sahiden de paçayı zor kurtardık," dedi Hermione. "Ne kadar zor kurtardığımızı Umbridge de biliyor mu, merak ediyorum. Süencio."</blockquote><blockquote class="calibre10">Susturma Büyüsü'nü üstünde denediği iri kurbağa tam vıraklama anında dilsiz kesilmişti ve Hermione'ye suçlarcasına, dik dik bakıyordu.</blockquote><blockquote class="calibre10">"Eğer Pırtık'ı yakalamış olsaydı -"</blockquote><blockquote class="calibre10">Harry cümleyi onun yerine bitirdi.</blockquote><blockquote class="calibre10">"- herhalde bu sabah Azkaban'a dönmüş olurdu." Dikkatini toplamadan asasını salladı; kurbağa yeşil bir balon gibi şişti ve tiz bir ıslık sesi çıkardı.</blockquote><blockquote class="calibre10">"Silencio!" dedi Hermione hemen. Asasını Harry'nin kurbağasının üstüne tuttu, kurbağanın şişi gözlerinin önünde sessizce indi. "Neyse, yeniden yapmamalı, hepsi bu. Bilmiyorum ona söylemeyi nasıl başaracağız. Baykuş yollayamayız."</blockquote><blockquote class="calibre10">"Sanırım bir kez daha bu tehlikeye atılmaz," dedi Ron. "Aptal değildir, Umbridge'e az daha yakalanacaktı, o da bunu biliyor. Süencio."</blockquote><blockquote class="calibre10">Önündeki büyük ve çirkin kuzgun alaycı bir şekilde gakladı.</blockquote><blockquote class="calibre10">"Süencio. SILENCIOl"</blockquote><blockquote class="calibre10">Kuzgun daha da yüksek sesle gakladı.</blockquote><blockquote class="calibre10">Hermione, Ron'u eleştirel bir bakışla süzerek, "Mesele, asanı hareket ettiriş biçiminde," dedi. "Sallamayacaksın, daha çok dürtme gibi bir hareket."</blockquote><blockquote class="calibre10">Ron, "Kuzgunlar kurbağalardan daha zor," dedi ters ters.</blockquote><blockquote class="calibre10">"Peki, değişelim öyleyse," dedi Hermione, Ron'un kuzgununu yakalayıp yerine kendi iri, şişman kurbağasını koydu. "Süencio!" Kuzgun sivri gagasını açıp kapamayı yine sürdürdü, ama sesi çıkmıyordu.</blockquote><blockquote class="calibre10">"Çok iyi, Miss Granger!" dedi Profesör Flitwick'in cikleyen sesi; Harry, Ron ve Hermione yerlerinden sıçradılar. "Şimdi de sizi görelim, Mr. Weasley."</blockquote><blockquote class="calibre10">"Ne -? Ha - ha, tamam," dedi Ron, bocalayarak. "Şey - silenciol"</blockquote><blockquote class="calibre10">Kurbağayı öyle bir dürttü ki, asasını gözüne soktu: Hayvan, sağır edici bir vıraklamayla masadan aşağı atladı.</blockquote><blockquote class="calibre10">Harry ve Ron'a ev ödevi olarak Susturma Büyüsü'nün verilmesi kimseyi şaşırtmadı.</blockquote><blockquote class="calibre10">Dışarıdaki sağanak yağmur nedeniyle, teneffüste içeride kalmalarına izin verildi. Birinci kattaki gürültülü ve fazlasıyla kalabalık bir sınıfta yer buldular; Peeves avize civarında hülyalı bir şekilde süzülüyor, zaman zaman birisinin kafasının tepesine bir mürekkep topağı savuruyordu. Henüz oturmuşlardı ki, Angelina dedikodu yapan öğrenci grupları arasından ite kaka yanlarına geldi.</blockquote><blockquote class="calibre10">"İzin aldım!" dedi. "Quidditch takımını yeniden kuruyoruz!"</blockquote><blockquote class="calibre10">"Harika!" dediler Ron ve Harry bir ağızdan.</blockquote><blockquote class="calibre10">Angelina, yüzünü aydınlatan bir gülümsemeyle, "Evet," dedi. "McGonagall'a gittim, o da Dumbledore'a başvurdu galiba. Her neyse, Umbridge boyun eğmek zorunda kaldı. Oh olsun! Bu demektir ki, bu akşam saat yedide sizi sahada istiyorum, tamam mı, çünkü kaybettiğimiz zamanı telafi etmemiz gerek. İlk maçımıza sadece üç hafta kaldığının farkındasınız, değil mi?"</blockquote><blockquote class="calibre10">Kalabalığı yararak onlardan uzaklaştı, Peeves'in attığı bir mürekkep topağını ucu ucuna sıyırdı, topak onun yerine yakındaki bir birinci sınıf öğrencisine isabet ederken de gözden kayboldu.</blockquote><blockquote class="calibre10">Ron'un yüzündeki gülümseme, pencereden dışarı, sağanak yağmurla matlaşmış manzaraya bakarken silinir gibi oldu.</blockquote><blockquote class="calibre10">"Umarım hava açar. Senin neyin var, Hermione?"</blockquote><blockquote class="calibre10">O da pencereye bakıyordu, ama hiçbir şey görmüyordu sanki. Bakışı belli bir noktada odaklanmamıştı, kaşları da çatıktı.</blockquote><blockquote class="calibre10">"Düşünüyorum sadece..." dedi, yağmurun yıkadığı pencerelere çatık kaşla bakmayı sürdürerek.</blockquote><blockquote class="calibre10">"Siri- Pırtık hakkında mı?" dedi Harry.</blockquote><blockquote class="calibre10">"Yo... pek sayılmaz..." dedi Hermione yavaşça. "Daha çok... merak ediyorum... herhalde doğru olanı yapıyoruz... yani sanırım... değil mi?"</blockquote><blockquote class="calibre10">Harry ve Ron bakıştılar.</blockquote><blockquote class="calibre10">Ron, "Bak, işte şimdi her şey pek bir netleşti" dedi. "Derdini doğru dürüst açıklamasan çok sinir bozucu olurdu gerçekten."</blockquote><blockquote class="calibre10">Hermione, orada olduğunu sanki daha yeni fark etmiş gibi baktı Ron'a.</blockquote><blockquote class="calibre10">"Sadece merak ediyordum," dedi, şimdi sesi daha kuvvetliydi. "Acaba bu Karanlık Sanatlara Karşı Savunma grubunu başlatmakla iyi mi ediyoruz diyorum?"</blockquote><blockquote class="calibre10">"Ne?" dediler Harry ve Ron, bir ağızdan.</blockquote><blockquote class="calibre10">Ron hiddetle, "Hermione, bu en başından beri senin fikrindi!" dedi.</blockquote><blockquote class="calibre10">"Biliyorum," dedi Hermione, parmaklarını çevirerek. "Ama Pırtık'la konuştuktan sonra..."</blockquote><blockquote class="calibre10">"İyi ama, o bunu destekliyor," dedi Harry.</blockquote><blockquote class="calibre10">"Evet," dedi Hermione, yeniden pencereye bakarak. "Evet, zaten o desteklediği için bunun belki de iyi bir fikir olmadığını düşünüyorum ya..."</blockquote><blockquote class="calibre10">Peeves karın üstü süzülerek yanlarından geçti, mürekkep topağı atmada kullandığı boru elinde hazırdı. Üçü de hiç düşünmeden çantalarını kaldırdılar, o geçene kadar kafalarına tuttular.</blockquote><blockquote class="calibre10">"Şimdi şöyle mi diyorsun sen," dedi Harry öfkeyle, çantalarını yeniden yere koyarlarken, "Sirius bizimle aynı fikirde, bu yüzden de artık bunu yapmamamız gerektiğini düşünüyorsun, öyle mi?"</blockquote><blockquote class="calibre10">Hermione gergin ve hayli mutsuz görünüyordu. Gözlerini dikip ellerine bakarak, "Doğru söyle, onun değerlendirmelerine inanır mısın?" diye sordu.</blockquote><blockquote class="calibre10">"Evet, inanırım!" dedi Harry hemen. "Bize daima iyi tavsiyeler vermiştir!"</blockquote><blockquote class="calibre10">Bir mürekkep topağı vızıldayarak yanlarından geçti, Katie Bell'i tam kulağının üzerinden vurdu. Katie ayağa fırlayıp Peeves'e öteberi atmaya başlarken, Hermione onu seyretti. Yeniden konuşana kadar birkaç dakika geçti. Bu sefer sözlerini çok dikkatle seçiyora benziyordu.</blockquote><blockquote class="calibre10">"Yani Grimmauld Meydanı'na tıkıldığından beri... onun biraz... pervasızlaştığını... düşünmüyor musun? Sence o... biraz da... sanki... bizim üzerimizden yaşamıyor mu?"</blockquote><blockquote class="calibre10">"Nasıl yani '<span class="italic">bizim üzerimizden</span>' ?" diye çıkıştı Harry. "Ne demek istiyorsun?"</blockquote><blockquote class="calibre10">"Yani... ne bileyim, Bakanlık'tan birinin burnunun dibinde gizli Savunma derneği kurmaya bayılırdı diyorum... kaldığı yerde çok az şey yapabildiği için hayal kırıklığına uğramış diyorum... o yüzden de galiba... bizi kışkırtmaya hevesli."</blockquote><blockquote class="calibre10">Ron iyice şaşırmış görünüyordu.</blockquote><blockquote class="calibre10">"Sirius haklı," dedi, "sen sahiden de anneme benzedin."</blockquote><blockquote class="calibre10">Hermione dudağını ısırdı ve cevap vermedi. Tam Peeves pike yapıp Katie'nin kafasına bütün bir mürekkep şişesini boşaltırken zil çaldı.</blockquote><blockquote class="calibre7">*****</blockquote><blockquote class="calibre9">Gün ilerledikçe hava düzelmedi ve o akşam saat yedide, Harry ve Ron antrenman için Quidditch sahasına gittiklerinde, birkaç dakika içinde sırılsıklam oldular. Islak çimenlerde ayakları kayıyordu. Gökyüzü koyu bir fırtına grisi rengine bürünmüştü, soyunma odalarının sıcaklığına ve ışığına ulaşmak insanı rahatlatıyordu, bu molanın geçici olduğunu bilseler bile. Soyunma odalarında gördükleri Fred ve George, uçmaktan kurtulmak için kendi Kaytartan Çerezkutuları'nı kullansalar mı, kullanmasalar mı diye tartışıyorlardı.</blockquote><blockquote class="calibre10">"... ama her iddiasına varım ki, ne yaptığımızı anlar," dedi Fred, ağzının ucuyla. "Keşke dün ona biraz Kusma Pastili satmayı teklif etmeseydim."</blockquote><blockquote class="calibre10">George, "Ateşlendiren Şekerleme'yi deneyebiliriz," diye mırıldandı, "onu henüz kimse görmedi ve -"</blockquote><blockquote class="calibre10">"İşe yarıyor mu?" diye sordu Ron umutla. Yağmur daha da hızla dövüyordu damı, rüzgâr da binanın etrafında uluyordu.</blockquote><blockquote class="calibre10">"Şey, evet," dedi Fred, "ateşini basbayağı çıkarıyor."</blockquote><blockquote class="calibre10">"Ama aynı zamanda kocaman, iltihaplı çıbanlara da yol açıyor," dedi George. "Onlardan nasıl kurtulacağımızı çözemedik henüz."</blockquote><blockquote class="calibre10">"Ben çıban falan görmüyorum," dedi Ron, ikizlere bakarak.</blockquote><blockquote class="calibre10">"Görmezsin tabii," dedi Fred acı acı. "Genellikle halka sergilediğimiz bir yerde değiller çünkü."</blockquote><blockquote class="calibre10">"Ama bir süpürge üzerinde oturmayı gerçekten de eziyete -"</blockquote><blockquote class="calibre10">"Tamam, millet, dinleyin," dedi Angelina yüksek sesle, kaptan odasından çıkarak. "Havanın ideal bir hava olmadığını biliyorum, ama Slytherin'le de bu koşullar altında oynama ihtimalimiz var. Bu yüzden de, onlarla nasıl başa çıkacağımızı görmek için iyi olur dedim. Harry, hani o fırtınada Hufflepuff'la oynadığımızda, gözlüğün yağmurdan buğulanmasın diye bir şey yapmamış mıydın sen?"</blockquote><blockquote class="calibre10">"Hermione yapmıştı," dedi Harry. Asasını çıkardı, gözlüğüne dokundu ve, "Impervius!" dedi.</blockquote><blockquote class="calibre10">"Bence hepimiz bunu denemeliyiz," dedi Angelina. "Yağmuru yüzümüzden uzak tutabilirsek, görüş mesafesine gerçekten faydası olur -hadi bakalım, hep beraber- Imperviusl Tamam. Yürüyün."</blockquote><blockquote class="calibre10">Hepsi asalarını yeniden cüppelerinin iç ceplerine koydu. Süpürgelerini omuzlarına vurdular ve Angelina'nın ardına düşüp soyunma odasından çıktılar.</blockquote><blockquote class="calibre10">Gittikçe derinleşen çamurlara bata çıka sahanın ortasına gittiler; görüş mesafesi, Impervius büyüsüyle bile berbattı; ışık hızla azalıyordu ve yağmur perdeler halinde araziyi tarıyordu.</blockquote><blockquote class="calibre10">"Haydi, ben düdük çalınca," diye bağırdı Angelina.</blockquote><blockquote class="calibre10">Harry her tarafa çamur saçarak yerden havalandı ve yukarı doğru fırladı, rüzgâr onu biraz yana savurdu. Bu havada Snitch'i nasıl göreceği hakkında en ufak fikri yoktu, antrenmanda kullandıkları Bludger'ı görmekte bile yeterince zorluk çekiyordu zaten. Antrenman başladıktan bir dakika sonra Bludger az kalsın onu süpürgesinden düşürüyordu, ondan kurtulmak için Tembel Hayvan Tutunuşu'na başvurması gerekti. Ne yazık ki, Angelina bunu görmedi. Aslında, hiçbir şeyi göremiyor gibiydi; kimse başkalarının ne yaptığının farkında değildi. Rüzgâr şiddetleniyordu; Harry uzaktan bile, gölün yüzeyine vuran yağmurun şakırtısını, şıpırtısını duyuyordu.</blockquote><blockquote class="calibre10">Angelina yenilgiyi kabul etmeden önce onları bir saate yakın çalıştırdı. Sonra da, antrenmanın yine de vakit kaybı olmadığını iddia ederek, sırılsıklam ve sıkkın takımını soyunma odasına götürdü, ama kendi söylediklerine kendinin de pek inanmadığı sesinden anlaşılıyordu. Fred ve George daha bir kızgın görünüyorlardı; her ikisi de çarpık çarpık yürüyordu ve en ufak harekette yüzlerini buruşturuyorlardı. Harry havluyla saçını kurularken, onların alçak sesle aralarında konuşarak yakındıklarını duyabiliyordu.</blockquote><blockquote class="calibre10">Fred, boğuk bir sesle, "Sanırım benimkilerin birkaç tanesi patladı," dedi.</blockquote><blockquote class="calibre10">George, yüzünü buruşturarak, "Benimkiler patlamadı," dedi, "deli gibi zonkluyorlar... daha da büyümüş gibiler."</blockquote><blockquote class="calibre10">"AHH!" dedi Harry.</blockquote><blockquote class="calibre10">Havluyu yüzüne bastırdı, gözleri acıyla yumuldu. Başındaki yara izi yeniden dağlanırcasına sızlamıştı, haftalardır hiç bu kadar acımamıştı.</blockquote><blockquote class="calibre10">"N'oldu?" dedi birkaç ses.</blockquote><blockquote class="calibre10">Harry havluyu yüzünden çekti. Gözlüğü gözünde olmadığı için soyunma odası bulanık görünüyordu, ama yine de herkesin yüzünün ona dönmüş olduğunu anlayabiliyordu.</blockquote><blockquote class="calibre10">"Hiç," diye mırıldandı, "elimi - gözüme soktum, hepsi bu."</blockquote><blockquote class="calibre10">Ama Ron'a anlamlı bir bakış attı ve takımın geri kalanı pelerinlerine sarınarak ve şapkalarını kulaklarının üzerine çekerek sırayla dışarı çıkarken, ikisi geride kaldı.</blockquote><blockquote class="calibre10">Alicia kapıdan kaybolur kaybolmaz, Ron, "Ne oldu?" dedi. "Yara izin mi?"</blockquote><blockquote class="calibre10">Harry evet anlamında başını salladı.</blockquote><blockquote class="calibre10">"Ama..." Ron korkmuş görünerek pencereye gitti ve dışarı, yağmura baktı, "o - o şimdi yakınımızda olamaz, değil mi?"</blockquote><blockquote class="calibre10">Harry bir sıraya çöküp alnını ovuşturarak, "Hayır," diye mırıldandı. "Herhalde kilometrelerce uzaktadır. Acıdı çünkü... o... kızdı."</blockquote><blockquote class="calibre10">Harry'nin öyle bir şey demeye niyeti yoktu, ağzından çıkanlar kulaklarına sanki bir yabancı söylüyormuş gibi geldi - ama doğru olduklarını hemen anladı. Nasıl olduğunu bilmiyordu ama, biliyordu; Voldemort, her neredeyse ve her ne yapıyorsa, büyük bir hiddet içindeydi.</blockquote><blockquote class="calibre10">"Onu gördün mü?" diye sordu Ron, dehşete düşmüş bir hali vardı. "Yoksa bir... imge gibi bir şey mi?"</blockquote><blockquote class="calibre10">Harry kıpırdamadan oturup ayaklarına baktı, zihninin ve hafızasının acının ardından gevşemesine fırsat verdi.</blockquote><blockquote class="calibre10">Birbirine girmiş karmaşık şekiller, hep birlikte yükselen ulur gibi sesler...</blockquote><blockquote class="calibre10">"Bir şeyin yapılmasını istiyor ve istediği şey yeterince hızla yapılmıyor," dedi.</blockquote><blockquote class="calibre10">Ağzından çıkan kelimeleri duyunca bir kez daha hayret etti, ama doğru olduklarından emin gibiydi.</blockquote><blockquote class="calibre10">"Ama... nasıl biliyorsun?" diye sordu Ron.</blockquote><blockquote class="calibre10">Harry başını iki yana salladı, ellerini gözlerine götürdü, avuçlarıyla gözlerine bastırdı. Gözlerinde küçük yıldızlar çaktı. Ron'un, yanındaki sıraya oturduğunu hissetti, onun kendisine baktığını biliyordu.</blockquote><blockquote class="calibre10">"Geçen seferki de böyle bir şey miydi?" diye sordu Ron usulca. "Umbridge'in odasında yara izin acıdığı zaman? Kim-Olduğunu-Bilirsin-Sen kızmış mıydı?"</blockquote><blockquote class="calibre10">Harry başını iki yana salladı.</blockquote><blockquote class="calibre10">"Ne öyleyse?"</blockquote><blockquote class="calibre10">Harry de o akşamı düşünüyordu. Umbridge'in yüzüne bakıyordu... yara izi acımıştı... ve karnında o tuhaf hissi duymuştu... garip, içi hoplarmış gibi bir duygu... çok mutlu bir duygu... ama tabii ne olduğunu anlamamıştı, çünkü o sırada kendisini berbat hissediyordu...</blockquote><blockquote class="calibre10">"Geçen seferki, memnun olduğu içindi," dedi. "Cidden memnun olmuştu. İyi bir... şey olacağını düşünüyordu. Ve Hogwarts'a gelmemizden önceki gece..." Ron ile ikisinin Grimmauld Meydanı'ndaki yatak odalarında yara izinin fena halde acıdığı ana döndü... "çok kızgındı..."</blockquote><blockquote class="calibre10">Dönüp Ron'a baktı, o da ağzı açık, Harry'ye bakıyordu.</blockquote><blockquote class="calibre10">Hayranlık dolu bir sesle, "Trelawney'nin işini elinden alabilirsin, abi," dedi.</blockquote><blockquote class="calibre10">"Ben kehanette bulunmuyorum," dedi Harry.</blockquote><blockquote class="calibre10">"Hayır, ne yapıyorsun, biliyor musun?" dedi Ron. Sesi hem korkmuş, hem de etkilenmiş gibiydi. "Harry, Kim-Olduğunu-Bilirsin-Sen'in zihnini okuyorsun."</blockquote><blockquote class="calibre10">"Hayır," dedi Harry, başını sallayarak. "Daha çok... ruh halini, sanırım. Onun ne gibi bir ruh hali içinde olduğunun sinyallerini alıyorum. Dumbledore geçen yıl buna benzer bir şey demişti. Voldemort yakınımda olduğu zaman, ya da nefret duyduğu zaman, bunu hissedebildiğimi söylemişti. Eh, artık memnun olduğu zaman da hissedebiliyorum işte..."</blockquote><blockquote class="calibre10">Bir sessizlik oldu. Rüzgâr ve yağmur binayı dövüyordu.</blockquote><blockquote class="calibre10">"Birine söylemelisin," dedi Ron.</blockquote><blockquote class="calibre10">"Geçen sefer Sirius'a söylemiştim."</blockquote><blockquote class="calibre10">"Eh, bu sefer de söyle öyleyse!"</blockquote><blockquote class="calibre10">"Söyleyemem ki!" dedi Harry çaresizce. "Umbridge baykuşları ve ateşleri kolluyor, unuttun mu?"</blockquote><blockquote class="calibre10">"Öyleyse Dumbledore'a söyle."</blockquote><blockquote class="calibre10">"Az önce dedim ya sana, zaten biliyor," demekle yetindi Harry. Ayağa kalktı, pelerinini çividen aldı ve sırtına attı. "Yeniden söylemenin anlamı yok."</blockquote><blockquote class="calibre10">Ron kendi pelerininin önünü bağladı, Harry'ye düşünceli düşünceli bakıyordu.</blockquote><blockquote class="calibre10">"Dumbledore bilmek isterdi," dedi.</blockquote><blockquote class="calibre10">Harry omuz silkti.</blockquote><blockquote class="calibre10">"Yürü hadi... daha Susturma Büyüleri'ni çalışmamız gerekiyor."</blockquote><blockquote class="calibre10">Çamurlu çimenlerde kayarak, sendeleyerek hiç konuşmadan karanlık araziden şatoya döndüler. Harry derin derin düşünüyordu. Voldemort'un yapmak istediği, ama yeterince hızla gerçekleşmeyen şey neydi?</blockquote><blockquote class="calibre10">"... başka planları var... gerçekten de çok sessizce uygulamaya koyabileceği planlar... sadece sinsice elde edebileceği şeyler... silah gibi bir şey... geçen sefer sahip olmadığı bir şey..."</blockquote><blockquote class="calibre10">Harry haftalardır bu cümleler üzerinde düşünmemişti; Hogwarts'ta olup bitenlere çok kaptırmıştı kendini, Umbridge'le arasında sürüp giden muharebelerle (çatışmalarla), Bakanlık müdahalesinin haksızlığıyla meşgul olmuştu... ama şimdi aklına gelmişlerdi işte, meraka kapılmasına yol açmışlardı... Voldemort'un öfkesi ancak, silahı -artık her neyse- ele geçirmeye daha yakın olmayışından kaynaklanabilirdi. Acaba Yoldaşlık mı onu engellemiş, silahı ele geçirmekten alıkoymuştu? Silah nerede saklanıyordu? Şimdi kimin elindeydi?</blockquote><blockquote class="calibre10">"Mimbulus Mimbletonia," dedi Ron'un sesi. Harry tam vaktinde kendine gelerek portre deliğinden tırmanıp Ortak Salon'a girdi.</blockquote><blockquote class="calibre10">Anlaşılan Hermione erkenden yatmaya gitmiş, yakındaki bir koltuğa kıvrılmış Crookshanks'i ve şöminenin yanındaki bir masada duran birkaç yamru yumru cin şapkasını geride bırakmıştı. Harry onun ortada olmayışına hayli memnun oldu, çünkü ne yara izinin acımasını tartışmak istiyordu, ne de Dumbledore'a git diye zorlanmayı. Ron ona endişeli bakışlar atıp duruyordu ama, Harry Tılsım kitaplarını çıkardı ve ödevini bitirmek için çalışmaya koyuldu. Oysa sadece, dikkatini ödevine vermiş numarası yapıyordu. Ron yatmaya gideceğini söyleyene kadar hemen hemen hiçbir şey yazmamıştı.</blockquote><blockquote class="calibre10">Gece yarısı geldi geçti, Harry hâlâ iskorbit otu, selamotu ve aksırık bitkisinin kullanımı üzerine bir bölümü okuyor ve tek kelimesini bile anlamıyordu.</blockquote><blockquote class="calibre10">Bu nebatat, beynin iltihaplanmasında fevkalade tesirlidir ve bu yüzden de Kafa Karıştırma ve Afallatma İlaçları'nda çok kullanılırlar, ki bunlarda büyücü fevrilik ve pervasızlık yaratma arzusundadır...</blockquote><blockquote class="calibre10">“<span class="italic">... Hermione, Grimmauld Meydanı'na tıkılıp kaldığı için Sirius'un pervasızlaştığını söylemişti...</span>”</blockquote><blockquote class="calibre10">“<span class="italic">... beynin iltihaplanmasında fevkalade tesirlidir ve bu yüzden de...</span>”</blockquote><blockquote class="calibre10">”<span class="italic">.. Gelecek Postası, Voldemort'un neler hissettiğini bildiğini duyarsa, onun beyninin iltihaplandığını düşünürdü...</span>”</blockquote><blockquote class="calibre10">“<span class="italic">... bu yüzden de Kafa Karıştırma ve Afallatma İlaçları'nda çok kullanılırlar...</span>”</blockquote><blockquote class="calibre10">“<span class="italic">... kafa karıştırıcı, evet; Voldemort'un neler hissettiğini neden biliyordu ki? Voldemort'la aralarında bulunan ve Dumbledore'un hiçbir zaman tatmin edici şekilde açıklamayı başaramadığı bu acayip bağ neyin nesiydi?</span>”</blockquote><blockquote class="calibre10">“<span class="italic">... ki bunlarda büyücü...</span>”</blockquote><blockquote class="calibre10">... Harry uyumayı ne kadar isterdi...</blockquote><blockquote class="calibre10">“<span class="italic">... fevrilik ve pervasızlık yaratma...</span>”</blockquote><blockquote class="calibre10">... şöminenin önündeki koltuğu sıcak ve rahattı, yağmur hâlâ camları şiddetle dövüyordu, Crookshanks mırlıyor, alevler çıtırdıyordu...</blockquote><blockquote class="calibre10">Kitap, Harry'nin gevşek ellerinden kurtuldu ve havı dökülmüş şömine halısının üstüne pat diye düştü. Harry'nin başı yana kaydı...</blockquote><blockquote class="calibre10">Bir kez daha penceresiz bir koridorda yürüyordu, adımlarının sesi sessizlikte yankılanıyordu. Geçidin sonundaki kapı gitgide daha yakına gelirken, kalbi heyecanla çarpıyordu... bir açabilse... ötesine geçebilse...</blockquote><blockquote class="calibre10">Elini uzattı... parmakları kapının birkaç santim uzağındaydı...</blockquote><blockquote class="calibre10">"Harry Potter, efendim!"</blockquote><blockquote class="calibre10">Sıçrayarak uyandı. Ortak Salon'da bütün mumlar sönmüştü, ama yakınında bir şey hareket ediyordu.</blockquote><blockquote class="calibre10">"Kim var orda?" dedi Harry, iskemlesinde birden doğrularak. Şömine söndü sönecek gibiydi, oda çok karanlıktı.</blockquote><blockquote class="calibre10">Cik cik bir ses, "Baykuşunuz Dobby'de, efendim!" dedi.</blockquote><blockquote class="calibre10">Harry boğuk boğuk, "Dobby?" dedi, karanlığın içinden sesin kaynağını arıyordu.</blockquote><blockquote class="calibre10">Ev cini Dobby, Hermione'nin ördüğü şapkalardan beş altı tanesinin durduğu masanın yanındaydı. Kocaman, sivri uçlu kulakları, Hermione'nin ördüğü bütün şapkalardan oluşuyormuş izlenimi veren bir yığının altından çıkmıştı; hepsini üst üste giymişti, başı neredeyse bir metre uzamış görünüyordu, en üstteki ponponda da sakin sakin öten ve besbelli iyileşmiş olan Hedwig oturuyordu.</blockquote><blockquote class="calibre10">Cin, tiz bir sesle ve yüzünde katıksız bir hayranlık ifadesiyle, "Dobby, Harry Potter'ın baykuşunu geri getirmeye gönüllü oldu," dedi. "Profesör Grubbly-Plank onun artık iyi olduğunu söylüyor, efendim." Yerlere kadar eğilerek selam verdi, kalem gibi burnu şömine halısının eprimiş yüzeyini sıyırdı. Hedwig, kızgın bir ötüşle kanatlarını çırparak havalandı, Harry'nin koltuğunun koluna kondu.</blockquote><blockquote class="calibre10">Harry, Hedwig'in başını okşayıp, "Teşekkürler, Dobby!" dedi. Gözlerini kırpıştırıyor, rüyasındaki kapı görüntüsünden kurtulmaya çalışıyordu... çok canlı bir görüntüydü bu. Tekrar Dobby'ye bakınca, cinin aynı zamanda birkaç tane atkı takmış ve sayısız çorap giymiş olduğunu da fark etti, öyle ki ayakları bedenine göre fazla büyük görünüyordu.</blockquote><blockquote class="calibre10">"Şey... Hermione'nin bıraktığı bütün giysileri sen mi alıyorsun?"</blockquote><blockquote class="calibre10">"Ah, hayır, efendim," dedi Dobby mutlulukla. "Dobby bazısını da Winky'ye götürüyor, efendim."</blockquote><blockquote class="calibre10">"Ya, Winky nasıl peki?" diye sordu Harry.</blockquote><blockquote class="calibre10">Dobby'nin kulakları hafiften düştü.</blockquote><blockquote class="calibre10">"Winky hâlâ çok içiyor, efendim," dedi üzgün üzgün. Tenis topu kadar büyük, yuvarlak, yeşil gözlerini yere dikti. "Giysileri hâlâ sevmiyor, Harry Potter. Öbür ev cinleri de öyle. Hiçbirisi Gryffindor Kulesi'ni temizlemiyor artık, her yerde şapkalarla çoraplar gizli diye, bunu hakaret sayıyorlar, efendim. Bütün işi tek başına Dobby yapıyor, efendim, ama Dobby aldırmıyor, efendim, çünkü hep Harry Potter'ı görmeyi umuyor ve bu gece, efendim, dileği yerine geldi!" Dobby yeniden yerlere kadar eğildi. "Ama Harry Potter mutlu görünmüyor," diye devam etti, doğrulup çekingen bir tavırla Harry'ye bakarak. "Dobby onun uykusunda sayıkladığını duydu. Harry Potter kötü rüyalar mı görüyordu?"</blockquote><blockquote class="calibre10">"Pek kötü sayılmaz," dedi Harry, esneyip gözlerini ovuşturarak. "Daha beterini görmüştüm."</blockquote><blockquote class="calibre10">Cin kocaman, küre gibi gözleriyle Harry'yi inceledi. Sonra kulakları sarkık, büyük bir ciddiyetle, "Dobby keşke Harry Potter'a yardım edebilsem diyor," dedi, "çünkü Harry Potter Dobby'yi serbest bıraktı ve Dobby şimdi çok, çok daha mutlu."</blockquote><blockquote class="calibre10">Harry gülümsedi.</blockquote><blockquote class="calibre10">"Bana yardım edemezsin, Dobby, ama yine de teklif ettiğin için teşekkürler."</blockquote><blockquote class="calibre10">Eğilip İksir kitabını yerden aldı. Ödevini ertesi gün bitirmeye çalışacaktı artık. Kitabı kapattı ve kapatırken şöminenin ateşinden gelen ışık, elinin üstündeki ince beyaz yara izlerini aydınlattı - Umbridge'li cezaların sonucu...</blockquote><blockquote class="calibre10">"Bir dakika - benim için yapabileceğin bir şey var, Dobby" dedi Harry ağır ağır.</blockquote><blockquote class="calibre10">Cin, ağzı kulaklarında geri döndü.</blockquote><blockquote class="calibre10">"Söyleyin, yeter, Harry Potter, efendim!"</blockquote><blockquote class="calibre10">"Yirmi sekiz kişinin Karanlık Sanatlara Karşı Savunma çalışacağı bir yer bulmam gerekiyor, öğretmenlerin hiçbirinin bizi yakalayamayacağı bir yer. Özellikle," Harry kitabı tutan elini sıktı, yara izleri inci gibi beyaz beyaz parladı, "Profesör Umbridge'in."</blockquote><blockquote class="calibre10">Cinin gülümseyişinin silinmesini, kulaklarının sarkmasını bekliyordu; bunun imkânsız olduğunu, ya da bir yer bulmak için çalışacağını, ama pek de umutlu olmadığını söylemesini bekliyordu. Dobby'nin hoplamasını, kulaklarını neşeyle sallamasını ve ellerini birbirine vurmasını beklemiyordu.</blockquote><blockquote class="calibre10">"Dobby tam böyle bir yer biliyor, efendim!" dedi sevinçle. "Dobby Hogwarts'a geldiğinde, diğer ev cinlerinin bundan söz ettiğini duydu, efendim. Biz oraya '<span class="italic">Gelen Giden Oda</span>' deriz efendim, ya da '<span class="italic">İhtiyaç Odası</span>' !"</blockquote><blockquote class="calibre10">"Niye?" dedi Harry merakla.</blockquote><blockquote class="calibre10">"Çünkü," dedi Dobby ciddi ciddi, "orası ancak gerçekten ihtiyaç duyunca girilebilen bir odadır. Bazen oradadır, bazen yoktur, ama ne zaman ortaya çıksa hep onu arayanın ihtiyaçlarıyla donatılmıştır. Dobby de burayı kullandı, efendim," dedi cin, sesini alçaltıp suçlu bir ifade takınarak, "Winky çok içkiliyken. Onu İhtiyaç Odası'na sakladı, orada kaymakbirası panzehiri buldu, bir de ayılana kadar yatacağı cin boyu güzel bir yatak, efendim... ve Dobby, Mr. Filch'in temizlik malzemeleri bittiği zaman orada yenilerini bulduğunu da biliyor, efendim, ve -"</blockquote><blockquote class="calibre10">"Ve eğer bir tuvalete gerçekten ihtiyacın varsa," dedi Harry, birden Dumbledore'un bir önceki yılın Noel Balosu'nda ona söylediği bir şeyi hatırlayarak, "oda lazımlıklarla da dolu olur mu?"</blockquote><blockquote class="calibre10">"Dobby öyle sanıyor, efendim" dedi Dobby, içtenlikle başını sallayarak. "Harika bir oda, efendim."</blockquote><blockquote class="calibre10">Harry, iskemlesinde daha dik oturarak, "Kaç kişi biliyor bu odayı?" diye sordu.</blockquote><blockquote class="calibre10">"Çok az, efendim. İnsanlar çoğu kez ona ihtiyaçları olunca tesadüfen rastlar ama çoğu bir daha hiç bulamaz, çünkü hep orada hizmet sunmak için beklediğini bilmezler, efendim."</blockquote><blockquote class="calibre10">"Müthiş görünüyor," dedi Harry, kalbi hızlı hızlı çarpıyordu. "Mükemmel görünüyor, Dobby. Nerede olduğunu bana ne zaman gösterebilirsin?"</blockquote><blockquote class="calibre10">"Ne zaman isterseniz, Harry Potter, efendim," dedi Dobby. Harry'nin coşkusundan çok hoşnut kalmışa benziyordu. "İsterseniz şimdi de gidebiliriz!"</blockquote><blockquote class="calibre10">Dobby'le gitme fikri Harry'ye bir an çok çekici geldi. Koltuğundan yarı yarıya kalkmış, görünmezlik pelerinini almak için bir koşu yukarı çıkmaya niyetleniyordu ki, Hermione'ninkine çok benzeyen -ve ilk defa duymadığı- bir ses kulağına fısıldadı: pervasız. Sonuçta saat çok geçti, Harry bitkindi ve Snape'in ödevini bitirmesi gerekiyordu.</blockquote><blockquote class="calibre10">"Bu gece olmaz, Dobby," dedi Harry istemeye istemeye. Yeniden koltuğuna çöktü. "Bu çok önemli bir iş... yüzüme gözüme bulaştırmak istemiyorum, doğru dürüst plan yapmak gerek. Bak, bu İhtiyaç Odası'nın tam nerede olduğunu söyleyebilir misin bana? Bir de, oraya nasıl girildiğini?"</blockquote><blockquote class="calibre7">*****</blockquote><blockquote class="calibre9">Üst üste iki ders Bitkibilim'e gitmek için, su basmış sebze tarhında şap sup su sıçratarak yürüyorlardı; cüppeleri şişip çevrelerinde dönüyordu. Ders başlayınca, seranın damını kırbaçlayan dolu gibi yağmur damlaları yüzünden Profesör Sprout'un ne dediğini pek duyamadılar. Öğleden sonraki Sihirli Yaratıkların Bakımı dersi, fırtına altındaki araziden zemin kattaki boş bir sınıfa alınacaktı. Öğle yemeğinde Angelina takım üyelerini bulup Quidditch antrenmanının kaldırıldığını söyleyince derin bir nefes aldılar.</blockquote><blockquote class="calibre10">Harry, kendisine haberi veren Angelina'ya alçak sesle, "İyi," dedi, "çünkü ilk Savunma toplantımızı yapacak yer bulduk. Bu gece, saat sekizde, yedinci kattaki ifritler tarafından sopalanan Boşkafa Barnabas gobleninin tam karşısında. Katie ile Alicia'ya sen söyleyebilir misin?"</blockquote><blockquote class="calibre10">Angelina biraz şaşırmış göründü, ama diğerlerine söylemeye söz verdi. Kurt gibi acıkmış olan Harry, sosisleriyle patates püresine gömüldü. Balkabağı suyu içmek için başını kaldırmıştı ki, Hermione'nin onu gözlediğini gördü.</blockquote><blockquote class="calibre10">"Ne var?" dedi boğuk bir sesle.</blockquote><blockquote class="calibre10">"Şey... yani, Dobby'nin planları her zaman pek güvenli olmaz da. Kolundaki bütün kemikleri kaybetmene yol açmıştı, hatırlıyor musun?"</blockquote><blockquote class="calibre10">"Bu oda Dobby'nin çılgın bir fikri değil; Dumbledore da biliyor, Noel Balosu'nda bana sözünü etmişti."</blockquote><blockquote class="calibre10">Hermione'nin yüzündeki endişeli ifade silinip gitti.</blockquote><blockquote class="calibre10">"Dumbledore sana söz etti, öyle mi?"</blockquote><blockquote class="calibre10">"Laf arasında," dedi Harry, omuz silkerek.</blockquote><blockquote class="calibre10">"Ah, tamam öyleyse, mesele yok," dedi Hermione neşeyle, bir daha da itiraz etmedi.</blockquote><blockquote class="calibre10">Ron'la birlikte günün büyük kısmını, Domuz Kafası'nda listeye adlarını yazmış kişileri bulup, onlara akşam nerede toplanacaklarını söylemekle geçirdiler. Harry, Cho Chang ile arkadaşını ilk bulan Ginny olunca biraz hayal kırıklığına uğradı; ama akşam yemeğinden sonra, haberin Domuz Kafası'na gelen yirmi beş kişiden her birine iletildiğinden emindi.</blockquote><blockquote class="calibre10">Saat yedi buçukta Harry, Ron ve Hermione Gryffindor Ortak Salonu'ndan çıktılar. Harry'nin elinde eski bir parşömen vardı. Beşinci sınıfların saat dokuza kadar koridorda dolaşmasına izin veriliyordu ama, üçü de yedinci kata çıkana kadar endişeyle etraflarına bakındılar.</blockquote><blockquote class="calibre10">"Durun," diye uyardı Harry. Son merdivenin en üst basamağında parşömeni açtı, asasıyla dokundu ve, "Bütün ciddiyetimle yemin ederim ki, hayırlı bir şey düşünmüyorum," diye mırıldandı.</blockquote><blockquote class="calibre10">Parşömenin boş yüzeyinde bir Hogwarts haritası belirdi. Üzerinde isimler yazan ve hareket eden minik siyah noktalar, kimlerin nerede olduğunu gösteriyordu.</blockquote><blockquote class="calibre10">Haritayı gözlerine yaklaştıran Harry, "Filch ikinci katta," dedi, "Mrs. Norris de dördüncü katta."</blockquote><blockquote class="calibre10">"Ya Umbridge?" diye sordu Hermione kaygıyla.</blockquote><blockquote class="calibre10">"Odasında," dedi Harry, parmağıyla göstererek. "Tamam, gidelim hadi."</blockquote><blockquote class="calibre10">Koridordan telaşla Dobby'nin Harry'ye tarif ettiği yere doğru yürüdüler; Boşkafa Barnabas'ın ifritlere bale öğretme yolundaki budalaca çabasını gösteren muazzam bir goblenin tam karşısındaki boş bir duvardı bu.</blockquote><blockquote class="calibre10">"Tamam," dedi Harry alçak sesle. Güve yemiş bir ifrit, onlara bakmak için, müstakbel bale öğretmenini amansızca sopalamaya ara verdi. "Dobby bu duvarın önünden üç kez geçmek gerektiğini söyledi, bir yandan da ihtiyacımız olan şey üzerinde tüm gücümüzle yoğunlaşacakmışız."</blockquote><blockquote class="calibre10">Öyle de yaptılar. Boş duvarın hemen ötesindeki pencereden çark ettiler, sonra da öbür taraftaki adam boyu vazodan. Ron yoğunlaşma çabasıyla gözlerini sımsıkı yummuştu; Hermione alçak sesle bir şeyler fısıldıyordu; Harry ileri bakıyordu, yumrukları sıkılıydı.</blockquote><blockquote class="calibre10">Dövüşmeyi öğrenmek için bir yere ihtiyacımız var... diye düşündü. Bize çalışmak için bir yer verin yeter... bizi bulamayacakları bir yer...</blockquote><blockquote class="calibre10">Duvarın önünden üçüncü kez geçip geri döndüklerinde, "Harry!" dedi Hermione birden.</blockquote><blockquote class="calibre10">Duvarda pırıl pırıl cilalı bir kapı belirmişti. Ron, gözlerini dikmiş ona bakıyordu, biraz ihtiyatlı bir hali vardı. Harry elini uzattı, pirinç tokmağı tuttu, kapıyı açtı ve ötekilerin önü sıra, tıpkı sekiz kat aşağıdaki zindanları aydınlatanlar gibi titrek titrek yanan meşalelerle aydınlatılmış, ferah bir odaya adım attı.</blockquote><blockquote class="calibre10">Duvarlara ahşap kitaplıklar sıralanmıştı, yerde koltuk yerine kocaman ipek minderler vardı. Odanın öbür ucundaki bir dizi rafta Sinsioskoplar, Sır Seziciler ve Harry'nin bir önceki yıl sahte Moody'nin odasında asılı gördüğünden emin olduğu büyük, çatlak bir Düşman-Camı duruyordu.</blockquote><blockquote class="calibre10">Ron coşkuyla, "Sersemletme çalışırken bunlar bayağı işe yarar," dedi, minderlerin birini ayağıyla dürterek.</blockquote><blockquote class="calibre10">"Peki ya şu kitaplar!" dedi Hermione heyecanla. Parmağını büyük, deri ciltli kitapların sırtlarında gezdirdi. "Yaygın Lanetler ve Karşı-Eylemleri Rehberi... Karanlık Sanatları Alt Etmek... Kendini Savunma Büyüleri, ooo..." Dönüp Harry'ye baktı, yüzü ışıl ışıl parlıyordu; Harry, yüzlerce kitabın varlığının Hermione'yi nihayet yaptıkları şeyin doğruluğuna ikna ettiğini gördü. "Harry, bu harika, burada bize gereken her şey var!"</blockquote><blockquote class="calibre10">Hiç vakit kaybetmeden Uğursuzluk Basmışlar İçin Uğursuzluk Büyüleri'ni rafından aldı, en yakın minderin üzerine çöktü ve okumaya başladı.</blockquote><blockquote class="calibre10">Kapı hafifçe vuruldu. Harry dönüp baktı. Ginny, Neville, Lavender, Parvati ve Dean gelmişlerdi.</blockquote><blockquote class="calibre10">Dean, "Vay canına," diyerek etrafına baktı, çok etkilenmişti. "Burası da neresi böyle?"</blockquote><blockquote class="calibre10">Harry açıklamaya koyuldu, ama daha bitiremeden başkaları gelmişti ve yeniden başlamak zorunda kaldı. Saat sekiz olduğunda, bütün minderler dolmuştu. Harry kapıya doğru gitti, kilitte duran anahtarı çevirdi; güven veren tok bir tıkırtı çıktı ve herkes susup Harry'ye baktı. Hermione “<span class="italic">Uğursuzluk Basmışlar İçin Uğursuzluk Büyüleri”</span>nde sayfasını itinayla işaretleyip kitabı yanına koydu.</blockquote><blockquote class="calibre10">"Eh," dedi Harry heyecanlı bir sesle. "Çalışmalarımız için burayı bulduk ve siz de -şey- memnun kaldınız anlaşılan."</blockquote><blockquote class="calibre10">"Muhteşem!" dedi Cho. Başkaları da mırıldanarak aynı fikirde olduklarını belirttiler.</blockquote><blockquote class="calibre10">"Ne tuhaf," dedi Fred, kaşlarını çatıp odaya bakarak. "Bir keresinde Filch'ten kaçarken burada saklanmıştık, hatırlıyor musun, George? Ama o zaman sadece bir süpürge dolabıydı."</blockquote><blockquote class="calibre10">"Hey, Harry bunlar da ne?" diye sordu Dean, odanın arka tarafından; Sinsioskop'larla Düşman-Camı'nı gösteriyordu.</blockquote><blockquote class="calibre10">"Karanlık dedektörleri," dedi Harry, yanlarına varmak için minderlerin arasından geçti. "Temelde hepsi civarda Karanlık büyücüler ya da düşmanlar olup olmadığını gösterir, ama onlara fazla da güvenmeyin, kandırılabiliyorlar..."</blockquote><blockquote class="calibre10">Bir an çatlak Düşman-Camı'na baktı; içinde karanlık siluetler dolanıyordu, ama hiçbiri tanınacak gibi değildi. Düşman-Camı'na arkasını döndü.</blockquote><blockquote class="calibre10">"Eh, ilk önce ne yapsak diye düşünüyordum ve -şey-" Havaya kalkmış bir el gördü. "Ne var, Hermione?"</blockquote><blockquote class="calibre10">"Bence bir lider seçmemiz gerekiyor," dedi Hermione.</blockquote><blockquote class="calibre10">Cho hemen, "Lider Harry," dedi, Hermione'ye aklını kaçırdı herhalde der gibi bakıyordu.</blockquote><blockquote class="calibre10">Harry'nin midesi bir ters takla daha attı.</blockquote><blockquote class="calibre7">*****</blockquote><blockquote class="calibre9">Hermione, kılı kıpırdamadan, "Evet ama, bence doğru dürüst oylamalıyız," dedi. "Böylece resmî bir iş olur, ona da yetki verir. Evet - kim liderimizin Harry olması gerektiğini düşünüyor?"</blockquote><blockquote class="calibre10">Herkes elini kaldırdı, hatta bu işi pek gönülsüz yapsa da, Zacharias Smith bile.</blockquote><blockquote class="calibre10">"Şey - tamam, teşekkürler," dedi Harry, yüzünün alev alev yandığını hissedebiliyordu. "Ve - ne var, Hermione?"</blockquote><blockquote class="calibre10">Hermione, eli hâlâ havada ve yüzü ışıl ışıl, "Bence bir de adımız olmalı," dedi. "Takım ruhu ve birlik duygusu aşılar, ne dersiniz?"</blockquote><blockquote class="calibre10">Angelina ümitle, "Umbridge-Karşıtı Birlik olabilir miyiz?" dedi.</blockquote><blockquote class="calibre10">"Ya da Sihir Bakanlığı Mankafadır Grubu?" diye önerdi Fred.</blockquote><blockquote class="calibre10">Hermione, Fred'e kaşlarını çatarak, "Ben daha çok, ne işler çevirdiğimizi herkese belli etmeyen bir isim düşünüyordum," dedi, "toplantılarımız dışında da güvenle kullanabileceğimiz bir isim."</blockquote><blockquote class="calibre10">"Defans Organizasyonu olur mu?" dedi Cho. "Kısaca D.O. yani, böylece kimse neden söz ettiğimizi anlamaz."</blockquote><blockquote class="calibre10">"Evet, D.O. iyi," dedi Ginny. "Yalnız Dumbledore'un Ordusu'nun kısaltması olsun, çünkü Bakanlık'ın en büyük korkusu da bu zaten, değil mi?"</blockquote><blockquote class="calibre10">Bunun üzerine takdir dolu mırıltılar ve kahkahalar yükseldi.</blockquote><blockquote class="calibre10">Hermione kasım kasım kasılarak, "D.O.'yu kabul edenler?" dedi, saymak için minderinin üstüne diz çökmüştü. "Çoğunluğu sağladık - öneri kabul edilmiştir!"</blockquote><blockquote class="calibre10">Hepsinin imzalarının bulunduğu parşömeni duvara iğneledi, üzerine de büyük harflerle yazdı:</blockquote><blockquote class="calibre9"><span class="calibre11"><span class="italic">DUMBLEDORE'UN ORDUSU</span></span></blockquote><blockquote class="calibre9">"Tamam," dedi Harry, Hermione yine yerine oturunca. "Çalışmaya başlayalım mı o zaman? Ben ilk olarak Expelliarmus'u yapalım diye düşünüyorum, yani Silahsız Bırakma Büyüsü. Çok temel bir büyü, biliyorum ama, benim çok işime yaramıştı -"</blockquote><blockquote class="calibre10">"Of, yapma," dedi Zacharias Smith, gözlerini devirip kollarını kavuşturdu. "Ben, Kim-Olduğunu-Bilirsin-Sen'in karşısında Expelliarmus'un pek işimize yarayacağını sanmıyorum, ya sen?"</blockquote><blockquote class="calibre10">Harry yavaşça, "Ben ona karşı kullandım," dedi. "Haziranda canımı kurtardı."</blockquote><blockquote class="calibre10">Smith aptal aptal ağzını açıp kaldı. Odanın geri kalanı sessizliğe büründü.</blockquote><blockquote class="calibre10">"Ama şanıma yakışmaz diyorsan, gidebilirsin," dedi Harry.</blockquote><blockquote class="calibre10">Smith kıpırdamadı. Diğerleri de.</blockquote><blockquote class="calibre10">"Peki," dedi Harry. Bunca göz üstündeyken ağzı biraz fazla kurumuş gibiydi. "Sanırım ikişerli gruplara ayrılıp çalışmamız gerekiyor."</blockquote><blockquote class="calibre10">Talimat vermek çok tuhaf geliyordu, hepsinin söylediklerine uyması ise daha da tuhaftı. Herkes hemen ayağa kalktı ve ikişer ikişer ayrıldılar. Bekleneceği gibi, Neville yalnız kalmıştı.</blockquote><blockquote class="calibre10">"Sen benimle çalışabilirsin," dedi Harry ona. "Tamam -üç deyince başlıyoruz öyleyse- bir, iki, üç -"</blockquote><blockquote class="calibre10">Oda birden “<span class="italic">Expelliarmus</span>” feryatlarıyla doldu. Asalar her yönde uçtu; yönünü şaşıran büyüler raflardaki kitaplara çarpıp onları havaya fırlattı. Harry, Neville'e göre çok hızlıydı; Neville'in asası kendi çevresinde dönerek elinden uçtu, bir kıvılcım yağmuruyla tavana çarptı ve güm diye bir rafın üstüne kondu; Harry onu oradan bir Çağırma Büyüsü'yle geri aldı. Etrafa bakınca, işe temel büyülerle başlama tavsiyesinin yerinde olduğunu gördü. Odada üstünkörü büyüler kol geziyordu; çoğu kişi rakiplerini Silahsızlandırmayı beceremiyordu, ya onları birkaç adım geriye sıçratıyor ya da yaptıkları cılız büyüler ıslık sesi çıkararak rakiplerinin üzerinden geçerken yüzlerini buruşturuyorlardı.</blockquote><blockquote class="calibre10">"Expelliarmus!" dedi Neville ve gafil avlanan Harry, asasının elinden uçtuğunu hissetti.</blockquote><blockquote class="calibre10">"YAPTIM!" dedi Neville büyük bir sevinçle. "Daha önce hiç yapmamıştım - YAPTIM!"</blockquote><blockquote class="calibre10">"İyiydi!" diye ona cesaret verdi Harry. Gerçek bir düelloda karşısına çıkacak bir düşmanın, asasını yanında gevşekçe tutup başka bir yöne bakma ihtimalinin zayıf olduğunu Neville'e söylememeyi tercih etti. "Dinle, Neville, sen birkaç dakikalığına Ron ve Hermione'yle çalışabilir misin? Ben de biraz dolaşıp diğerlerinin ne yaptığına bakayım."</blockquote><blockquote class="calibre10">Harry odanın ortasına gitti. Zacharias Smith'e çok tuhaf bir şeyler oluyordu. Anthony Goldstein'i silahsızlandırmak için ağzını her açışında kendi asası elinden uçup gidiyordu, oysa Anthony'nin sesi bile çıkmıyor gibiydi. Harry'nin esrarı çözmek için çok bakınması gerekmedi:</blockquote><blockquote class="calibre10">Fred ve George, Smith'in bir iki metre uzağındaydılar ve sırayla asalarını onun sırtına doğrultuyorlardı.</blockquote><blockquote class="calibre10">"Kusura bakma, Harry," dedi George hemen, Harry ile göz göze gelince. "Dayanamadık."</blockquote><blockquote class="calibre10">Harry öbür çiftleri de dolaştı, büyüyü yanlış yapanların hatalarını düzeltmeye çalıştı. Ginny, Michael Corner'la eşleşmişti; gayet güzel beceriyordu, ama Michael ya çok kötüydü, ya da Ginny'ye büyü yapmak istemiyordu. Ernie Macmillan asasını gereksiz yere gösterişle sallayarak açık veriyordu; Creevey kardeşler hevesli ama hayli istikrarsızdılar, raflarından fırlamış, etrafa uçuşan kitapların çoğundan da onlar sorumluydu. Luna Lovegood da aynı şekilde tutarsızdı, bazen Justin Finch-Fletchley'nin asasını döndürerek elinden fırlatıyor, bazen de sadece saçlarının dikilmesine yol açıyordu.</blockquote><blockquote class="calibre10">"Tamam, durun!" diye haykırdı Harry. "Durun! DURUN!"</blockquote><blockquote class="calibre10">Bir düdüğe ihtiyacım var, diye düşündü ve derhal, en yakındaki kitap sıralarından birinin üstünde duran bir düdük gördü. Alıp kuvvetle üfledi. Herkes asasını indirdi.</blockquote><blockquote class="calibre10">"Fena sayılmaz," dedi Harry, "ama daha da iyi olabileceği kesin." Zacharias Smith ona dik dik baktı. "Bir daha deneyelim."</blockquote><blockquote class="calibre10">Yeniden odada dolaşmaya koyuldu, orada burada durup önerilerde bulunuyordu. Yavaş yavaş, grubun performansı düzeldi. Cho ile arkadaşının yanına gitmekten bir süre kaçındı, ama odadaki her çiftin yanına iki kere gittikten sonra, artık onları ihmal edemeyeceği hissine kapıldı.</blockquote><blockquote class="calibre10">O yaklaşırken, Cho, eli ayağına dolaşarak, "Ah, hayır," dedi. "Expelliarmious! Yani, ExpeUimellius, Ben - ay, pardon, Marietta!"</blockquote><blockquote class="calibre10">Kıvırcık saçlı arkadaşının cüppesinin yeni ateş almıştı; Marietta alevleri kendi asasıyla söndürdü ve sanki bu onun kabahatiymiş gibi gözlerini Harry'ye dikip baktı.</blockquote><blockquote class="calibre10">"Beni heyecanlandırdın, daha önce gayet iyi gidiyordum!" dedi Cho Harry'ye, pişmanlıkla.</blockquote><blockquote class="calibre10">"Hiç fena değildi," diye yalan söyledi Harry, ama Cho kaşlarını kaldırınca, "Peki, hayır, berbattı," dedi. "Ama gerektiği gibi yapabildiğini biliyorum, oradan seni izliyordum."</blockquote><blockquote class="calibre10">Cho güldü. Arkadaşı Marietta suratında hayli ekşi bir ifadeyle onlara baktı, sonra da arkasını döndü.</blockquote><blockquote class="calibre10">"Ona aldırma," diye mırıldandı Cho. "Aslında burada olmak istemiyor, gelsin diye ben zorladım. Annesiyle babası onun Umbridge'i rahatsız edecek herhangi bir şey yapmasını yasaklamış. Anlıyorsun ya - annesi Bakanlık'ta çalışıyor."</blockquote><blockquote class="calibre10">"Ya senin annenle baban?" diye sordu Harry.</blockquote><blockquote class="calibre10">"Eh, onlar da benim Umbridge'e ters düşmemi yasakladılar," dedi Cho, gururla doğrularak. "Ama eğer Cedric'in başına gelenlerden sonra Kim-Olduğunu-Bilirsin-Sen'le savaşmayacağımı sanıyorlarsa -"</blockquote><blockquote class="calibre10">Sustu, kafası hayli karışmış görünüyordu. Aralarına tuhaf bir sessizlik çöktü; Terry Boot'un asası vızıldayarak yanlarından geçti ve Alicia Spinnet'ın burnuna şiddetle çarptı.</blockquote><blockquote class="calibre10">"Benim babam, Bakanlık karşıtı her eylemi çok destekler!" dedi Luna Lovegood gururla. Sesi Harry'nin hemen arkasından geliyordu; belli ki onların konuşmasına kulak misafiri olmuştu. Bu arada Justin Finch-Fletchley de, uçuşup başının üstüne kapanan cüppesinden kurtulmaya çalışıyordu. "Babam hep Fudge hakkındaki her iddiaya inanacağını söyler; yani, o Fudge kim bilir kaç cincüce öldürtmüştür! Ve tabii Esrar Dairesi'ni de korkunç zehirler geliştirmek için kullanıyor, bunları onunla aynı fikirde olmayan herkese gizlice veriyor. Sonra onun Homçeren Kırangeçen'i de var -"</blockquote><blockquote class="calibre10">Cho hayretler içinde ağzını açarken, Harry, "Sorma," diye mırıldandı. Cho kıkırdadı.</blockquote><blockquote class="calibre10">"Hey, Harry," diye seslendi Hermione odanın öbür yanından, "saate baktın mı?"</blockquote><blockquote class="calibre10">Harry saatine baktı, dokuzu on geçtiğini görünce fena halde şaşırdı. Ya hemen ortak salonlarına gidecekler, ya da Filch tarafından yakalanıp, izin verilen bölgenin dışında oldukları için cezalandırılacaklardı. Düdüğünü çaldı; herkes "Expelliarmus" diye bağırmayı bıraktı, son birkaç asa patırtıyla yere düştü.</blockquote><blockquote class="calibre10">"Eh, bayağı iyiydi," dedi Harry, "ama geç oldu, artık bıraksak iyi olur. Haftaya aynı saatte, aynı yerde buluşuyor muyuz?"</blockquote><blockquote class="calibre10">"Daha önce buluşalım!" dedi Dean hevesle, birkaç kişi de başını sallayarak onayladı.</blockquote><blockquote class="calibre10">Ama Angelina hemen, "Quidditch sezonu başlamak üzere," dedi, "antrenman da yapmamız lazım!"</blockquote><blockquote class="calibre10">"Öyleyse önümüzdeki çarşamba gecesi," dedi Harry, "ek toplantılar için de o zaman karar veririz. Hadi, artık gitsek iyi olur."</blockquote><blockquote class="calibre10">Yeniden Çapulcu Haritası'nı çıkardı, yedinci katta öğretmen var mı diye işaretleri dikkatle kontrol etti. Hepsini üçerli dörderli gruplar halinde yolladı, yatakhanelerine sağ salim döndüklerini görmek için endişeyle minik noktalarını izledi: Hufflepuff'lar mutfaklara da giden bodrum koridoruna, Ravenclaw'lar şatonun batısındaki bir kuleye, Gryffindor'lar da Şişman Hanım'ın portresine giden koridor boyunca ilerlediler.</blockquote><blockquote class="calibre10">"Gerçekten çok ama çok iyiydi, Harry," dedi Hermione. Sonunda herkes gitmiş, o, Harry ve Ron kalmışlardı.</blockquote><blockquote class="calibre10">Dışarı süzüldüler ve kapının arkalarında yeniden taşa dönüşmesini izlediler. Ron, "Evet, öyleydi!" dedi coşkuyla. "Hermione'yi silahsızlandırmamı gördün mü, Harry?"</blockquote><blockquote class="calibre10">Hermione, "Bir tek kerecik," dedi. Ron'un sözleri dokunmuştu ona. "Ben seni defalarca -"</blockquote><blockquote class="calibre10">"Hiç de bir tek kere değil, en azından üç kere -"</blockquote><blockquote class="calibre10">"Eh, eğer kendi ayağına takılıp da asamı elimden düşürmeni de sayıyorsan -"</blockquote><blockquote class="calibre10">Ortak Salon'a gidene kadar tartıştılar, ama Harry onları dinlemiyordu. Gerçi bir gözü Çapulcu Haritası'nın üzerindeydi ama, bir yandan da Cho'nun ona kendisini heyecanlandırdığını söyleyişini düşünüyordu.</blockquote><div class="mbppagebreak" id="calibre_pb_39"></div>
</body></html>
