<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Harry Potter ve Zümrüdüanka Yoldaşlığı</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos648585" class="calibre1"><span class="calibre2">
</span></p><blockquote class="calibre7"><span class="calibre4">ON  ÜÇÜNCÜ  BÖLÜM</span><br class="calibre8"/><span class="calibre4">DOLORES'LE  CEZA</span></blockquote><blockquote class="calibre9">O gece Büyük Salon'daki akşam yemeği, Harry için hoş bir deneyim olmadı. Umbridge'le yaptığı ağız dalaşı, Hogwarts ölçülerine göre bile hatırı sayılır bir hızla yayılmıştı. Ron ile Hermione'nin arasında oturmuş yemeğini yerken, dört bir yandan fısıltılar duyuyordu. İşin komik tarafı, fısıldaşanların hiçbirinin, acaba söylediklerimizi duyar mı diye dert etmemesiydi. Tersine, sanki yeniden kızıp bağırmaya başlamasını umuyor gibiydiler; böylece hikâyeyi kaynağından dinleyebileceklerdi.</blockquote><blockquote class="calibre10">"Cedric Diggory'nin öldürülüşünü gördüğünü söylüyor..."</blockquote><blockquote class="calibre10">"Kim-Olduğunu-Bilirsin-Sen'le düello yaptığını falan sanıyor..."</blockquote><blockquote class="calibre10">"Hadi canım..."</blockquote><blockquote class="calibre10">"Kimi kandırdığını sanıyor?"</blockquote><blockquote class="calibre10">"Daha neler..."</blockquote><blockquote class="calibre10">"Anlamadığım bir şey varsa," dedi Harry titrek bir sesle, çatalıyla bıçağını masanın üstüne bırakarak (elleri °çatalını düz tutamayacak kadar titriyordu), "o da iki ay önce Dumbledore anlattığında aynı hikâyeye niye inandıkla-”</blockquote><blockquote class="calibre10">"Sorun şu ki, Harry, inandıklarından emin değilim," dedi Hermione somurtarak. "Ay, hadi çıkalım buradan."</blockquote><blockquote class="calibre10">Çatalıyla bıçağını masanın üstüne pat diye koydu. Henüz yarısını yediği elmalı pastasına özlemle baksa bile, Ron da aynı şeyi yaptı. Salondan çıkana kadar herkes onları seyretti.</blockquote><blockquote class="calibre10">Birinci katın sahanlığına ulaştıklarında, Harry, "Nasıl yani '<span class="italic">inandıklarından emin değilim</span>' ?" diye sordu Hermione'ye.</blockquote><blockquote class="calibre10">"Bak, o olaydan sonra her şey nasıldı, anlamıyorsun sen," dedi Hermione usulca. "Kollarında Cedric'in cesediyle çimin orta yerinde belirdin... hiçbirimiz labirentte neler olduğunu görmedik... Kim-Olduğunu-Bilirsin-Sen'in döndüğüne, Cedric'i öldürdüğüne ve seninle savaştığına dair eldeki tek kanıt, Dumbledore'un sözleriydi."</blockquote><blockquote class="calibre10">"O sözler doğruydu!" dedi Harry.</blockquote><blockquote class="calibre10">"Doğru olduğunu biliyorum, Harry, onun için lütfen beni paylamayı keser misin?" dedi Hermione, usanmış bir halde. "Mesele şu ki, gerçekleri hazmetmeye fırsat kalmadan yaz tatili başladı ve herkes evine dönüp iki ay boyunca, senin çatlağın teki olduğunu, Dumbledore'un ise bunamaya başladığını okudu!"</blockquote><blockquote class="calibre10">Gryffindor Kulesi'ne giden boş koridorlardan yürürlerken, yağmur pencere camlarını dövüyordu. Harry, ilk günü bir hafta sürmüş gibi hissediyordu kendini, ama hâlâ yatmadan önce yapması gereken yığınla ödevi vardı. Sağ gözünün üstünde bir zonklama başlamıştı. Şişman Hanım'ın koridoruna dönerlerken, yağmurla yıkanmış pencerelerden birinden dışarı, karanlık okul arazisine baktı. Hagrid'in kulübesinde hâlâ ışık yoktu.</blockquote><blockquote class="calibre10">"Mimbulus Mimbletonia," dedi Hermione, daha Şişman Hanım sormaya fırsat bulamadan. Portre öne doğru savrulup açıldı, arkasındaki delik ortaya çıktı ve üçü içeri tırmandılar.</blockquote><blockquote class="calibre10">Ortak Salon boştu; neredeyse herkes aşağıda, yemekteydi daha. Crookshanks, üzerine serildiği koltuktan indi ve yüksek sesle mırlayarak tırıs tırıs onları karşılamaya geldi. Harry, Ron ve Hermione şöminenin yanında duran en sevdikleri koltuklara oturduklarındaysa, hop diye Hermione'nin kucağına çıkıp tüylü turuncu bir yastık gibi oraya kıvrıldı. Harry, bitkin ve tükenmiş halde, dalgın dalgın alevlere bakmaya başladı.</blockquote><blockquote class="calibre10">"Dumbledore bunun olmasına nasıl izin verir?" diye haykırdı Hermione birden. Harry ile Ron yerlerinden sıçradılar; Crookshanks de Hermione'nin kucağından atladı ve hakarete uğramış gibi bir ifade takındı. Hermione öfkeyle koltuğunun kollarını dövüyor, deliklerden dolgu maddesi pırtlıyordu. "O korkunç kadının bize öğretmenlik etmesine nasıl izin verir? Hem de S.B.D. yılımızda!"</blockquote><blockquote class="calibre10">"Eh, Karanlık Sanatlara Karşı Savunma'da hiçbir zaman çok iyi öğretmenlerimiz olmadı, değil mi?" dedi Harry. "Niye olduğunu biliyorsun, Hagrid söylemişti, kimse o işi istemiyor; üzerinde uğursuzluk olduğunu düşünüyorlar."</blockquote><blockquote class="calibre10">"Evet ama, büyü yapmamıza izin vermeyen birini işe almış! Dumbledore ne yapmaya çalışıyor?"</blockquote><blockquote class="calibre10">"Umbridge ayrıca insanlara casusluk yaptırmaya da niyetli," dedi Ron kasvetle. "Birinin Kim-Olduğunu-Bilirsin-Sen'le ilgili bir şey dediğini duyarsak gidip ona haber vermemizi söyledi ya hani?"</blockquote><blockquote class="calibre10">"Tabii ki buraya bizi gözleyip casusluk yapmaya gelmiş, orası çok belli, yoksa Fudge niye onun gelmesini istesin ki?" diye çıkıştı Hermione.</blockquote><blockquote class="calibre10">Tam Ron karşılık vermek için ağzını açarken, Harry, "Yine tartışmaya başlamayın" dedi bıkkın bıkkın. "Niye... en iyisi ödevlerimizi yapalım, aradan çıksın..."</blockquote><blockquote class="calibre10">Bir köşeden okul çantalarını alıp ateşin başındaki koltuklarına döndüler, insanlar yemekten dönmeye başlamıştı. Harry gözünü portre deliğinden kaçırdı, ama yine de insanların bakışlarını üzerinde hissedebiliyordu.</blockquote><blockquote class="calibre10">"Önce Snape'inkileri yapalım mı?" dedi Ron, tüy kalemini mürekkebine batırarak. " Ay Taşı'nın... Özellikleri... ve İksir Yapımındaki... Kullanımı..." diye mırıldandı, bir taraftan da bu sözcükleri parşömeninin tepesine yazarak. "Tamam." Başlığın altını çizdi ve dönüp beklentiyle Hermione'ye baktı.</blockquote><blockquote class="calibre10">"Ee, Ay Taşı'nın özellikleri ve iksir yapımındaki kullanımı nelerdir?"</blockquote><blockquote class="calibre10">Ama Hermione onu dinlemiyordu, kısık gözlerle salonun uzak bir köşesine bakıyordu. Masum görünüşlü birinci sınıflardan oluşan bir grup, Fred, George ve Lee Jordan'ın etrafına toplanmış, hepsi Fred'in elinde tuttuğu kocaman kesekâğıdından çıkmışa benzeyen bir şey çiğniyordu.</blockquote><blockquote class="calibre10">"Hayır, kusura bakmasınlar artık, çok ileri gittiler," dedi Hermione, hiddetle ayağa fırlayarak. "Yürü, Ron."</blockquote><blockquote class="calibre10">"Ben- ne?" dedi Ron, belli ki vakit kazanmaya çalışıyordu. Hayır -hadi ama, Hermione- tatlı veriyorlar diye onları azarlayamayız."</blockquote><blockquote class="calibre10">"Sen de gayet iyi biliyorsun ki, o verdikleri Burunkanatan Nugatlar ya da -ya da Kusturan Pastiller ya da-"</blockquote><blockquote class="calibre10">“Bayıltan Lezzetler olmasın?" dedi Harry sakince.</blockquote><blockquote class="calibre10">Birinci sınıflar, sanki görünmez bir tokmakla vurulmuşcasına birer birer baygın halde koltuklarına yığılmaya başladılar. Bazıları kayıp yere kadar indi; diğerlerıyse, dilleri dışarıda, koltuklarının kollarından sarkıyorlardı, izleyenlerin çoğu gülüyordu; ancak Hermione omuzlarını dikleştırdı ve dosdoğru, ellerinde yazı altlıklarıyla ayakta durmuş, baygın birinci sınıfları inceleyen Fred'le George'a doğru yürüdü. Ron koltuğundan kalkarmış gibi oldu, bir an kaskatı kaldı, sonra da Harry'ye "O halleder" deyip, sırık gibi boyu el verdiğince koltuğuna gömüldü</blockquote><blockquote class="calibre10">Hermione, "Yeter!" dedi sert bir sesle Fred ve George'a. İkisi de hafif bir şaşkınlıkla başlarını kaldırıp baktılar.</blockquote><blockquote class="calibre10">“Evet, haklısın," dedi George, baş sallayarak, "bu doz yeterli görünüyor, değil mi?"</blockquote><blockquote class="calibre10">"Size bu sabah söyledim, saçmalıklarınızı öğrenciler üzerinde deneyemezsiniz!"</blockquote><blockquote class="calibre10">"Karşılığında onlara ödeme yapıyoruz!" dedi Fred kızgın kızgın.</blockquote><blockquote class="calibre10">"Umrumda değil, tehlikeli olabilir!"</blockquote><blockquote class="calibre10">"Saçma," dedi Fred.</blockquote><blockquote class="calibre10">"Sakin ol, Hermione, bir şeyleri yok!" dedi Lee güven verircesine, birinci sınıflar arasında dolaşıp ağızlarına mor tatlılar sokarak.</blockquote><blockquote class="calibre10">"Evet, bak, kendilerine gelmeye başladılar bile," dedi George.</blockquote><blockquote class="calibre10">Gerçekten de birinci sınıflardan birkaçı kımıldamaya başlamıştı. Çoğu kendini yerde ya da koltuğun kolundan sarkar halde bulduğuna o kadar şaşırmış görünüyordu ki, Harry, hiçbir şüpheye yer bırakmayacak şekilde, Fred'le George'un onlara tatlıların ne yaptığını söylemediğini anladı.</blockquote><blockquote class="calibre10">"İyi misin?" dedi George, ayağının dibinde yatan siyah saçlı küçük bir kıza.</blockquote><blockquote class="calibre10">"Sa-sanırım," dedi kız titrekçe.</blockquote><blockquote class="calibre10">"Harika," dedi Fred mutlu mutlu, ama hemen sonra Hermione onun elinden hem yazı altlığını, hem de Bayıltan Lezzetler'le dolu kesekâğıdını kaptı.</blockquote><blockquote class="calibre10">"Harika falan DEĞİL!"</blockquote><blockquote class="calibre10">"Tabii ki harika, hâlâ hayattalar, öyle değil mi?" dedi Fred kızgın bir sesle.</blockquote><blockquote class="calibre10">"Bunu yapamazsınız, ya biri hastalansaydı?!"</blockquote><blockquote class="calibre10">"Hastalanmazlar, hepsini önce kendi üzerimizde denedik, şu anda sadece herkesin aynı tepkiyi verip vermediğini deniyoruz -"</blockquote><blockquote class="calibre10">"Bir daha yaparsanız -"</blockquote><blockquote class="calibre10">"Bizi cezaya mı bırakırsın?" dedi Fred, "dene de görelim" dermiş gibi bir sesle.</blockquote><blockquote class="calibre10">"Tekrar tekrar aynı satırı mı yazdırırsın?" dedi George, sırıtarak.</blockquote><blockquote class="calibre10">Salonda onları izleyenler kahkahalarla gülüyordu. Hermione sırtını dikleştirdi; gözleri kısılmıştı, gür saçları elektriklenmiş gibiydi.</blockquote><blockquote class="calibre10">"Hayır," dedi, öfkeden sesi titreyerek, "ama annenize yazıp söylerim."</blockquote><blockquote class="calibre10">"Söylemezsin," dedi George, yüzünde bir dehşet ifadesiyle, geriye doğru bir adım atarak.</blockquote><blockquote class="calibre10">"Öyle bir söylerim ki," dedi Hermione acımasızca. "Sizin o salak şeyleri yemenize engel olamam, ama birinci sınıflara vermeyeceksiniz."</blockquote><blockquote class="calibre10">Fred'le George yıldırım çarpmışa dönmüşlerdi. Apaçık görülüyordu ki, Hermione'nin bu tehditle belden aşağı vurduğunu düşünüyorlardı. Hermione onlara son bir tehditkâr bakış fırlatarak, Fred'in yazı altlığını ve Lezzetler'le dolu kesekâğıdını onun kollarına tıkıştırdı ve ağır ağır ateşin yanındaki koltuğuna döndü.</blockquote><blockquote class="calibre10">Ron kendi koltuğunun içine öyle bir gömülmüştü ki, burnu dizlerinin hizasındaydı.</blockquote><blockquote class="calibre10">"Yardımın için teşekkürler, Ron," dedi Hermione ters ters.</blockquote><blockquote class="calibre10">"Sen kendi başına iyi hallettin," diye mırıldandı Ron.</blockquote><blockquote class="calibre10">Hermione boş parşömen parçasına birkaç saniye baktıktan sonra, sinirle, "Of, faydası yok, konsantre olamıyorum," dedi. "Ben gidip yatıyorum."</blockquote><blockquote class="calibre10">Çantasını hırsla açtı; Harry onun kitaplarını kaldıracağını sandı ama, Hermione çantasından iki tane biçimsiz yünlü nesne çıkardı, şöminenin yanındaki bir masanın üzerine özenle yerleştirdi, üzerlerini buruş buruş parşömen parçaları ve kırık bir tüy kalemle kapladı ve durup eserine beğeniyle baktı.</blockquote><blockquote class="calibre10">"Merlin aşkına, ne yapıyorsun sen?" dedi Ron, ona akli dengesinden endişe ediyormuş gibi bakarak.</blockquote><blockquote class="calibre10">"Ev cinleri için şapkalar," dedi Hermione coşkuyla, kitaplarını çantasına yerleştirerek. "Yazın yaptım. Sihir kullanmayınca çok yavaş örüyorum, ama şimdi okula döndüğüme göre çok daha hızlı yapabilirim."</blockquote><blockquote class="calibre10">"Ev cinleri için şapka mı yapıyorsun?" dedi Ron yavaşça. "Bir de üstlerini çerçöple mi örtüyorsun?"</blockquote><blockquote class="calibre10">"Evet," dedi Hermione meydan okurcasına. Çantasını sırtına attı.</blockquote><blockquote class="calibre10">"Olmaz," dedi Ron kızgın bir halde. "Onları şapkaları alsınlar diye kandırmaya çalışıyorsun. Özgür olmak istemeyeceklerken, onları özgür bırakıyorsun."</blockquote><blockquote class="calibre10">"Tabii ki özgür olmak istiyorlar!" dedi Hermione hemen, ama suratı kızarmaya başlamıştı. "Sakın o şapkalara elini süreyim deme, Ron!"</blockquote><blockquote class="calibre10">Çekip gitti. Ron onun kızlar yatakhanesinin kapısında gözden kaybolmasını bekledi, sonra da yünlü şapkaların üzerindeki çerçöpü temizledi.</blockquote><blockquote class="calibre10">"En azından ne aldıklarını görmeliler," dedi kararlı bir sesle. "Neyse..." Snape'in ödevinin başlığını yazdığı parşömeni rulo yaptı, "artık bunu bitirmeye çalışmanın anlamı yok, Hermione olmadan yapamam. Ay Taşları'yla ne yapıldığı konusunda en ufak bir fikrim yok, ya senin?"</blockquote><blockquote class="calibre10">Harry başını iki yana sallarken sağ şakağındaki ağrının arttığını hissetti. Dev savaşları hakkındaki uzun ödevi düşününce ağrı daha da şiddetlendi. Sabah olduğunda o gece ödevini bitirmediğine pişman olacağını bile bile, kitaplarını çantasına koydu.</blockquote><blockquote class="calibre10">"Ben de yatmaya gidiyorum."</blockquote><blockquote class="calibre10">Yatakhaneye açılan kapıya giderken Seamus'ın yanından geçti, ama ona bakmadı. Seamus'ın konuşmak için ağzını açtığını göz ucuyla gördüğü halde hızlandı ve daha fazla kışkırtmaya katlanmak zorunda kalmadan, dinginlik ve huzur verici taş merdivene ulaştı.</blockquote><blockquote class="calibre7">*****</blockquote><blockquote class="calibre9">Ertesi gün aynı bir önceki gibi kurşuni ve yağmurlu başladı. Kahvaltıda Hagrid hâlâ öğretmenler masasında yoktu.</blockquote><blockquote class="calibre10">"Ama iyi tarafı, bugün Snape de yok," dedi Ron teselli ararcasına.</blockquote><blockquote class="calibre10">Hermione ağzı yırtılacakmış gibi esneyip kendine kahve koydu. Bir şeye sevinmiş gibi bir hali vardı. Ron ona neden bu kadar mutlu olduğunu sorunca, "Şapkalar gitmiş. Ev cinleri özgürlük istiyorlarmış demek ki," dedi.</blockquote><blockquote class="calibre10">"Hiç emin olma," dedi Ron iğneli iğneli. "Giysi yerine geçmeyebilirler. Bana pek şapka gibi görünmediler, daha çok yünlü mesaneye benziyorlardı."</blockquote><blockquote class="calibre10">Hermione onunla sabah boyunca bir daha konuşmadı.</blockquote><blockquote class="calibre10">İki ders üst üste Tılsım'ın ardından, iki ders üst üste Biçim Değiştirme vardı. Hem Profesör Flitwick, hem de Profesör McGonagall derslerinin ilk on beş dakikasını S.B.D.'lerin önemini anlatarak geçirdiler.</blockquote><blockquote class="calibre10">"Şunu hiç unutmayın," dedi ufak tefek Profesör Flitwick ciklercesine, masasının üzerinden etrafı görebilmek için her zamanki gibi bir yığın kitabın üzerine tünemişti, "bu sınavlar bütün geleceğinizi etkileyebilir! Seçeceğiniz meslek konusunda daha önce düşünmediyseniz, şimdi zamanıdır. Bu arada da, potansiyelinizin hakkını vermeniz için korkarım ki her zamankinden daha çok çalışacağız!"</blockquote><blockquote class="calibre10">Bir saatten uzun bir süre boyunca Çağırma Büyüleri'ni tekrarladılar, Profesör Flitwick'e göre bu büyüler S.B.D.'lerde kesin çıkacaktı. Dersin sonundaysa onlara o güne kadarki en uzun Tılsım ödevini verdi.</blockquote><blockquote class="calibre10">Biçim Değiştirme de bir o kadar kötüydü.</blockquote><blockquote class="calibre10">"Ciddi uygulama, pratik ve çalışma olmadan," dedi Profesör McGonagall çok ciddi bir sesle, "bir S.B.D.'den geçemezsiniz. Bu sınıftan herhangi birinin, emek verdiğinde Biçim Değiştirme'den S.B.D. alamaması için hiçbir neden göremiyorum." Neville kederli kederli, inanmadığını gösteren bir ses çıkardı. "Evet, senin de, Longbottom," dedi Profesör McGonagall. "Çalışmalarında özgüven eksikliği dışında hiçbir sorun yok. Pekâlâ... bugün Kaybetme Büyüleri'ne başlıyoruz. Bu büyüler, Yaratma Büyüleri'nden daha kolaydır ki F.Y.B.S. düzeyine kadar onlara kalkışmamalısınız- ama yine de S.B.D.'nizde karşınıza çıkacak en zor büyülerdendir."</blockquote><blockquote class="calibre10">Çok haklıydı; Kaybetme Büyüleri Harry'ye feci şekilde zor geldi. üst üste iki dersin sonunda ne o, ne de Ron önlerinde duran salyangozu yok etmeyi becerebilmişti, ama Ron umutla kendininkinin biraz daha solgun göründüğünü söylüyordu. Hermione ise kendi salyangozunu üçüncü denemede yok ederek Profesör McGonagall'dan Gryffindor için on puan aldı. Ev ödevi verilmeyen tek kişi de o oldu; başka herkesin gece büyüyü çalışması, ertesi gün salyangozlar üzerinde yeniden denemeye hazır olması gerekiyordu.</blockquote><blockquote class="calibre10">Yapmak zorunda oldukları ödevler yüzünden ufak ufak paniğe kapılmaya başlayan Harry ve Ron, öğle yemeğini kütüphanede, Ay Taşları'nın iksir yapımındaki kullanımını araştırarak geçirdiler. Ron'un yünlü şapkalar hakkındaki hakaretine hâlâ kızgın olan Hermione onlara katılmadı. Öğleden sonraki Sihirli Yaratıkların Bakımı dersinin saati geldiğinde, Harry'nin başı yine ağrımaya başlamıştı.</blockquote><blockquote class="calibre10">Hava serinlemiş, esinti çıkmıştı; Hagrid'in Yasak Orman'ın kenarındaki kulübesine giden eğimli çimenlikten yürürlerken, yüzlerine tek tük yağmur damlaları düşüyordu. Profesör Grubbly-Plank, Hagrid'in ön kapısının dokuz on metre ötesinde bekliyordu, önünde üstü dallarla dolu uzun bir tahta masa vardı. Harry ve Ron oraya ulaştıklarında, arkalarından kahkahalar yükseldi; arkalarına döndüklerinde, Draco Malfoy'un, etrafında tayfasıyla birlikte onlara doğru yürümekte olduğunu gördüler. Belli ki az önce matrak bir şey söylemişti, çünkü Crabbe, Goyle, Pansy Parkinson ve diğerleri tahta masanın etrafında toplanırken hâlâ kıs kıs gülüyorlardı. Dönüp dönüp ona baktıkları için, Harry esprinin konusunu tahmin etmekte pek güçlük çekmedi.</blockquote><blockquote class="calibre10">"Herkes burada mı?" dedi Profesör Grubbly-Plank havlar gibi, bütün Slytherin'lerle Gryffindor'lar geldiğinde. "Hadi başlayalım o zaman. Bunların ne olduğunu kim bilebilecek?"</blockquote><blockquote class="calibre10">Önündeki dal yığınını işaret etti. Hermione'nin eli havaya fırladı. Arkasında, Malfoy onun cevap vermek için hevesle hoplayıp zıplayan, tavşan dişli bir taklidini yaptı.</blockquote><blockquote class="calibre10">Pansy Parkinson tiz bir kahkaha attı, ancak hemen sonra kahkahası çığlığa dönüştü. Masanın üzerindeki dallar havaya sıçramış, cinperimsi, tahtadan yaratıklar oldukları ortaya çıkmıştı. Yumru yumru kahverengi kollarıyla ayakları, ellerinin ucunda çalı çırpıya benzeyen ikişer parmakları, ağaç kabuğu gibi düz, tuhaf yüzleri ve yüzlerinin tam ortasında parlayan böcek kahverengisi birer çift gözleri vardı.</blockquote><blockquote class="calibre10">"Aaaa!" dedi Parvati ve Lavender, Harry'yi tamamen sinir ederek. Gören de Hagrid'in onlara hiç etkileyici yaratık göstermediğini sanırdı; evet, Pıtırkurt'lar biraz sıkıcıydı belki ama, Semender'ler ve Hipogrif'ler oldukça ilginçti, hatta Patlar-Uçlu Keleker'ler biraz fazla ilginçti.</blockquote><blockquote class="calibre10">"Lütfen sesinizi yükseltmeyin, kızlar!" dedi Profesör Grubbly-Plank sert bir sesle. Çubuk-yaratıkların arasına esmer pirince benzer bir şey serpiştirince, hepsi hemen yemeğin içine üşüştüler. "Pekâlâ - kimse bu yaratıkların adını biliyor mu? Miss Granger?"</blockquote><blockquote class="calibre10">"Kabuluk," dedi Hermione. "Ağaç koruyucuları, genellikle asa ağaçlarında yaşarlar."</blockquote><blockquote class="calibre10">"Gryffindor'a beş puan," dedi Profesör Grubbly-Plank. "Evet, bunlar Kabuluk ve Miss Granger'ın söylediği gibi, genellikle tahtası asa yapmaya uygun kalitedeki ağaçlarda yaşarlar. Ne yediklerini bilen var mı peki?"</blockquote><blockquote class="calibre10">"Tahta biti," dedi Hermione hemen, ki bu, Harry'nin esmer pirinç sandığı şeylerin niye hareket ettiğini açıklıyordu. "Ayrıca, bulabilirlerse peri yumurtası."</blockquote><blockquote class="calibre10">"Aferin sana, beş puan daha. Bu yüzden, bir Kabuluk'un yaşadığı ağacın yaprağına ya da tahtasına ihtiyacınız olursa, dikkatini dağıtmak ya da yatıştırmak için ona tahta biti hediye etmeniz akıllıca olur. Tehlikeli görünmüyor olabilirler, ama kızdırılırlarsa parmaklarıyla insanın gözünü oymaya çalışırlar, ki gördüğünüz gibi parmakları çok sivridir, gözyuvarları yakınında bulunmaları da hiç hoş değildir. Peki, şimdi biraz daha yakına gelin, biraz tahta biti ve bir Kabuluk alırsanız -burada üç kişiye bir tane düşecek kadar var- onları daha yakından inceleyebilirsiniz. Dersin sonuna kadar hepinizden, bir çizim yapmanızı ve üzerine bütün uzuvların adını yazmanızı istiyorum."</blockquote><blockquote class="calibre10">Sınıf tahta masaya doğru ilerledi. Harry özellikle arkadan dolanıp Profesör Grubbly-Plank'in yanına düştü.</blockquote><blockquote class="calibre10">"Hagrid nerede?" diye sordu ona, başka herkes Kabuluk seçerken.</blockquote><blockquote class="calibre10">"Sen onu dert etme" dedi Profesör Grubbly-Plank sert bir sesle. Hagrid bundan önce derse girmediğinde de aynı tavrı sergilemişti. Draco Malfoy, sivri hatlı suratına yayılmış bir sırıtmayla, Harry'nin önünden uzanıp en büyük Kabuluk'u aldı.</blockquote><blockquote class="calibre10">"Belki" dedi Malfoy, sadece Harry'nin duyabileceği kadar alçak bir sesle, "koca angut kendini fena halde sakatlamıştır."</blockquote><blockquote class="calibre10">"Belki çeneni kapamazsan sen sakatlanırsın," dedi Harry, çaktırmadan.</blockquote><blockquote class="calibre10">"Belki boyundan çok büyük işlere bulaşmıştır, anlarsın ya."</blockquote><blockquote class="calibre10">Malfoy uzaklaşıp omzunun üzerinden Harry'ye pis pis sırıttı. Harry'nin midesine sancı girdi. Malfoy'un bir bildiği mi vardı? Sonuçta babası bir Ölüm Yiyen'di; ya Hagrid'in başına henüz Yoldaşlık'ın duymadığı bir şey geldiyse? Çabucak masanın etrafından dolaşıp, biraz ötede çimin üzerine çömelmiş, resmini çizecekleri Kabuluk'un hareketsiz durmasını sağlamaya çalışan Ron'la Hermione'nin yanına gitti. Parşömeniyle tüy kalemini çıkardı, onların yanına çömeldi ve Malfoy'un az önce söylediklerini fısıldayarak anlattı.</blockquote><blockquote class="calibre10">"Hagrid'in başına bir şey gelse Dumbledore bilirdi," dedi Hermione hemen. "Endişelenmekle tam da Malfoy'un istediği şeyi yapmış oluruz; böylece neler olup bittiğini bilmediğimizi öğrenmiş olur. Ona aldırmamalıyız, Harry. Al, şu Kabuluk'u tut bir dakika da suratını çizebileyim..."</blockquote><blockquote class="calibre10">Yakınlarındaki gruptan, Malfoy'un net ama tembel sesi geldi: "Evet, babam iki gün önce Bakan'la konuştu, anlaşıldığı kadarıyla burada standardın altındaki eğitim konusunda sıkı önlemler almaya kararlılar. Bu yüzden o fazlaca semirmiş moron bir daha buraya adım atsa bile, büyük ihtimalle derhal gönderilir."</blockquote><blockquote class="calibre10">"AH!"</blockquote><blockquote class="calibre10">Harry, Kabuluk'u neredeyse kıracak kadar sıkmış, o da misilleme olarak sivri parmaklarıyla bir darbe indirip elinde iki derin kesik açmıştı. Harry onu elinden bıraktı. Zaten Hagrid'in atılması fikrine gülmekle meşgul olan Crabbe ve Goyle, Kabuluk küçük bir çöp adam gibi son süratle Orman'a doğru gidip ağaçların arasında kaybolurken daha da beter kahkaha atmaya başladılar. Arazide okul çanı uzaktan uzağa yankılanınca, Harry kan lekeli Kabuluk resmini rulo yapıp, eline Hermione'nin mendili sarılı, kulaklarındaysa hâlâ Malfoy'un alaycı kahkahasıyla, Bitkibilim'in yolunu tuttu.</blockquote><blockquote class="calibre10">"Hagrid'e bir daha moron derse..." dedi Harry hırlarcasına.</blockquote><blockquote class="calibre10">"Harry, kalkıp da Malfoy'la kavga çıkarma; unutma, o şimdi sınıf başkanı, hayatını zorlaştırabilir..."</blockquote><blockquote class="calibre10">"Vay, merak ediyorum zor bir hayat nasıl bir şey olurdu acaba?" dedi Harry, iğneleyici bir şekilde. Ron güldü, ama Hermione kaşlarını çattı. Birlikte, sebze tarhının yanından geçtiler. Gökyüzü, yağmur yağsın mı yağmasın mı hâlâ karar verememiş gibi görünüyordu.</blockquote><blockquote class="calibre10">"Tek istediğim, Hagrid'in elini biraz çabuk tutup geri dönmesi," dedi Harry alçak sesle, seralara varırlarken. "Ayrıca, sakın o Grubbly-Plank denen kadının ondan daha iyi bir öğretmen olduğunu söyleme!" diye ekledi tehditkâr bir şekilde.</blockquote><blockquote class="calibre10">"Söylemeyecektim zaten," dedi Hermione sakin sakin.</blockquote><blockquote class="calibre10">"Çünkü hiçbir zaman Hagrid kadar iyi olamaz," dedi Harry sert bir sesle, az önce örnek bir Sihirli Yaratıkların Bakımı dersi gördüğünü ve sinirini bunun bozduğunu çok iyi bilerek.</blockquote><blockquote class="calibre10">En yakın seranın kapısı açıldı ve içinden dördüncü sınıflar çıktı. Aralarında Ginny de vardı.</blockquote><blockquote class="calibre10">"Merhaba," dedi neşeyle, yanlarından geçerken. Birkaç saniye sonra, sınıfın geri kalanının arkasından Luna Lovegood belirdi, burnunda toprak lekesi vardı ve saçını başının üstünde toplamıştı. Harry'yi gördüğünde patlak gözleri heyecanla yerlerinden uğrayacak gibi oldu ve dosdoğru onun yanına gitti. Sınıf arkadaşlarının çoğu, merakla dönüp bakmaya başladılar. Luna derin bir soluk aldı ve bir merhaba bile demeden, "Adı Anılmaması Gereken Kişi'nin döndüğüne ve senin onunla dövüşüp ondan kaçtığına inanıyorum," dedi.</blockquote><blockquote class="calibre10">"Ee - tamam," dedi Harry, ne yapacağını bilemeyerek. Luna küpe niyetine bir çift turuncu turpa benzeyen bir şeyler takmıştı. Anlaşıldığı kadarıyla Parvati ve Lavender da bunu fark etmişti, çünkü kıkır kıkır gülüp onun kulak memelerini işaret ediyorlardı.</blockquote><blockquote class="calibre10">"Gülebilirsiniz," dedi Luna, sesini yükselterek. Belli ki Parvati ve Lavender'ın, kulağına taktığı şeylere değil de söylediklerine güldüklerini düşünüyordu. "Ama insanlar Vıdıvıdı Vızcız ya da Buruşuk-Boynuzlu Hırgür diye bir şey olmadığına da inanıyorlardı!"</blockquote><blockquote class="calibre10">"E, haklı çıktılar, değil mi?" dedi Hermione sabırsızca. "Vıdıvıdı Vızcız ya da Buruşuk-Boynuzlu Hırgür diye bir şey gerçekten de yok."</blockquote><blockquote class="calibre10">Luna ona susturan bir bakış atıp, turpları çılgınca sallanarak öfkeyle uzaklaştı. Artık gülmekten kırılanlar sadece Parvati ve Lavender değildi.</blockquote><blockquote class="calibre10">"Bana inanan insanları kırmasan olmaz mı?" diye sordu Harry Hermione'ye, sınıfa girerlerken.</blockquote><blockquote class="calibre10">"Tanrı aşkına, Harry, ondan iyisini bulabilirsin," dedi Hermione. "Ginny bana onu uzun uzun anlattı; sadece hakkında hiçbir kanıt bulunmayan şeylere inanıyormuş. Babası Dırdırcı'nın başında olan birinden de başka bir şey beklemezdim zaten."</blockquote><blockquote class="calibre10">Harry okula geldiği gece gördüğü tekinsiz, kanatlı atları ve Luna'nın da onları görebildiğini söyleyişini düşündü. Morali biraz bozuldu. Acaba Luna yalan mı söylemişti? Ne var ki bu konuda daha fazla düşünemeden, Ernie Macmillan yanına geldi.</blockquote><blockquote class="calibre10">"Şunu bilmeni istiyorum ki, Potter," dedi yüksek, herkesin duyacağı bir sesle, "seni destekleyen sadece kaçıklar değil. Ben şahsen sana yüzde yüz inanıyorum. Ailem her zaman dimdik, Dumbledore'un arkasında durmuştur, ben de arkasındayım."</blockquote><blockquote class="calibre10">"Ee - çok teşekkürler, Ernie," dedi Harry, şaşırmış ama memnun bir halde. Ernie bu tür durumlarda kibirli olabilirdi, ama Harry o sırada, kulağından turplar sallanmayan birinden gelen güvenoyuna derin bir minnet duyacak bir ruh hali içindeydi. Ernie'nin sözlerinin Lavender Brown'un yüzündeki gülümsemeyi sildiği kesindi; ayrıca Harry, Ron ve Hermione ile konuşmak için arkasını dönerken, Seamus'ın yüzünde hem bocalar hem de meydan okur bir ifade yakaladı.</blockquote><p class="calibre8" style="margin:0pt; border:0pt; height:1em"> </p><blockquote class="calibre10">Profesör Sprout'un derse, S.B.D.'lerin önemi konusunda bir nutukla başlaması kimseyi şaşırtmadı. Harry, keşke öğretmenler bunu yapmaktan vazgeçse, diye düşündü; ne çok ödevi olduğunu düşündükçe, karnında kaygıyla karışık bir burulma hissediyordu. Profesör Sprout da ders sonunda onlara ödev verince, bu his adamakıllı kötüleşti. Bir buçuk saat sonra Gryffindor'lar, Profesör Sprout'un en sevdiği gübre olan ejderha tezeği kokusu üstlerine sinmiş bir halde, yorgun argın şatonun yolunu tuttular. Kimse pek konuşmuyordu; yine uzun bir gün olmuştu.</blockquote><blockquote class="calibre10">Harry'nin açlıktan midesi kazınıyordu ve saat beşte Umbridge'le ilk cezasına kalacaktı. Bu yüzden, kendisini bekleyen her neyse onunla yüz yüze gelmeden önce midesine bir şeyler indirebilmek için, çantasını Gryffindor Kulesi'ne bırakmadan doğruca akşam yemeğine gitti. Ancak daha Büyük Salon'un girişine yeni ulaşmıştı ki, yüksek ve kızgın bir ses duydu: "Hey, Potter!"</blockquote><blockquote class="calibre10">"Yine ne var?" diye mırıldandı bitkin bitkin, arkasını dönerek. Karşısında Angelina Johnson'ı buldu. Anlaşılan siniri burnundaydı.</blockquote><blockquote class="calibre10">"Ne var söyleyeyim," dedi, doğruca onun üzerine gelip parmağıyla göğsünü hızlıca dürterek. "Nasıl olur da cuma günü saat beşte cezalı duruma düşersin?"</blockquote><blockquote class="calibre10">"Ne?" dedi Harry. "Niye... ah, evet, Tutucu seçmeleri!"</blockquote><blockquote class="calibre10">"Şimdi hatırlıyor!" diye hırladı Angelina. "Sana seçmeleri bütün takımla birlikte yapıp, herkese uyum sağlayacak birini bulmak istediğimi söylemedim mi? Quidditch sahasını özel olarak ayırttığımı söylemedim mi? Ama sen kalkmış, gelmemeye karar vermişsin!"</blockquote><blockquote class="calibre10">"Gelmemeye karar vermedim!" dedi Harry, bu sözlerin adaletsizliğinden incinerek. "Sırf Kim-Olduğunu-Bilirsin-Sen hakkındaki gerçeği söylediğim için Umbridge denen o kadından ceza aldım."</blockquote><blockquote class="calibre10">"Eh, o zaman git ona seni cuma günü bırakmasını söyle," dedi Angelina öfkeyle, "nasıl yapacağın da umurumda değil. İstersen ona Kim-Olduğunu-Bilirsin-Sen'in hayal gücünün bir ürünü olduğunu söyle, yeter ki mutlaka orada ol!"</blockquote><blockquote class="calibre10">Hızla uzaklaştı.</blockquote><blockquote class="calibre10">Büyük Salon'a girerlerken, Harry, "Bakın ne diyeceğim," dedi Ron'la Hermione'ye. "Bence Puddlemere Birliği'ne gidip Oliver Wood'un bir antrenmanda ölüp ölmediğini sorsak iyi olacak, çünkü Angelina onun ruhunu miras almışa benziyor."</blockquote><blockquote class="calibre10">"Sence Umbridge'in seni cuma günü bırakması ihtimali ne kadar?" dedi Ron şüpheyle, Gryffindor masasına otururlarken.</blockquote><blockquote class="calibre10">"Sıfırdan da az," dedi Harry asık suratla. Tabağına kuzu pirzolası koyup yemeye başladı. "Ama yine de denesem iyi olur, değil mi? Fazladan iki kez cezaya gelmeyi teklif ederim, ya da öyle bir şey, bilmiyorum..." Bir ağız dolusu patatesi yutup ekledi: "Umarım bu akşam beni çok fazla tutmaz. Daha üç ödev bitirmemiz, McGonagall için Kaybetme Büyüleri'ni çalışmamız, Flitwick için bir karşı-büyü bulmamız, Kabuluk çizimini tamamlamamız ve Trelawney için o salak rüya güncesine başlamamız gerekiyor, biliyorsun, değil mi?"</blockquote><blockquote class="calibre10">Ron inledi ve nedense başını kaldırıp tavana baktı.</blockquote><blockquote class="calibre10">"Üstelik bir de yağmur yağacağa benziyor."</blockquote><blockquote class="calibre10">"Bunun ödevlerimizle ne ilgisi var?" dedi Hermione, kaşlarını kaldırarak.</blockquote><blockquote class="calibre10">"Hiç," dedi Ron hemen. Kulakları kızarmıştı.</blockquote><blockquote class="calibre10">Beşe beş kala Harry ikisine hoşçakal dedi ve Umbridge'in üçüncü kattaki odasının yolunu tuttu. Kapıyı çaldığında, içeriden, "Girin," dedi şeker gibi bir ses. Harry temkinli bir şekilde içeri girip etrafa bakındı.</blockquote><blockquote class="calibre10">Odayı daha önce buraya yerleşmiş olan üç kişiden biliyordu. Gilderoy Lockhart burada yaşadığında, oda onun gülümseyen portreleriyle kaplıydı. Lupin buradayken, uğradığınızda bir kafesin ya da deponun içinde Karanlık bir yaratıkla karşılaşacağınız kesin gibiydi. Sahte Moody'nin zamanında, şüpheli hareketleri ve gizliliği tespit eden çeşitli alet ve eşyalarla doluydu.</blockquote><blockquote class="calibre10">Ancak şimdi, oda tamamen tanınmaz hale gelmişti. Bütün yüzeyler dantelli örtüler ve kumaşlarla kaplanmıştı. Kuru çiçeklerle dolu, hepsi kendi işlemeli altlığına sahip çok sayıda vazo vardı. Duvarlardan birindeyse bir süs tabakları koleksiyonu asılıydı; her biri, boynunda farklı birer fiyonk bulunan, cart renkli kocaman kedi yavrularıyla bezeliydi. O kadar iğrençtiler ki, Harry yerine mıhlanmış halde onlara bakakaldı. Derken Umbridge tekrar konuştu.</blockquote><blockquote class="calibre10">"İyi akşamlar, Mr. Potter."</blockquote><blockquote class="calibre10">Harry irkilip arkasına baktı. İlk başta onu fark etmemişti, çünkü Umbridge arkasındaki masanın örtüsüyle fazlaca bir örnek, fena halde çiçekli bir cüppe giymişti.</blockquote><blockquote class="calibre10">"İyi akşamlar, Profesör Umbridge," dedi Harry gergin gergin.</blockquote><blockquote class="calibre10">"Oturun bakalım," dedi kadın, yanına dik arkalıklı bir sandalye çekilmiş, dantelle kaplı küçük bir masayı işaret ederek. Masanın üzerinde boş bir parşömen parçası, besbelli ki onu bekliyordu.</blockquote><blockquote class="calibre10">"Ee," dedi Harry, kıpırdamadan. "Profesör Umbridge. Ee -başlamadan önce, sizden- sizden isteyeceğim bir... iyilik var."</blockquote><blockquote class="calibre10">Şiş gözler kısıldı.</blockquote><blockquote class="calibre10">"Öyle mi?"</blockquote><blockquote class="calibre10">"Şey, ben... ben Gryffindor Quidditch Takımı'ndayım. Cuma günü saat beşte yeni Tutucu için yapılacak seçmelerde bulunmam gerekiyor. Acaba -acaba o gece cezaya kalmasam da başka- başka bir gece kalsam onun yerine... olur mu diyecektim..."</blockquote><blockquote class="calibre10">Daha cümlesinin sonuna gelmeden işe yaramayacağını anlamıştı.</blockquote><blockquote class="calibre10">"Ah, olmaz," dedi Umbridge. Gülümsemesi öyle genişlemişti ki, çok lezzetli bir sinek yutmuşa benziyordu. "Ah, hayır, hayır, hayır. Bu cezayı habis, çirkin, ilgi çekmeye yönelik hikâyeler yaymaya çalıştığınız için aldınız, Mr. Potter ve cezalar kesinlikle suçlu kişinin işine geldiği gibi düzenlenemez. Hayır, yarın akşam da, bir sonraki gün de, cuma günü de saat beşte buraya geleceksiniz ve benim planladığım cezaları yerine getireceksiniz. Gerçekten yapmak istediğiniz bir şeyi kaçırmanızın çok isabetli olduğunu düşünüyorum. Size vermeye çalıştığım dersi destekler."</blockquote><blockquote class="calibre10">Harry kanının beynine sıçradığını hissetti ve kulaklarında bir gümleme duydu. Demek "habis, çirkin, ilgi çekmeye yönelik hikâyeler" anlatıyordu, ha?</blockquote><blockquote class="calibre10">Umbridge başını hafifçe yana eğmiş, onu izliyordu. Yüzünde kocaman bir gülümseme vardı, sanki Harry'nin ne düşündüğünü çok iyi biliyor, bir daha bağırmaya başlayacak mı diye bekliyordu. Harry muazzam bir çabayla gözünü ondan kaçırdı, okul çantasını dik arkalıklı iskemlenin yanına koydu ve oturdu.</blockquote><blockquote class="calibre10">"Bakın," dedi Umbridge tatlı tatlı, "şimdiden sinirlerimize daha iyi hâkim olmaya başladık, değil mi? Şimdi benim için üst üste aynı satırları yazacaksınız, Mr. Potter. Hayır, kendi tüy kaleminizle değil," diye ekledi, Harry çantasını açmak için eğilirken. "Bana ait özel bir tüy kalemi kullanacaksınız. Alın bakalım."</blockquote><blockquote class="calibre10">Çok sivri uçlu, uzun, ince, siyah bir tüy kalem verdi ona.</blockquote><blockquote class="calibre10">"Yazmanızı istediğim şey, Yalan söylememeliyim," dedi usulca.</blockquote><blockquote class="calibre10">"Kaç kere?" diye sordu Harry, takdire değer bir kibarlık taklidiyle.</blockquote><blockquote class="calibre10">"Ah, mesaj iyice içinize işleyene kadar," dedi Umbridge, tatlı tatlı. "Başlayın bakalım."</blockquote><blockquote class="calibre10">Masasına gidip oturdu ve not verilecek ödevlere benzeyen bir parşömen yığınının üzerine eğildi. Harry sivri uçlu siyah tüy kalemi kaldırdı, ama bir eksikliği fark etti.</blockquote><blockquote class="calibre10">"Mürekkep vermediniz," dedi.</blockquote><blockquote class="calibre10">"Ah, mürekkebe ihtiyacınız olmayacak," dedi Profesör Umbridge, sesinde küçücük bir kahkaha tınısıyla.</blockquote><blockquote class="calibre10">Harry tüy kalemin ucunu kâğıdın üzerine getirip yazdı: Yalan söylememeliyim.</blockquote><blockquote class="calibre10">Birden acıyla nefesi kesildi. Parşömenin üzerinde, parlak kırmızı mürekkeple yazılmışa benzeyen sözcükler belirmişti. Aynı sözcükler, sanki bir neşterle çizilmiş gibi kesikler halinde Harry'nin sağ elinin üstünde de belirdi - ama Harry parlayan kesiğe bakarken deri iyileşti ve az önce kesiğin bulunduğu yer, biraz kızarık kalsa da, kapandı.</blockquote><blockquote class="calibre10">Harry dönüp Umbridge'e baktı. Kurbağa gibi ağzıyla kocaman gülümseyerek onu izliyordu.</blockquote><blockquote class="calibre10">"Evet?"</blockquote><blockquote class="calibre10">"Yok bir şey," dedi Harry usulca.</blockquote><blockquote class="calibre10">Parşömene döndü, tüy kalemi tekrar üzerine getirdi, Yalan söylememeliyim diye yazdı ve ikinci defa elinin üstünde keskin bir acı hissetti; sözcükler bir kez daha derisini keserek yazıldı; bir kez daha birkaç saniye içinde iyileşti.</blockquote><blockquote class="calibre10">Ve böyle devam etti. Harry, mürekkep değil de kendi kanı olduğunu fark ettiği şeyle sözcükleri tekrar tekrar parşömene yazdı. Ve sözcükler tekrar tekrar, derisini keserek elinin üstüne yazıldı, iyileşti ve tüy kalemi parşömenin üzerinde gezdirdiğinde yeniden belirdi.</blockquote><blockquote class="calibre10">Umbridge'in penceresinin dışına karanlık çöktü. Harry ne zaman durmasına izin verileceğini sormadı. Saatine bile bakmadı. Umbridge'in bir zayıflık işareti görmek için onu seyrettiğini biliyordu ve hiçbir zayıflık işareti göstermeyecekti, bütün gece orada oturup bu tüy kalemle kendi elini kesmek zorunda kalsa bile...</blockquote><blockquote class="calibre10">"Buraya gelin," dedi Umbridge, Harry'ye saatlerce gibi gelen bir süre sonra.</blockquote><blockquote class="calibre10">Kalktı. Eli fena halde acıyordu. Baktığında, kesiğin iyileşmiş, ama derinin hâlâ çiğ kırmızı olduğunu gördü.</blockquote><blockquote class="calibre10">"El," dedi Umbridge.</blockquote><blockquote class="calibre10">Harry elini uzattı. Umbridge onun elini eline aldı. Üzerine birçok çirkin eski yüzük takılı güdük parmaklarıyla ona dokunurken, Harry hissedilir şekilde ürpermemek için kendini zor tuttu.</blockquote><blockquote class="calibre10">"Çık çık, henüz pek etki yaratamamışım gibi görünüyor," dedi gülümseyerek. "O halde yarın yine denememiz gerekecek, değil mi? Gidebilirsiniz."</blockquote><blockquote class="calibre10">Harry tek kelime etmeden odadan çıktı. Okul hayli tenhaydı; vakit gece yarısını geçmişti mutlaka. Koridorda ağır ağır yürüdü, köşeyi dönüp Umbridge'in onu göremeyeceğinden emin olduktan sonra ise, koşmaya başladı.</blockquote><blockquote class="calibre7">*****</blockquote><blockquote class="calibre9">Kaybetme Büyüleri'ne çalışacak vakti olmamış, rüya güncesine tek bir rüya yazmamış, Kabuluk çizimini tamamlamamış, ödevlerini yapmamıştı. Ertesi sabah, günün ilk dersi Kehanet'te gerekli olacak birkaç uydurma rüya yazmak için kahvaltıya inmedi. Ron'un da perişan halde ona katılmasına şaşırdı.</blockquote><blockquote class="calibre10">"Niye dün gece yapmadın?" diye sordu Harry, Ron ilham bulmak için Ortak Salon'un dört bir yanına telaşla göz gezdirirken. Harry'nin yatakhaneye döndüğünde derin uykuda bulmuş olduğu Ron, "başka bir iş" konusunda bir şeyler mırıldandı ve parşömeninin üzerine eğilip birkaç sözcük karaladı.</blockquote><blockquote class="calibre10">"İdare eder artık," dedi, günceyi sertçe kapatarak. "Rüyamda bir çift yeni ayakkabı aldığımı gördüm dedim, herhalde bundan tuhaf şeyler çıkartamaz, değil mi?"</blockquote><blockquote class="calibre10">Beraberce aceleyle Kuzey Kulesi'ne gittiler.</blockquote><blockquote class="calibre10">"Umbridge'le ceza nasıldı bu arada? Ne yaptırdı?"</blockquote><blockquote class="calibre10">Harry bir an tereddüt etti, sonra, "Üst üste satır yazdırdı," dedi.</blockquote><blockquote class="calibre10">"Çok kötü değil, ha?" dedi Ron.</blockquote><blockquote class="calibre10">"Değil," dedi Harry.</blockquote><blockquote class="calibre10">"Hey -unutuyordum- Cuma günü için izin verdi mi?"</blockquote><blockquote class="calibre10">"Hayır," dedi Harry.</blockquote><blockquote class="calibre10">Ron halden anlar şekilde inledi.</blockquote><blockquote class="calibre10">Harry için yine kötü bir gün oldu; Kaybetme Büyüleri'ne hiç çalışamadığı için Biçim Değiştirme'de en kötülerden biriydi. Kabuluk resmini tamamlamak için öğle yemeğinden vazgeçmek zorunda kaldı. Bu arada Profesör McGonagall, Profesör Grubbly-Plank ve Profesör Sinistra yeni ev ödevleri verdiler, ama Umbridge'le ikinci cezasına kalacağı için Harry'nin o akşam hepsini yetiştirmesine imkân yoktu. Bütün bunlar yetmezmiş gibi, Angelina Johnson akşam yemeğinde yine onu buldu ve cuma günkü Tutucu seçmelerine katılamayacağını öğrenince, Harry'ye tutumundan hiç etkilenmediğini ve takımda kalmak isteyen oyuncuların antrenmanları diğer sorumlulukların üstünde tutmasını beklediğini söyledi.</blockquote><blockquote class="calibre10">"Cezadayım!" diye seslendi Harry onun arkasından. "Sence Quidditch oynamak varken o yaşlı kurbağayla bir odada kapalı kalmayı niye tercih edeyim?"</blockquote><blockquote class="calibre10">"Hiç olmazsa sadece satır yazdırıyor," dedi Hermione teselli edercesine. Harry yerine çöktü ve bifteğiyle böbrekli böreğine baktı. Artık gözüne pek lezzetli görünmüyorlardı. "Korkunç bir ceza falan değil en azından..."</blockquote><blockquote class="calibre10">Harry ağzını açtı, kapadı ve baş salladı. Ron'la Hermione'ye Umbridge'in odasında olanları niye anlatmadığını tam olarak kendi de bilmiyordu: Tek bildiği, yüzlerinde bir dehşet ifadesi görmek istemediğiydi; böyle bir şey durumun çok daha kötü görünmesine sebep olur, göğüs germeyi daha da zorlaştırırdı. Ayrıca içten içe bunun Umbridge'le kendisi arasında bir mesele, özel bir irade savaşı olduğunu hissediyordu. Yakındığının kulağına gitmesine izin vermeyecek, ona bu zevki tattırmayacaktı.</blockquote><blockquote class="calibre10">"Ne kadar çok ödevimiz olduğuna inanamıyorum" dedi Ron kederli kederli.</blockquote><blockquote class="calibre10">"O zaman dün gece niye yapmadın?" diye sordu Hermione. "Hem sen neredeydin?"</blockquote><blockquote class="calibre10">"Ben... yürüyüşe çıkayım dedim," diye kaçamak bir cevap verdi Ron.</blockquote><blockquote class="calibre10">Harry, bir şeyler gizleyenin sadece kendisi olmadığına dair kuvvetli bir hisse kapıldı.</blockquote><blockquote class="calibre7">*****</blockquote><blockquote class="calibre9">İkinci ceza da ilki kadar kötüydü. Harry'nin elinin üstünün derisi artık daha kolay tahriş oluyordu, kısa sürede kızarıp yanmaya başladı. Harry derinin daha uzun bir süre aynı şekilde iyileşmeyi sürdürebileceğine pek ihtimal vermiyordu. Kesik çok geçmeden eline kazınacak ve Umbridge belki de tatmin olacaktı. Ancak ağzından bir inilti çıkmasına izin vermedi ve odaya girişinden yine gece yarısını bulan çıkışına kadar "iyi akşamlar" ve "iyi geceler" dışında tek bir kelime etmedi.</blockquote><blockquote class="calibre10">Öte yandan ödev durumu giderek ümitsiz bir hal alıyordu. Gryffindor Ortak Salonu'na döndüğünde bitkin durumda olmasına rağmen yatmaya gitmedi, kitaplarını açıp Snape'in Ay Taşı ödevini yapmaya koyuldu. Bitirdiğinde saat iki buçuktu. Kötü bir iş çıkardığını biliyordu, ama elinden gelen bir şey yoktu; iyi kötü bir ödev yazıp vermezse, bu sefer de Snape'le cezaya kalırdı. Sonra Profesör McGonagall'ın sorularına cevaplar çiziktirdi, Profesör Grubbly-Plank için Kabuluklar'ın doğru bakımı için bir şeyler karaladı ve yalpalaya yalpalaya yatağına giderek, hiç giysilerini çıkarmadan kendini örtünün üzerine atıp anında uykuya daldı.</blockquote><blockquote class="calibre7">*****</blockquote><blockquote class="calibre9">Perşembe günü bir yorgunluk sisi içinde geçti. Harry nedenini anlayamasa da, Ron da çok uykulu görünüyordu. Harry'nin üçüncü cezası da aynı önceki ikisi gibi geçti, ama bu defa iki saatin sonunda "Yalan söylememeliyim" sözcükleri elinden kaybolmayıp oraya çizilmiş halde kaldı. Kenarından kan damlamaya başladı. Tüy kalemin sivri ucu bir an durunca, Profesör Umbridge başını kaldırıp baktı.</blockquote><blockquote class="calibre10">"Ah," dedi usulca, Harry'nin elini incelemek için masasının etrafından dolaşırken. "Güzel. Artık hatırlarsınız, değil mi? Bu gecelik bu kadar, gidebilirsiniz."</blockquote><blockquote class="calibre10">"Yine de yarın gelmem gerekiyor mu?" dedi Harry, okul çantasını sızlayan sağ eli yerine soluyla alarak.</blockquote><blockquote class="calibre10">"Ah, evet," dedi Profesör Umbridge, her zamankinden de kocaman bir gülümsemeyle. "Evet, sanırım bir gece daha çalışırsak o mesajı biraz daha iyi kazıyabiliriz."</blockquote><blockquote class="calibre10">Harry dünyada Snape'ten daha çok nefret edeceği bir öğretmen olabileceğini hiç düşünmemişti, ama Gryffindor Kulesi'ne dönerken, ona iyi bir rakip çıktığını kabul etmek zorunda kaldı. Kötü o, diye düşündü, yedinci kata çıkan bir merdiveni tırmanırken, kötü, hasta, çılgın bir ihtiyar -</blockquote><blockquote class="calibre10">"Ron?"</blockquote><blockquote class="calibre10">Merdivenin tepesine ulaşmış, sağa dönmüştü ki, az daha elinde süpürgesiyle Leylekbacak Lachlan'ın heykelinin arkasına gizlenen Ron'a tosluyordu. Harry'yi görünce şaşkınlıktan yerinden sıçrayan Ron, yeni Silsüpür On Bir'ini arkasına saklamaya çalıştı.</blockquote><blockquote class="calibre10">"Ne yapıyorsun?"</blockquote><blockquote class="calibre10">"Şeyy - hiç. Asıl sen ne yapıyorsun?"</blockquote><blockquote class="calibre10">Harry ona kaşlarını çattı.</blockquote><blockquote class="calibre10">"Yapma, bana söyleyebilirsin! Niye burada saklanıyorsun?"</blockquote><blockquote class="calibre10">"İlle - ille de bilmek istiyorsan söyleyeyim, Fred'le George'dan saklanıyorum," dedi Ron. "Bir grup birinci sınıf öğrencisiyle birlikte geçtiler az önce, eminim yine onların üzerinde bir şeyler deniyorlardır. Yani, artık bunu Ortak Salon'da yapamıyorlar, değil mi, Hermione oradayken..."</blockquote><blockquote class="calibre10">Çabuk çabuk, telaşlı telaşlı konuşuyordu.</blockquote><blockquote class="calibre10">"Ama süpürgen niye yanında, uçmuyordun, değil mi?"</blockquote><blockquote class="calibre10">"Ben -şey- şey, peki, söyleyeceğim ama gülme, tamam mı?" dedi Ron, her an daha da kızararak. "Ben - düşündüm ki, şimdi doğru düzgün bir süpürgem olduğuna göre, Gryffindor Tutucusu olmak için seçmeye katılabilirim. Böyle işte. Hadi. Gülebilirsin."</blockquote><blockquote class="calibre10">"Gülmüyorum," dedi Harry. Ron şaşkınlıkla gözlerini kırpıştırdı. "Mükemmel bir fikir! Takıma girersen süper olur! Tutucu oynadığını görmedim hiç, iyi misin bari?"</blockquote><blockquote class="calibre10">"Kötü değilim," dedi Ron. Görünüşe göre, Harry'nin tepkisi onu çok rahatlatmıştı. "Charlie, Fred ve George tatillerde antrenman yaparken bana hep Tutuculuk yaptırırlardı."</blockquote><blockquote class="calibre10">"Yani bu gece antrenman mı yapıyordun?"</blockquote><blockquote class="calibre10">"Salıdan beri her gece... kendi başıma ama. Quaffle'lara büyü yapıp üzerime uçurtmaya çalıştım, ama pek kolay olmadı; dahası, ne kadar işe yarar bilmiyorum." Ron ürkek ve endişeli görünüyordu. "Seçmelere katıldığımda Fred ve George gülmekten yerlere yatacak. Sınıf başkanı olduğumdan beri bana sataşmadan duramıyorlar."</blockquote><blockquote class="calibre10">"Keşke ben de orada olabilseydim" dedi Harry acı acı, birlikte Ortak Salon'a doğru giderlerken.</blockquote><blockquote class="calibre10">"Evet, keşke - Harry, elinin üstündeki de ne öyle?"</blockquote><blockquote class="calibre10">Harry az önce, boşta olan sağ eliyle burnunu kaşımıştı. Saklamaya çalıştı, ama az önce Ron'un Silsüpür'ünü saklama girişiminden daha iyisini beceremedi.</blockquote><blockquote class="calibre10">"Bir kesik sadece -bir şey değil- sadece -"</blockquote><blockquote class="calibre10">Ama Ron Harry'nin kolunu yakaladı, elini gözünün hizasına getirdi. Deriye kazınmış sözcüklere bakarken bir süre sessizlik oldu; sonra, gördüğünden iğrenmiş gibi bir ifadeyle, Harry'nin kolunu bıraktı.</blockquote><blockquote class="calibre10">"Hani sadece satır yazdırıyordu?"</blockquote><blockquote class="calibre10">Harry tereddüt etti, ama sonuçta Ron ona karşı dürüst davranmıştı, bu yüzden o da Ron'a Umbridge'in odasında olanları bütün gerçekliğiyle anlattı.</blockquote><blockquote class="calibre10">"İhtiyar cadaloz!" dedi Ron tiksinti dolu bir fısıltıyla. Başını çerçevesine dayamış, huzur içinde uyuklayan Şişman Hanım'ın önünde durdular. "Hasta o kadın! McGonagall'a git, bir şey de!"</blockquote><blockquote class="calibre10">"Hayır," dedi Harry hemen. "Ona beni sarstığını bilme zevkini tattırmayacağım."</blockquote><blockquote class="calibre10">"Sarsmak mı? Bunun onun yanına kalmasına izin veremezsin!"</blockquote><blockquote class="calibre10">"McGonagall'ın onun üzerinde ne kadar gücü olduğunu bilmiyorum," dedi Harry.</blockquote><blockquote class="calibre10">"Dumbledore, o zaman Dumbledore'a anlat!"</blockquote><blockquote class="calibre10">"Hayır," dedi Harry kararlı bir sesle.</blockquote><blockquote class="calibre10">"Niye?"</blockquote><blockquote class="calibre10">"Zaten işi başından aşkın," dedi Harry, ama gerçek neden bu değildi. Dumbledore hazirandan beri onunla konuşmamışken, gidip Dumbledore'dan yardım istemeyecekti.</blockquote><blockquote class="calibre10">Ron, "Eh, bence -" diye lafa başladı, ama uykulu gözlerle onları izleyen Şişman Hanım sonunda patladı: "Parolayı söyleyecek misiniz, yoksa bütün gece uyanık durup konuşmanızı bitirmenizi mi beklemek zorundayım?"</blockquote><blockquote class="calibre7">*****</blockquote><blockquote class="calibre9">Cuma da haftanın diğer günleri gibi kasvetli ve sırılsıklam başladı. Harry, Büyük Salon'a girdiğinde farkında olmadan dönüp öğretmenler masasına baksa da, Hagrid'i göreceğine dair pek umudu yoktu. O da zihnini daha acil sorunlara verdi, dağ gibi birikmiş ödevleri ve Umbridge'le geçireceği bir ceza daha gibi.</blockquote><blockquote class="calibre10">Harry'yi o gün iki şey ayakta tuttu. Biri, hafta sonunun neredeyse gelmiş olması; öbürü ise, cezaya kalmak ne kadar korkunç olursa olsun, Umbridge'in penceresinden bakıldığında Quidditch sahasının uzaktan da olsa görünmesiydi; şansı yaver giderse seçmeleri izleyebilirdi böylece. Doğru, bunlar çok cılız umut ışıklarıydı, ama Harry şu anki karanlığını aydınlatabilecek en ufak şey için şükran duyuyordu; Hogwarts'ta daha kötü bir ilk hafta geçirmemişti hiç.</blockquote><blockquote class="calibre10">Akşam saat beşte, bunun son ceza günü olduğunu umarak Profesör Umbridge'in odasının kapısını tıklattı. İçeri girmesi söylendi. Dantel örtülü masada boş parşömenle yanındaki sivri uçlu siyah tüy kalem onu bekliyordu.</blockquote><blockquote class="calibre10">"Ne yapacağınızı biliyorsunuz, Mr. Potter," dedi Umbridge, ona tatlı tatlı gülümseyerek.</blockquote><blockquote class="calibre10">Harry tüy kalemi aldı ve pencereden dışarı göz attı. İskemlesini bir iki santim sağa kaydırırsa... masaya daha çok yaklaşma bahanesiyle bunu başardı. Gryffindor Quidditch Takımı'nın sahanın üzerinde uçtuğunu uzaktan görebiliyordu şimdi. Üç yüksek kale direğinin altında altı tane siyahlı siluet duruyor, belli ki Tutuculuk yapmak için sıranın kendilerine gelmesini bekliyorlardı. Bu mesafeden hangisinin Ron olduğunu anlamak imkânsızdı.</blockquote><blockquote class="calibre10">Yalan söylememeliyim, diye yazdı Harry. Sağ elinin üstündeki kesik açılıp yeniden kanamaya başladı.</blockquote><blockquote class="calibre10">Yalan söylememeliyim. Kesik derinleşti, yanmaya ve acımaya başladı.</blockquote><blockquote class="calibre10">Yalan söylememeliyim. Bileğinden aşağı kan süzülmeye başladı.</blockquote><blockquote class="calibre10">Bir kez daha pencereden dışarı baktı. Kale direklerinin önündeki her kimse, gerçekten de çok kötü bir iş çıkarıyordu. Harry'nin izlemeye cesaret edebildiği birkaç saniye içinde Katie Bell iki kere sayı yaptı. Tutucu'nun Ron olmamasını tüm kalbiyle dileyen Harry, yine gözlerini kan lekeleriyle kaplı parşömenine çevirdi.</blockquote><blockquote class="calibre10">Yalan söylememeliyim.</blockquote><blockquote class="calibre10">Yalan söylememeliyim.</blockquote><blockquote class="calibre10">Cesaret edebildiği sıklıkta, Umbridge'in tüy kaleminin kâğıdında gezindiğini ya da bir çekmecenin açıldığını duydukça, başını kaldırıp baktı. Denenen üçüncü kişi bayağı iyiydi, dördüncü felaketti, beşinci bir Bludger'dan çok güzel kurtuldu, ama kolay bir kurtarışı yüzüne gözüne bulaştırdı. Hava kararıyordu ve Harry altıncıyla yedinci kişiyi görebileceğinden şüpheliydi.</blockquote><blockquote class="calibre10">Yalan söylememeliyim.</blockquote><blockquote class="calibre10">Yalan söylememeliyim.</blockquote><blockquote class="calibre10">Şimdi parşömen, acıyla dağlanan elinden damlayan kandan parlıyordu. Bir kez daha başını kaldırıp baktığında, gece olmuştu ve Quidditch sahası artık görünmüyordu.</blockquote><blockquote class="calibre10">"Mesajı aldınız mı diye bir bakalım mı artık?" dedi Umbridge'in yumuşak sesi yarım saat sonra.</blockquote><blockquote class="calibre10">Harry'nin yanına geldi, yüzüklü kısa parmaklarını onun koluna uzattı. Sonra, derisine çizilmiş sözcükleri incelemek için elini tutarken Harry şiddetli bir acı hissetti. Elinin üstünde değil, alnındaki yara izinde. Aynı anda, karnında bir yerde çok tuhaf bir his duydu.</blockquote><blockquote class="calibre10">Kolunu hızla kurtarıp ayağa fırladı ve gözlerini Umbridge'e dikti. Umbridge de ona baktı, yüzündeki gülümsemeyle gevşek ağzı kulaklarına varmıştı.</blockquote><blockquote class="calibre10">"Evet, acıyor, değil mi?" dedi kadife gibi bir sesle.</blockquote><blockquote class="calibre10">Harry cevap vermedi. Kalbi çok hızlı, çok şiddetli atıyordu. Elinden mi bahsediyordu, yoksa alnında hissettiği şeyden mi haberi vardı?</blockquote><blockquote class="calibre10">"Sanırım demek istediğimi anlatabildim, Mr. Potter. Gidebilirsiniz."</blockquote><blockquote class="calibre10">Harry okul çantasını kaptı ve olabildiğince hızlı bir şekilde odadan çıktı.</blockquote><blockquote class="calibre10">Sakin ol, dedi kendi kendine, merdivenleri koşarak çıkarken. Sakin ol, ille de sandığın şey demek değil bu...</blockquote><blockquote class="calibre10">"Mimbulus Mimbletonia!" dedi soluk soluğa. Şişman Hanım'ın portresi bir kez daha öne doğru açıldı.</blockquote><blockquote class="calibre10">İçeri girince büyük bir gürültüyle karşılaştı. Ron, gözleri ışıl ışıl parlayarak, elinde tuttuğu kadehten önüne kaymakbirası döke döke ona doğru koşturdu.</blockquote><blockquote class="calibre10">"Harry, başardım, takıma girdim, Tutucu benim!"</blockquote><blockquote class="calibre10">"Ne? Aa - harika!" dedi Harry, doğallıkla gülümsemeye çalışarak. Kalbi güm güm atmaya devam ediyor, eli zonkluyor ve kanıyordu.</blockquote><blockquote class="calibre10">"Bir kaymakbirası al." Ron onun eline bir şişe tutuşturdu. "İnanamıyorum - Hermione nereye gitti?"</blockquote><blockquote class="calibre10">"Şurada," dedi Fred. Kaymakbirasını yudumlayarak ateşin yanındaki bir koltuğu işaret etti. Hermione orada uyukluyordu, elindeki içecek kadehten döküldü dökülecek gibiydi.</blockquote><blockquote class="calibre10">"Eh, ona söylediğimde sevindim demişti," dedi Ron, biraz bozularak.</blockquote><blockquote class="calibre10">"Bırak uyusun," dedi George hemen. Çok geçmeden Harry, etraflarında belliki az önce geçirdikleri burun kanamalarının izlerini taşıyan birinci sınıflar olduğunu fark etti.</blockquote><blockquote class="calibre10">"Buraya gel, Ron, bak bakalım Oliver'ın eski cüppesi sana olacak mı?" diye seslendi Katie Bell. "Onun adını çıkarıp seninkini yazabiliriz..."</blockquote><blockquote class="calibre10">Ron uzaklaşırken, Harry'nin yanına Angelina geldi.</blockquote><blockquote class="calibre10">"Sana biraz sert davrandığım için kusura bakma, Potter," dedi lafı uzatmadan. "Bu yöneticilik işi stresli iş. Biliyor musun, Wood'a bazen biraz haksızlık ettiğimi düşünmeye başladım." Kadehinin üzerinden Ron'u hafifçe çatık kaşlarla izliyordu.</blockquote><blockquote class="calibre10">"Bak, biliyorum, o senin en iyi arkadaşın, ama müthiş falan değil," dedi açık açık. "Yine de, biraz antrenmanla idare eder diye düşünüyorum. İyi Quidditch oyuncuları çıkarmış bir aileden geliyor. Bugün sergilediğinden biraz daha yeteneklidir diye güveniyorum açıkçası. Vicky Frobisher da, Geoffrey Hooper da bu akşam daha iyi uçtular, ama Hooper tam bir mızmız, bir ondan bir bundan şikâyet ediyor, Vicky ise her tür topluluğa üye. Antrenmanlar Tılsım Kulübü'yle çakışırsa, Tılsım'a öncelik vereceğini kendi söyledi. Neyse, yarın saat ikide antrenman yapıyoruz, bu kez mutlaka orada ol. Ve bana bir iyilikte bulun da Ron'a elinden geldiğince yardım et, olur mu?"</blockquote><blockquote class="calibre10">Harry başını olur anlamında salladı ve Angelina, Alicia Spinnet'ın yanına döndü. Harry oturmak için Hermione'nin yanına gitti. Çantasını yere bıraktığında, Hermione sarsılarak uyandı.</blockquote><blockquote class="calibre10">"Ah, Harry, sen miydin... Ron'un seçilmesi ne güzel, değil mi?" dedi mahmur mahmur. "Ben - öyle - öyle - öyle bitkinim ki," dedi esneyerek. "Gece bire kadar uyumayıp yeni şapkalar yaptım. Deli gibi kayboluyorlar!"</blockquote><blockquote class="calibre10">Ve tabii ki Harry dönüp baktığında, salonun her tarafına gizlenmiş, ihtiyatsız ev cinleri tarafından kazara alınmayı bekleyen yünlü şapkalar gördü.</blockquote><blockquote class="calibre10">"Harika," dedi, ama aklı başka yerdeydi; çok geçmeden birine anlatmazsa, patlayacaktı. "Dinle, Hermione, Umbridge'in odasındaydım, koluma dokundu..."</blockquote><blockquote class="calibre10">Hermione dikkatle dinledi. Harry lafını bitirince de, "Kim-Olduğunu-Bilirsin-Sen'in onu da Quirrell gibi kontrol ettiğinden mi endişeleniyorsun?" dedi usulca.</blockquote><blockquote class="calibre10">"Eh," dedi Harry, sesini alçaltarak, "bu da bir ihtimal, değil mi?"</blockquote><blockquote class="calibre10">"Sanırım," dedi Hermione, oysa pek ikna olmuşa benzemiyordu. "Ama onu Quirrell gibi ele geçirdiğini sanmıyorum, yani ne de olsa artık yine canlı, değil mi, kendi bedeni var, başka birininkini paylaşmasına gerek yok. Onu Imperius lanetiyle kontrolü altına almış olabilir belki..."</blockquote><blockquote class="calibre10">Harry bir süre, Fred, George ve Lee Jordan'ın boş kaymakbirası şişelerini atıp tutmalarını izledi. Sonra Hermione devam etti: "Ama geçen yıl kimse sana dokunmadan da yara izin acıdı, Dumbledore o zaman sana bunun Kim-Olduğunu-Bilirsin-Sen'in o anda hissettikleriyle ilgili olduğunu söylememiş miydi? Yani belki bunun Umbridge'le hiç ilgisi yoktur, belki onunla birlikteyken olması sadece bir rastlantıdır, ne dersin?"</blockquote><blockquote class="calibre10">"Kötü o," dedi Harry soğuk bir sesle. "Hasta."</blockquote><blockquote class="calibre10">"Evet, korkunç biri, ama... Harry, sanırım Dumbledore'a yara izinin acıdığını söylemelisin."</blockquote><blockquote class="calibre10">İki gün içinde ikinci kez, Dumbledore'a gitmesi tavsiye ediliyordu. Hermione'ye cevabı da Ron'a cevabının aynı oldu.</blockquote><blockquote class="calibre10">"Onu böyle bir şeyle rahatsız edemem. Senin de dediğin gibi, çok önemli bir şey değil. Yaz boyunca bir acıdı bir geçti -bu geceki biraz daha kötüydü, o kadar-"</blockquote><blockquote class="calibre10">"Harry, eminim Dumbledore böyle bir şeyle rahatsız edilmeyi isterdi -"</blockquote><blockquote class="calibre10">"Tabii," dedi Harry, kendine engel olamayıp, "Dumbledore'un benimle ilgili umursadığı tek şey de bu zaten, değil mi? Yara izim."</blockquote><blockquote class="calibre10">"Öyle deme, doğru değil bu!"</blockquote><blockquote class="calibre10">"Sanırım Sirius'a yazıp söyleyeceğim, bakalım o ne diyecek -"</blockquote><blockquote class="calibre10">"Harry, böyle bir şeyi mektupta yazamazsın!" dedi Hermione, telaşla. "Hatırlamıyor musun, Moody bize neyi yazacağımıza dikkat etmemizi söylemişti! Baykuşların ele geçirilmediğinden emin olamayız artık!"</blockquote><blockquote class="calibre10">"Tamam, tamam, yazmam o zaman!" dedi Harry sinirli sinirli. Ayağa kalktı. "Ben yatmaya gidiyorum. Ron'a sen söyle, olur mu?"</blockquote><blockquote class="calibre10">"Yok, hayır," dedi Hermione, rahatlamış bir halde. "Sen gidiyorsan, benim de gitmem kabalık olmaz demektir. Çok yorgunum ve yarın yine şapka yapmak istiyorum. Baksana, istersen bana yardım edebilirsin, bayağı eğlenceli, gittikçe de iyileşiyorum, desenler, ponponlar falan yapabiliyorum artık."</blockquote><blockquote class="calibre10">Harry onun coşkuyla ışıldayan yüzüne baktı ve bu teklif az da olsa ilgisini çekmiş gibi görünmeye çalıştı.</blockquote><blockquote class="calibre10">"Ee... hayır, sanmıyorum, teşekkürler," dedi. "Ee - yarın olmaz. Yapacak bir sürü ödevim var..."</blockquote><blockquote class="calibre10">Ve biraz hayal kırıklığına uğramış olan Hermione'den ayrılıp, erkekler yatakhanesinin merdivenini çıkmaya koyuldu.</blockquote><div class="mbppagebreak" id="calibre_pb_26"></div>
</body></html>
