<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Harry Potter ve Zümrüdüanka Yoldaşlığı</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos2010883" class="calibre1"><span class="calibre2">
</span></p><blockquote class="calibre7"><span class="calibre4">OTUZ  BEŞİNCİ  BÖLÜM</span><br class="calibre8"/><span class="calibre4">TÜLÜN  ÖTESİ</span></blockquote><blockquote class="calibre9">Çevrelerinde kara şekiller yoktan var olurmuşçasına ortaya çıkıyor, sağa sola gidiş yollarını kesiyorlardı; kukuletalardaki yarıkların arasından gözler parlıyordu, bir düzine ışıklanmış asa ucu doğrudan doğruya kalplerine çevriliydi; Ginny dehşetle soluğunu tuttu.</blockquote><blockquote class="calibre10">“Bana, Potter," diye tekrarladı Lucius Malfoy'un tembel sesi; avcu yukarı dönük elini uzattı.</blockquote><blockquote class="calibre10">Harry'nin içine mide bulandırıcı bir sıkıntı çöktü. Kapana kısılmışlardı ve ikiye karşı bir kişiydiler.</blockquote><blockquote class="calibre10">"Bana," dedi Malfoy yeniden.</blockquote><blockquote class="calibre10">"Sirius nerde?" dedi Harry.</blockquote><blockquote class="calibre10">Ölüm Yiyenler'in bazıları güldü. Harry'nin solundaki gölgeli siluetlerin ortasından haşin bir kadın sesi, zafer edasıyla, "Karanlık Lord daima bilir!" dedi.</blockquote><blockquote class="calibre10">Malfoy yumuşak bir sesle, "Daima," diye tekrarladı. "Şimdi, kehaneti bana ver, Potter."</blockquote><blockquote class="calibre10">"Sirius'un nerede olduğunu bilmek istiyorum!"</blockquote><blockquote class="calibre10">"Sirius'un nerede olduğunu bilmek istiyorum!" diye taklit etti onu solundaki kadın.</blockquote><blockquote class="calibre10">O ve diğer Ölüm Yiyenler iyice yaklaşmışlardı, artık Harry ve diğerleriyle aralarında yalnızca bir metre kadar kalmıştı; asalarının ışığı Harry'nin gözlerini kamaştırıyordu.</blockquote><blockquote class="calibre10">"O, elinizde," dedi Harry, içinde yükselen paniğe, doksan yedinci sıraya ilk girişlerinden beri mücadele ettiği dehşet duygusuna aldırmadan. "Burada. Burada olduğunu biliyorum."</blockquote><blockquote class="calibre10">Kadın, korkunç bir bebek sesi taklidiyle, "Bebecik koykuyla uyanmış, yüyasını geyçek sanmış," dedi. Harry, yanında Ron'un kımıldandığını hissetti.</blockquote><blockquote class="calibre10">"Hiçbir şey yapma," diye mırıldandı Harry. "Henüz değil -"</blockquote><blockquote class="calibre10">Onu taklit etmiş olan kadın, çığlıkla karışık kulak tırmalayıcı bir kahkaha koyverdi.</blockquote><blockquote class="calibre10">"Onu duydunuz mu? Onu duydunuz mu? Öbür çocuklara talimat veriyor, sanki bizimle çarpışmayı düşünüyormuş gibi!"</blockquote><blockquote class="calibre10">"Aa, sen Potter'ı benim gibi tanımıyorsun, Bellatrix," dedi Malfoy yumuşak bir sesle. "Onda kahramanlığa karşı büyük bir zaaf var; Karanlık Lord onun bu yanını anlıyor. Şimdi kehaneti bana ver, Potter."</blockquote><blockquote class="calibre10">"Sirius'un burda olduğunu biliyorum," dedi Harry, panik duygusuyla göğsü daraldığı ve nefes almakta güçlük çekiyormuş hissine kapıldığı halde. "Elinizde olduğunu biliyorum!"</blockquote><blockquote class="calibre10">Diğer Ölüm Yiyenler'den bazıları da güldü, ama kadınırı kahkahası hepsini bastırdı.</blockquote><blockquote class="calibre10">"Hayatla rüyalar arasındaki farkı öğrenmenin vakti gelmiş, Potter" dedi Malfoy. "Şimdi bana kehaneti ver, yoksa asalarımızı kullanmaya başlarız."</blockquote><blockquote class="calibre10">"Hadi başlayın öyleyse," dedi Harry, kendi asasını göğüs hizasına kaldırdı. O bunu yaparken, iki yanında Ron, Hermione, Neville, Ginny ve Luna'nın asaları da yükseldi. Harry'nin karnındaki düğüm büsbütün sıkıştı. Eğer Sirius sahiden burada değilse, arkadaşlarını yok yere ölümlerine getirmiş demekti...</blockquote><blockquote class="calibre10">Ama Ölüm Yiyenler saldırmadı.</blockquote><blockquote class="calibre10">Malfoy sakin sakin, "Kehaneti ver de kimsenin canı yanmasın," dedi.</blockquote><blockquote class="calibre10">Bu sefer gülme sırası Harry'deydi.</blockquote><blockquote class="calibre10">"Ya, tabii!" dedi. "Ben size bunu veriyorum - kehanet demiştiniz, değil mi? Siz de bizim hoplaya zıplaya eve dönmemize izin veriyorsunuz, öyle mi?"</blockquote><blockquote class="calibre10">Daha cümlesini tamamlamadan, dişi Ölüm Yiyen haykırdı: "Accio keha-"</blockquote><blockquote class="calibre10">Oysa Harry buna hazırdı: Kadın daha büyüyü tamamlamadan, "Protego!" diye bağırmıştı. Cam küre parmaklarının ucuna kadar kaysa da, onu sıkı sıkı tutmayı başardı.</blockquote><blockquote class="calibre10">"Oo, nasıl oynayacağını biliyor, küçük bıdık bebek Potter," dedi kadın, deli gözleri kukuletasındaki yarıktan onun üzerine dikilmişti. "Peki öyleyse-"</blockquote><blockquote class="calibre10">"SANA SÖYLEDİM, HAYIR!" diye kükredi Lucius Malfoy kadına. "Eğer onu kırarsan -!"</blockquote><blockquote class="calibre10">Harry'nin kafası deli gibi çalışıyordu. Ölüm Yiyenler bu tozlu cam elyafından küreyi istiyordu. Kendisi ise onunla hiç ilgilenmiyordu. Sadece buradan sağ çıkmak, arkadaşlarından hiçbirinin onun aptallığı yüzünden korkunç bir bedel ödememesini sağlamak istiyordu...</blockquote><blockquote class="calibre10">Kadın öne yürüdü, arkadaşlarından uzaklaştı, kukuletasını çıkardı. Azkaban yüzünü çökertmiş, zayıflatmış ve kafatasına çevirmiş olsa da, Bellatrix Lestrange hummalı, fanatik bir ateşle yanıyordu.</blockquote><blockquote class="calibre10">"İllaki ikna edilmen mi gerekiyor?" dedi, göğsü hızla kalkıp inerken. "Peki öyleyse - en küçüğünü alın," diye emir verdi yanındaki Ölüm Yiyenler'e. "Biz küçük kıza işkence ederken o da seyretsin bakalım. Ben yaparım."</blockquote><blockquote class="calibre10">Harry diğerlerinin Ginny'nin çevresini sardıklarını hissetti; tam önünde duracak şekilde kendisi de yana adım attı, kehaneti göğsüne bastırmıştı.</blockquote><blockquote class="calibre10">"Herhangi birimize saldırmak istiyorsan, bunu kırman gerekir," dedi Bellatrix'e. "Onsuz geri dönersen patronun pek memnun olmaz sanırım, değil mi?"</blockquote><blockquote class="calibre10">Bellatrix yerinden kıpırdamadı; sadece gözünü dikip ona baktı, dilinin ucu ince ağzını ıslatıyordu.</blockquote><blockquote class="calibre10">"Pekâlâ," dedi Harry, "ne tür bir kehanetten söz ediyoruz?"</blockquote><blockquote class="calibre10">Konuşmaya devam etmekten başka ne yapabileceğini bilemiyordu. Neville'in kolu onunkine yaslıydı, titrediğini hissediyordu; ensesinde diğerlerinden birinin nefesinin hızlandığının da farkındaydı. Hepsinin bu durumdan kurtulmak için beyinlerini zorlayıp bir yöntem aradıklarını umuyordu, çünkü kendi kafası bomboştu.</blockquote><blockquote class="calibre10">"Ne tür bir kehanet mi?" diye tekrarladı Bellatrix, yüzündeki sırıtma silindi. "Şaka ediyorsun, Harry Potter.”</blockquote><blockquote class="calibre10">"Hayır, etmiyorum," dedi Harry, bakışları bir Ölüm Yiyen'den öbürüne dolaşıyor, zayıf bir halka, arasından kaçabilecekleri bir boşluk bulmaya çalışıyordu. "Voldemort niye istiyor ki bunu?"</blockquote><blockquote class="calibre10">Ölüm Yiyenler'in bazıları alçak sesle tısladı.</blockquote><blockquote class="calibre10">"Adını söylemeye cesaret ediyorsun, ha?" diye fısıldadı Bellatrix.</blockquote><blockquote class="calibre10">"Evet," dedi Harry, yine onu büyüyle elinden almaya kalkarlar diye cam topu sıkı sıkı tutmaya devam ederek. "Evet, benim hiçbir itirazım yok Vol-"</blockquote><blockquote class="calibre10">"Kapa çeneni!" diye haykırdı Bellatrix. "Değersiz dudaklarınla onun adını söylemeye cüret ediyorsun, melez dilinle onu lekelemeye cüret ediyorsun, sen -"</blockquote><blockquote class="calibre10">Harry pervasızca, "O da melez, biliyor muydunuz?" dedi. Hermione kulağının dibinde hafifçe inledi. "Voldemort yani. Evet, annesi cadıydı, ama babası Muggle'dı - yoksa size safkan olduğunu mu söylüyor?"</blockquote><blockquote class="calibre10">"SERSEML-"</blockquote><blockquote class="calibre10">"HAYIR!"</blockquote><blockquote class="calibre10">Bellatrix Lestrange'ın asasının ucundan bir kırmızı ışın fışkırmıştı, ama Malfoy yönünü değiştirdi; büyüsü, Bellatrix'in büyüsünün, Harry'nin otuz santim kadar solundaki bir rafa çarpmasına yol açtı, oradaki cam kürelerin kimileri parçalandı.</blockquote><blockquote class="calibre10">Hayaletler gibi inci beyazı, duman kadar akışkan olan iki şekil, döşemedeki kırık cam parçalarının arasından yükseldi. İkisi de konuşmaya başladı; sesleri birbiriyle yarışıyordu, öyle ki, Malfoy ile Bellatrix'in bağrışmalarının yanında, söylediklerinden ancak tek tük cümleler duyuluyordu.</blockquote><blockquote class="calibre10">"... gündönümünde yenisi gelecek..." dedi yaşlı, sakallı adam şekli.</blockquote><blockquote class="calibre10">"SALDIRMA SAKIN! KEHANETE İHTİYACIMIZ VAR!"</blockquote><blockquote class="calibre10">"Cüret etti - cüret ediyor -" diye haykırdı Bellatrix kesik kesik, "orada öyle durmuş -pis melez-"</blockquote><blockquote class="calibre10">"KEHANETİ ALANA KADAR BEKLE!" diye bağırdı Malfoy.</blockquote><blockquote class="calibre10">"... ve ondan sonra da başka kimse gelmeyecek..." dedi genç kadın şekli.</blockquote><blockquote class="calibre10">Parçalanan kürelerden dışarı fırlayan iki şekil, havaya karışıp yok olmuştu. Kendilerinden ya da eski yuvalarından geriye yalnızca, döşemedeki cam parçaları kalmıştı. Ama Harry'ye bir fikir vermişlerdi. Mesele, bu fikri diğerlerine de iletmekti.</blockquote><blockquote class="calibre10">"Sözde size vermem gereken bu kehanetin neyi özelmiş, söylemediniz," dedi, zaman kazanmaya çalışarak. Ayağını yavaşça yana uzatarak başka birinin ayağını aradı.</blockquote><blockquote class="calibre10">"Bizimle oyun oynama, Potter," dedi Malfoy.</blockquote><blockquote class="calibre10">"Oyun oynamıyorum," dedi Harry, aklının yarısı konuşmada, yarısı da yerde gezinen ayağındaydı. Sonra birinin parmaklarını buldu ve üzerine bastı. Arkasında biri hızla soluğunu çekince, bu parmakların Hermione'ye ait olduğunu anladı.</blockquote><blockquote class="calibre10">"Ne?" diye fısıldadı Hermione.</blockquote><blockquote class="calibre10">"Dumbledore sana, bu yara izini taşımanın nedeninin Esrar Dairesi'nin içinde olduğunu hiç söylemedi mi yani?" dedi Malfoy, alaycı alaycı gülerek.</blockquote><blockquote class="calibre10">"Ben - ne?" dedi Harry. Ve bir an için planını unuttu. "Ne olmuş yara izime?"</blockquote><blockquote class="calibre10">"Ne?" diye fısıldadı Hermione arkasından, bu sefer daha telaşla.</blockquote><blockquote class="calibre10">"Böyle bir şey olabilir mi?" dedi Malfoy, haince keyiflenmiş bir hali vardı; Ölüm Yiyenler'in bir kısmı yine gülmeye başlamıştı ve onların kahkahalarının arkasına sığınan Harry, dudaklarını mümkün olduğunca az oynatarak Hermione'ye fısıldadı: "Rafları kırın -"</blockquote><blockquote class="calibre10">"Dumbledore sana hiç söylemedi mi?" diye tekrarladı Malfoy. "Eh, işte bu, niye daha önce gelmediğini açıklıyor, Potter, Karanlık Lord da merak ediyordu acaba niye -"</blockquote><blockquote class="calibre10">"- ben şimdi deyince -"</blockquote><blockquote class="calibre10">"- saklandığı yeri sana rüyanda gösterince koşa koşa gelmedin diye. Doğal merakının, kehanette neler dendiğini kelimesi kelimesine duymak istemene yol açacağını düşünüyordu..."</blockquote><blockquote class="calibre10">"Öyle mi?" dedi Harry. Arkasında Hermione'nin, mesajını ötekilere ilettiğini, duymaktan çok, hissetti. Ölüm Yiyenler'in dikkatini çelmek için, konuşmaya devam etmeye çalıştı. "Demek benim gelip almamı istedi, öyle mi? Niye?"</blockquote><blockquote class="calibre10">"Niye mi?" Ses tonundan anlaşıldığına göre, Malfoy inanılmayacak kadar keyiflenmişti. "Çünkü, Potter, Esrar Dairesi'nden bir kehaneti geri almasına izin verilenler, sadece hakkında o kehanetin yapıldığı kişilerdir. Karanlık Lord'un, onu çalsınlar diye başkalarını kullanmaya kalkışınca keşfettiği gibi."</blockquote><blockquote class="calibre10">"Peki benim hakkımdaki bir kehaneti niye çalmak istesin ki?"</blockquote><blockquote class="calibre10">"İkinizin hakkındaki, Potter, ikinizin hakkındaki... Karanlık Lord'un seni bebekken niye öldürmeye çalıştığını hiç merak etmedin mi?"</blockquote><blockquote class="calibre10">Harry gözlerini, Malfoy'un kukuletasındaki deliklerden görünen kurşuni gözlere dikti. Annesiyle babasının ölme nedeni bu kehanet miydi, şimşek şeklindeki yara izini taşımasının nedeni o muydu? Hepsinin cevabını elinde mi tutuyordu?</blockquote><blockquote class="calibre10">"Birisi Voldemort ve benim hakkımda bir kehanette mi bulundu?" dedi usulca, Lucius Malfoy'a bakıp parmaklarını elindeki ılık cam küre üzerinde sıkarak. Bir Snitch'ten büyük sayılmazdı, hâlâ tozdan pütür pütürdü. "O da benim gelip bunu kendisi için almamı sağladı, ha? Niye kendi gelip almıyormuş?"</blockquote><blockquote class="calibre10">"Kendi mi alacak?" diye bağırdı Bellatrix tiz bir sesle, çılgınca kıkırdayarak. "Karanlık Lord, Sihir Bakanlığı'na girecek, hem de ne güzel o dönmemiş gibi davranırlarken, ha? Seherbazlar tam da sevgili kuzenimi aramakla vakitlerini ziyan ederlerken, Karanlık Lord kendini onlara gösterecek, ha?"</blockquote><blockquote class="calibre10">"Demek ki pis işlerini size yaptırıyor, öyle mi?" dedi Harry. "Sturgis'e çaldırmaya çalıştığı gibi örneğin - ve Bode'a?"</blockquote><blockquote class="calibre10">"Çok iyi, Potter, çok iyi..." dedi Malfoy ağır ağır. Ama zaten Karanlık Lord senin zekâdan yoksun olmadı-"</blockquote><blockquote class="calibre10">"ŞİMDİ!" diye haykırdı Harry.</blockquote><blockquote class="calibre10">Arkasında beş değişik ses, "REDUCTO!" diye böğürdü. Beş ayrı lanet beş ayrı yönde uçtu ve karşılarındaki raflar patladı; yüz cam küre infilak ederken heybetli yapı sallandı. İnci beyazı şekiller havaya dağıldı, kim bilir hangi yitip gitmiş geçmişten gelen sesleri, şimdi zemine yağan parçalanmış cam ve kıymıklanmış tahta sağanağı arasında yankılandı -</blockquote><blockquote class="calibre10">"KOŞUN!" diye bağırdı Harry, raflar tehlikeli bir şekilde sallanıp başka cam küreler çığ gibi düşmeye başlarken. Hermione'nin cüppesini eliyle kavrayıp onu da öne çekti; bir yandan da, raf ve cam parçaları üstlerine dolu gibi yağarken tek kolunu başının üstüne tutuyordu. Toz bulutunun içinden bir Ölüm Yiyen fırladı, Harry dirseğini onun maskeli yüzüne hızla indirdi; hepsi feryat ediyordu, acı çığlıkları yükseliyordu, raflar birbirinin üstüne yığılıyor, gök gürültüsü sesiyle çöküyor, kürelerinden salıverilmiş Görücüler'in konuşma parçaları ortalıkta tuhaf bir şekilde yankılanıyordu -</blockquote><blockquote class="calibre10">Harry önünün açık olduğunu ve Ron, Ginny ile Luna'nın, kolları başlarının üstünde, yanından koşarak geçtiklerini gördü; ağır bir şey yüzünün yanına çarptı, ama Harry başını eğmekle yetinip ileri doğru koştu; bir el onu omzundan yakaladı; Hermione'nin, "Sersemlet!" diye bağırdığını duydu. El onu hemen bıraktı -</blockquote><blockquote class="calibre10">Doksan yedinci sıranın sonundaydılar; Harry sağa döndü ve bu sefer gerçekten var gücüyle koşmaya başladı; hemen arkasında ayak sesleri duyuyordu, Hermione'nin sesi Neville'i daha hızlı koşmaya teşvik ediyordu; tam karşılarında, içeri girdikleri kapı aralıktı; Harry fanusun pırıltısını görebiliyordu; kehaneti hâlâ elinde sıkı sıkı tutmuş, emniyete almış halde kapıdan koşarak geçti ve kapıyı arkalarından kapatmadan önce diğerlerinin de eşikten hızla geçmelerini bekledi -</blockquote><blockquote class="calibre10">"Colloportus!" dedi Hermione soluk soluğa, kapı garip bir ezilme sesiyle kendini mühürledi.</blockquote><blockquote class="calibre10">"Diğerleri - diğerleri nerde?" dedi Harry soluk soluğa.</blockquote><blockquote class="calibre10">Ron, Luna ve Ginny'nin önlerinde olduğunu, bu odada onları beklediklerini görmeyi ummuştu, ama odada kimse yoktu.</blockquote><blockquote class="calibre10">"Yanlış yöne gitmiş olmalılar!" diye fısıldadı Hermione, yüzünde bir dehşet ifadesi vardı.</blockquote><blockquote class="calibre10">"Dinleyin!" diye fısıldadı Neville.</blockquote><blockquote class="calibre10">Az önce mühürledikleri kapının arkasından ayak sesleri ve bağırtılar geldi; Harry kulağını kapıya koyup dinledi ve Lucius Malfoy'un kükrediğini duydu: "Bırakın Nott'u, bırakın onu, diyorum - kehanetin kaybolmasına kıyasla onun yaraları Karanlık Lord'un umrunda bile olmaz. Jugson, buraya dön, örgütlenmemiz gerek! İkişer ikişer ayrılıp onları arayacağız; unutmayın, kehaneti alana kadar Potter'a nazik davranın, gerekirse öbürlerini öldürebilirsiniz - Bellatrix, Rodolphus, siz sola gidin; Crabbe, Rabastan, sağa - Jugson, Dolohov, tam karşıdaki kapıya - Macnair ve Avery, buradan - Rookwood, sen oraya - Mulciber, benimle gel!"</blockquote><blockquote class="calibre10">"Ne yapacağız?" diye sordu Hermione Harry'ye, zangır zangır titriyordu.</blockquote><blockquote class="calibre10">"Eh, en azından, burada durup bizi bulmalarını beklemeyeceğiz," dedi Harry. "Şu kapıdan uzaklaşalım."</blockquote><blockquote class="calibre10">Mümkün olduğu kadar sessizce koştular, minik yumurtanın çatladığı ve yeniden eski haline döndüğü ışıltılı fanusun yanından geçip çıkışa, diğer uçtaki daire şeklindeki hole doğru gittiler. Neredeyse oraya varmışlardı ki, Harry büyük ve ağır bir şeyin, Hermione'nin büyüyle kapattığı kapıya çarptığını duydu.</blockquote><blockquote class="calibre10">"Yana çekilin!" dedi haşin bir ses. "Alohomora!"</blockquote><blockquote class="calibre10">Kapı hızla açılırken Harry, Hermione ve Neville masaların altına daldılar. İki Ölüm Yiyen'in ayaklarının hızla hareket ettiğini ve cüppelerinin eteğinin kendilerine yaklaştığını görüyorlardı.</blockquote><blockquote class="calibre10">"Dosdoğru hole gitmiş olabilirler," dedi haşin ses.</blockquote><blockquote class="calibre10">"Masaların altına bak," dedi diğeri.</blockquote><blockquote class="calibre10">Harry, Ölüm Yiyenler'in dizlerinin büküldüğünü gördü; asasını masanın altından uzatıp, "SERSEMLET.” diye bağırdı.</blockquote><blockquote class="calibre10">Kırmızı bir ışın fışkırdı, en yakındaki Ölüm Yiyen'e çarptı; Ölüm Yiyen geriye doğru, sarkaçlı büyük bir saatin üstüne düştü, onu da yere düşürdü. İkinci Ölüm Yiyen, Harry'nin büyüsünden kurtulmak için yana zıpladı ve asasını, daha iyi nişan alabilmek için sürünerek masanın altından çıkmakta olan Hermione'ye doğrulttu.</blockquote><blockquote class="calibre10">"Avada -"</blockquote><blockquote class="calibre10">Harry yüzüstü ileri doğru atladı ve Ölüm Yiyen'i diz hizasından yakalayarak devrilmesine ve hedefi şaşırmasına sebep oldu. Neville, yardım etme telaşı içinde bir masayı yıktı; dövüşen ikiliye asasını çılgınca doğrultarak bağırdı:</blockquote><blockquote class="calibre10">"EXPELIARMUS"</blockquote><blockquote class="calibre10">Hem Harry'nin, hem de Ölüm Yiyen'in asaları ellerinden fırladı, Kehanet Salonu'nun girişine doğru süzüldü; her ikisi de toparlanıp asalarının arkasından atıldılar, Ölüm Yiyen önde, Harry hemen arkasındaydı; yaptığından besbelli dehşete düşen Neville ise en arkadan geliyordu.</blockquote><blockquote class="calibre10">"Çekil önümden, Harry!" diye haykırdı Neville, belli ki zararı telafi etmeye kararlıydı.</blockquote><blockquote class="calibre10">O yeniden nişan alıp bağırırken, Harry kendini yana attı.</blockquote><blockquote class="calibre10">"SERSEMLET"</blockquote><blockquote class="calibre10">Kırmızı ışın, Ölüm Yiyen'in omzunun hemen üstünden uçtu ve çeşitli biçimlerde kum saatleriyle dolu, vitrinli bir dolaba çarptı; dolap yere düştü, açıldı, her tarafa camlar saçıldı; sonra yeniden yay gibi doğrulup duvara yaslandı, tamamen düzelmiş haldeydi; derken yine düştü, parçalandı -</blockquote><blockquote class="calibre10">Ölüm Yiyen, pırıldıyan fanusun yanında yerde duran asasını kapmıştı. Adam dönerken Harry başka bir masanın arkasına daldı. Adamın maskesi kaymıştı, göremiyordu; boştaki eliyle onu çıkartıp haykırdı: "SER–"</blockquote><blockquote class="calibre10">"SERSEMLET!" diye bağırdı, onlara henüz yetişmiş olan Hermione. Kırmızı ışın, Ölüm Yiyen'i göğsünün ortasından vurdu; kolları hâlâ havada, donup kalan ve asası bir tıkırtıyla yere düşen adam, arka üstü fanusa doğru yığıldı. Harry bir gümbürtü duymayı bekliyordu, adamın cama çarpmasını ve fanustan yere kaymasını bekliyordu; oysa Ölüm Yiyen'in başı, sanki bir sabun köpüğüne gömülürmüş gibi fanusun yüzeyine gömüldü; ve masanın üstüne sırtüstü serilmiş halde, başı pırıldayan rüzgârla dolu fanusun içinde, kalakaldı.</blockquote><blockquote class="calibre10">"Accio asa" diye bağırdı Hermione. Harry'nin asası karanlık bir köşeden fırlayıp eline geldi, Hermione de onu Harry'ye attı.</blockquote><blockquote class="calibre10">"Sağol," dedi Harry. "Tamam, şimdi dışarı -"</blockquote><blockquote class="calibre10">"Şuna bakın!" dedi Neville, dehşet içinde. Ölüm Yiyen'in fanustaki başına gözlerini dikmiş bakıyordu.</blockquote><blockquote class="calibre10">Üçü birden yeniden asalarını çıkardılar, ama hiçbiri kullanmadı; hepsi ağızları açık, afallamış halde, adamın başına neler olduğuna bakıyordu.</blockquote><blockquote class="calibre10">Hızla küçülüyor, gittikçe kelleşiyor, siyah saçları ve kirli sakalı kafatasının içine çekiliyordu; yanakları düzgünleşiyor, kafatası yuvarlak hale geliyor ve şeftali gibi ince tüylerle kaplanıyordu...</blockquote><blockquote class="calibre10">Yerinden kalkmaya çabalayan Ölüm Yiyen'in kalın, kaslı boynu üzerinde, çok acayip görünen bir bebek başı duruyordu şimdi; ama daha onlar ağızları açık bakarlarken, baş şişerek eski orantısına ulaştı yine; tepesinden ve yanaklarından kalın siyah kıllar fışkırıyordu...</blockquote><blockquote class="calibre10">"Zaman," dedi Hermione huşu içinde. "Zaman ..."</blockquote><blockquote class="calibre10">Ölüm Yiyen çirkin kafasını toparlamak istercesine yeniden salladı, ama daha kendine gelemeden kafası yeniden ufalmaya, bebekleşmeye başladı...</blockquote><blockquote class="calibre10">Yakındaki bir odadan bir feryat duyuldu, sonra bir gümbürtü koptu, biri çığlık attı.</blockquote><blockquote class="calibre10">"RON?" diye bağırdı Harry, gözlerinin önünde meydana gelen canavarca dönüşüme hemen sırtını dönerek. "GINNY? LUNA?"</blockquote><blockquote class="calibre10">"Harry!" diye çığlık attı Hermione.</blockquote><blockquote class="calibre10">Ölüm Yiyen başını çekip fanustan çıkarmıştı. Görünüşü son derece garipti, minik bebek başı avaz avaz haykırırken, kalın kolları her yönde tehlikeli bir şekilde savruluyordu, Harry'yi kıl payı ıskaladı, Harry hemen başını eğdi. Asasını kaldırdı, ama hayretle Hermione'nin kolunu tuttuğunu gördü.</blockquote><blockquote class="calibre10">"Bir bebeğe zarar veremezsin!"</blockquote><blockquote class="calibre10">Bunu tartışacak vakit yoktu; Harry, Kehanet Salonu'ndan, giderek yükselen, sayıları giderek artan ayak sesleri geldiğini duydu ve, biraz geç olsa da, bağırıp yerlerini belli etmemesi gerektiğini anladı.</blockquote><blockquote class="calibre10">"Hadi!" dedi. Sendeleyip duran çirkin bebek başlı Ölüm Yiyen'i arkalarında bırakarak odanın öbür ucundaki, siyah hole giden açık kapıya doğru fırladılar.</blockquote><blockquote class="calibre10">Yolun yarısına gelmişlerdi ki, Harry açık kapıdan, iki Ölüm Yiyen'in daha siyah odadan geçerek onlara doğru koştuğunu gördü. Sola çark etti ve orası yerine küçük, karanlık, tıkış tıkış bir büroya girdi, kapıyı çarparak arkalarından kapattılar.</blockquote><blockquote class="calibre10">"Collo-" diye başladı Hermione, ama o daha büyüyü tamamlayamadan kapı hızla açıldı ve iki Ölüm Yiyen yıldırım gibi içeri daldı.</blockquote><blockquote class="calibre10">Bir zafer narasıyla ikisi birden haykırdı:</blockquote><blockquote class="calibre10">"IMPEDIMENTA"</blockquote><blockquote class="calibre10">Harry, Hermione ve Neville'in üçü de arkaya doğru devrildiler; Neville masanın üstüne doğru savrulmuştu, gözden kayboldu; Hermione bir kitaplığa çarptı ve anında, ağır kitaplardan oluşan bir selin altında kaldı; Harry'nin başının arkası taş duvara vurdu, gözlerinin önünde küçük ışıklar çaktı ve bir an gözleri karardı, tepki gösteremeyecek kadar afalladı.</blockquote><blockquote class="calibre10">"YAKALADIK ONU!" diye bağırdı Harry'nin en yakınındaki Ölüm Yiyen. "ARKADA BİR BÜRODAYIZ -"</blockquote><blockquote class="calibre10">"Silencio!" diye haykırdı Hermione ve adamın sesi kısıldı. Maskesindeki delikten görünen ağzı hâlâ oynuyordu, ama ses çıkmıyordu. Yanındaki Ölüm Yiyen onu bir kenara savurdu.</blockquote><blockquote class="calibre10">"Petrificus Totalus!" diye bağırdı Harry, ikinci Ölüm Yiyen asasını kaldırırken. Adamın kolları ve ayakları birbirine yapıştı ve ileri, Harry'nin ayaklarının altındaki halıya yüzükoyun düştü; kazık gibiydi, kıpırdayamıyordu.</blockquote><blockquote class="calibre10">"Aferin, Ha-"</blockquote><blockquote class="calibre10">Ama Hermione'nin az önce dilsiz bıraktığı Ölüm Yiyen asasıyla kırbaçlar gibi ani bir hareket yaptı; mor bir aleve benzeyen bir ışın Hermione'nin göğsünün içinden geçip gitti. Hermione sanki şaşırmış gibi minik bir "Ah!" sesi çıkardı ve yere yığılıp hareketsiz kaldı.</blockquote><blockquote class="calibre10">"HERMIONE!"</blockquote><blockquote class="calibre10">Harry onun yanında diz çöktü, Neville ise asasını önünde tutmuş, masanın altından hızlı hızlı sürünerek Hermione'ye doğru geliyordu. Ölüm Yiyen, Neville'in başı ortaya çıkınca sert bir tekme savurdu - ayağı Neville'in asasını ikiye böldü ve yüzüne çarptı. Acıyla böğüren Neville, ağzını ve burnunu tutarak olduğu yerde büzüldü. Harry, asası havada hızla dönünce, Ölüm Yiyen'in maskesini parçalarcasına çıkarmış ve asasını dosdoğru kendisine yöneltmiş olduğunu gördü. Gelecek Posfası'ndaki uzun, solgun ve çarpık yüzü tanıdı: Antonin Dolohov, Prewett'ları katletmiş olan büyücü.</blockquote><blockquote class="calibre10">Dolohov sırıttı. Boş kalan eliyle önce Harry'nin hâlâ sıkı sıkı tuttuğu kehaneti, sonra kendini, sonra da Hermione'yi gösterdi. Konuşamasa da, demek istediğini ancak bu kadar açık anlatabilirdi. Kehaneti bana ver, yoksa sonun onunki gibi olur...</blockquote><blockquote class="calibre10">"Verdiğim anda hepimizi öldürmeyeceksiniz sanki!" dedi Harry.</blockquote><blockquote class="calibre10">Kafasının içindeki bir panik uğultusu, doğru dürüst düşünmesini engelliyordu; bir eli Hermione'nin henüz ılık olan omzundaydı, ama ona yakından bakmaya cesaret edemiyordu. N'olur ölmüş olmasın, n'olur ölmüş olmasın, öldüyse benim suçum...</blockquote><blockquote class="calibre10">"Harry, n'abarsan yab aba," dedi Neville masanın altından şiddetle, ellerini indirip, kırıldığı her halinden belli burnunu, ağzına ve çenesine doğru akan kanı gösterdi, "bunu ona berbe sakın!"</blockquote><blockquote class="calibre10">O sırada kapının dışında bir gümbürtü koptu ve Dolohov omzunun üstünden arkaya baktı - bebek başlı Ölüm Yiyen, başı ağlayarak, koca yumruklarını çevresindeki her şeye kontrolsüz biçimde savurarak kapı ağzında belirmişti. Harry bu şanstan yararlandı:</blockquote><blockquote class="calibre10">"PETRIFICUS TOTALUS!"</blockquote><blockquote class="calibre10">Dolohov engel olamadan büyü ona çarptı. Arkadaşının üstünden öne doğru devrildi, ikisi de tahta gibi sertti ve santim kıpırdayamıyorlardı.</blockquote><blockquote class="calibre10">"Hermione," dedi Harry hemen, onu sarsarak. Bebek başlı Ölüm Yiyen kör kör ilerleyerek gözden kayboldu. "Hermione, kendine gel..."</blockquote><blockquote class="calibre10">"Ne yapdı ona?" dedi Neville. Masanın altından sürünerek çıkıp Hermione'nin öteki yanında diz çöktü, hızla şişen burnundan şakır şakır kan akıyordu.</blockquote><blockquote class="calibre10">"Bilmem..."</blockquote><blockquote class="calibre10">Neville el yordamıyla Hermione'nin nabzını buldu.</blockquote><blockquote class="calibre10">"Nabzı adıyo, Harry, addığına ebinib."</blockquote><blockquote class="calibre10">Harry'nin içine öyle bir rahatlık dalgası yayıldı ki, bir an başı döndü.</blockquote><blockquote class="calibre10">"Sağ mı?"</blockquote><blockquote class="calibre10">"Eved, sanırıb."</blockquote><blockquote class="calibre10">Bir duraklama oldu, Harry başka ayak sesi gelecek mi diye can kulağıyla dinledi, ama sadece yan odadaki bebek başlı Ölüm Yiyen'in inlemelerini ve körlemesine dolaşırken çıkardığı sesleri duydu.</blockquote><blockquote class="calibre10">"Neville, çıkıştan çok uzak değiliz," diye fısıldadı, "o daire şeklinde odanın hemen bitişiğindeyiz... eğer başka Ölüm Yiyen gelmeden seni oradan geçirebilir ve doğru kapıyı bulursak, eminim ki Hermione'yi koridora çıkartıp asansöre bindirebilirsin... sonra da birini bulursun... alarm verirsin..."</blockquote><blockquote class="calibre10">"İyi aba sen n'abacaksın?" dedi Neville, kanayan burnunu yenine silip Harry'ye kaşlarını çatarak.</blockquote><blockquote class="calibre10">"Diğerlerini bulmam gerek," dedi Harry.</blockquote><blockquote class="calibre10">"O zaban ben de seninle bulurub," dedi Neville, kararlı bir şekilde.</blockquote><blockquote class="calibre10">"Ama Hermione -"</blockquote><blockquote class="calibre10">"Onu da alalıb," dedi Neville, yine kararlılıkla. "Ben daşırıb - sen benden iyi döbüşüyorsun -"</blockquote><blockquote class="calibre10">Ayağa kalktı ve Harry'ye dik dik bakarak Hermione'nin kollarından birini tuttu; bir an tereddüt ettikten sonra Harry de Hermione'nin diğer kolunu tutup onun gevşek bedenini Neville'in omuzlarına yerleştirmeye yardım etti.</blockquote><blockquote class="calibre10">"Bekle," dedi Harry, Hermione'nin asasını yerden alıp Neville'in eline tutuşturarak, "bunu alsan iyi olur."</blockquote><blockquote class="calibre10">Yavaş yavaş kapıya doğru yürürlerken, Neville kendi asasının parçalarını bir tekmeyle savurdu.</blockquote><blockquote class="calibre10">"Nineb beni öldürecek," dedi boğuk bir sesle, konuşurken burnundan kan saçılıyordu, "o, bababın eski asasıydı."</blockquote><blockquote class="calibre10">Harry kafasını kapıdan uzatıp dikkatle etrafa baktı. Bebek başlı Ölüm Yiyen bağırıyor, ona buna çarpıyor, sarkaçlı büyük saatleri deviriyor, masaları yıkıyor, feryat ediyordu, kafası karışmıştı; bu arada, Harry'nin, içinde Zaman Döndürücü'ler olduğundan şüphelendiği cam vitrinli dolap düşmeye, parçalanmaya ve arkasındaki duvara yaslanıp kendisini tamir etmeye devam ediyordu.</blockquote><blockquote class="calibre10">"Bizi hayatta fark etmez," diye fısıldadı Harry. "Gel... arkamdan ayrılma..."</blockquote><blockquote class="calibre10">Sessizce büroyu aştılar ve geriye, şimdi tamamen terk edilmiş görünen siyah hole açılan kapıya doğru gittiler. Birkaç adım atmışlardı ve Neville Hermione'nin ağırlığı altında hafifçe sendeliyordu ki, Zaman Odası'nın kapısı arkalarından bam diye kapandı ve duvarlar bir kez daha dönmeye başladı. Harry'nin kısa süre önce başına aldığı darbe, dengesini bozuyor gibiydi; gözlerini kıstı, hafifçe sallanarak, duvarlar durana kadar öylece tuttu. Hermione'nin ateşli çarpılarının kapılardan silinmiş olduğunu görünce yüreğine indi.</blockquote><blockquote class="calibre10">"Ee, ne dersin, nere-"</blockquote><blockquote class="calibre10">Ama hangi yönü deneyeceklerine henüz karar veremeden, sağ taraflarındaki bir kapı pat diye açıldı ve üç kişi içeri devrildi.</blockquote><blockquote class="calibre10">"Ron!" dedi Harry çatlak bir sesle. Onlara doğru koştu. "Ginny - hepiniz -?"</blockquote><blockquote class="calibre10">"Harry," dedi Ron, halsiz halsiz kıkırdayarak öne atıldı, Harry'nin cüppesinin önünü yakaladı ve odak noktası kaymış gözlerle ona baktı, "burdasın işte... ha ha ha... komik görünüyorsun, Harry... adamakıllı benzetmişler seni..."</blockquote><blockquote class="calibre10">Ron'un yüzü bembeyazdı, ağzının kenarından koyu renk bir şey akıyordu. Bir an sonra dizlerinin bağı kesildi, ama hâlâ Harry'nin cüppesinin önünü sıkı sıkı tuttuğundan, Harry de bir tür selam verir gibi eğildi.</blockquote><blockquote class="calibre10">"Ginny?" dedi Harry korkuyla. "Ne oldu?"</blockquote><blockquote class="calibre10">Ama Ginny başını iki yana salladı ve yaslandığı duvardan yere doğru kayarak oracığa oturdu, kesik kesik nefes alıyor, ayak bileğini tutuyordu.</blockquote><blockquote class="calibre10">"Sanırım ayak bileği kırıldı, bir şeyin çat ettiğini duydum," diye fısıldadı Luna, onun üzerine eğilerek. İçlerinde bir tek o, hasar almamış gibi görünüyordu. "Dört tanesi bizi gezegenlerle dolu karanlık bir odaya kadar kovaladı; çok garip bir yerdi, öylece karanlıkta süzülüyorduk bazen-"</blockquote><blockquote class="calibre10">"Harry, Uranüs'ü yakından gördük!" dedi Ron, hâlâ halsiz halsiz kıkırdıyordu. "Anladın ya, Harry? Uranüs'ü gördük -ha ha ha-"</blockquote><blockquote class="calibre10">Ron'un ağzının kenarında bir kan kabarcığı şişti ve patladı.</blockquote><blockquote class="calibre10">"- neyse, içlerinden biri Ginny'nin ayağını yakaladı, ben Eksiltme Laneti yapıp Plüton'u suratında patlattım, ama..."</blockquote><blockquote class="calibre10">Luna eliyle umutsuzca, çok zorlukla nefes alan, gözleri halen kapalı Ginny'yi işaret etti.</blockquote><blockquote class="calibre10">"Peki ya Ron?" dedi Harry korkuyla, Ron hâlâ onun cüppesinin önüne tutunarak kıkırdamaya devam ediyordu.</blockquote><blockquote class="calibre10">"Ona ne yaptılar, bilmiyorum," dedi Luna üzgün üzgün, "ama biraz tuhaflaştı, yanımızda getirmekte bile çok zorluk çektim."</blockquote><blockquote class="calibre10">"Harry," dedi Ron, Harry'nin kulağını kendi ağzına doğru çekerek ve hâlâ halsizce kıkırdayarak, "bu kız kim, biliyor musun, Harry? Laklak o... Laklak Lovegood... ha ha ha..."</blockquote><blockquote class="calibre10">"Burdan çıkmak zorundayız," dedi Harry kararlı bir şekilde. "Luna, Ginny'ye yardım edebilir misin?"</blockquote><blockquote class="calibre10">"Evet," dedi Luna, emniyette olsun diye asasını kulağının arkasına yerleştirdi, sonra da kolunu Ginny'nin beline dolayarak onu ayağa kaldırdı.</blockquote><blockquote class="calibre10">"Bileğim sadece, kendim yürüyebilirim!" dedi Ginny sabırsızlıkla, ama bir an sonra yana doğru yığılmış ve destek için Luna'ya sarılmıştı. Harry, tıpkı birkaç ay önce Dudley'ye yaptığı gibi, Ron'un kolunu omzuna koydu. Dönüp baktı: İlk seferinde doğru çıkışı bulma ihtimalleri on ikide birdi -</blockquote><blockquote class="calibre10">Ron'u kapıya doğru çekti; bir iki metre kalmıştı ki, holün öbür tarafından bir başka kapı açıldı ve başını Bellatrix Lestrange'ın çektiği üç Ölüm Yiyen hızla içeri girdi.</blockquote><blockquote class="calibre10">"Buradalar işte!" diye haykırdı Bellatrix.</blockquote><blockquote class="calibre10">Odada Sersemletme Büyüleri uçuştu: Harry önündeki kapıya vurup geçti, Ron'u fırlattı, sonra da eğilerek, Neville'e Hermione'yi taşımada yardım etmek için geri döndü; eşiği tam vaktinde geçip kapıyı Bellatrix'in suratına çarptılar.</blockquote><blockquote class="calibre10">"Colloportus!" diye haykırdı Harry ve üç vücudun öbür yandan kapıya çarptığını duydu.</blockquote><blockquote class="calibre10">"Fark etmez!" dedi bir erkek sesi. "Başka yolları da var - BULDUK ONLARI, BURADALAR!"</blockquote><blockquote class="calibre10">Harry arkasına döndü; Beyin Odası'na dönmüşlerdi ve tabii ki bütün duvarlarda kapılar vardı. Arkalarındaki holde ayak seslerinin artmasından, oradaki Ölüm Yiyenler'e başkalarının da katıldığını anladı.</blockquote><blockquote class="calibre10">"Luna - Neville - yardım edin bana!"</blockquote><blockquote class="calibre10">Üçü odada koşturarak kapıları mühürlediler; Harry bir sonraki kapıya yetişme telaşı içinde bir masaya çarptı, üstünden yuvarlandı.</blockquote><blockquote class="calibre10">"Colloportus!"</blockquote><blockquote class="calibre10">Dışarıdan koşan ayak sesleri geliyordu, ara sıra ağır bir vücut kapılardan birine çarpıyor, kapı gıcırdayıp titriyordu. Luna ve Neville karşı duvardaki kapıları büyülüyorlardı - sonra, tam Harry odanın öbür ucuna vardığında, Luna'nın bağırdığını duydu:</blockquote><blockquote class="calibre10">"Collo- aaaaaahh..."</blockquote><blockquote class="calibre10">Döndüğünde, onu havada uçarken gördü; beş Ölüm Yiyen onun vaktinde yetişemediği kapıdan içeri dalıyorlardı; Luna bir masaya çarptı, üzerinden kayıp öbür tarafından yere düştü ve Hermione kadar hareketsiz halde yığılıp kaldı.</blockquote><blockquote class="calibre10">"Potter'ı yakalayın!" diye haykırdı Bellatrix, ona doğru koşarak; Harry ona şaşırtmaca verdi ve odanın öbür yanına doğru fırladı; kehanetin isabet alacağından korktukları sürece emniyette sayılırdı -</blockquote><blockquote class="calibre10">"Hey!" dedi Ron, sendeleyerek ayağa kalkmış, kıkırdayarak, sarhoş gibi yalpalayarak Harry'ye doğru geliyordu. "Hey, Harry, burada beyinler var, ha ha ha, tuhaf değil mi, Harry?"</blockquote><blockquote class="calibre10">"Ron, çekil yoldan, yere yat -"</blockquote><blockquote class="calibre10">Ama Ron asasını depoya doğrultmuştu bile.</blockquote><blockquote class="calibre10">"Cidden, Harry, beyinler var -bak- Accio beyin."</blockquote><blockquote class="calibre10">Sahne bir an için dondu sanki. Harry, Ginny, Neville ve Ölüm Yiyenler'in her biri, kendilerine engel olamayarak deponun tepesini seyrettiler: Bir beyin, sıçrayan bir balık gibi yeşil sıvıdan fırladı, bir an havada asılı kaldıktan sonra Ron'a doğru süzüldü. Gelirken dönüp duruyor, içinden, hareket eden görüntülerle kaplı şeritlere benzer bir şeyler çıkıyor, film makaraları gibi açılıyordu -</blockquote><blockquote class="calibre10">"Ha ha ha, Harry, baksana şuna -" dedi Ron, beynin, cafcaflı bağırsaklarını kusmasını izleyerek. "Harry, gel de dokun şuna; eminim ki acayip -"</blockquote><blockquote class="calibre10">"RON, HAYIR!"</blockquote><blockquote class="calibre10">Harry, Ron'un, beynin arkasında uçuşan düşünce dokunaçlarına değmesi halinde ne olacağını bilmiyordu, ama iyi bir şey olamayacağından emindi. İleri atıldı, oysa Ron uzanan elleriyle beyni yakalamıştı bile.</blockquote><blockquote class="calibre10">Derisine temas ettikleri anda, dokunaçlar Ron'un kollarına ip gibi dolanmaya başladılar.</blockquote><blockquote class="calibre10">"Harry, bak n'olu- Hayır - hayır - hoşuma gitmedi bu - hayır, dur – dur -"</blockquote><blockquote class="calibre10">İnce şeritler şimdi Ron'un göğsüne dolanıyordu; beyin ona bir ahtapotun gövdesi gibi sıkıca sarılırken, Ron şeritleri çekip koparmaya çalışıyordu.</blockquote><blockquote class="calibre10">"Diffindo!" diye haykırdı Harry, dokunaçlar gözlerinin önünde Ron'u sıkı sıkı sarmadan önce onları koparmaya çalışarak, ama kopmadılar. Ron düştü, onu bağlayan şeritlere vuruyordu halâ.</blockquote><blockquote class="calibre10">"Harry, boğacak onu!" diye bağırdı Ginny, kırık bileği yüzünden yerde hareketsiz kalmıştı - o sırada Ölüm Yiyenler'den birinin asasından kırmızı bir ışın uçtu ve Ginny'nin yüzünün tam ortasına isabet etti. Ginny yana devrildi ve orada baygın kaldı.</blockquote><blockquote class="calibre10">"SERSEBLED!" diye haykırdı Neville, hızla arkasını dönüp Hermione'nin asasını üstlerine gelen Ölüm Yiyenler'e doğru sallayarak, "SERSEBLED! SERSEBLED!"</blockquote><blockquote class="calibre10">Ama hiçbir şey olmadı.</blockquote><blockquote class="calibre10">Ölüm Yiyenler'den biri kendi Sersemletme Büyüsü'nü Neville'e nişanladı, birkaç santim farkla ıskaladı. Şimdi beş Ölüm Yiyen'le sadece Harry ve Neville mücadele ediyordu, Ölüm Yiyenler'den iki tanesinin yolladığı oka benzeyen gümüşi renkte ışınlar onlara isabet etmedi, ama arkalarındaki duvarda kraterler açtı. Bellatrix Lestrange dosdoğru üstüne koşunca Harry kaçtı; kehaneti yukarıda, başının üstünde tutarak odanın öbür yanına bir koşu kopardı; tek düşünebildiği, Ölüm Yiyenler'i ötekilerden uzağa çekmekti.</blockquote><blockquote class="calibre10">İşe yaramışa benziyordu; onun arkasından fırladılar, sandalyelerle masaları havaya savuruyor, ama kehanete zarar verecekleri korkusuyla onu büyülemeye cesaret edemiyorlardı. Harry de halen açık olan tek kapıdan, Ölüm Yiyenler'in içeri girdikleri kapıdan dışarı fırladı; içinden, Neville'in Ron'un yanında kalması ve onu kurtarmanın bir yolunu bulması için dua ediyordu. Yeni odanın birkaç metre içine girmişti ki, döşemenin yok olduğunu hissetti.</blockquote><blockquote class="calibre10">Dik taş basamaklardan düşüp duruyordu, sonuncuya kadar her basamakta zıpladı ve soluğunu kesen bir darbeyle, bir platform üzerinde taştan kemerin durduğu çukura sırtüstü yapıştı. Bütün oda Ölüm Yiyenler'in kahkahalarıyla çınlıyordu: Başını kaldırıp bakınca, Beyin Odası'nda olan beş tanesinin aşağı, ona doğru geldiklerini gördü; bu arada bir o kadarı da başka kapılardan girmiş, basamaktan basamağa atlayarak yaklaşıyorlardı. Harry ayağa kalktı, ama bacakları öyle bir titriyordu ki, onu güç bela taşıyorlardı. Kehanet hâlâ, mucizevi bir şekilde kırılmamış halde, sol elindeydi, sağ elinde ise asasını sıkı sıkı tutuyordu. Etrafa bakarak geriledi, bütün Ölüm Yiyenler'i görüş alanında tutmaya çalıştı. Bacaklarının arkası sert bir şeye çarptı: Kemerin durduğu platforma gelmişti. Geri geri oraya tırmandı.</blockquote><blockquote class="calibre10">Ölüm Yiyenler'in hepsi durdu, ona baktılar. Bazıları onun kadar hızla soluyordu. Bir tanesi kan revan içindeydi; Beden-Bağlama Laneti'nin etkisinden kurtulmuş olan Dolohov, asasını doğrudan Harry'nin yüzüne doğrultmuş halde, pis pis sırıtıyordu.</blockquote><blockquote class="calibre10">Lucius Malfoy, maskesini çıkararak, "Potter, yarış sona erdi," dedi tembel tembel, "şimdi uslu bir çocuk ol da şu kehaneti bana ver."</blockquote><blockquote class="calibre10">"Ötekiler - ötekileri bırakın gitsinler, o zaman veririm!" dedi Harry umutsuzca.</blockquote><blockquote class="calibre10">Ölüm. Yiyenler'den bazıları güldü.</blockquote><blockquote class="calibre10">"Pazarlık edecek durumda değilsin, Potter," dedi Lucius Malfoy, solgun yüzü zevkten pembeleşti. "Görüyorsun, biz burada on kişiyiz, sense bir kişisin... yoksa Dumbledore sana saymasını öğretmedi mi?"</blockquote><blockquote class="calibre10">"Dek basına değil o!" diye haykırdı tepelerinden bir ses. "Ben hâlâ yanmdayıb!"</blockquote><blockquote class="calibre10">Harry'nin içi cız etti: Neville taş sıraların üstünden onlara doğru sürünerek geliyor, titreyen elinde Hermione'nin asasını sıkı sıkı tutuyordu.</blockquote><blockquote class="calibre10">"Neville - hayır - Ron'a dön -"</blockquote><blockquote class="calibre10">"SERSEBLED!" diye haykırdı Neville yeniden, asasını sırayla her Ölüm Yiyen'e doğrultarak. "SERSEBLED! SERSEB–"</blockquote><blockquote class="calibre10">Ölüm Yiyenler'in en iriyarılarından biri Neville'i arkasından kavradı, kollarını iki yanına yapıştırdı. Neville debelendi, tekme attı; Ölüm Yiyenler'in birçoğu güldü.</blockquote><blockquote class="calibre10">"Longbottom, değil mi?" diye pis pis güldü Lucius Malfoy. "Eh, büyükannen aile üyelerini bizim davamıza kaptırmaya alışkındır... ölümün onun için büyük bir şok olmayacak."</blockquote><blockquote class="calibre10">"Longbottom mı?" diye tekrarladı Bellatrix, zayıf yüzünü gerçekten kötücül bir gülümseme aydınlattı. "Bak sen, annen ve babanla tanışma zevkine erişmiştim, çocuk."</blockquote><blockquote class="calibre10">"BİLİYORUB!" diye kükredi Neville ve onu esir almış Ölüm Yiyen kollarını dolayıp vücudunu kıstırdığı halde öyle canla başla mücadele etti ki, Ölüm Yiyen, "Sersemletin şunu!" diye bağırdı.</blockquote><blockquote class="calibre10">"Yo, yo, yo," dedi Bellatrix. Önce Harry'ye, sonra Neville'e bakarken kendinden geçmiş, heyecanla canlanmış gibi görünüyordu. "Hayır, bakalım Longbottom annesiyle babası gibi çözülmeden önce ne kadar dayanabilecek... tabii, Potter bize kehaneti vermek istemiyorsa."</blockquote><blockquote class="calibre10">"SAKIN ONLARA BERME!" diye kükredi Neville, kendini kaybetmiş gibiydi, Bellatrix ona ve onu tutan kişiye asası havada yaklaşırken, tekme atıp kıvranıyordu. "SAKIN ONLARA BERME, HARRY!"</blockquote><blockquote class="calibre10">Bellatrix asasını kaldırdı. "Cruciol"</blockquote><blockquote class="calibre10">Neville çığlık attı, bacakları göğsüne doğru çekildi ve onu esir almış Ölüm Yiyen'in kollarında bir an havada asılı kaldı. Ölüm Yiyen onu bıraktı; Neville, her tarafı seğirip acı içinde çığlıklar atarak yere düştü.</blockquote><blockquote class="calibre10">"Bu sadece tadımlıktı!" dedi Bellatrix, asasını kaldırıp Neville'in çığlıklarını durdurdu. Neville şimdi ağlayarak onun ayakları dibinde yatıyordu. Bellatrix dönüp Harry'ye baktı. "Evet, Potter, ya bize kehaneti verirsin ya da küçük arkadaşının acı içinde ölmesini seyredersin!"</blockquote><blockquote class="calibre10">Harry'nin düşünmesine gerek yoktu; seçeneği kalmamıştı. Onu tutan elinin ısısıyla sıcacık hale gelmiş kehaneti ileri uzattı. Malfoy almak için ileri atıldı.</blockquote><blockquote class="calibre10">Derken, yukarıda bir yerde iki kapı hızla açıldı ve odaya beş kişi daha girdi: Sirius, Lupin, Moody, Tonks ve Kingsley.</blockquote><blockquote class="calibre10">Malfoy döndü, asasını kaldırdı, ama Tonks ona bir Sersemletme Büyüsü yollamıştı bile. Harry, büyü değdi mi değmedi mi diye bakmadı, yoldan çekilmek için platformdan aşağı uçtu. Çökük zemine doğru basamak basamak atlayarak inerken büyüler yağdıran Yoldaşlık üyelerinin ortaya çıkmasıyla Ölüm Yiyenler'in dikkati tamamen dağılmıştı. Koşuşan vücutların, ışık çakışlarının arasında Harry, Neville'in yerde süründüğünü gördü. Bir kırmızı ışından daha kaçındı ve Neville'e ulaşmak için yüzükoyun yere atladı.</blockquote><blockquote class="calibre10">"İyi misin?" diye bağırdı, bir büyü daha başlarının birkaç santim yukarısından vınlarken.</blockquote><blockquote class="calibre10">"Eved," dedi Neville, ayağa kalkmaya çalıştı.</blockquote><blockquote class="calibre10">"Ya Ron?"</blockquote><blockquote class="calibre10">"Sanırıb iyi - ben çıkdığıbda hâlâ beyinle boğuşuyordu -"</blockquote><blockquote class="calibre10">Aralarındaki taş zemin, bir büyünün çarpmasıyla patladı, Neville'in elinin sadece birkaç saniye önce olduğu yerde bir krater açtı; ikisi sürünerek oradan uzaklaştılar; derken, nereden geldiği belli olmayan kalın bir kol Harry'yi boynundan yakalayıp havaya kaldırdı, ayak parmakları nerdeyse yere değmiyordu.</blockquote><blockquote class="calibre10">"Ver onu bana," diye homurdandı bir ses kulağında, "kehaneti bana ver -"</blockquote><blockquote class="calibre10">Adam Harry'nin nefes borusuna öyle bir bastırıyordu ki, Harry soluk alamıyordu. Sulanan gözleriyle, Sirius'un üç metre ötede bir Ölüm Yiyen'le düello yaptığını gördü; Kingsley iki tanesiyle birden dövüşüyordu; hâlâ basamakların ortasında bir yerde olan Tonks, Bellatrix'e alev alev büyüler yolluyordu - kimse Harry'nin ölmekte olduğunun fakında değil gibiydi. Asasını geriye, adamın böğrüne doğru çevirdi, ama büyülü bir söz söyleyecek soluğu kalmamıştı ve adamın boş eli de Harry'yi yokluyor, kehaneti tutan eline yaklaşıyordu -</blockquote><blockquote class="calibre10">"AAAHH!"</blockquote><blockquote class="calibre10">Neville birden ortaya çıkmış, üstlerine atlamıştı; büyülü sözleri söyleyecek durumda olmadığından, Hermione'nin asasını Ölüm Yiyen'in maskesindeki göz deliğine sokmuştu. Adam acıyla uluyarak bir anda Harry'yi bıraktı. Harry dönüp ona baktı ve bir solukta büyülü sözleri söyledi:</blockquote><blockquote class="calibre10">"SERSEMLET"</blockquote><blockquote class="calibre10">Ölüm Yiyen arka üstü düştü, maskesi kaydı: Şahgaga'yı öldürmeye gelen Macnair'di bu, gözlerinden biri şişmiş, kan içindeydi.</blockquote><blockquote class="calibre10">"Sağol!" dedi Harry Neville'e, onu çabucak yana çekerek. Sirius ile Ölüm Yiyen yanlarından hızla geçmişti, öyle şiddetle düello ediyorlardı ki, asaları bulanık görünüyordu. Derken Harry'nin ayağı yuvarlak ve sert bir şeye değip kaydı. Bir an kehaneti düşürdüğünü sandı, ama sonra Moody'nin sihirli gözünün zeminde dönerek uzaklaştığını gördü.</blockquote><blockquote class="calibre10">Sahibi yan yatıyordu, başından kanlar akıyordu ve ona saldıran kişi şimdi Harry ve Neville'e saldırıyordu: Dolohov'du bu, uzun solgun yüzü zevkle çarpılmıştı.</blockquote><blockquote class="calibre10">"Tamntallegra!" diye haykırdı, asasını Neville'e doğru tutarak; bacakları anında bir tür hummalı step dansı yapmaya başlayan Neville, dengesi bozularak yeniden yere düştü. "Şimdi, Potter -"</blockquote><blockquote class="calibre10">Asasıyla Hermione üzerinde kullandığı kırbaçlama hareketinin aynısını yaparken, Harry, "Protego!" diye bağırdı.</blockquote><blockquote class="calibre10">Yüzünden küt kenarlı bıçak gibi bir şeyin geçtiğini hissetti; şiddetinden yanlamasına yere devrildi ve Neville'in sarsılan bacakları üzerine düştü, ama Kalkan Büyüsü, Dolohov'un büyüsünü büyük ölçüde engellemişti.</blockquote><blockquote class="calibre10">Dolohov yeniden asasını kaldırdı. "Accio keha–"</blockquote><blockquote class="calibre10">Sirius bir anda orada belirdi, omzuyla Dolohov'a vurdu ve onu savurarak yoldan çekti. Kehanet yeniden Harry'nin parmaklarının ucuna kadar gitmişti, ama onu tutmayı başardı. Şimdi Sirius ve Dolohov düello yapıyorlardı, asaları kılıç gibi parıldıyor, uçlarından kıvılcımlar fışkırıyordu -</blockquote><blockquote class="calibre10">Dolohov, Harry ve Hermione üzerinde kullandığı kırbaçlama hareketinin aynısını yapmak için asasını geri çekti. Harry ayağa fırlayarak haykırdı: "Petrificus Totalus!" Bir kez daha, kollarıyla bacakları birbirine yapışan Dolohov geriye doğru devrilip küt diye sırtüstü düştü.</blockquote><blockquote class="calibre10">"Temiz iş!" diye bağırdı Sirius, bir çift Sersemletme Büyüsü onlara doğru uçarken Harry'nin kafasını aşağı iterek. "Şimdi buradan çıkmanı istiyorum -"</blockquote><blockquote class="calibre10">İkisi birden yeniden eğildiler; yeşil bir ışın Sirius'u sıyırıp geçti. Harry odanın karşısında Tonks'un taş merdivenin ortalarında bir yerden düştüğünü, gevşek bedeninin basamaktan basamağa yuvarlandığını ve Bellatrix'in muzaffer bir şekilde yeniden arbedeye katılmak için geriye koştuğunu gördü.</blockquote><blockquote class="calibre10">"Harry, kehaneti al, Neville'i yakala ve kaç!" diye haykırdı Sirius, Bellatrix'in yanına gitmek için koşarak. Harry daha sonra ne olduğunu görmedi; Kingsley, çopur ve artık maskesiz Rookwood'la çarpışarak görüş alanından geçti; Harry kendini Neville'e doğru atarken başının üstünden yeşil bir ışın daha uçtu -</blockquote><blockquote class="calibre10">"Ayağa kalkabilir misin?" diye bağırdı, bacakları kontrol dışı hareketlerle sarsılan ve seğiren Neville'in kulağına. "Kolunu boynuma dola -"</blockquote><blockquote class="calibre10">Neville öyle yaptı -Harry onu zorlukla kaldırdı- Neville'in bacakları hâlâ her yönde uçuşuyordu, onu taşımıyorlardı. O sırada bir adam sanki havadan düşmüş gibi üstlerine atladı: İkisi de geriye devrildi, Neville'in bacakları sırtüstü dönmüş bir böceğinkiler gibi çılgınca çırpınıyordu. Harry sol kolunu havaya kaldırarak, küçük cam topu parçalanmaktan korumaya çalıştı.</blockquote><blockquote class="calibre10">Kulağında Lucius Malfoy'un sesi, "Kehanet, kehaneti ver bana, Potter!" diye hırladı ve Harry, Malfoy'un asasının ucunun kaburgalarının arasını şiddetle dürttüğünü hissetti.</blockquote><blockquote class="calibre10">"Hayır - kalk - üstümden... Neville - tut şunu!"</blockquote><blockquote class="calibre10">Harry kehaneti karşıya attı, Neville sırtının üstünde kendini döndürdü ve küreyi göğsüyle aldı. Malfoy bu sefer asasını Neville'e doğrulttu, ama Harry kendi asasını omzunun üstünden uzatıp onun vücuduna bastırarak bağırdı: "Impedimenta!"</blockquote><blockquote class="calibre10">Malfoy sırtından uçup gitti. Harry yeniden ayağa kalkmaya hamle ederken etrafına baktı ve Malfoy'un, şimdi Sirius ve Bellatrix'in düello ettikleri platforma çarptığını gördü. Malfoy asasını yeniden Harry ve Neville'e doğrulttu, ama o daha nefesini toparlayıp darbesini indiremeden, Lupin aralarına atladı.</blockquote><blockquote class="calibre10">"Harry, diğerlerini topla ve GİT!"</blockquote><blockquote class="calibre10">Harry, Neville'i cüppesinin omzundan yakalayıp olduğu gibi taş basamakların ilk sırasına kaldırdı; Neville'in bacakları seğiriyor, titriyor, ağırlığını taşımıyordu; Harry onu yeniden var gücüyle kaldırdı, bir basamak daha tırmandılar -</blockquote><blockquote class="calibre10">Bir büyü, Harry'nin topuğunun yanında taş sıraya vurdu; sıra toz haline geldi. Harry bir alt basamağa düştü. Neville yere çökmüştü, bacakları hâlâ titriyor, çırpınıyordu. Kehaneti cebine attı.</blockquote><blockquote class="calibre10">"Hadi gel!" dedi Harry umutsuzca, Neville'in cüppesini çekerek. "Bacaklarınla itmeye çalış, hadi -"</blockquote><blockquote class="calibre10">Olağanüstü bir çabayla onu bir daha kaldırdı, Neville'in cüppesi sol dikişlerinden boylu boyunca yırtıldı - cam elyafından küçük küre cebinden düştü ve ikisi de yakalayamadan, Neville'in debelenen ayaklarından biri onu tekmeledi; küre üç metre kadar sağ taraflarına yuvarlandı ve altlarındaki basamağa çarpıp parçalandı. Her ikisi de, bu olaydan iyice afallamış halde kürenin kırıldığı yere bakarken, muazzam ölçüde büyümüş gözleri olan inci beyazı bir şekil havaya yükseldi, ama onu başka fark eden olmadı. Harry onun ağzının kıpırdadığını görüyordu, ne var ki, çevrelerindeki gümbürtü, feryatlar ve çığlıklar arasında, kehanetin tek kelimesini bile duyamadı. Şekil konuşmayı bıraktı ve yokluk içinde eridi.</blockquote><blockquote class="calibre10">"Harry, çok özür dilerib!" diye bağırdı Neville, bacakları debelenmeyi sürdürürken yüzü keder içindeydi. "Çok özür dilerib, Harry, öyle olsun isdebedib -"</blockquote><blockquote class="calibre10">"Önemi yok!" diye bağırdı Harry. "Sen ayağa kalkmaya çalış yeter, gidelim bura–"</blockquote><blockquote class="calibre10">"Dubbledore!" dedi Neville, Harry'nin omzunun üstünden bakarak; terli yüzü aniden kendinden geçmiş gibi ışıldadı.</blockquote><blockquote class="calibre10">"Ne?"</blockquote><blockquote class="calibre10">"DUBBLEDORE!"</blockquote><blockquote class="calibre10">Harry dönüp Neville'in gözlerini diktiği yere baktı. Tam tepelerinde, Beyin Odası'na açılan kapının çerçevesi içinde, asasını kaldırmış, yüzü beyaz ve korkunç öfkeli, Albus Dumbledore duruyordu. Harry vücudunun her zerresinden bir tür elektrik akımının geçtiğini hissetti - kurtulmuşlardı.</blockquote><blockquote class="calibre10">Dumbledore hızla basamaklardan indi, Neville'in ve artık oradan gitmeyi düşünmeyen Harry'nin yanından geçti. En yakındaki Ölüm Yiyenler onun orada olduğunu fark edip de diğerlerine seslendiklerinde, Dumbledore basamakların altına inmişti bile. Ölüm Yiyenler'den biri kaçmaya çalıştı, karşılarındaki taş basamaklardan yukarı maymun gibi tırmandı. Dumbledore'un büyüsü, sanki görünmez bir misinayla yakalamış gibi rahatlıkla ve çabasızca geri çekti onu.</blockquote><blockquote class="calibre10">Artık sadece bir çift düello ediyordu, belli ki yeni gelenin farkında değildiler. Harry Sirius'un, Bellatrix'in kırmızı ışınından kaçındığını gördü: Rakibine gülüyordu.</blockquote><blockquote class="calibre10">"Hadi ama, daha iyisini yapabilirsin!" diye bağırdı, sesi mağaramsı odada yankılandı.</blockquote><blockquote class="calibre10">İkinci ışın tam göğsüne isabet etti.</blockquote><blockquote class="calibre10">Yüzündeki gülüş henüz silinmemişti, ama gözleri hayretle açıldı.</blockquote><blockquote class="calibre10">Harry Neville'i bıraktı, oysa bıraktığının farkında değildi. Dumbledore da platforma doğru döndüğünde, Harry yeniden basamaklardan aşağı sıçrıyordu, asasını da çıkarmıştı.</blockquote><blockquote class="calibre10">Sirius'un düşmesi çok uzun sürdü sanki: Kemerden sarkan eski püskü tülün içinden arkaya doğru düşerken, bedeni zarif bir kavis çizdi.</blockquote><blockquote class="calibre10">Harry, vaftiz babası kadim kapıdan içeri düşüp tülün arkasında yok olurken, onun yıpranmış, vaktiyle yakışıklı olan yüzünde korku ve hayret karışımı bir ifade gördü; tül, şiddetli bir rüzgâra kapılmış gibi bir an dalgalandı, sonra yine eski haline döndü.</blockquote><blockquote class="calibre10">Harry, Bellatrix Lestrange'ın muzaffer çığlığını duydu, ama hiçbir anlamı olmadığını biliyordu -Sirius sadece kemerden içeri düşmüştü- şimdi öbür tarafta yeniden belirecekti...</blockquote><blockquote class="calibre10">Ama Sirius yeniden belirmedi.</blockquote><blockquote class="calibre10">"SIRIUS!" diye haykırdı Harry. "SIRIUS!"</blockquote><blockquote class="calibre10">Zemine yaklaşırken, kesik kesik, içini yakan soluklar alıyordu. Sirius perdenin hemen arkasında olmalıydı. O, Harry, onu gerisingeri çekecekti...</blockquote><blockquote class="calibre10">Ama zemine erişip de platforma doğru koştuğunda, Lupin onu göğsünden yakalayıp geri çekti.</blockquote><blockquote class="calibre10">"Yapabileceğin hiçbir şey yok, Harry -"</blockquote><blockquote class="calibre10">"Tut onu, kurtar onu, sadece öbür tarafa geçti!"</blockquote><blockquote class="calibre10">"- artık çok geç, Harry."</blockquote><blockquote class="calibre10">"Hâlâ ona erişebiliriz -" Harry bütün gücüyle ve şiddetle mücadele ediyordu, ama Lupin onu bırakmadı...</blockquote><blockquote class="calibre10">"Yapabileceğin hiçbir şey yok, Harry... hiçbir şey... gitti..."</blockquote><div class="mbppagebreak" id="calibre_pb_73"></div>
</body></html>
