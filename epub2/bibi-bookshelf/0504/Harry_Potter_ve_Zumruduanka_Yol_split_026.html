<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Harry Potter ve Zümrüdüanka Yoldaşlığı</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos1205156" class="calibre1"><span class="calibre2">
</span></p><blockquote class="calibre7"><span class="calibre4">YİRMİ  İKİNCİ  BÖLÜM</span><br class="calibre8"/><span class="calibre4">ST.  MUNGO  SİHİRSEL HASTALIKLAR VE SAKATLIKLAR  HASTANESİ</span></blockquote><blockquote class="calibre9">Harry ciddiye alındığı için öyle rahatladı ki, bir an bile tereddüt etmeden yatağından atladı, sabahlığını giydi ve gözlüğünü yeniden burnunun üstüne oturttu.</blockquote><blockquote class="calibre10">"Weasley, sen de gelmelisin," dedi Profesör McGonagall.</blockquote><blockquote class="calibre10">Sessiz duran Neville, Dean ve Seamus'ın yanından geçip yatakhaneden çıktılar, döne döne inen merdivenden Ortak Salon'a indiler, portre deliğinden çıkıp, Şişman Hanım'ın ay ışığıyla aydınlanmış dar koridorundan geçtiler. Harry, içinde kabaran panik sanki taşmanın eşiğindeymiş gibi hissediyordu kendini; koşmak, Dumbledore'a seslenmek istiyordu; onlar böyle sakin sakin yürürken Mr. Weasley'nin kanı akıyordu, hem ya o dişler (Harry "benim dişlerim" diye düşünmemeye çalıştı) zehirliyse? Mrs. Norris'in yanından geçtiler, kedi lamba gibi gözlerini onlara çevirip hafiften tısladı, ama Profesör McGonagall "Pist!" deyince gölgelere karıştı; birkaç dakika sonra, Dumbledore'un odasının girişini koruyan taş heykele gelmişlerdi.</blockquote><blockquote class="calibre10">"Fışırdayan Vızvız" dedi Profesör McGonagall.</blockquote><blockquote class="calibre10">Heykel canlanıp yana sıçradı; arkasındaki duvar ikiye bölündü ve sarmal bir yürüyen merdiven gibi durmaksızın yukarı doğru hareket eden taş basamaklar göründü. Üçü, hareket eden merdivene adım atınca, duvar tok bir sesle arkalarından kapandı; dar daireler çizerek yükselip, grifin şeklinde pirinç bir tokmağı olan pırıl pırıl cilalı meşe bir kapıya geldiler.</blockquote><blockquote class="calibre10">Saat artık gece yarısını geçtiği halde odadan sesler geliyordu, birbirinin içine karışmış sesler. Dumbledore'un en azından beş altı konuğu vardı sanki.</blockquote><blockquote class="calibre10">Profesör McGonagall grifin tokmağı üç kez vurdu ve sesler, sanki birisi bir düğmeye basmış gibi kesiliverdi. Kapı kendiliğinden açıldı, Profesör McGonagall öne düştü, arkasında Harry ve Ron'la içeri girdi.</blockquote><blockquote class="calibre10">Oda loştu; masalardaki tuhaf gümüş aletler sessizdi, her zaman yaptıkları gibi tekdüze bir ses çıkarıp duman salacaklarına, hareketsiz halde, çıt çıkarmadan duruyorlardı; eski müdürlerle müdirelerin duvarları kaplayan portreleri, çerçevelerinde şekerleme yapıyordu. Kapının arkasında, kuğu boyunda kırmızı ve altın rengi muhteşem bir kuş, başını kanadının altına almış, tüneğinde uyukluyordu.</blockquote><blockquote class="calibre10">"Oo, sizsiniz demek, Profesör McGonagall... ve... ah."</blockquote><blockquote class="calibre10">Masasının arkasındaki yüksek arkalıklı sandalyesinde oturan Dumbledore, önüne serilmiş kâğıtları aydınlatan mum ışığına doğru eğildi. Kar beyazı bir gecelik entarisinin üstüne, görkemli nakışlarla süslü mor ve altın rengi bir sabahlık giymişti, ama tamamen uyanık görünüyordu.</blockquote><blockquote class="calibre10">Açık mavi gözlerinin delici bakışlarını dikkatle Profesör McGonagall'a dikmişti.</blockquote><blockquote class="calibre10">"Profesör Dumbledore, Potter bir... şey, bir kâbus görmüş," dedi Profesör McGonagall. "Diyor ki..."</blockquote><blockquote class="calibre10">"Kâbus değildi," dedi Harry hemen.</blockquote><blockquote class="calibre10">Profesör McGonagall dönüp Harry'ye baktı, kaşlarını çatar gibi oldu.</blockquote><blockquote class="calibre10">"Peki öyleyse, Potter, müdüre sen anlat."</blockquote><blockquote class="calibre10">"Ben... şey, ben uyuyordum aslında..." dedi Harry. Duyduğu korku ve olanları Dumbledore'a anlatabilme telaşı içinde bile, müdürün ona hiç bakmayıp, kenetlenmiş parmaklarını incelemesine biraz bozuldu. "Ama sıradan bir rüya değildi... gerçekti... olduğunu gördüm..." Derin bir nefes aldı, "Ron'un babasına -Mr. Weasley'ye- dev bir yılan saldırdı."</blockquote><blockquote class="calibre10">Kelimeler sanki o söyledikten sonra havada yankılandı, biraz saçma, hatta komik göründüler. Bir duraklama oldu, Dumbledore arkasına yaslanıp gözlerini düşünceli düşünceli tavana dikti. Ron ise, geçirdiği şoktan yüzü bembeyaz kesilmiş halde bir Harry'ye bir Dumbledore'a baktı.</blockquote><blockquote class="calibre10">"Bunu nasıl gördün?" diye sordu Dumbledore usulca, hâlâ Harry'ye bakmıyordu.</blockquote><blockquote class="calibre10">"Şey... bilmiyorum," dedi Harry, kızgın kızgın - ne fark ederdi ki? "Kafamın içinde sanırım -"</blockquote><blockquote class="calibre10">"Beni yanlış anlıyorsun," dedi Dumbledore, hâlâ aynı sakin tonla. "Demek istiyorum ki... hatırlıyor musun -ee- bu saldırıyı gözlerken konumun neydi? Kurbanın yanında mı duruyordun, yoksa bu sahneye yukarıdan mı bakıyordun?"</blockquote><blockquote class="calibre10">Bu öyle acayip bir soruydu ki, Harry ağzı açık, Dumbledore'a bakakaldı. Adeta biliyor gibiydi...</blockquote><blockquote class="calibre10">"Ben yılandım," dedi. "Hepsini yılanın bakış açısından gördüm."</blockquote><blockquote class="calibre10">Bir an kimse konuşmadı. Derken Dumbledore, yüzü hâlâ kesilmiş süt renginde olan Ron'a bakarak, "Arthur ciddi olarak mı yaralandı?" diye sordu daha sert bir sesle.</blockquote><blockquote class="calibre10">"Evet," dedi Harry, üzerine basa basa - niye böyle geç anlıyorlardı, upuzun dişler böğrünü delince insanın ne kadar kan kaybedeceğinin farkında değiller miydi? Ve Dumbledore neden ona bakma nezaketini göstermiyordu?</blockquote><blockquote class="calibre10">Ama Dumbledore ayağa kalktı -hem de öyle çabuk kalktı ki, Harry yerinde zıpladı- ve tavana çok yakın asılmış portrelerden birine hitap etti. "Everard!" dedi sert sert. "Ve sen, Dilys!"</blockquote><blockquote class="calibre10">Kısa siyah perçemli, soluk yüzlü bir büyücüyle, yanındaki çerçevede bulunan uzun gümüş rengi lüleli yaşlıca bir cadı, derin uykuda gibi görünmelerine rağmen hemen gözlerini açtılar.</blockquote><blockquote class="calibre10">"Dinliyor muydunuz?" dedi Dumbledore.</blockquote><blockquote class="calibre10">Büyücü onaylama anlamında başını salladı; cadı, "Doğal olarak," dedi.</blockquote><blockquote class="calibre10">"Adamın kızıl saçları ve gözlüğü var," dedi Dumbledore. "Everard, alarm vermek zorundasın, onun doğru kişiler tarafından bulunmasını sağla -"</blockquote><blockquote class="calibre10">Her ikisi de başlarını salladı ve çerçevelerinin yan tarafından çıktılar, ama (Hogwarts'ta genelde olduğu şekilde) komşu tablolarda belireceklerine, ikisi de gözden kayboldu. Şimdi çerçevelerden birinde sadece koyu renk perdeden oluşan bir fon, ötekindeyse güzel bir deri koltuk vardı. Harry duvarlardaki diğer müdürlerle müdirelerin çoğunun da, pek inandırıcı bir şekilde ağızları açık horlamalarına rağmen, gözkapaklarının altından çaktırmadan ona baktıklarını fark etti. Kapıya vurdukları sırada kimin konuştuğunu anlıyordu şimdi.</blockquote><blockquote class="calibre10">"Everard ve Dilys, Hogwarts'ın en ünlü müdür ve müdirelerindendi," dedi Dumbledore; Harry, Ron ve Profesör McGonagall'ın yanından hızla geçip, kapının yanındaki tüneğinde uyumakta olan görkemli kuşa yaklaştı. "Öyle bir şöhretleri var ki, portreleri başka önemli büyücülük kurumlarında da asılı. Kendi portreleri arasında serbestçe hareket edebildikleri için, başka yerlerde neler olduğunu da bize söyleyebilirler..."</blockquote><blockquote class="calibre10">"Ama Mr. Weasley her yerde olabilir!" dedi Harry.</blockquote><blockquote class="calibre10">"Lütfen oturun, üçünüz de," dedi Dumbledore, sanki Harry konuşmamış gibi. "Everard ve Dilys birkaç dakikadan önce gelmez. Profesör McGonagall, birkaç iskemle daha çekerseniz."</blockquote><blockquote class="calibre10">Profesör McGonagall asasını sabahlığının cebinden çekti ve salladı; arkası düz üç tahta iskemle yoktan var oldu, Dumbledore'un Harry'nin duruşmasında büyüyle yarattığı rahat kreton koltuklara pek benzemiyorlardı. Harry oturarak omzunun üstünden Dumbledore'u gözledi. Dumbledore şimdi tek parmağıyla Fawkes'ın sorguçlu altın rengi başını okşuyordu. Anka hemen uyandı. Güzel başını yukarı doğru uzattı ve parlak, koyu renk gözleriyle Dumbledore'u süzdü.</blockquote><blockquote class="calibre10">Dumbledore kuşa çok yavaşça, "Bir uyarıya ihtiyacımız olacak," dedi.</blockquote><blockquote class="calibre10">Ani bir ateş parlaması oldu. Anka gitmişti.</blockquote><blockquote class="calibre10">Dumbledore şimdi, işlevini Harry'nin asla bilmediği narin gümüş aletlerden birinin yanına gitti ve onu alıp masasına taşıdı. Yeniden yüzünü onlara dönüp oturdu ve asasının ucuyla hafifçe alete dokundu.</blockquote><blockquote class="calibre10">Alet, ritmik şıngırtılarla birden can buldu. Üstündeki ufacık gümüş tüpten soluk yeşil duman bulutçukları çıktı. Dumbledore dumanı yakından gözledi, alnı kırışmıştı. Birkaç saniye sonra havadaki minik bulutçuklar kalınlaşıp düzenli bir buhar seli halini aldı... ucu bir yılanın başına dönüşüp ağzını ardına kadar açtı. Harry aletin, hikâyesini doğrulayıp doğrulamadığını merak etti: Haklı olduğu konusunda bir işaret verir diye hevesle Dumbledore'a bakıyordu, ama Dumbledore başını kaldırmadı.</blockquote><blockquote class="calibre10">"Elbette, elbette," diye mırıldandı Dumbledore, besbelli kendi kendine; hâlâ en ufak bir şaşırma belirtisi göstermeden duman selini gözlüyordu. "Ama özde bölünmüş mü?"</blockquote><blockquote class="calibre10">Harry bu sorudan da bir şey anlamadı. Ne var ki, duman yılan kendini derhal iki yılana böldü, her ikisi de karanlık havada bir çörekleniyor bir açılıyordu. Dumbledore, ciddi yüzünde bir tatmin ifadesiyle, alete bir kez daha asasıyla hafifçe dokundu: Şıngırtı dindi, duman yılanlar da soluklaşıp biçimsiz bir sis halini aldı ve sonunda kayboldu.</blockquote><blockquote class="calibre10">Dumbledore aleti ince bacaklı küçük masasına geri koydu. Harry portrelerdeki eski müdürlerin çoğunun onu gözleriyle izlediklerini, sonra da Harry'nin onlara baktığını fark edince telaşla yeniden uyuyor numarası yaptıklarını gördü. Harry tuhaf gümüş aletin ne olduğunu sormak istedi, ama daha soramadan sağ taraflarından, duvarın tepesinden biri seslendi; Everard denen büyücü, biraz nefes nefese kalmış halde, portresinde yeniden belirmişti.</blockquote><blockquote class="calibre10">"Dumbledore!"</blockquote><blockquote class="calibre10">"Durum nedir?" dedi Dumbledore hemen.</blockquote><blockquote class="calibre10">"Biri koşarak gelene kadar haykırdım," dedi alnının terini arkasındaki perdeye silen büyücü, "aşağıda bir şeyin hareket ettiğini duydum dedim -bana inanıp inanmayacaklarını bilemediler, ama yine de kontrol etmek için aşağı indiler- biliyorsun, aşağıda içine girip etrafı gözleyebileceğim portre yok. Neyse, birkaç dakika sonra onu yukarı taşıdılar. İyi görünmüyor, kan revan içinde, onlar çıkarken iyice göreyim diye Elfrida Cragg'in portresine koştum ama -"</blockquote><blockquote class="calibre10">"İyi," dedi Dumbledore, Ron kasılıp kalırken. "Sanırım Dilys gelişini görmüştür öyleyse -"</blockquote><blockquote class="calibre10">Biraz sonra gümüş lüleli cadı da tablosunda yeniden belirmişti; öksürerek koltuğuna çöktü ve, "Evet," dedi, "onu St. Mungo'ya götürdüler, Dumbledore... portremin yanından taşıyıp geçirdiler... kötü görünüyor..."</blockquote><blockquote class="calibre10">"Teşekkürler," dedi Dumbledore. Dönüp Profesör McGonagall'a baktı.</blockquote><blockquote class="calibre10">"Minerva, gidip diğer Weasley çocuklarını da uyandırman gerekiyor."</blockquote><blockquote class="calibre10">"Tabii..."</blockquote><blockquote class="calibre10">Profesör McGonagall ayağa kalkıp çabucak kapıya doğru gitti. Harry, dehşete düşmüş görünen Ron'a göz ucuyla bir bakış attı.</blockquote><blockquote class="calibre10">"Dumbledore - Molly ne olacak peki?" dedi Profesör McGonagall, kapıda duraklayarak.</blockquote><blockquote class="calibre10">"Fawkes yaklaşan biri olursa haber vermek için nöbet tutuyor şimdi, işi bitince bu görevi o gerçekleştirecek," dedi Dumbledore. "Ama Molly şimdiden biliyor da olabilir... o mükemmel saati..."</blockquote><blockquote class="calibre10">Harry onun, vakti değil, Weasley aile üyelerinin nerede ve ne durumda olduklarını gösteren saati kastettiğini biliyordu. İçinde bir sancıyla, Mr. Weasley'nin ibresinin şimdi bile “<span class="italic">Ölümcül Tehlike</span>”ye işaret ediyor olması gerektiğini düşündü. Ama saat çok geçti. Mrs. Weasley uyuyordu herhalde, saati gözlemiyordu. Harry, Mrs. Weasley'nin Böcürt'ünün, gözlüğü eğri duran, yüzünden aşağı kan süzülen Mr. Weasley'nin cansız bedenine dönüşmesini hatırlayınca ürperdi... ama Mr. Weasley ölmeyecekti... ölemezdi...</blockquote><blockquote class="calibre10">Dumbledore şimdi Harry ile Ron'un arkasındaki bir dolapta bir şeyler arıyordu. Elinde kararmış eski bir çaydanlıkla döndü, çaydanlığı özenle masasına koydu. Asasını kaldırıp, "Portus!" diye mırıldandı. Çaydanlık bir an sarsıldı, tuhaf bir mavi ışıkla parıldadı, sonra da titreyip durdu. Yine eskisi kadar siyah ve hareketsizdi.</blockquote><blockquote class="calibre10">Dumbledore bir başka portreye yürüdü; bu seferki, Slytherin'in yeşil ve gümüşi renklerini giyerken resmedilmiş, sivri sakallı, akıllı görünüşlü bir büyücünün portresiydi; öylesine derin uyuyormuş gibi bir hali vardı ki, onu uyandırmaya çalışan Dumbledore'un sesini duyamadı.</blockquote><blockquote class="calibre10">"Phineas. Phineas."</blockquote><blockquote class="calibre10">Odayı çevreleyen portrelerin sakinleri artık uyuyormuş gibi yapmaktan vazgeçmişlerdi; ne olup bittiğini daha iyi görebilmek için boyuna çerçevelerinde yer değiştiriyorlardı. Akıllı görünüşlü büyücü hâlâ kendine uyuyor süsü vermeyi sürdürünce, portrelerdekilerin bir kısmı da Dumbledore'a katılıp seslenmeye başladı.</blockquote><blockquote class="calibre10">"Phineas! Phineas! PHINEAS!"</blockquote><blockquote class="calibre10">Artık büyücünün daha fazla numara yapmasına imkân yoktu; teatral bir silkinişle gözlerini kocaman kocaman açtı.</blockquote><blockquote class="calibre10">"Biri beni mi çağırdı?"</blockquote><blockquote class="calibre10">"Öteki portreni yeniden ziyaret etmen gerekiyor, Phineas," dedi Dumbledore. "Bir mesajım daha var."</blockquote><blockquote class="calibre10">"Öteki portremi ziyaret etmek mi?" dedi Phineas, ıslık gibi bir sesle; uzun uzun, sahte sahte esnedi (odada gezinen gözleri Harry üzerinde odaklandı). "Yo, hayır, Dumbledore, bu gece çok yorgunum."</blockquote><blockquote class="calibre10">Phineas'ın sesinde Harry'ye aşina gelen bir şey vardı, acaba daha önce nerede duymuştu? Ama daha onun düşünmesine fırsat kalmadan, komşu duvarlardaki portrelerden bir itiraz fırtınası koptu.</blockquote><blockquote class="calibre10">Çok şişman, kırmızı burunlu bir büyücü, yumruklarını sallayarak, "İtaatsizlik, beyefendi!" diye haykırdı. "Sorumluluk ihmali!"</blockquote><blockquote class="calibre10">Zayıf, ihtiyar bir büyücü, "Hogwarts'ın şimdiki müdürüne hizmet etmek bizim şeref borcumuz!" diye bağırdı. Harry onu tanıdı, Dumbledore'un selefi Armando Dippet'tı bu. "Yazıklar olsun sana, Phineas!"</blockquote><blockquote class="calibre10">Burgu gibi gözleri olan bir cadı, huş ağacından yapılmış bir sopaya benzeyen son derece kalın bir asayı kaldırıp, "Onu ikna edeyim mi, Dumbledore?" diye sordu.</blockquote><blockquote class="calibre10">"Peki, tamam, tamam," dedi Phineas adlı büyücü; asaya hafif bir endişeyle baktı. "Ama, haberiniz olsun, şimdiye kadar resmimi yok etmiş olabilir, evden çok şey attı -"</blockquote><blockquote class="calibre10">"Sirius senin portreni yok etmemesi gerektiğini bilir," dedi Dumbledore. Harry o anda, Phineas'ın sesini daha önce nerede duyduğunu hatırladı: Bu ses, Grimmauld Meydanı'ndaki yatak odasında, görünürde boş olan çerçeveden gelmişti. "Ona Arthur Weasley'nin ciddi bir şekilde yaralandığı; karısı, çocukları ve Harry Potter'ın çok geçmeden onun evine kalmaya gelecekleri mesajını vereceksin. Anladın mı?"</blockquote><blockquote class="calibre10">"Arthur Weasley yaralandı; karısıyla çocukları ve Harry Potter kalmaya geliyorlar," diye tekrarladı Phineas, sıkkın bir sesle. "Evet, evet... pekâlâ..."</blockquote><blockquote class="calibre10">Portrenin çerçevesinden çıkıp gitti. Tam o anda çalışma odasının kapısı açıldı. Profesör McGonagall, peşinde Fred, George ve Ginny ile birlikte içeri girdi; üçü de hâlâ gece kılıklarındaydılar, saçları başları birbirine karışmış ve şok geçirmiş haldeydiler.</blockquote><blockquote class="calibre10">Korkmuş görünen Ginny, "Harry - neler oluyor?" diye sordu. "Profesör McGonagall babamın yaralandığını görmüşsün diyor -"</blockquote><blockquote class="calibre10">Daha Harry konuşamadan, Dumbledore, "Babanız Zümrüdüanka Yoldaşlığı için üstlendiği görevi yerine getirirken yaralandı," dedi. "St. Mungo Sihirsel Hastalıklar ve Sakatlıklar Hastanesi'ne götürüldü. Sizi, hastaneye Kovuk'tan çok daha yakın olan Sirius'un evine gönderiyorum. Annenizle orada buluşacaksınız."</blockquote><blockquote class="calibre10">"Nasıl gideceğiz?" dedi sarsılmış görünen Fred. "Uçuç tozuyla mı?"</blockquote><blockquote class="calibre10">"Hayır," dedi Dumbledore. "Uçuç tozu şu sırada emniyetli değil, Şebeke gözleniyor. Anahtar'la gideceksiniz." Masanın üstünde masum masum duran eski çaydanlığı gösterdi. "Phineas Nigellus'un gelip haber vermesini bekliyoruz sadece... sizi göndermeden önce, yolun açık olduğundan emin olmak istiyorum -"</blockquote><blockquote class="calibre10">Odanın ortasında bir alev parladı ve ardında, süzülerek yavaş yavaş yere inen tek bir altın tüy bıraktı.</blockquote><blockquote class="calibre10">"Fawkes'ın uyarısı," dedi Dumbledore, tüyü yere düşmeden yakalayarak. "Profesör Umbridge yataklarınızda olmadığınızı biliyor demek... Minerva, git ve onu başka yere götür -ne istersen uydur-"</blockquote><blockquote class="calibre10">Profesör McGonagall, ekose sabahlığının etekleri uçuşarak odadan çıktı.</blockquote><blockquote class="calibre10">"Memnun olacağını söylüyor," dedi Dumbledore'un ardında bezgin bir ses; Phineas adlı büyücü, yeniden Slytherin flamasının önünde belirmişti. "Torunumun torunu, evine gelen konuklar konusunda hep garip bir zevke sahip olmuştur zaten."</blockquote><blockquote class="calibre10">"Hadi, gelin bakalım," dedi Dumbledore, Harry ile Weasley'lere. "Çabuk olun, başka biri gelmeden."</blockquote><blockquote class="calibre10">Harry ile diğerleri, Dumbledore'un masasının etrafında toplandı.</blockquote><blockquote class="calibre10">"Daha önce Anahtar kullandınız mı?" diye sordu Dumbledore. Hepsi evet anlamında başlarını salladı, kararmış çaydanlığın bir yanından tutmak için ellerini uzattılar. "İyi. Öyleyse, üçe kadar sayıyorum... bir... iki..."</blockquote><blockquote class="calibre10">Her şey bir saniyeden kısa bir sürede olup bitti: Dumbledore "üç" demeden önce bir an duraklamıştı ki, Harry başını kaldırıp ona baktı -birbirlerine çok yakındılar- ve Dumbledore'un berrak mavi bakışı Anahtar'dan Harry'nin yüzüne yöneldi.</blockquote><blockquote class="calibre10">Birden Harry'nin yara izi akkor gibi yandı, eski yara yeniden açılmış gibiydi - ve bir anda Harry'nin içinde beklenmeyen, istenmeyen ama korkutucu şekilde kuvvetli bir nefret yükseldi; o anda her şeyden çok karşısındaki adama saldırmak - onu ısırmak - dişlerini ona gömmek isteyecek kadar kuvvetli bir nefret -</blockquote><blockquote class="calibre10">"... üç."</blockquote><blockquote class="calibre10">Harry göbek çukurunun ardında şiddetli bir sarsıntı hissetti, toprak ayaklarının altından çekildi, eli çaydanlığa yapışmıştı; bir renk girdabı ve güçlü bir rüzgârla ileri atılırlarken, çaydanlık onları ileri doğru çekerken, Harry diğerlerine çarpıyordu... derken ayakları yere öyle hızla vurdu ki dizleri kesildi, çaydanlık tangırdayarak yere düştü ve yakınlarında bir ses şöyle dedi:</blockquote><blockquote class="calibre10">"Geri geldi, kanı bozuk veletler. Babalarının öldüğü doğru mu?"</blockquote><blockquote class="calibre10">"DIŞARI!" diye kükredi ikinci bir ses.</blockquote><blockquote class="calibre10">Harry sendeleyerek ayağa kalktı ve etrafa baktı; Grimmauld Meydanı, On İki Numara'nın bodrumundaki kasvetli mutfağa gelmişlerdi. Tek ışık kaynakları, ocaktaki ateş ve titrek titrek yanan, yalnız başına yenmiş bir yemeğin kalıntılarını aydınlatan mumdu. Kreacher hole çıkılan kapıdan kaybolmak üzereydi, peştamalını çekiştirirken onlara hain bakışlar atıyordu. Sirius hızla yanlarına geldi, kaygılı görünüyordu. Tıraş olmamıştı, sırtında hâlâ günlük kıyafeti vardı; ayrıca üzerinden biraz Mundungus'unki gibi bayat bir içki kokusu geliyordu.</blockquote><blockquote class="calibre10">"Neler oluyor?" dedi, Ginny'yi ayağa kaldırmak için elini uzatarak. "Phineas Nigellus, Arthur'un ciddi şekilde yaralandığını söyledi -"</blockquote><blockquote class="calibre10">"Harry'ye sor," dedi Fred.</blockquote><blockquote class="calibre10">George, "Evet, bunu ben de kendi kulaklarımla duymak istiyorum," dedi.</blockquote><blockquote class="calibre10">İkizler ve Ginny ona bakıyorlardı. Dışarıdaki merdivende Kreacher'ın ayak sesleri kesilmişti.</blockquote><blockquote class="calibre10">"Bir -" diye başladı Harry; böylesi, McGonagall ve Dumbledore'a anlatmaktan da beterdi. "Bir - bir tür - imge gördüm..."</blockquote><blockquote class="calibre10">Ve onlara gördüklerinin hepsini anlattı, ama hikâyeyi değiştirdi; yılan saldırırken onun gözlerinden değil de yandan seyrediyormuş gibi anlattı. Hâlâ bembeyaz olan Ron, ona şöyle bir baksa da bir şey söylemedi. Harry anlatmayı bitirdikten sonra da Fred, George ve Ginny gözlerini dikip ona bakmayı sürdürdüler. Harry bunu kendisinin hayal edip etmediğini bilmiyordu ama, bakışlarında suçlayıcı bir şey varmış gibi geldi ona. Eh, sadece saldırıyı gördüğü için ona kabahat bulacaklarsa eğer, o sırada yılanın içinde olduğunu söylemediğine memnundu.</blockquote><blockquote class="calibre10">"Annem burda mı?" dedi Fred, Sirius'a dönerek. Belki de neler olduğunu henüz bilmiyordur," dedi Sirius. "Önemli olan, Umbridge müdahale edemeden sizi oradan uzaklaştırmaktı. Sanırım Dumbledore şimdi Molly'ye haber veriyordur."</blockquote><blockquote class="calibre10">Ginny kararlılıkla, "St. Mungo'ya gitmemiz gerek," dedi. Dönüp hepsi henüz pijamalı olan ağabeylerine baktı. "Sirius, bize pelerin ya da öyle bir şey verebilir misin?"</blockquote><blockquote class="calibre10">"Durun bakalım, öyle çabucak St. Mungo'ya gidemezsiniz!" dedi Sirius.</blockquote><blockquote class="calibre10">Fred, yüzünde keçi gibi inatçı bir ifadeyle, "Canımız istiyorsa, tabii ki gideriz St. Mungo'ya," dedi. "O bizim babamız!"</blockquote><blockquote class="calibre10">"Peki, hastane daha karısını haberdar etmeden Arthur'un saldırıya uğradığını bilmenizi nasıl açıklayacaksınız?"</blockquote><blockquote class="calibre10">"Ne önemi var ki?" dedi George birden parlayarak.</blockquote><blockquote class="calibre10">"Önemi var, çünkü Harry'nin yüzlerce kilometre uzakta olan şeyleri gördüğüne dikkati çekmek istemiyoruz!" dedi Sirius kızgınlıkla. "Bakanlık'ın böyle bir bilgiden neler çıkartacağı hakkında bir fikrin var mı?"</blockquote><blockquote class="calibre10">Fred ve George, Bakanlık'ın herhangi bir şeyden ne çıkartacağına hiç aldırmayacak gibi duruyorlardı. Yüzü hâlâ kül gibi olan Ron ise susuyordu.</blockquote><blockquote class="calibre10">Ginny, "Başka birisi bize söylemiş olabilirdi..." dedi, "... Harry'den başka birinden duymuş olabilirdik."</blockquote><blockquote class="calibre10">"Ne gibi?" dedi Sirius sabırsızca. "Dinleyin, babanız Yoldaşlık adına görevdeyken yaralandı, koşullar zaten yeterince kuşku verici, bir de çocuklarının bu olaydan birkaç saniye içinde haberdar olduklarını öğrenmesinler; ciddi şekilde zarar verebilirsiniz Yoldaşlık -"</blockquote><blockquote class="calibre10">"Salak Yoldaşlık umrumuzda bile değil!" diye haykırdı Fred.</blockquote><blockquote class="calibre10">"Babamızın ölmek üzere olduğundan söz ediyoruz burda!" diye feryat etti George.</blockquote><blockquote class="calibre10">"Babanız ne tür bir işe girdiğini biliyordu, Yoldaşlık'ın işlerini bozdunuz diye size teşekkür etmez!" dedi Sirius; onlar kadar kızmıştı. "Bu işler böyledir - bunun için siz Yoldaşlık'ta değilsiniz -anlamıyorsunuz- ölmeye değer şeyler vardır!"</blockquote><blockquote class="calibre10">"Senin için söylemesi kolay tabii!" diye böğürdü Fred. "Buraya tıkılmış kalmışsın. Gördüğüm kadarıyla canını tehlikeye atıyor falan değilsin!"</blockquote><blockquote class="calibre10">Sirius'un yüzünde zaten azıcık renk vardı, o da çekildi. Bir an için, sanki Fred'e vurmayı istermiş gibi göründü, ama konuştuğunda sesinde kararlı bir sükûnet vardı.</blockquote><blockquote class="calibre10">"Zor olduğunu biliyorum, ama hepimiz henüz bir şey bilmiyormuş gibi davranmak zorundayız. Yerimizden kımıldamamak zorundayız, en azından annenizden haber alana kadar, tamam mı?"</blockquote><blockquote class="calibre10">Fred ve George hâlâ isyankâr görünüyorlardı. Ancak Ginny birkaç adım ötedeki iskemleye gitti ve oraya çöktü. Harry, Ron'a baktı. Ron baş sallama ile omuz silkme arası bir hareket yapınca, onlar da oturdular, ikizler bir dakika daha gözlerinden ateş saçarak Sirius'a baktılar. Sonra Ginny'nin iki yanına oturdular.</blockquote><blockquote class="calibre10">"Şimdi oldu," dedi Sirius cesaret verircesine, "hadi bakalım, şimdi hep birlikte... hep birlikte bir içki içelim, beklerken. Accio kaymakbirası!"</blockquote><blockquote class="calibre10">Konuşurken asasını kaldırdı, yarım düzine şişe kilerden çıkıp onlara doğru geldi. Masada kaydılar, Sirius'un yemeğinden kalanları etrafa saçarak altısının da tam önünde durdular. Hepsi içti. Bir süre sadece mutfaktaki ateşin çıtırtıları ile masaya koyulan şişelerin tok sesi duyuldu.</blockquote><blockquote class="calibre10">Harry sadece elini meşgul etsin diye içiyordu. Midesi korkunç bir suçluluk duygusuyla sıcak sıcak kaynıyordu. Eğer o olmasa, onlar da burada olmayacaktı; hâlâ yataklarında uyuyor olacaklardı. Kendi kendine, alarm vererek Mr. Weasley'nin bulunmasını sağladığını söylemesinin de faydası olmuyordu, çünkü bir de en başta Mr. Weasley'ye saldıranın o olduğu şeklinde, çözüm bekleyen bir mesele vardı.</blockquote><blockquote class="calibre10">Aptallaşma, senin sivri yılan dişlerin yok, dedi kendi kendine, sakin kalmaya çalışarak, oysa kaymakbirası şişesini tutan eli titriyordu; yatağında yatıyordun, kimseye saldırmıyordun...</blockquote><blockquote class="calibre10">Peki öyleyse, Dumbledore'un odasında ne oldu? diye sordu kendi kendine. Kendimi Dumbledore'a da saldırmak istiyormuş gibi hissettim...</blockquote><blockquote class="calibre10">Şişeyi düşündüğünden biraz daha hızla koydu, içindekiler masaya saçıldı. Kimse fark etmedi. Sonra havadaki bir ateş patlamasıyla önlerindeki kirli tabaklar aydınlandı. Onlar hayretle çığlık atarken, altın renkli bir anka kuyruğu teleği eşliğinde, bir parşömen tomarı tok bir sesle masaya düştü.</blockquote><blockquote class="calibre10">"Fawkes!" dedi Sirius hemen, parşömeni kaparak. "Bu, Dumbledore'un yazısı değil -annenizden bir mesaj olmalı- al -"</blockquote><blockquote class="calibre10">Mektubu George'un eline attı, o da parçalarcasına açtı ve yüksek sesle okudu:</blockquote><blockquote class="calibre9"><span class="calibre11"><span class="italic">Babanız hâlâ sağ. Ben şimdi St. Mungo'ya doğru yola çıkıyorum. Olduğunuz yerde kalın. Mümkün olur olmaz haber göndereceğim. </span></span></blockquote><blockquote class="calibre13"><span class="calibre11"><span class="italic">Anneniz.</span></span></blockquote><blockquote class="calibre9">George masadakilere baktı.</blockquote><blockquote class="calibre10">"Hâlâ sağ..." dedi yavaşça. "Ama böyle deyince sanki..."</blockquote><blockquote class="calibre10">Cümleyi bitirmesine gerek yoktu. Harry de sanki Mr. Weasley hayatla ölüm arasında gidip geliyormuş izlenimine kapılmıştı. Hâlâ son derece solgun olan Ron, sanki ona rahatlatıcı sözler söyleyebilirmiş gibi annesinin mektubunun arkasına bakıyordu. Fred parşömeni George'un elinden çekip aldı, kendi de okudu, sonra Harry'ye baktı; Harry, kaymakbirası şişesini tutan elinin yine titrediğini hissetti ve titremeyi durdurmak için onu daha sıkı kavradı.</blockquote><blockquote class="calibre10">Harry eğer bundan daha uzun bir gece geçirdiyse bile, hatırlamıyordu. Sirius bir keresinde, hiç de inandırıcı olmayan bir sesle, yatabileceklerini söyledi, ama Weasley'lerin tiksinti dolu bakışları yeterli cevaptı. Mumun fitilinin sıvı balmumu içine gömüldükçe gömülüşünü izleyerek, arada bir şişelerinden bir yudum alarak masanın çevresinde sessizce oturdular. Sadece saatin kaç olduğuna bakmak için, neler olduğu konusundaki meraklarını dile getirmek için ve kötü haber olsaydı hemen duyacakları konusunda birbirlerini temin etmek için konuştular; ne de olsa Mrs. Weasley çoktan St. Mungo'ya gitmiş olmalıydı.</blockquote><blockquote class="calibre10">Fred uyuklamaya başladı, başı yana, omzuna düştü. Ginny iskemlesine kedi gibi kıvrılmıştı, ama gözleri açıktı; Harry o gözlerde ateşin yansımasını görüyordu. Ron, başı ellerinin arasında oturuyordu, uyuyup uyumadığını anlamak imkânsızdı. Harry ve Sirius sık sık birbirlerine bakıyorlardı, ailenin ıstırabının davetsiz misafirleri olarak bekliyorlardı... bekliyorlardı...</blockquote><blockquote class="calibre10">Sabah Ron'un saatine göre beşi on geçe, mutfak kapısı hızla açıldı ve Mrs. Weasley içeri girdi. Son derece solgundu, ama hepsi ona bakmak için dönünce ve Fred, Ron ile Harry iskemlelerinden yarı yarıya kalkınca, bitkin bitkin gülümsedi.</blockquote><blockquote class="calibre10">"Düzelecek," dedi, sesi yorgunluktan bitap çıkıyordu. "Uyuyor. Daha sonra hep birlikte gidip onu görebiliriz. Şimdi Bill onunla kalıyor; sabah işten izin alacak."</blockquote><blockquote class="calibre10">Fred, elleri yüzünde, yeniden iskemlesine çöktü. George ve Ginny ayağa kalktılar, hızla annelerinin yanına gidip ona sarıldılar. Ron titrek titrek güldü ve geri kalan kaymakbirasını bir dikişte bitirdi.</blockquote><blockquote class="calibre10">"Kahvaltı!" dedi Sirius yüksek sesle ve neşeyle. Ayağa fırladı. "O lanet olasıca ev cini nerede? Kreacher! KREACHER!"</blockquote><blockquote class="calibre10">Ama Kreacher onun çağrısına cevap vermedi.</blockquote><blockquote class="calibre10">"Ee, unut gitsin," diye mırıldandı Sirius, oradakileri sayarak. "Öyleyse, kaç kişilik kahvaltı -bakalım- yedi... pastırmalı yumurta, herhalde, çay ve kızarmış ekmek -"</blockquote><blockquote class="calibre10">Harry ona yardım etmek için hemen ocağa gitti. Weasley'lerin mutluluğuna müdahale etmek istemiyordu, Mrs. Weasley'nin ondan gördüklerini anlatmasını isteyeceği ânı da korkuyla bekliyordu. Ancak, tabakları büfeden henüz çıkarmıştı ki, Mrs. Weasley onları elinden aldı ve Harry'ye sarıldı.</blockquote><blockquote class="calibre10">Boğuk bir sesle, "Sen olmasan ne olurdu, bilemiyorum, Harry," dedi. "Arthur'u saatlerce bulamayabilirlerdi, o vakit de çok geç olurdu; ama senin sayende, yaşıyor. Dumbledore da Arthur'un orada bulunmasına iyi bir kılıf uydurdu; yoksa başına ne dertler açılırdı, bilinmez. Zavallı Sturgis'e baksana..."</blockquote><blockquote class="calibre10">Harry onun minnetine güçlükle dayanabiliyordu, neyse ki Mrs. Weasley onu çabuk bırakıp Sirius'a döndü ve gece çocuklarıyla ilgilendiği için ona teşekkür etti. Sirius yardım edebildiğine çok memnun olduğunu ve Mr. Weasley hastanede yattığı sürece onunla kalacaklarını umduğunu söyledi.</blockquote><blockquote class="calibre10">"Ah, Sirius, öyle minnettarım ki... bir süre orada kalacağını sanıyorlar, ona daha yakın olmak harika olurdu... ama tabii bu, Noel'de de burada olacağımız anlamına geliyor."</blockquote><blockquote class="calibre10">Sirius, "Ne kadar kalabalık olursak o kadar neşeli olur!" dedi. Onun apaçık içtenliği, Mrs. Weasley'nin de yüzünün ışıldamasına neden oldu. Bir önlük taktı ve kahvaltıya yardım etmeye başladı.</blockquote><blockquote class="calibre10">Artık bir an daha dayanamayacağını hisseden Harry, "Sirius," diye mırıldandı. "Sana bir şey söyleyebilir miyim? Şey - hemen şimdi."</blockquote><blockquote class="calibre10">Karanlık kilere gitti, Sirius da onu izledi. Harry giriş yapma gereği duymaksızın, gördüklerini bütün ayrıntısıyla vaftiz babasına nakletti, Mr. Weasley'ye saldıran yılanın kendisi olduğu gerçeği de dahil.</blockquote><blockquote class="calibre10">O soluklanmak için durunca, Sirius, "Bunu Dumbledore'a söyledin mi?" dedi.</blockquote><blockquote class="calibre10">"Evet," dedi Harry sabırsızca, "ama bana ne anlama geldiğini söylemedi. Zaten artık bana hiçbir şey söylemiyor."</blockquote><blockquote class="calibre10">"Kaygılanacak bir şey olsaydı, eminim söylerdi," dedi Sirius emin bir tavırla.</blockquote><blockquote class="calibre10">"Ama hepsi bu değil ki," dedi Harry, fısıldar gibi bir sesle. "Sirius, ben... ben aklımı kaçırıyorum sanırım. Orada, Dumbledore'un odasında, Anahtar'ı almadan önce... birkaç saniye orada yılan olduğumu sandım, kendimi yılan gibi hissettim -Dumbledore'a bakarken yara izim gerçekten acıdı- Sirius, ona saldırmak istedim!"</blockquote><blockquote class="calibre10">Sirius'un yüzünün sadece küçük bir bölümünü görüyordu; gerisi karanlıktaydı.</blockquote><blockquote class="calibre10">"Gördüklerinin olumsuz bir sonucu olmalı, hepsi bu," dedi Sirius. "Hâlâ o rüyayı -ya da her neyse onu- düşünüyordun ve -"</blockquote><blockquote class="calibre10">"Ondan değil," dedi Harry, başını iki yana sallayarak, "içimde bir şey kabardı sanki, içimde bir yılan varmış gibi."</blockquote><blockquote class="calibre10">"Senin uyuman gerek," dedi Sirius, itiraz kabul etmez bir tavırla. "Kahvaltı edip doğruca yatmaya gidiyorsun, öğle yemeğinden sonra da ötekilerle birlikte Arthur'u ziyaret edebilirsin. Şok geçirmişsin, Harry, sadece tanık olduğun bir şey için kendini suçluyorsun. Hem iyi ki de tanık olmuşsun, yoksa Arthur ölebilirdi. Bırak üzülmeyi."</blockquote><blockquote class="calibre10">Harry'nin omzuna bir şaplak attı ve kilerden çıkarak onu arkasında, karanlıkta tek başına bıraktı.</blockquote><blockquote class="calibre10">Harry'den başka herkes sabahın geri kalanını uyuyarak geçirdi. O, Ron'la ikisinin yazın son birkaç haftasında paylaştıkları yatak odasına gitti ama, Ron hemen yatağa girip birkaç dakikada uyurken, Harry tamamen giyinik halde, sırtını kamburlaştırıp karyolanın soğuk madeni çubuklarına yaslayarak öylece oturdu. Rahat etmemeye çalışıyordu, uyuklamamaya kararlıydı, çünkü uykusunda yeniden yılan olacağından ve uyanınca kendini Ron'a saldırmış ya da kayarak ötekilerden birinin peşinde gidiyor halde bulmaktan çok korkuyordu...</blockquote><blockquote class="calibre10">Ron uyanınca, Harry kendisi de dinlendirici bir uyku çekmiş gibi davrandı. Öğle yemeğindeyken Hogwarts'tan sandıkları geldi, böylece St. Mungo'ya gitmek için Muggle'lar gibi giyinebildiler. Cüppelerini çıkarıp kot pantolonla svetşört giyerlerken, Harry dışında herkes taşkın bir şekilde mutlu ve konuşkandı. Onlara Londra'da eşlik etmek üzere gelen Tonks ve Deli-Göz'ü neşeyle karşıladılar. Deli-Göz'ün sihirli gözünü kapatacak bir açıyla taktığı melon şapkaya gülerek, saçı yine kısa ve parlak pembe olan Tonks'un metroda ondan çok daha az ilgi çekeceğini söylediler - ki doğruydu.</blockquote><blockquote class="calibre10">Tonks ise Harry'nin, Mr. Weasley'ye yapılan saldırıya ilişkin gördüğü imgeyle çok ilgilenmişti, oysa Harry bu konuyu konuşmayı hiç istemiyordu.</blockquote><blockquote class="calibre10">Şehrin merkezine doğru onları tıngır tıngır götüren bir trende Harry'nin yanına oturdu ve merakla, "Ailende Görücü kanı yok, değil mi?" diye sordu.</blockquote><blockquote class="calibre10">"Hayır," dedi Harry, Profesör Trelawney'yi düşünüp kendini hakarete uğramış hissederek.</blockquote><blockquote class="calibre10">"Hayır," dedi Tonks bunu değerlendiriyormuş gibi, 'hayır, sanırım yaptığın tam anlamıyla kehanet sayılmaz, değil mi? Yani, geleceği görmüyorsun, şimdiyi görüyorsun.. . tuhaf, değil mi? Faydalı ama..."</blockquote><blockquote class="calibre10">Harry cevap vermedi; neyse ki bir sonraki istasyonda indiler, Londra'nın tam merkezinde bir istasyondu; trenden inme telaşında, Harry, Fred ile George'u, başı çeken Tonks'la kendisinin arasına almayı başardı. Yürüyen merdivende hepsi Tonks'u izledi; melon şapkası aşağı çekilmiş, boğum boğum ellerinden biri paltosunun düğmeleri arasına sokulmuş, asasını sımsıkı kavramış olan Moody, grubun arkasından geliyordu. Harry onun saklı gözünün, üzerine dikilmiş olduğunu hissetti. Rüyası hakkında sorulardan kaçınmak için, Deli-Göz'e St. Mungo'nun nerede saklı olduğunu sordu.</blockquote><blockquote class="calibre10">"Uzak değil," diye homurdandı Moody. Noel alışverişine çıkanlarla tıklım tıkış dolu, iki yanında mağazaların uzandığı bir caddeye, kış havasına çıktılar. Moody, Harry'yi biraz öne doğru itti ve hemen arkasından topallaya topallaya yürüdü. Harry onun gözünün, öne eğilmiş şapkanın altında fıldır fıldır döndüğünü biliyordu. "Bir hastane için iyi bir yer bulmak kolay değil. Diagon Yolu'nda hiçbir yer yeterince büyük değildi, Bakanlık gibi yeraltında da yapamazdık - sağlıklı olmazdı. Sonunda burada bir bina bulmayı başardılar. Teoriye göre, hasta büyücüler gelip gidecek ve kalabalığa karışacaktı."</blockquote><blockquote class="calibre10">Birbirilerinden ayrı düşmemek için Harry'nin omzunu yakaladı; etrafları, besbelli elektrikli aletlerle dolu yakındaki bir dükkâna girmekten başka amaçları olmayan bir alışverişçi sürüsüyle çevriliydi.</blockquote><blockquote class="calibre10">Bir an sonra, "İşte burası," dedi Moody.</blockquote><blockquote class="calibre10">Kırmızı tuğladan, büyük, eski moda, adı “<span class="italic">Purge &amp; Dowse Ltd.</span>” olan bir mağazanın önüne gelmişlerdi. Binanın külüstür, perişan bir havası vardı; vitrinlerde peruğu kaymış, orası burası çentik çentik olmuş birkaç manken duruyordu sadece; rastgele konmuşlardı ve en azından on yıllık, modası geçmiş giysiler giymişlerdi. Tozlu kapıların üstündeki kocaman tabelaların hepsinde "<span class="italic">Tadilat İçin Kapalıdır.</span>" yazıyordu. Harry, bir sürü plastik alışveriş torbası yüklenmiş iriyarı bir kadının, yanlarından geçerken arkadaşına, "<span class="italic">Asla açık olmaz burası...</span>" dediğini duydu.</blockquote><blockquote class="calibre10">"Tamam," dedi Tonks. Onları, içinde sadece çirkin mi çirkin bir kadın mankenin durduğu bir vitrinin önüne çağırdı. Sahte kirpikleri aşağı sarkmış olan manken, yeşil naylon bir askılı elbise giymişti. "Herkes hazır mı?"</blockquote><blockquote class="calibre10">Başlarını evet anlamında sallayıp etrafına toplandılar. Moody, öne gitsin diye Harry'yi bu sefer kürek kemiklerinin ortasından dürttü. Tonks da vitrine iyice eğilerek çirkin mankene baktı; nefesi camı buğuluyordu. "N'aber?" dedi, "Arthur Weasley'yi görmeye geldik."</blockquote><blockquote class="calibre10">Harry, arkasında otobüsler gümbürdeyerek geçerken ve alışverişe çıkanlarla dolu bir sokağın bütün şamatası yükselirken, Tonks'un bir mankenin, hem de bir tabaka camın ardından, bunca alçak sesle dediklerini anlar diye beklemesini gülünç buldu. Sonra, mankenlerin zaten duyamadığını hatırlattı kendine. Bir saniye sonra, manken başını hafifçe sallayıp eklemli parmaklarıyla "gel" işareti yapınca, hayretten ağzı açık kaldı; Tonks, Ginny ile Mrs. Weasley'yi dirseklerinden yakalayıp dosdoğru camın içinden geçti. Ortadan kayboldular.</blockquote><blockquote class="calibre10">Fred, George ve Ron onların peşinden gittiler. Harry etrafa, itişip kakışan kalabalığa baktı; hiçbirinin, “<span class="italic">Purge &amp; Dowse Ltd.</span>”inkiler gibi çirkin vitrin mankenlerine bakarak vakit kaybetmeye niyeti yok gibi görünüyordu; dahası hiçbiri, altı kişinin, gözleri önünde yok olup havaya karışmasını fark etmemiş gibiydi.</blockquote><blockquote class="calibre10">"Hadi," diye homurdandı Moody. Yine Harry'nin sırtını dürttü ve serin bir su tabakasını andıran bir şeyin içinden geçip öbür taraftan sıcak ve kuru halde çıktılar.</blockquote><blockquote class="calibre10">Çirkin mankenden de, durduğu yerden de eser yoktu. Sıra sıra cadıyla büyücünün, bacakları sallanan tahta iskemlelerde oturduğu, kalabalık bir danışma bölümüne benzer bir yerdeydiler; cadılarla büyücülerin kimi tamamen normal görünüyor ve Cadı Gündemi'nin eski sayılarını okuyorlardı. Diğerlerinde ise, fil hortumları ya da göğüslerinden çıkan ekstra eller gibi korkutucu birtakım şekil bozuklukları vardı. Salonun da dışarıdaki sokaktan daha sessiz olduğu söylenemezdi, çünkü hastalardan bazıları çok tuhaf sesler çıkarıyordu: İlk sıranın ortasında durmuş, bir Gelecek Postası ile kendini harıl harıl yelpazeleyen, yüzü terli cadı, ağzından buhar çıktıkça tiz bir ıslık koyuveriyordu; köşedeki pis sihirbaz, her hareket edişinde çan gibi çalıyordu ve her çınlamayla birlikte kafası öyle korkunç şekilde titreşiyordu ki, durdurmak için kendi kulaklarına yapışması gerekiyordu.</blockquote><blockquote class="calibre10">Limon yeşili cüppeli cadılarla büyücüler, hastaların arasında bir aşağı bir yukarı yürüyor, sorular soruyor, Umbridge'inkine benzeyen yazı altlıklarına not alıyorlardı. Harry, göğüslerine işlenmiş olan amblemi fark etti: çapraz bir asa ile bir kemik.</blockquote><blockquote class="calibre10">Ron'a yavaşça, "Doktor mu onlar?" diye sordu.</blockquote><blockquote class="calibre10">"Doktor mu?" dedi Ron, şaşkın görünüyordu. "Hani şu insanları kesen Muggle kaçıklardan mı? Hayır, onlar şifacı."</blockquote><blockquote class="calibre10">"Buraya gelin!" diye seslendi Mrs. Weasley, köşedeki sihirbazın yenilenen çınlamasını bastırarak. Onun peşine düşüp, “<span class="italic">Danışma</span>” yazan bir masada oturan tombul sarışın bir cadının önündeki kuyruğa girdiler. Arkasındaki duvar posterlerle kaplıydı, üzerlerinde ise şöyle şeyler yazıyordu:</blockquote><blockquote class="calibre9"><span class="calibre11"><span class="italic">TEMİZ BİR KAZAN, İKSİRİN ZEHRE DÖNÜŞMESİNİ ÖNLER; EHİL BİR ŞİFACI TARAFINDAN ONAYLANMADIKÇA, PANZEHİR TAMZEHİR SAYILIR.</span></span></blockquote><blockquote class="calibre9">Uzun gümüşi renkte bukleleri olan bir cadının büyük bir portresi de vardı, üzerinde şunlar yazılıydı:</blockquote><blockquote class="calibre9"><span class="calibre11"><span class="italic">Dilys Denuent</span></span></blockquote><blockquote class="calibre15"><span class="calibre11"><span class="italic">St. Mungo'nun Şifacısı, 1722-1741</span></span></blockquote><blockquote class="calibre15"><span class="calibre11"><span class="italic">Hogwarts Cadılık ve Büyücülük Okulu Müdiresi, 1741-1768</span></span></blockquote><blockquote class="calibre9">Dilys, Weasley ekibini sanki onları sayıyormuşçasına inceliyordu: Harry ile göz göze gelince, çaktırmadan göz kırptı ve yürüyüp portresinden çıkarak kayboldu.</blockquote><blockquote class="calibre10">Bu arada, kuyruğun başında genç bir büyücü, olduğu yerde garip bir dans gösterisi sunuyor ve ıstırap çığlıkları arasında, derdini masanın arkasındaki cadıya anlatmaya Çalışıyordu.</blockquote><blockquote class="calibre10">"Bunlar yüzünden -ayy- kardeşimin bana verdiği ayakkabılar -öff- yiyorlar işte -AMAN- ayaklarımı - baksanıza şunlara, üstlerinde bir şey var herhalde -AAAH- uğursuzluk büyüsü ve ben de -AAAAAHH- ayakkabıları çıkaramıyorum." Yanan kömürler üzerinde dans edermiş gibi sırayla bir ayağının, sonra ötekinin üstünde zıpladı.</blockquote><blockquote class="calibre10">"Ayakkabılar okumana engel olmuyor, değil mi?" dedi sarışın cadı asabi asabi, masasının sol tarafındaki büyük bir tabelayı işaret ederek. "Büyü Hasarı'na gitmen gerekiyor, dördüncü kat. Kat rehberinde dediği gibi. Sıradaki!"</blockquote><blockquote class="calibre10">Büyücü yan yan, seke seke, hoplaya zıplaya yoldan çekilirken, Weasley ekibi birkaç adım ilerledi ve Harry kat rehberini okudu:</blockquote><p class="calibre8" style="margin:0pt; border:0pt; height:1em"> </p><p class="calibre8" style="margin:0pt; border:0pt; height:1em"> </p><p class="calibre8" style="margin:0pt; border:0pt; height:1em"> </p><p class="calibre8" style="margin:0pt; border:0pt; height:1em"> </p><p class="calibre8" style="margin:0pt; border:0pt; height:1em"> </p><p class="calibre8" style="margin:0pt; border:0pt; height:1em"> </p><p class="calibre8" style="margin:0pt; border:0pt; height:1em"> </p><p class="calibre8" style="margin:0pt; border:0pt; height:1em"> </p><p class="calibre8" style="margin:0pt; border:0pt; height:1em"> </p><blockquote class="calibre10"><span class="calibre11"><span class="italic"><span class="bold">EŞYA KAZALARI.......................................Zemin kat</span></span></span></blockquote><blockquote class="calibre10"><span class="calibre11"><span class="italic">Kazan patlaması, asa geri tepmesi, süpürge çarpışmaları vs.</span></span></blockquote><blockquote class="calibre12"><span class="calibre11"><span class="italic"><span class="bold">YARATIKLARIN YOL AÇTIĞI</span></span></span></blockquote><blockquote class="calibre16"><span class="calibre11"><span class="italic"><span class="bold">YARALANMALAR....................................Birinci kat</span></span></span></blockquote><blockquote class="calibre10"><span class="calibre11"><span class="italic">Isırıklar, sokmalar, yanıklar, gömük omurga vs.</span></span></blockquote><blockquote class="calibre12"><span class="calibre11"><span class="italic"><span class="bold">SİHİRLİ BÖCEKLER.................................İkinci kat</span></span></span></blockquote><blockquote class="calibre10"><span class="calibre11"><span class="italic">Bulaşıcı hastalıklar, örneğin ejderhaçiçeği, kaybolma hastalığı, sıramantarca vs.</span></span></blockquote><blockquote class="calibre12"><span class="calibre11"><span class="italic"><span class="bold">ÝKSİR VE BİTKİ</span></span></span></blockquote><blockquote class="calibre16"><span class="calibre11"><span class="italic"><span class="bold">ZEHİRLENMELERİ...............................Üçüncü kat</span></span></span></blockquote><blockquote class="calibre10"><span class="calibre11"><span class="italic">Kızıllık ve lekeler, kusma, denetlenemez kıkırdama vs.</span></span></blockquote><blockquote class="calibre12"><span class="calibre11"><span class="italic"><span class="bold">BÜYÜ HASARI.....................................Dördüncü kat</span></span></span></blockquote><blockquote class="calibre10"><span class="calibre11"><span class="italic">Kaldırılamayan uğursuzluk büyüleri, nazar, yanlış uygulanmış büyüler vs.</span></span></blockquote><blockquote class="calibre12"><span class="calibre11"><span class="italic"><span class="bold">ZİYARETÇİ ÇAYHANESİ</span></span></span></blockquote><blockquote class="calibre12"><span class="calibre11"><span class="italic"><span class="bold">HASTANE MAĞAZASI............................Beşinci kat</span></span></span></blockquote><blockquote class="calibre12"><span class="calibre11"><span class="italic">EĞER NEREYE GİDECEĞİNİZDEN EMİN DEĞİLSENİZ, NORMAL KONUŞMA YETİSİNDEN YOKSUNSANIZ YA DA NİYE BURADA OLDUĞUNUZU HATIRLAMIYORSANIZ, HASTANEMİZİN HOŞGELDİNCADISI SİZE MEMNUNİYETLE YARDIM EDECEKTİR.</span></span></blockquote><blockquote class="calibre9">İşitme borulu, çok yaşlı, beli bükük bir büyücü, ayaklarını sürüyerek kuyruğun başına varmıştı şimdi. Hırıltılı bir sesle, "Broderick Bode'u görmeye geldim!" dedi.</blockquote><blockquote class="calibre10">"Kırk dokuzuncu koğuş, ama korkarım vaktinizi ziyan ediyorsunuz," dedi cadı, başından savarcasına. "Kafası tamamen karışık, anlıyorsunuz ya - kendini hâlâ çaydanlık sanıyor. Sıradaki!"</blockquote><blockquote class="calibre10">Canından bezmiş gibi görünen bir büyücü, üstündeki bebek tulumunun hemen arkasından çıkmış gibi görünen koskoca, tüylü kanatlarını çırpan küçük kızını sıkı sıkı ayak bileğinden tutuyordu.</blockquote><blockquote class="calibre10">Cadı, daha ona sormadan, "Dördüncü kat," dedi sıkkın bir sesle. Adam, kızını garip biçimli bir tür balonmuşçasına tutarak, masanın yanındaki çift kanatlı kapıdan geçip yok oldu. "Sıradaki!"</blockquote><blockquote class="calibre10">Mrs. Weasley masaya ilerledi.</blockquote><blockquote class="calibre10">"Merhaba," dedi, "kocam Arthur Weasley'nin bu sabah başka bir koğuşa taşınmış olması gerekiyordu, acaba bize söylemeniz -"</blockquote><blockquote class="calibre10">"Arthur Weasley mi?" dedi cadı, parmağını önündeki uzun listeden aşağı doğru kaydırarak. "Evet, birinci kat, sağdan ikinci kapı, <span class="italic">Dai Llewellyn Koğuşu</span>."</blockquote><blockquote class="calibre10">"Teşekkür ederim," dedi Mrs. Weasley. "Hadi, yürüyün bakalım."</blockquote><blockquote class="calibre10">Onun ardına düşüp çift kanatlı kapıdan ve gerisindeki dar koridordan geçtiler; yine ünlü şifacıların portrelerinin dizili olduğu koridor, tavanda süzülen ve dev sabun köpüklerine benzeyen, içleri mum dolu kristal kabarcıklarla aydınlanıyordu. Onların geçtikleri kapıdan limon yeşili cüppeli başka cadılar ve büyücüler girip çıkıyordu; bir kapıyı geçerlerken, kötü kokan sarı bir gaz koridoru sardı, arada bir de uzaklardan ağlamalar duyuluyordu. Bir merdivenden çıkıp “<span class="italic">Yaratıkların Yol Açtığı Yaralanmalar</span>” koridoruna geldiler. Sağdan ikinci kapıda <span class="italic">"Tehlikeli - Dai Lleivellyn Koğuşu: Ciddi Isırıklar</span>” yazıyordu. Hemen altında ise pirinç bir çerçevenin içinde bir kart vardı, üzerinde elyazısıyla;</blockquote><blockquote class="calibre9"><span class="calibre11"><span class="italic"><span class="bold">Baş Şifacı:</span></span></span><span class="calibre11"><span class="italic"> Hippocrates Smethunck.</span></span></blockquote><blockquote class="calibre10"><span class="calibre11"><span class="italic"><span class="bold">Stajyer Şifacı:</span></span></span><span class="calibre11"><span class="italic"> Augustus Pye</span></span></blockquote><blockquote class="calibre9">yazıyordu.</blockquote><blockquote class="calibre10">"Biz dışarıda bekleyelim, Molly," dedi Tonks. "Arthur bir seferde çok fazla ziyaretçi istemez... önce yalnızca aile girmeli."</blockquote><blockquote class="calibre10">Deli-Göz homurdanarak bu fikri onayladığını belirtti ve sırtını koridor duvarına verip yerleşti, sihirli gözü her yöne dönüyordu. Harry de geri çekildi, ama Mrs. Weasley elini uzatarak onu kapıdan içeri itti; bir yandan da, "Aptallık etme, Harry, Arthur sana teşekkür etmek istiyor," diyordu.</blockquote><blockquote class="calibre10">Koğuş küçüktü; tek penceresi daracık olduğundan ve kapının karşısındaki duvarın tepesine yerleştirildiğinden, hayli kasvetliydi de. Işığın çoğu, tavanın ortasında bir öbek oluşturmuş olan, parlayan kristal kabarcıklardan geliyordu. Duvarlar meşe kaplıydı ve birinde hayli zalim görünüşlü bir büyücünün portresi vardı; altında “<span class="italic">Urcuhart Rackharrow, 1612-1697, Bağırsak-sökücü Lanet'in Mucidi</span>” yazılıydı.</blockquote><blockquote class="calibre10">Sadece üç hasta vardı. Mr. Weasley koğuşun dibinde, minik pencerenin yanındaki yatakta yatıyordu. Harry onun, birkaç yastığı üst üste koyarak doğrulup oturmuş, yatağına düşen tek ışık huzmesinde Gelecek Postası okuduğunu görünce hem memnun oldu, hem rahatladı. Mr. Weasley onlar yaklaşırken başını kaldırıp baktı ve kimlerin geldiğini görünce yüzü sevinçle ışıldadı.</blockquote><blockquote class="calibre10">"Merhaba!" diye seslendi, Gelecek Postası'nı bir kenara atarak. "Bill az önce ayrıldı, Molly, işe gitmesi gerekiyormuş, ama daha sonra sana uğrayacakmış."</blockquote><blockquote class="calibre10">"Nasılsın, Arthur?" diye sordu Mrs. Weasley; onun yanağını öpmek için eğildi ve endişeyle yüzüne baktı. "Hâlâ biraz süzgün görünüyorsun."</blockquote><blockquote class="calibre10">Mr. Weasley hoşnutlukla, "Kendimi çok iyi hissediyorum," dedi, sağlam koluyla Ginny'ye sarılarak. "Bu sargıları çıkarsalar, eve gidecek hale gelirim."</blockquote><blockquote class="calibre10">"Niye çıkarmıyorlar, baba?" diye sordu Fred.</blockquote><blockquote class="calibre10">"Eh, her deneyişlerinde şakır şakır kanamaya başlıyor da ondan," dedi Mr. Weasley neşeyle; komodinin üstünde duran asasına uzandı ve onu sallayarak, hepsi otursun diye yatağının yanında altı iskemle yarattı. "Anlaşılan o yılanın dişlerinde hayli sıradışı türde, yaraları açık tutan bir zehir varmış. Ama bir panzehir bulurlar mutlaka; benden çok daha berbat olaylar gördüklerini söylüyorlar ve ben de bu arada saat başı bir Kan-Tazeleme İksiri almak zorundayım. Ama oradaki adam," dedi, sesini alçaltarak; yeşil ve hasta görünen ve gözlerini dikmiş tavana bakan bir adamın yattığı karşıdaki yatağı başıyla işaret etti, "bir kurtadam tarafından ısırılmış, zavallıcık. Hiç tedavisi yok."</blockquote><blockquote class="calibre10">"Kurtadam mı?" diye fısıldadı Mrs. Weasley, korkmuş görünüyordu. "Herkese açık bir koğuşta güvenli mi yani? Özel bir odada olması gerekmez mi?"</blockquote><blockquote class="calibre10">"Dolunaya daha iki hafta var," diye hatırlattı Mr. Weasley ona, usulca. "Bu sabah onunla konuşuyorlardı, şifacılar yani, neredeyse normal bir hayat sürdürebileceğine onu ikna etmeye çalışıyorlardı. Ona dedim -isim vermedim elbette- ama bir kurtadamı şahsen tanıyorum, dedim; çok iyi adamdır, bu durumu hayli rahat idare ediyor, dedim."</blockquote><blockquote class="calibre10">"Peki o ne dedi?" diye sordu George.</blockquote><blockquote class="calibre10">"Eğer çenemi kapamazsam beni ısıracağını söyledi," dedi Mr. Weasley hüzünle. "Ve şuradaki kadın," kapının hemen yanındaki, geriye kalan tek dolu yatağı gösterdi, "Şifacılara onu neyin ısırdığını söylemiyor, biz de bundan onun yasadışı bir şey bulundurduğunu sanıyoruz. Her ne idiyse bacağından hayli büyük bir parça almış, bandajı çıkardıklarında çok pis kokuyor."</blockquote><blockquote class="calibre10">"Şimdi, neler olduğunu bize söyleyeceksin, değil mi, baba?" diye sordu Fred, iskemlesini yatağa yaklaştırarak.</blockquote><blockquote class="calibre10">"Zaten biliyorsunuz, değil mi?" dedi Mr. Weasley, Harry'ye anlamlı bir şekilde gülümseyerek. "Çok basit - uzun bir gündü, uyuyakalmışım, gafil avlandım ve ısırıldım</blockquote><blockquote class="calibre10">"Gelecek Postası'nda yazıyor mu saldırıya uğradığın?" diye sordu Fred, Mr. Weasley'nin bir kenara bıraktığı gazeteyi gösterdi.</blockquote><blockquote class="calibre10">"Hayır, elbette yazmıyor," dedi Mr. Weasley, hafiften acı bir tebessümle, "Bakanlık kimsenin bilmesini ister mi, koca pis bir yılanın -"</blockquote><blockquote class="calibre10">"Arthur!" diye uyardı onu Mrs. Weasley.</blockquote><blockquote class="calibre10">"- yani -şey- beni soktuğunu," dedi Mr. Weasley çabucak, ama Harry onun aslında bunu söylemek istemediğinden emin gibiydi.</blockquote><blockquote class="calibre10">"Bu iş olduğunda neredeydin, baba?" diye sordu George.</blockquote><blockquote class="calibre10">"O beni ilgilendirir," dedi Mr. Weasley, yine de hafifçe gülümsedi. Gelecek Postası'nı kaptı, silkeleyip açtı ve, "Siz geldiğinizde Willy Widdershins'ın tutuklanmasını okuyordum," dedi. "Yazınki o kusan tuvaletlerin Willy'nin marifeti olduğu ortaya çıktı, biliyorsunuz, değil mi? Uğursuzluk büyülerinden biri geri tepti, tuvalet patladı, onu enkaz içinde baygın, baştan aşağı -"</blockquote><blockquote class="calibre10">" '<span class="italic">Görevdeydim</span>' derken," diye alçak sesle onun sözünü kesti Fred, "ne yapıyordun yani?"</blockquote><blockquote class="calibre10">"Babanızı duydunuz," diye fısıldadı Mrs. Weasley, "bunu burada tartışmıyoruz! Willy Widdershins'ı anlatmaya devam et, Arthur."</blockquote><blockquote class="calibre10">"Eh, bana nasıl olduğunu sormayın ama, tuvalet suçlamasından kurtulmuş," dedi Mr. Weasley sıkıntıyla. "Tahminimce biraz altın el değiştirmiştir-"</blockquote><blockquote class="calibre10">"Onun başında nöbet tutuyordun, değil mi?" dedi George yavaşça. "Silahın? Kim-Olduğunu-Bilirsin-Sen'in peşinde olduğu şeyin?"</blockquote><blockquote class="calibre10">"Kes sesini, George!" diye onu payladı Mrs. Weasley.</blockquote><blockquote class="calibre10">"Neyse," dedi Mr. Weasley, sesini yükselterek, "Will şimdi de Muggle'lara ısıran kapı tokmakları satarken yakalandı ve bu defa paçasını kurtarmayı becereceğini sanmıyorum, çünkü, bu yazıya bakılırsa, Muggle'lardan iki tanesi parmaklarını kaybetmiş, acilen yeniden kemik büyütmek ve hafıza değiştirmek için şimdi St. Mungo'daymışlar. Düşünün bir kere, St. Mungo'da Muggle'lar! Hangi koğuşa koydular acaba?"</blockquote><blockquote class="calibre10">Ve bir tabela görmeyi umuyormuşçasına hevesle etrafına bakındı.</blockquote><blockquote class="calibre10">Fred, "Kim-Olduğunu-Bilirsin-Sen'in bir yılanı var dememiş miydin, Harry?" diye sordu, bir yandan da tepki gösterecek mi diye babasına bakıyordu. "Muazzam bir yılan? Döndüğü gece görmüştün, değil mi?"</blockquote><blockquote class="calibre10">"Bu kadarı yeter," dedi Mrs. Weasley hiddetle. "Deli-Göz ve Tonks dışarıdalar, Arthur, onlar da içeri gelip seni görmek istiyor. Siz ise dışarıda bekleyebilirsiniz," diye ekledi çocuklarıyla Harry'ye. "Sonra da gelip vedalaşırsınız. Hadi bakalım."</blockquote><blockquote class="calibre10">Yeniden sürü halinde dışarı çıktılar. Deli-Göz ve Tonks içeri girdi, koğuşun kapısını arkalarından kapattılar. Fred kaşlarını kaldırdı.</blockquote><blockquote class="calibre10">"İyi," dedi sakin sakin, ceplerini karıştırarak, "tamam o zaman. Aman bize bir şey söylemeyin."</blockquote><blockquote class="calibre10">"Bunları mı arıyordun?" dedi George, ten rengi bir sicim yığınına benzeyen bir şeyi uzatarak.</blockquote><blockquote class="calibre10">"Zihnimi okudun," diye sırıttı Fred. "Bakalım St. Mungo'da koğuş kapılarına Sarsılmaz Büyüsü yapıyorlar mı, ha?"</blockquote><blockquote class="calibre10">O ve George sicimin düğümünü çözdüler ve beş ayrı Uzayan Kulak'ı birbirinden ayırdılar. Fred ve George onları dağıttı. Harry bir tane alsın mı almasın mı, tereddüt etti.</blockquote><blockquote class="calibre10">"Hadi, Harry, al şunu! Sen babamın hayatını kurtardın. Onu gizlice dinlemeyi hak eden biri varsa, o da sensin."</blockquote><blockquote class="calibre10">Sırıtmasına engel olamayan Harry, sicimin ucunu aldı ve ikizlerin yaptığı gibi kulağına soktu.</blockquote><blockquote class="calibre10">"Hadi, başla!" diye fısıldadı Fred.</blockquote><blockquote class="calibre10">Ten rengi sicimler uzun, sıska solucanlar gibi kıvrıldılar ve kapının altından yılan misali geçtiler. Harry önce hiçbir şey duyamadı, sonra Tonks'un sanki yanı başında duruyormuş gibi bir açıklıkla fısıldadığını işitince yerinden sıçradı.</blockquote><blockquote class="calibre10">"... bütün o bölgeyi aradılar, ama yılanı hiçbir yerde bulamadılar. Sana saldırdıktan sonra yok olmuşa benziyor, Arthur... ama Kim-Olduğunu-Bilirsin-Sen bir yılanın içeri girebileceğini sanmıyordu herhalde, değil mi?"</blockquote><blockquote class="calibre10">"Sanırım onu gözcü olarak gönderdi," diye homurdandı Moody, "çünkü şimdiye kadar şansı yaver gitmedi, ha? Yok, bence neyle karşı karşıya olduğu hakkında daha iyi bir fikir edinmeye çalışıyor ve eğer Arthur orada olmasaydı, hayvanın etrafa bakınmak için çok daha fazla vakti olacaktı. Demek Potter hepsini gördüğünü söylüyor, öyle mi?"</blockquote><blockquote class="calibre10">"Evet," dedi Mrs. Weasley. Sesinde hayli gergin bir ton vardı. "Biliyor musunuz, Dumbledore Harry'nin böyle bir şey görmesini bekliyormuş sanki."</blockquote><blockquote class="calibre10">"Eh, evet," dedi Moody. "O Potter denen çocukta tuhaf bir şeyler var, hepimiz biliyoruz bunu."</blockquote><blockquote class="calibre10">"Bu sabah Dumbledore'la konuştuğumda, Harry için kaygılanıyor gibiydi," diye fısıldadı Mrs. Weasley.</blockquote><blockquote class="calibre10">"Tabii kaygılanacak," diye homurdandı Moody. "Oğlan, Kim-Olduğunu-Bilirsin-Sen'in yılanının içinden bir şeyler görüyor. Besbelli Potter bunun ne anlama geldiğini anlamıyor ama, eğer Kim-Olduğunu-Bilirsin-Sen onu ele geçiriyorsa -"</blockquote><blockquote class="calibre10">Harry, Uzayan Kulak'ı kulağından çıkardı, kalbi büyük bir hızla çarpıyordu, yüzünü ateş basmıştı. Ötekilere baktı. Hepsi gözlerini dikmiş, ona bakıyorlardı, sicimler hâlâ kulaklarından sarkıyordu ve korkuya kapılmış bir halleri vardı.</blockquote><div class="mbppagebreak" id="calibre_pb_47"></div>
</body></html>
