<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Harry Potter ve Zümrüdüanka Yoldaşlığı</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos1472450" class="calibre1"><span class="calibre2">
</span></p><blockquote class="calibre7"><span class="calibre4">YİRMİ  ALTINCI  BÖLÜM</span><br class="calibre8"/><span class="calibre4">GÖRÜLEN  VE  ÖNGÖRÜLMEYEN</span></blockquote><blockquote class="calibre9">Luna, o hülyalı sesiyle, Rita'nın Harry ile yaptığı söyleşinin Dırdırcı'da ne zaman yayımlanacağını bilmediğini, babasının son zamanlarda Buruşuk-Boynuzlu Hırgür görme vakaları üzerine uzun ve çok hoş bir makale beklediğini söyledi. "Tabii ki o çok önemli bir yazı olacak, o yüzden Harry'nin söyleşisi bir dahaki sayıya kalabilir," dedi.</blockquote><blockquote class="calibre10">Voldemort'un döndüğü gece hakkında konuşmak, Harry'ye hiç kolay gelmemişti. Rita, en küçüğüne varana kadar tüm ayrıntıları öğrenmek için bastırmış, bunun dünyaya gerçekleri anlatmak için çok önemli bir şans olduğunu bilen Harry de, hatırlayabildiği her şeyi ona aktarmıştı. İnsanların söyleşiye nasıl tepki vereceğini merak ediyordu. Çoğu insanın onun zırdeli olduğu yönündeki kanısını daha da güçlendireceğini düşünüyordu ve bunun tek sebebi de, hikâyesinin Buruşuk-Boynuzlu Hırgürler'le ilgili zırvalığın yanında çıkacak olması değildi. Öte yandan, Bellatrix Lestrange ve diğer Ölüm Yiyenler'in kaçışının ardından, Harry bir şeyler yapmak için yanıp tutuşuyordu, işe yarasın ya da yaramasın...</blockquote><blockquote class="calibre10">"Dergiye çıkman konusunda Umbridge ne düşünecek acaba, görmek için sabırsızlanıyorum," dedi Dean huşuyla, pazartesi akşamki yemekte. Seamus, Dean'ın öteki tarafında hatırı sayılır miktarda tavuk ve jambonlu böreği mideye indirmekle meşguldü, ama Harry onun dinlediğinden emindi.</blockquote><blockquote class="calibre10">"Doğru olanı yapıyorsun, Harry," dedi karşısında oturan Neville. Oldukça solgun görünüyordu, ama alçak sesle devam etti: "Bu konuda... konuşmak... zor olmuştur herhalde... değil mi?"</blockquote><blockquote class="calibre10">"Evet," diye mırıldandı Harry, "ama insanlar Voldemort'un neler yapabileceğini bilmeli, öyle değil mi?"</blockquote><blockquote class="calibre10">"Doğru," dedi Neville, başıyla da onaylayarak, "Ölüm Yiyenler'inin de tabii... insanlar bilmeli..."</blockquote><blockquote class="calibre10">Neville cümlesini yarıda bırakıp fırın patatesine döndü. Seamus başını kaldırıp baktı, ama Harry'nin baktığını görünce gözlerini hemen tabağına çevirdi yine. Bir süre sonra Dean, Seamus ve Neville Ortak Salon'a gitmek için kalktılar, Harry ve Hermione ise masada kalıp, Quidditch antrenmanı yüzünden henüz yemeğini yememiş olan Ron'u beklemeye başladılar.</blockquote><blockquote class="calibre10">İçeri Cho Chang girdi, yanında arkadaşı Marietta vardı. Harry'nin midesi nahoş bir şekilde yalpaladı, ama Cho Gryffindor masasına hiç bakmadığı gibi, bir de arkası ona dönük oturdu.</blockquote><blockquote class="calibre10">"Aa, sormayı unutmuşum," dedi Hermione neşeyle, Ravenclaw masasına bakarak, "Cho'yla randevunuz ne oldu? Niye o kadar erken döndün?"</blockquote><blockquote class="calibre10">"Ee... şey, aslında..." dedi Harry, önüne bir ravent pastası çekip ikinci tabağını yemeye başlayarak, "şimdi sen sorunca bakıyorum da, tam bir fiyaskoydu."</blockquote><blockquote class="calibre10">Ve ona Madam Puddifoot'un çayhanesinde olanları anlattı.</blockquote><blockquote class="calibre10">"... derken," diye hikâyenin finaline geldi birkaç dakika sonra, önündeki son pasta parçasını da mideye indirirken, ayağa fırladı, “Görüşürüz, Harry” dedi ve koşarak oradan çıktı! Kaşığını masaya bırakıp Hermione'ye baktı. "Yani, o da neydi ki öyle? Ne oldu şimdi?"</blockquote><blockquote class="calibre10">Hermione, Cho'nun başının arkasına doğru bakıp içini çekti.</blockquote><blockquote class="calibre10">"Ah, Harry," dedi üzgün üzgün. "Kusura bakma ama, biraz patavatsızca davranmışsın."</blockquote><blockquote class="calibre10">"Ben, patavatsız, ha?" dedi Harry, öfkeyle. "Bir bakıyorum gayet iyi gidiyoruz, sonra bir de bakıyorum bana Roger Davies'ın ona çıkma teklif ettiğini, eskiden o aptal çayhanede Cedric'le öpüşüp koklaştığını anlatıyor - peki ben nasıl hissetseydim kendimi?"</blockquote><blockquote class="calibre10">"Şimdi bak," dedi Hermione, fazlaca duygusal bir bebeğe bir artı birin iki ettiğini anlatan birinin sabırlı edasıyla, "randevunuzun tam ortasında ona benimle buluşmak istediğini söylememeliydin."</blockquote><blockquote class="calibre10">"Ama, ama," dedi Harry tükürükler saçarak, "ama - senle on ikide buluşmamı ve onu da yanımda getirmemi sen söylemiştin, ona hiç söylemeden bunu nasıl yapacaktım ki?"</blockquote><blockquote class="calibre10">"Farklı bir şekilde söylemeliydin," dedi Hermione, o çıldırtıcı sabırlı havayla. "Bunun gerçekten çok can sıkıcı bir şey olduğunu, ama benim sana Üç Süpürge'ye gelme sözü verdirttiğimi, aslında gitmeyi hiç istemediğini, bütün günü onunla geçirmeyi yeğleyeceğini, ama ne yazık ki benimle buluşman gerektiğini düşündüğünü söyleyecektin; lütfen, lütfen gelir misin, belki bu sayede daha çabuk kalkabilirim, diyecektin. Ayrıca benim ne kadar çirkin olduğumu söylemek de iyi bir fikir olabilirdi," diye ekledi Hermione, aklına sonradan gelmiş gibi.</blockquote><blockquote class="calibre10">"Ama senin çirkin olduğunu düşünmüyorum ki," dedi Harry, kafası karışmış halde.</blockquote><blockquote class="calibre10">Hermione güldü.</blockquote><blockquote class="calibre10">"Harry, sen Ron'dan da betersin... şey, hayır, değilsin," diye içini çekti, tam da o anda Ron çamur içinde ve huysuz bir halde salona girmişti. "Bak - benimle buluşacağını söyleyerek Cho'yu kızdırmışsın, o da seni kıskandırmaya çalışmış. Onu ne kadar beğendiğini anlamak için böyle bir yola başvurmuş."</blockquote><blockquote class="calibre10">"Öyle mi yapmış?" dedi Harry, Ron karşılarındaki sıraya oturup, uzanabildiği bütün tabakları önüne çekerken. "Eh, onu senden daha çok beğenip beğenmediğimi sorsa daha kolay olmaz mıydı?"</blockquote><blockquote class="calibre10">"Kızlar genelde böyle sorular sormaz," dedi Hermione.</blockquote><blockquote class="calibre10">"Sorsunlar o zaman!" diye bastırdı Harry. "Sorsa, ondan hoşlandığımı söylerdim, o da yine Cedric'in ölümüne takıp bu kadar üzülmek zorunda kalmazdı!"</blockquote><blockquote class="calibre10">"Aklı başında davranmış demiyorum," dedi Hermione, Ginny de aynı Ron kadar çamurlu ve sıkkın bir halde onlara katılırken. "Sadece o anda onun kendini nasıl hissettiğini anlamanı sağlamaya çalışıyorum."</blockquote><blockquote class="calibre10">"Bir kitap yazsana," dedi Ron Hermione'ye, bir yandan patateslerini keserek, "kızların yaptığı saçma sapan şeyleri erkeklerin anlayacağı dile çevir."</blockquote><blockquote class="calibre10">"Evet," dedi Harry hararetle. Ravenclaw masasına baktı. Cho o anda ayağa kalktı, yine ona hiç bakmadan Büyük Salon'dan çıkıp gitti. Harry epey sıkkın halde dönüp Ron ile Ginny'ye baktı. "Ee, Quidditch antrenmanı nasıldı?"</blockquote><blockquote class="calibre10">"Tam bir kâbustu," dedi Ron huysuz bir ses tonuyla.</blockquote><blockquote class="calibre10">"Hadi, yapma," dedi Hermione, Ginny'ye bakarak. "Eminim hiç de o kadar -"</blockquote><blockquote class="calibre10">"Evet, öyleydi," dedi Ginny. "Berbattı. Sonuna doğru Angelina ağlamaklı oldu."</blockquote><blockquote class="calibre10">Ron ve Ginny yemekten sonra yıkanmaya gittiler; Harry ve Hermione kalabalık Gryffindor Ortak Salonu'na ve her zamanki gibi ödev yığınlarına döndüler. Harry yarım saattir Astronomi için yeni bir yıldız haritasıyla boğuşuyordu ki, Fred ile George çıkageldi.</blockquote><blockquote class="calibre10">"Ron'la Ginny yok mu?" diye sordu Fred, etrafına bakarak. Bir sandalye çekti ve Harry başını iki yana sallayınca, "İyi," dedi. "Antrenmanı izliyorduk da. Dümdüz edilecekler. Bizsiz beş para etmezler."</blockquote><blockquote class="calibre10">"Yapma, Ginny o kadar da kötü değil," dedi George dürüstçe. Fred'in yanına oturdu. "Aslında, nasıl o kadar öğrenmiş bilmiyorum, bizimle oynamasına hiç izin vermeyiz ki."</blockquote><blockquote class="calibre10">"Altı yaşından beri gizlice süpürgelerinizin durduğu sundurmaya giriyor ve size çaktırmadan tek tek hepinizin süpürgesini alıp biniyor," dedi Hermione, devrildi devrilecek Eski Yazılar kitapları yığınının arkasından.</blockquote><blockquote class="calibre10">"Haa," dedi George, biraz etkilenmiş bir havayla. "Eh - şimdi anlaşıldı."</blockquote><blockquote class="calibre10">"Ron bir şey kurtarabildi mi hiç?" diye sordu Hermione, Sihirli Hiyeroglifler ve Söz Simgeleri'nin üzerinden bakarak.</blockquote><blockquote class="calibre10">"Eh, kimse izlemiyor sandığı zaman kurtarabiliyor," dedi Fred, gözlerini devirerek. "Yani tek yapmamız gereken, bütün seyircilere, cumartesi günü Quaffle onun tarafına doğru gittiğinde arkalarını dönüp kendi aralarında konuşmalarını söylemek."</blockquote><blockquote class="calibre10">Huzursuz bir halde kalkıp pencereye yürüdü ve karanlık araziye doğru baktı.</blockquote><blockquote class="calibre10">"Biliyor musunuz, Quidditch burayı kalmaya değer hale getiren tek şeydi."</blockquote><blockquote class="calibre10">Hermione ona ters bir bakış attı.</blockquote><blockquote class="calibre10">"Sınavların yaklaşıyor!"</blockquote><blockquote class="calibre10">"Çoktan söyledik, F.Y.B.S.'leri o kadar takmıyoruz diye," dedi Fred. "Çerezkutuları hazır artık, o çıbanlardan nasıl kurtulunacağını bulduk. İki damla Laçan özü o sorunu hallediyor, Lee çıtlattı bize."</blockquote><blockquote class="calibre10">George çenesi çıkacakmış gibi esnedi ve bulutlu gece göğüne kederli kederli baktı.</blockquote><blockquote class="calibre10">"Bu maçı izlemek isteyip istemediğimden bile emin değilim. Zacharias Smith'in takımı bizi yenerse, kendimi öldürmek zorunda kalabilirim."</blockquote><blockquote class="calibre10">"Daha büyük ihtimalle, onu öldürmek," dedi Fred sert bir sesle.</blockquote><blockquote class="calibre10">Eski Yazılar çevirisine gömülmüş olan Hermione, "Quidditch'in kötü tarafı da bu işte," dedi dalgın dalgın.</blockquote><blockquote class="calibre10">"Binalar arasında böyle kötü duygular ve gerginlikler yaratıyor."</blockquote><blockquote class="calibre10">Hececinin Hece Listesi kitabını bulmak için başını kaldırdığında, Fred, George ve Harry'nin yüzlerinde tiksinti ve inanmazlık karışımı bir ifadeyle ona baktıklarını gördü.</blockquote><blockquote class="calibre10">"Ama öyle!" dedi sabırsızca. "Sadece bir oyun bu, değil mi?"</blockquote><blockquote class="calibre10">"Hermione" dedi Harry, başını iki yana sallayarak, "duygular konusunda falan iyisin ama, Quidditch'ten hiç anlamıyorsun."</blockquote><blockquote class="calibre10">"Belki anlamıyorum," dedi Hermione imalı imalı, çevirisine dönerek, "ama en azından benim mutluluğum, Ron'un sayı kurtarma yeteneğine bağlı değil."</blockquote><blockquote class="calibre10">Harry, Hermione'ye böyle bir şeyi itiraf edeceğine Astronomi Kulesi'nden aşağı atlardı ama, cumartesi günkü maçı izledikten sonra o da Quidditch'i umursamıyor olmak için yığınla Galleon vermeye razıydı.</blockquote><blockquote class="calibre10">Maç hakkında söylenebilecek en iyi şey, kısa olduğuydu; Gryffindor taraftarları sadece yirmi iki dakikalık bir eziyete katlanmak zorunda kaldı. En kötü şeyin ne olduğunu söylemek ise zordu: Harry'ye göre bu konuda, Ron'un kurtaramadığı on dördüncü top, Sloper'ın Bludger'ı ıskalayıp sopasıyla Angelina'nın ağzına vuruşu ve Zacharias Smith elinde Quaffle'la hızla yanından geçerken Kirke'ün çığlık atıp süpürgesinden arka üstü düşmesi arasında sıkı bir rekabet vardı. Ne mucize ki Gryffindor yalnızca on sayıyla yenilmişti: Ginny, Hufflepuff Arayıcısı Summerby'nin burnunun dibinden Snitch'i kapmayı başarmış, böylece maç iki yüz kırka iki yüz otuz bitmişti.</blockquote><blockquote class="calibre10">"İyi yakalayıştı," dedi Harry Ginny'ye, hayli kasvetli bir cenaze havasının hâkim olduğu Ortak Salon'da.</blockquote><blockquote class="calibre10">"Şanslıydım," dedi Ginny, omuz silkerek. "Çok hızlı bir Snitch değildi. Summersby de soğuk algınlığına yakalanmış, en olmayacak anda hapşırıp gözlerini kapadı. Neyse, zaten sen takıma dönünce -"</blockquote><blockquote class="calibre10">"Ginny, ömür boyu yasaklıyım."</blockquote><blockquote class="calibre10">"Umbridge okulda olduğu sürece yasaklısın," diye düzeltti Ginny. "Arada fark var. Neyse, sen takıma dönünce, sanırım Kovalayıcılık'ta şansımı deneyeceğim. Angelina ile Alicia gelecek yıl gidiyorlar ve ben sayı yapmayı Arayıcılık'a tercih ederim."</blockquote><blockquote class="calibre10">Harry dönüp, bir köşede oturmuş, elinde bir şişe kaymakbirasıyla dizlerini seyreden Ron'a baktı.</blockquote><blockquote class="calibre10">"Angelina hâlâ ayrılmasına izin vermiyor," dedi Ginny, Harry'nin zihnini okumuş gibi. "Sende cevher var, biliyorum, diyor."</blockquote><blockquote class="calibre10">Angelina'nın Ron'a inanması Harry'nin hoşuna gidiyordu, öte yandan onun takımdan ayrılmasına izin vermenin daha merhametli bir hareket olacağını düşünüyordu. Ron sahadan ayrılırken stadyum yine "Kralımızsın Weasley" diye inliyor, şimdi Quidditch Kupası'nın favorisi olan Slytherin'ler şarkıyı büyük bir hazla söylüyorlardı.</blockquote><blockquote class="calibre10">Fred ve George yanlarına geldiler.</blockquote><blockquote class="calibre10">"Onunla dalga geçmeye içim elvermiyor," dedi Fred, çökmüş halde duran Ron'a bakarak. "Gerçi on dördüncüyü kaçırdığında -"</blockquote><blockquote class="calibre10">Dik durarak köpekleme yüzmeye çalışırmış gibi kollarını çılgınca hareket ettirdi.</blockquote><blockquote class="calibre10">"- eh, partilere falan saklarım artık, ha?"</blockquote><blockquote class="calibre10">Ron kısa süre sonra kendini yatakhaneye attı. Harry onun duygularına gösterdiği saygıdan dolayı yukarı çıkmadan önce biraz bekledi, böylece o gittiğinde Ron isterse uyuyormuş numarası yapabilirdi. Aynen de öyle oldu; sonunda Harry odaya girdiğinde, Ron inandırıcı olamayacak kadar yüksek sesle horluyordu.</blockquote><blockquote class="calibre10">Harry yatağa girip maçı düşünmeye başladı. Kenardan izlemek müthiş sinir bozucu gelmişti ona. Ginny'nin performansından bayağı etkilenmişti, ama sahada kendi olsa Snitch'i daha kısa sürede yakalayabileceğini biliyordu... Snitch'in Kirke'ün bileğinin yakınında pırpır ettiği bir an vardı; Ginny tereddüt etmese, Gryffindor adına maçı kurtarabilirdi.</blockquote><blockquote class="calibre10">Umbridge, Harry ve Hermione'den birkaç sıra önde oturmuştu. Bir iki kere Harry'ye bakmak için bodur bodur arkasına dönmüştü. Bir kurbağanınkine benzeyen o koca ağzı kulaklarına varmış, Harry onun gülümsemesinde haince bir zevk görmüştü. Karanlıkta öylece yatarken, bu anı, öfkeden kanın beynine hücum etmesine sebep oldu. Ancak birkaç dakika sonra, Snape'in her Zihinbend dersinin sonunda söylediği gibi, uyumadan önce zihninden bütün duyguları boşaltması gerektiğini hatırladı.</blockquote><blockquote class="calibre10">Biraz denedi bunu, ama Umbridge'le ilgili anının hemen üstüne bir de Snape'i düşünmesi, kızgınlığını artırmaktan başka bir işe yaramadı ve çok geçmeden bir de baktı ki, ikisinden de ne kadar nefret ettiğine odaklanmış.</blockquote><blockquote class="calibre10">Yavaş yavaş Ron'un horlamaları dindi, yerini derin, ağır soluklara bıraktı. Harry'nin uykuya dalması çok daha uzun sürdü; bedeni yorgundu, ama beyninin kendini kapatması için epey beklemesi gerekti.</blockquote><blockquote class="calibre10">Rüyasında Neville ve Profesör Sprout'un İhtiyaç Odası'nda dans ettiğini, Profesör McGonagall'ın ise gayda çaldığını gördü. Bir süre mutlu mutlu onları izledikten sonra, gidip diğer D.O. üyelerini bulmaya karar verdi.</blockquote><blockquote class="calibre10">Ama odadan çıkınca kendini Boşkafa Barnabas'ın gobleninin değil, bir taş duvardaki mesnedinde yanan bir meşalenin karşısında buldu. Başını yavaşça sola çevirdi. Orada, penceresiz geçidin sonunda, düz siyah bir kapı vardı.</blockquote><blockquote class="calibre10">Giderek artan bir heyecanla kapıya doğru yürüdü. İçinde, bu defa şansının yaver gideceğine, onu açmanın bir yolunu bulacağına dair tuhaf bir his vardı... birkaç metre kaldığında, sağ kenarda soluk mavi bir ışık şeridinin parladığını gördü ve yüreği hop etti... kapı aralıktı... itip iyice açmak için elini uzattı ve -</blockquote><blockquote class="calibre10">Ron kulak tırmalayıcı bir sesle gerçekten horladı ve Harry yüzlerce kilometre ötedeki bir kapıyı açmak için sağ elini karanlıkta ileri doğru uzatmış halde uyandı. Hayal kırıklığı ile suçluluk duygusu karışımı bir hisle, elini indirdi. Kapıyı görmemesi gerektiğini biliyordu, öte yandan ardında ne olduğunu öyle merak ediyordu ki, elinde olmadan Ron'a kızdı... ah, horlamak için bir dakika daha bekleyebilseydi...</blockquote><blockquote class="calibre7">*****</blockquote><blockquote class="calibre9">Pazartesi sabahı kahvaltıya indiklerinde Büyük Salon'a posta baykuşlarıyla aynı anda girdiler. Gelecek Postası'nı hevesle bekleyen tek kişi Hermione değildi: Neredeyse herkes kaçan Ölüm Yiyenler'le ilgili yeni haberleri merakla bekliyordu, onları gördüğünü söyleyen birçok kişi olmasına karşın, henüz yakalanmamışlardı. Hermione dağıtım baykuşuna bir Knut verdi ve hevesli hevesli gazetesini açtı. Bu arada Harry portakal suyunu içmekle meşguldü; yıl boyunca sadece bir tane mesaj almış olduğu için, ilk baykuş pat diye önüne konunca Harry bir yanlışlık var sandı.</blockquote><blockquote class="calibre10">"Kimi arıyorsun?" diye sordu baykuşa, portakal suyunu tembel tembel gagasının altından çekip, gönderilen kişinin adını ve adresini görmek için öne eğilerek.</blockquote><blockquote class="calibre9"><span class="calibre11"><span class="italic"><span class="bold">Harry Potter</span></span></span></blockquote><blockquote class="calibre15"><span class="calibre11"><span class="italic">Büyük Salon</span></span></blockquote><blockquote class="calibre15"><span class="calibre11"><span class="italic">Hogwarts Okulu</span></span></blockquote><blockquote class="calibre9">Kaşlarını çatarak mektubu baykuştan almaya hamle etti, ama bunu yapmasına fırsat kalmadan, üç, dört, beş baykuş daha kanat çırparak ilkinin yanına indi; her biri önce kendi mektubunu verme çabasıyla iyi bir pozisyon kapmaya çabalıyor, tereyağının içine basıyor, tuzluğu deviriyordu.</blockquote><blockquote class="calibre10">"Ne oluyor?" diye sordu Ron hayret içinde. Gryffindor masasındaki herkes olanları izlemek için öne eğildi. Yedi baykuş daha çığlık atarak, öterek, kanatlarını çırparak öncekilerin arasına indi.</blockquote><blockquote class="calibre10">"Harry!" dedi Hermione, nefesi kesilmiş halde. Ellerini hemen tüy karmaşasının içine sokup, bacağına uzun silindir biçiminde bir paket bağlanmış bir hüthüt kuşu çekti. "Sanırım bunun ne anlama geldiğini biliyorum - önce bunu aç!"</blockquote><blockquote class="calibre10">Harry kahverengi paketi yırtıp açtı. İçinden Dırdırcı'nın mart sayısının iyice kıvrılmış bir baskısı çıktı. Dergiyi açınca kendi suratının ona kapaktan mahçup mahçup sırıttığını gördü. Bu resmin üzerinde büyük kırmızı harflerle şöyle yazıyordu:</blockquote><blockquote class="calibre25"><span class="calibre11"><span class="italic">HARRY POTTER NİHAYET KONUŞUYOR:</span></span></blockquote><blockquote class="calibre10"><span class="calibre11"><span class="italic">ADI ANILMAMASI GEREKEN KİŞİ HAKKINDAKİ GERÇEKLER VE ONUN DÖNÜŞÜNÜ GÖRDÜĞÜM GECE</span></span></blockquote><blockquote class="calibre9">"Güzel, değil mi?" dedi Luna. Gryffindor masasına gelmiş, Fred ile Ron'un arasına oturuyordu. "Dün çıktı, babamdan sana bedava bir tane göndermesini istedim. Sanırım bütün bunlar," elini Harry'nin önünde toplanmış, hâlâ pençeleri masayı çizerek dolaşan baykuşlara doğru sallayarak, "okuyuculardan gelen mektuplar."</blockquote><blockquote class="calibre10">"Ben de öyle düşünmüştüm," dedi Hermione hevesli hevesli. "Harry, sakıncası yoksa biz -?"</blockquote><blockquote class="calibre10">"Keyfinize bakın," dedi Harry, hafiften sersemlemiş bir halde.</blockquote><blockquote class="calibre10">Ron ve Hermione zarfları yırtıp açmaya başladılar.</blockquote><blockquote class="calibre10">"Bu, senin keçileri kaçırdığını düşünen bir heriften," dedi Ron, elindeki mektuba göz atarak. "Öf, aman..."</blockquote><blockquote class="calibre10">"Bu kadın St. Mungo'da Şok Büyüleri tedavisi görmeni tavsiye ediyor," dedi Hermione hayal kırıklığıyla, ikinci mektubu buruşturarak.</blockquote><blockquote class="calibre10">"Bu fena değil ama," dedi Harry ağır ağır, Paisley'deki bir cadıdan gelen uzun mektuba göz gezdirdi. "Hey, bana inandığını söylüyor!"</blockquote><blockquote class="calibre10">"Bu, iki arada bir derede kalmış," dedi mektup açma işine şevkle katılan Fred. "Pek deli birine benzemiyormuşsun ama, Kim-Olduğunu-Bilirsin-Sen'in döndüğüne inanmayı gerçekten istemiyormuş, o yüzden şu anda ne düşüneceğini bilemiyormuş. Vay canına, amma parşömen israfı."</blockquote><blockquote class="calibre10">"Bak, birini daha ikna etmişsin, Harry!" dedi Hermione heyecanla.</blockquote><blockquote class="calibre9"><span class="calibre11"><span class="italic">"Hikâyeyi sizin açınızdan okuyunca, Gelecek Postası'nın size çok haksızlık ettiği sonucuna vardım... Adı Anılmaması Gereken Kişi'nin döndüğünü düşünmeyi hiç istemememe rağmen, doğruyu söylediğinizi kabul etmek zorundayım...”</span></span></blockquote><blockquote class="calibre9">Ah, harika bu!".</blockquote><blockquote class="calibre10">"Ortalığı velveleye verdiğini düşünen biri daha," dedi Ron, buruşturduğu mektubu omzunun üstünden atarak. "... ama bu, ona saf değiştirttiğini söylüyor, gerçek bir kahraman olduğuna inanıyormuş -bir fotoğraf da koymuş- vay vay!"</blockquote><blockquote class="calibre10">"Neler oluyor burada?" dedi sahte bir tatlılığa sahip, kız sesi gibi bir ses.</blockquote><blockquote class="calibre10">Harry, elleri zarflarla dolu halde başını kaldırdı. Profesör Umbridge, Fred ile Luna'nın arkasında duruyordu, pörtlek kurbağa gözleri masada, Harry'nin önünde duran baykuş ve mektup karmaşasını tarıyordu. Harry onun arkasına doğru baktığında, birçok öğrencinin onları merakla izlediğini gördü.</blockquote><blockquote class="calibre10">"Niçin bunca mektup aldınız, Mr. Potter?" diye sordu Umbridge usulca.</blockquote><blockquote class="calibre10">"O da mı suç oldu?" dedi Fred yüksek sesle. "Mektup almak da mı yani?"</blockquote><blockquote class="calibre10">"Dikkatli olun, Mr. Weasley, yoksa sizi cezaya bırakmak zorunda kalırım," dedi Umbridge. "Evet, Mr. Potter?"</blockquote><blockquote class="calibre10">Harry tereddüt etti, ama yaptığının duyulmamasını nasıl sağlayabilirdi, bilmiyordu; Umbridge'in gözüne bir Dırdırcı ilişmesi çok sürmezdi zaten.</blockquote><blockquote class="calibre10">"İnsanların bana yazmasının nedeni, verdiğim söyleşi," dedi Harry. "Geçen haziranda başıma gelenler hakkında."</blockquote><blockquote class="calibre10">Nedense bunu söylerken dönüp öğretmenler masasına baktı. Harry bir saniye önce Dumbledore'un onu izlediği şeklinde tuhaf bir hisse kapılmıştı, ama dönüp ona doğru baktığında, müdür, Profesör Flitwick'le sohbete dalmış gibi görünüyordu.</blockquote><blockquote class="calibre10">"Bir söyleşi mi?" diye tekrarladı Profesör Umbridge, sesi her zamankinden de cılız ve tizdi. "Ne demek istiyorsunuz?"</blockquote><blockquote class="calibre10">"Yani bir gazeteci bana sorular sordu, ben de cevapladım," dedi Harry. "İşte -"</blockquote><blockquote class="calibre10">Dırdırcı'yı ona doğru fırlattı. Profesör Umbridge dergiyi yakaladı ve kapağına baktı. Soluk, solgun suratı çirkin bir şekilde dalga dalga morardı.</blockquote><blockquote class="calibre10">"Bunu ne zaman yaptınız?" diye sordu. Sesi hafifçe titriyordu.</blockquote><blockquote class="calibre10">"Geçen Hogsmeade hafta sonunda," dedi Harry.</blockquote><blockquote class="calibre10">Umbridge başını kaldırıp ona baktı. Öfkeden kor gibi parlıyor, dergi güdük parmaklarında titriyordu.</blockquote><blockquote class="calibre10">"Size artık Hogsmeade izni yok, Mr. Potter," dedi fısıltıyla. "Ne cüretle... nasıl böyle..." Derin bir soluk aldı. "Size yalan söylememeyi öğretmeyi tekrar tekrar denedim. Belli ki vermek istediğim mesaj hâlâ içinize işlememiş. Gryffindor'dan elli puan ve bir haftalık daha ceza."</blockquote><blockquote class="calibre10">Dırdırcı'yı göğsüne bastırarak uzaklaştı, birçok öğrenci de bakışlarıyla onu izledi.</blockquote><blockquote class="calibre10">Öğle vakti gelmeden okulun her yanına koca koca levhalar konmuştu; sadece ilan tahtalarına değil, koridorlara ve sınıflara da.</blockquote><blockquote class="calibre7"><span class="calibre11"><span class="italic"><span class="bold">HOGWARTS YÜKSEK MÜFETTİŞİ'NİN EMRİYLE</span></span></span></blockquote><blockquote class="calibre12"><span class="calibre11"><span class="italic">Dırdırcı adındaki dergiyi bulunduran bütün öğrenciler okuldan atılacaktır.</span></span></blockquote><blockquote class="calibre10"><span class="calibre11"><span class="italic">Bu uyarı, Yirmi Yedi Numaralı Eğitim Kararnamesi'ne uygundur.</span></span></blockquote><blockquote class="calibre12"><span class="calibre11"><span class="italic"><span class="bold">Ýmza:</span></span></span><span class="calibre11"><span class="italic"> Dolores Jane Umbridge, Yüksek Müfettiş</span></span></blockquote><blockquote class="calibre9">Nedense Hermione ne zaman bu uyarılardan birini görse yüzünde gülücükler açıyordu.</blockquote><blockquote class="calibre10">"Niye bu kadar mutlusun sen?" diye sordu Harry.</blockquote><blockquote class="calibre10">"Ah, Harry, anlamıyor musun?" dedi Hermione fısıldarcasına. "Bu okuldaki herkesin söyleşiyi okuması için Umbridge'in yapabileceği tek şey varsa, o da yasak koymaktı!"</blockquote><blockquote class="calibre10">Anlaşılan Hermione son derece haklıydı. O günün sonunda, Harry okulda Dırdırcı'nın D'sini bile görmemesine rağmen, herkes birbirine söyleşiden alıntılar yapıyor gibiydi. Harry öğrencilerin sınıfların önünde sıraya girerken bu konuda fısıldaştıklarına, öğle yemeklerinde ve ders aralarında bu konuyu tartıştıklarına tanık oldu. Hatta Hermione, Eski Yazılar dersinden önce gittiği kızlar tuvaletindeki bölmelerde bile herkesin söyleşiyi konuştuğunu bildirdi.</blockquote><blockquote class="calibre10">"Sonra beni gördüler. Belli ki seni tanıdığımı biliyorlarmış, beni soru yağmuruna tuttular," dedi Hermione Harry'ye, gözleri parlayarak. "Harry, bence sana inanıyorlar, gerçekten, bence sonunda onları ikna ettin!"</blockquote><blockquote class="calibre10">Bu arada, Profesör Umbridge okulda dolaşıyor, öğrencileri rastgele durdurup onlardan ceplerini ve kitaplarını tersyüz etmelerini istiyordu: Harry onun Dırdırcı aradığını biliyordu, ama öğrenciler ondan birkaç adım öndeydi. Harry'nin söyleşisinden alınmış sayfalar büyülenmişti; öğrencinin kendi dışında kim bakarsa ders kitaplarından alınmış sayfalara benziyor, ya da bir daha okunana kadar büyüyle silinip bomboş hale geliyorlardı. Çok geçmeden, okuldaki herkes söyleşiyi okumuş gibiydi.</blockquote><blockquote class="calibre10">Elbette Yirmi Altı Numaralı Eğitim Kararnamesi nedeniyle öğretmenlerin söyleşiden söz etmesi yasaktı, yine de bu konudaki duygularını ifade etmenin yollarını buldular. Profesör Sprout, Harry ona bir süzgeçli kova ilettiğinde Gryffindor'a yirmi puan verdi; yüzü ışıl ışıl bir Profesör Flitwick, Tılsım'ın sonunda eline bir kutu cikcik şeker faresi tutuşturup "Hişşt!" dedi ve uzaklaştı; Profesör Trelawney, Kehanet'te taşkın bir heyecanla ağlamaya başlayarak, apışıp kalmış olan sınıfa ve hiç tasvip etmiyormuş gibi görünen Umbridge'e, anlaşılan Harry'nin vakitsiz ölmeyeceğini, ihtiyarlayana kadar yaşayacağını, Sihir Bakanı makamına geleceğini ve on iki çocuğu olacağını ilan etti.</blockquote><blockquote class="calibre10">Ama Harry'yi en çok mutlu eden, ertesi gün telaşla Biçim Değiştirme'ye yetişmeye çalışırken Cho'nun onu yakalamasıydı. Daha Harry neler olduğunu anlayamadan, Cho elini onun elinin içine yerleştirmiş, kulağına fısıldıyordu: "Çok, çok özür dilerim. Söyleşi öyle cesurcaydı ki... beni ağlattı."</blockquote><blockquote class="calibre10">Harry, bunun için yeniden gözyaşı dökmesine üzülmüştü, ama yine konuştukları için çok mutluydu. Aceleyle yanından ayrılmadan önce yanağına çabucak bir öpücük kondurması Harry'yi daha da sevindirdi. Ve inanılmaz bir şekilde, Biçim Değiştirme sınıfının kapısına varır varmaz bunun kadar güzel bir şey daha oldu: Seamus kuyruktan çıkıp yanına geldi.</blockquote><blockquote class="calibre10">"Söylemek istediğim bir şey var," diye mırıldandı, Harry'nin sol dizine bakarak. "Sana inanıyorum. Anneme de dergiyi gönderdim."</blockquote><blockquote class="calibre10">Harry'nin mutluluğunu eksiksiz hale getirecek tek bir şey kaldıysa, o da Malfoy, Crabbe ve Goyle'dan aldığı tepkiyle tamamlandı. Öğleden sonra onları kütüphanede, kafa kafaya vermiş halde gördü; Hermione'ye göre adı Theodore Nott olan, çelimsiz görünümlü bir çocukla beraberlerdi. Harry Kısmi Kaybetme için gereken kitabı bulmak için raflara göz atarken, dönüp ona baktılar: Goyle tehditkâr bir şekilde parmaklarını çıtlattı, Malfoy ise Crabbe'ye belli ki haince bir şeyler fısıldadı. Harry onların niye böyle davrandığını gayet iyi biliyordu: Söyleşide Ölüm Yiyenler'i sayarken üçünün de babasının adını vermişti.</blockquote><blockquote class="calibre10">Kütüphaneden çıkarlarken, Hermione, "En iyi tarafı da" diye fısıldadı şen şakrak, "söylediklerine karşı çıkamazlar, yoksa yazıyı okuduklarını itiraf etmiş olurlar!"</blockquote><blockquote class="calibre10">Bütün bunların üzerine bir de Luna akşam yemeğinde, Dırdırcı'nın şimdiye kadarki hiçbir sayısının bu kadar hızlı satmadığını söyledi.</blockquote><blockquote class="calibre10">"Babam tekrar-baskı yapıyor!" dedi Harry'ye, gözleri heyecanla yerinden uğrayarak. "İnanamıyor buna, görünüşe bakılırsa insanlar bununla Buruşuk-Boynuzlu Hırgür'den bile daha çok ilgilendi, diyor!"</blockquote><blockquote class="calibre10">Harry o gece Gryffindor Ortak Salonu'nda kahraman muamelesi gördü. Fred ve George cüretkâr bir hareketle Dırdırcı'nın kapağına Büyütme Büyüsü yapıp duvara asmışlardı, Harry'nin devasa başı etrafı süzüyor, arada bir gürül gürül bir sesle "BAKANLIK'TAKİLER MANKAFADIR" ve "TEZEK YE, UMBRIDGE" gibi şeyler söylüyordu. Hermione bunu pek eğlenceli bulmadı; dikkatinin dağıldığını söyledi ve sinir olmuş bir halde erkenden yatmaya gitti. Bir iki saat sonra, özellikle de üzerindeki konuşma büyüsü tükenmeye yüz tutup, giderek daha kısa aralıklarla ve daha tiz bir sesle "TEZEK" ve "UMBRIDGE" gibi kesik kesik sözcüklerle bağırmaya başlayınca, Harry de posterin eskisi kadar komik olmadığını kabul etmek zorunda kaldı. Hatta, başının yine ağrımaya ve yara izinin rahatsız edici bir şekilde batmaya başlamasına neden oldu. Etrafında oturan ve bilmem kaçıncı kez söyleşiyi bir kez daha anlatmasını isteyen çok sayıda kişinin hayal kırıklığı belirten inlemelerine rağmen, kendisinin de erimenden yatması gerektiğini ilan etti.</blockquote><blockquote class="calibre10">Yukarı çıktığında yatakhane boştu. Bir süre alnını yatağının yanındaki pencerenin serin camına dayadı; yara izinin yanmasını biraz yatıştırıyordu sanki. Sonra üstünü değiştirip yatağa girdi ve, keşke başımın ağrısı dinse, diye düşündü. Ayrıca hafiften hasta gibi hissediyordu kendini. Yan döndü, gözlerini kapadı ve neredeyse anında uykuya daldı...</blockquote><blockquote class="calibre10">Tek bir mum öbeğiyle aydınlatılmış, adamakıllı loş, perdeli bir odadaydı. Elleri, önündeki koltuğun arkalığını sıkı sıkı kavramıştı. O eller uzun parmaklı ve yıllardır güneş görmemiş gibi bembeyazdılar, koltuğun siyah kadifesinin üstünde iri, solgun örümcekler gibi duruyorlardı-</blockquote><blockquote class="calibre10">Koltuğun ardında, mumlardan yere vuran ışık havuzunda, siyah cüppeli bir adam diz çökmüştü.</blockquote><blockquote class="calibre10">"Anlaşılan, bana kötü bir tavsiyede bulunulmuş," dedi Harry, öfke dolu, tiz, soğuk bir sesle.</blockquote><blockquote class="calibre10">"Efendimiz, affınızı diliyorum," dedi diz çökmüş adam, çatlak bir sesle. Mum ışığında başının arkası ışıldıyordu. Titriyormuş gibi görünüyordu.</blockquote><blockquote class="calibre10">"Seni suçlamıyorum, Rookwood," dedi Harry, o soğuk, zalim sesle.</blockquote><blockquote class="calibre10">Koltuğu sıkı sıkı kavrayan ellerini açtı ve etrafından dolaşıp, yerde korkudan sinmiş halde duran adama doğru yürüdü, karanlıkta onun hemen başında durdu. Her zaman olduğundan çok daha yüksekten, aşağı doğru bakıyordu.</blockquote><blockquote class="calibre10">"Bilgilerinden emin misin, Rookwood?" diye sordu Harry.</blockquote><blockquote class="calibre10">"Evet, lordum, evet... Daire'de çalışıyordum son-sonuçta..."</blockquote><blockquote class="calibre10">"Avery bana Bode'un onu alabileceğini söylemişti."</blockquote><blockquote class="calibre10">"Bode bunu asla yapamazdı, Efendimiz... Bode yapamayacağını bilirdi... şüphesiz, Malfoy'un Imperius lanetine böyle şiddetle karşı koymasının nedeni de bu..."</blockquote><blockquote class="calibre10">"Ayağa kalk, Rookwood," diye fısıldadı Harry.</blockquote><blockquote class="calibre10">Diz çökmüş adam, itaat etme telaşıyla neredeyse yüzüstü kapaklanıyordu. Yüzü çiçekbozuğuydu; yaraları mum ışığında açığa çıkıyordu. Ayaktayken de sanki yarı yarıya selam veriyormuş gibi biraz kambur duruyor, Harry'nin yüzüne dehşet dolu gözlerle kaçamak bakışlar atıyordu.</blockquote><blockquote class="calibre10">"Bunu bana söylemekle iyi ettin," dedi Harry. "Hem de çok iyi... meyve vermeyen planlarla aylar kaybetmişim anlaşılan... ama fark etmez... baştan başlıyoruz, hemen şimdi. Lord Voldemort sana minnet duyuyor, Rookwood..."</blockquote><blockquote class="calibre10">"Lordum... evet, lordum," dedi Rookwood nefessiz kalarak. Duyduğu rahatlamayla sesi boğuklaşmıştı.</blockquote><blockquote class="calibre10">"Yardımına ihtiyacım olacak. Bana verebileceğin bütün bilgilere ihtiyacım olacak."</blockquote><blockquote class="calibre10">"Tabii, lordum, tabii... ne isterseniz..."</blockquote><blockquote class="calibre10">"Çok güzel... gidebilirsin. Bana Avery'yi gönder."</blockquote><blockquote class="calibre10">Rookwood bir taraftan eğilip selam vererek telaşla geri geri gitti ve kapıdan çıkıp gözden kayboldu.</blockquote><blockquote class="calibre10">Odada yalnız kalmış olan Harry, duvara döndü. Gölgelerin içinde, çatlak, yaşının izlerini taşıyan bir ayna asılıydı duvarda. Harry oraya doğru yürüdü. Karanlıkta yansıması giderek büyüdü ve netleşti... kurukafadan daha beyaz bir surat... gözbebekleri yerine dikey çizgileri olan kırmızı gözler...</blockquote><blockquote class="calibre10">"YOOOOOOOOO!"</blockquote><blockquote class="calibre10">"Ne?" diye bağırdı bir ses yakından.</blockquote><blockquote class="calibre10">Harry deli gibi çırpındı ve perdelere dolanıp yatağından düştü. Birkaç saniye boyunca, nerede olduğunu anlayamadı; o beyaz, kurukafa gibi suratın karanlığın içinden yine belireceğinden emin gibiydi. Derken çok yakından bir yerden Ron'un sesi konuştu.</blockquote><blockquote class="calibre10">"Manyak gibi davranmayı kes de seni şuradan çıkarayım!"</blockquote><blockquote class="calibre10">Ron perdeleri çekip açtı ve Harry ay ışığında sırtüstü yatmış halde ona baktı, yara izi fena halde yanıyordu. Ron az önce yatmaya hazırlanıyormuş gibi görünüyordu; bir kolu cüppesinden çıkmıştı.</blockquote><blockquote class="calibre10">"Yine biri saldırıya mı uğradı?" diye sordu Ron, Harry'yi sert bir hareketle ayağa kaldırarak. "Babam mı? O yılan mı yine?"</blockquote><blockquote class="calibre10">"Hayır - herkes iyi -" dedi Harry soluksuzca. Alnı alev içindeydi sanki. "Şey... Avery iyi değil ama... başı dertte... ona yanlış bilgi vermiş... Voldemort çok kızgın..."</blockquote><blockquote class="calibre10">Harry inleyip yatağına gömüldü, tir tir titriyordu. Yara izini ovdu.</blockquote><blockquote class="calibre10">"Ama şimdi Rookwood ona yardım edecek... yine doğru yolda..."</blockquote><blockquote class="calibre10">"Neden bahsediyorsun sen?" dedi Ron, korkmuş bir sesle. "Yani... az önce Kim-Olduğunu-Bilirsin-Sen'i mi gördün?"</blockquote><blockquote class="calibre10">"Kim-Olduğunu-Bilirsin-Sen bendim," dedi Harry. Karanlıkta ellerini kaldırıp yüzünün önüne getirdi, ölüm beyazı ve uzun parmaklı olmadıklarını görmek için. "Rookwood'la birlikteydi, hani şu Azkaban'dan kaçan Ölüm Yiyenler'den biri, hatırladın mı? Rookwood az önce ona, Bode bunu yapamazdı, dedi."</blockquote><blockquote class="calibre10">"Neyi yapamazdı?"</blockquote><blockquote class="calibre10">"Bir şeyi almayı... Bode bunu yapamayacağını bilirdi, dedi... Bode, Imperius lanetinin etkisindeymiş... sanırım laneti Malfoy'un babasının yaptığını söyledi."</blockquote><blockquote class="calibre10">"Bode'a bir şeyi alması için büyü mü yapılmış?" dedi Ron. "Ama - Harry, bu mutlaka -"</blockquote><blockquote class="calibre10">"Silahtır," diye bitirdi cümleyi Harry. "Biliyorum."</blockquote><blockquote class="calibre10">Yatakhane kapısı açıldı; Dean ile Seamus içeri girdiler. Harry yeniden bacaklarını yatağının üstüne çekti. Az önce garip bir şey olmuş gibi görünmek istemiyordu, ne de olsa Seamus yeni yeni Harry'nin kafadan kontak olmadığını düşünmeye başlamıştı.</blockquote><blockquote class="calibre10">Ron, komodinindeki sürahiden su alıyormuş numarası yaparak başını Harry'nin başına yaklaştırdı. "Sen az önce," diye mırıldandı, "Kim-Olduğunu-Bilirsin-Sen bendim mi dedin?"</blockquote><blockquote class="calibre10">"Evet," dedi Harry usulca.</blockquote><blockquote class="calibre10">Ron gereğinden büyük bir yudum aldı; Harry suyun çenesinden göğsüne aktığını gördü.</blockquote><blockquote class="calibre10">"Harry," dedi Ron. Dean ve Seamus gürültüyle odada dolaşıyor, cüppelerini çıkarıyor, konuşuyorlardı. "Söylemek zorundasın -"</blockquote><blockquote class="calibre10">"Kimseye söylemek zorunda değilim," diye kestirip attı Harry. "Zihinbend yapabilsem hiçbirini görmezdim. Bunları dışarıda tutmayı öğrenmem gerekiyor. Onlar benden bunu istiyor."</blockquote><blockquote class="calibre10">"Onlar"la Dumbledore'u kastediyordu. Yeniden yatağına uzanıp Ron'a sırtını döndü. Bir süre sonra Ron'un yatağının gıcırdadığını duydu, o da yatmıştı. Harry'nin yara izi yanmaya başladı; ses çıkarmamak için yastığını kuvvetlice ısırdı. Bir yerlerde, Avery'nin cezalandırıldığını biliyordu.</blockquote><blockquote class="calibre7">*****</blockquote><blockquote class="calibre9">Harry ve Ron, Hermione'ye her şeyi anlatmak için ertesi sabahı beklediler; kimsenin duymayacağından kesinlikle emin olmak istiyorlardı. Serin ve rüzgârlı bahçede her zamanki köşelerine çekildiler ve Harry ona rüyayı, hatırladığı bütün ayrıntılarıyla anlattı. Bitirdiğinde, Hermione bir süre hiçbir şey demedi, bahçenin bir kenarında başsız halde pelerinlerinin altından sihirli şapka satan Fred ile George'u öyle bir dikkatle izliyordu ki, yüzünde neredeyse acı çekiyormuş gibi bir ifade vardı.</blockquote><blockquote class="calibre10">"Demek bu yüzden onu öldürmüşler," dedi alçak sesle, sonunda gözlerini Fred ile George'dan çevirerek. "Bode bu silahı çalmaya kalktığında, başına tuhaf bir şey geldi. Bence silahın üstünde, ya da etrafında, insanların ona dokunmasını engelleyecek savunma büyüleri olmalı. Bode o yüzden St. Mungo'daydı, beynine bir şeyler oldu, konuşamamaya başladı. Ama şifacının bize ne dediğini hatırlıyor musunuz? İyileşiyordu. Oysa onun iyileşmesini göze alamazlardı, değil mi? Yani, herhalde o silaha dokunduğunda yaşadığı şok, Imperius lanetinin kalkmasına neden olmuştur. Sesine kavuştuğunda, ne yaptığını açıklardı, değil mi? Onun silahı çalmaya gönderildiğini öğrenirlerdi. Öte yandan Lucius Malfoy'un ona laneti yapması zor olmazdı tabii. Bakanlık'tan hiç çıkmıyor, değil mi?"</blockquote><blockquote class="calibre10">"Benim duruşmamın olduğu gün bile orada dolaşıyordu," dedi Harry. "Oradaki - durun bir dakika..." dedi ağır ağır. "O gün Esrar Dairesi koridorundaydı! Baban, gizlice mahkeme salonuna girip benim duruşmamın sonucunu öğrenmeye çalıştığını düşündü, ama ya -"</blockquote><blockquote class="calibre10">"Sturgis!" dedi Hermione, soluğu kesilerek. Yıldırım çarpmış gibi görünüyordu.</blockquote><blockquote class="calibre10">"Pardon?" dedi Ron, şaşkına dönmüş halde.</blockquote><blockquote class="calibre10">"Sturgis Podmore -" dedi Hermione nefes nefese, "bir kapıdan girmeye çalıştığı için tutuklanmıştı! Lucius Malfoy onun da icabına bakmış! Eminim onu orada gördüğün gün yapmıştır bunu, Harry. Sturgis'te Moody'nin görünmezlik pelerini vardı, öyle değil mi? Yani, ya kapının yanında görünmez halde nöbet tutuyorsa da Malfoy onun kıpırdadığını duyduysa -ya da orada birinin olduğunu tahmin ettiyse- ya da sırf orada nöbetçi olabilir diye şansını deneyip de Imperius lanetini yaptıysa? O zaman, Sturgis bir daha fırsatını bulduğunda -büyük ihtimalle nöbet sırası yine ona geldiğinde- Daire'ye girip silahı Voldemort için -Ron, sessiz ol- çalmaya çalıştı, ama yakalanıp Azkaban'a gönderildi..."</blockquote><blockquote class="calibre10">Gözünü dikip Harry'ye baktı.</blockquote><blockquote class="calibre10">"Şimdi de Rookwood, Voldemort'a silahı nasıl alacağını mı söyledi?"</blockquote><blockquote class="calibre10">"Konuşmayı baştan sona duymadım, ama öyle anlaşılıyordu," dedi Harry. "Rookwood eskiden orada çalışıyormuş., ha? Belki Voldemort bu iş için Rookwood'u gönderir,</blockquote><blockquote class="calibre10">Düşüncelere dalmış görünen Hermione baş salladı. Sonra aniden, "Ama bunları hiç görmemiş olman gerekiyordu, Harry," dedi.</blockquote><blockquote class="calibre10">"Ne?" dedi Harry, afallayarak.</blockquote><blockquote class="calibre10">"Zihnini bu tür şeylere kapatmayı öğreniyor olmalıydın," dedi Hermione, birden sert sert.</blockquote><blockquote class="calibre10">"Biliyorum," dedi Harry, "Ama -"</blockquote><blockquote class="calibre10">"Eh, bence gördüklerini unutmaya çalışmalıyız," dedi Hermione kararlı bir ses tonuyla. "Senin de bundan böyle Zihinbend'de daha çok gayret göstermen gerekiyor."</blockquote><blockquote class="calibre10">Haftanın geri kalanında da iyiye doğru bir gidiş olmadı. Harry, İksir'den iki tane daha "F" aldı; Hagrid'in atılabileceği düşüncesiyle hâlâ diken üstündeydi; ve Voldemort olduğu rüyayı düşünmekten kendini alıkoyamıyordu - ama Ron ve Hermione'ye bu konuyu tekrar açmadı; Hermione'den bir kez daha azar işitmek istemiyordu. Bu konuda Sirius'la konuşabilmeyi çok isterdi, ama böyle bir ihtimal olmadığından, meseleyi zihninin gerisine itti.</blockquote><blockquote class="calibre10">Ne yazık ki, zihninin gerisi artık eskisi gibi güvenli bir yer değildi.</blockquote><blockquote class="calibre10">"Kalk, Potter."</blockquote><blockquote class="calibre10">Rookwood hakkındaki rüyasından iki hafta sonra, Harry bir kez daha Snape'in ofisinde, dizlerinin üstünde, kafasını boşaltmaya çalışıyordu. Az önce bir kez daha, bir eski anılar selini yeniden yaşamak zorunda bırakılmıştı; hâlâ orada olduğunu bile bilmediği bu anıların çoğu, Dudley ve çetesinin ilkokulda onu rezil etmeleriyle ilgiliydi.</blockquote><blockquote class="calibre10">"Son anı," dedi Snape. "Neydi o?"</blockquote><blockquote class="calibre10">"Bilmiyorum," dedi Harry, bıkkın bir halde ayağa kalkarak. Snape'in yüzeye çıkardığı görüntü ve ses furyasının içinde farklı farklı anıları birbirlerinden ayırt etmek giderek zorlaşıyordu. "Kuzenimin beni tuvalette ayakta durdurtmaya çalışmasını mı diyorsunuz?"</blockquote><blockquote class="calibre10">"Hayır," dedi Snape yumuşak bir sesle. "Bir adamın karanlık bir odada diz çöktüğü anıdan bahsediyorum..."</blockquote><blockquote class="calibre10">"O... hiçbir şey değil," dedi Harry.</blockquote><blockquote class="calibre10">Snape'in karanlık gözleri Harry'ninkileri deliyordu sanki. Harry, Snape'in Zihnefend'de göz temasının taşıdığı büyük önemden söz ettiğini hatırlayıp gözlerini kırpıştırdı ve bakışlarını başka bir yöne çevirdi.</blockquote><blockquote class="calibre10">"Nasıl oluyor da o adam ve o oda kafanın içinde, Potter?" dedi Snape.</blockquote><blockquote class="calibre10">"Sadece -" dedi Harry, Snape'ten başka her yere bakarak, "sadece - gördüğüm bir rüyaydı."</blockquote><blockquote class="calibre10">"Bir rüya mı?" diye tekrar etti Snape.</blockquote><blockquote class="calibre10">Harry'nin, bir kavanoz mor sıvının içinde duran iri bir ölü kurbağaya gözlerini dikip bakarak geçirdiği bir sessizlik oldu.</blockquote><blockquote class="calibre10">"Neden burada olduğumuzu biliyorsun, değil mi, Potter?" dedi Snape, alçak ve tehlikeli bir sesle. "Akşamlarımı neden bu usandırıcı işle geçirdiğimi biliyorsun, değil mi?"</blockquote><blockquote class="calibre10">"Evet," dedi Harry, gergin gergin.</blockquote><blockquote class="calibre10">"Bana niye burada olduğumuzu hatırlat, Potter."</blockquote><blockquote class="calibre10">"Ben Zihinbend öğrenebileyim diye," dedi Harry, bu defa kızgın gözlerle ölü bir yılanbalığına bakarak.</blockquote><blockquote class="calibre10">"Doğru, Potter. Ve her ne kadar kalın kafalı olsan da - " Harry dönüp Snape'e baktı, ondan nefret ediyordu " - iki aylık dersten sonra biraz ilerleme kaydedebilirsin sanıyordum. Karanlık Lord hakkında başka kaç tane rüya gördün?"</blockquote><blockquote class="calibre10">"Bir tek bunu," diye yalan söyledi Harry.</blockquote><blockquote class="calibre10">"Belki," dedi Snape, karanlık, soğuk gözleri hafifçe kısılarak, "belki bu imgeleri ve rüyaları görmekten hoşlanıyorsundur, Potter. Belki de kendini özel hissetmeni sağlıyordur - önemli hissetmeni."</blockquote><blockquote class="calibre10">"Hayır, sağlamıyor," dedi Harry, çenesini sıkmış, parmaklarıyla asasının sapını iyice kavramıştı.</blockquote><blockquote class="calibre10">"İyi ki de öyle, Potter," dedi Snape soğuk soğuk, "çünkü ne özelsin ne de önemli; ayrıca Karanlık Lord'un Ölüm Yiyenler'ine ne söylediğini bulmak senin işin değil."</blockquote><blockquote class="calibre10">"Hayır - o sizin işiniz, değil mi?" diye lafı yapıştırdı Harry.</blockquote><blockquote class="calibre10">Bunu söylemeyi istememişti; sinirle ağzından kaçırıvermişti. Bir süre birbirlerine baktılar, Harry fazla ileri gittiğinden emindi. Ama Snape cevap verdiğinde yüzünde tuhaf, neredeyse memnun bir ifade vardı.</blockquote><blockquote class="calibre10">"Evet, Potter," dedi, gözleri parlayarak. "O benim işim. Şimdi, hazırsan, yeniden başlayacağız."</blockquote><blockquote class="calibre10">Asasını kaldırdı: "Bir - iki - üç - Zihnefendet"</blockquote><blockquote class="calibre9"><span class="calibre11"><span class="italic">Yüz Ruh Emici, okul arazisindeki gölden onun üzerine doğru süzülüyordu... yoğunlaşma çabasıyla yüzünü buruşturdu... yaklaşıyorlardı... kukuletalarının altındaki karanlık delikleri görebiliyordu... öte yandan önünde Snape'in ayakta durduğunu da görebiliyordu, gözlerini Harry'nin yüzüne odaklamış, usulca mırıldanıyordu... ve bir şekilde, Snape giderek netleşiyor, Ruh Emiciler ise bulanıklaşıyordu...</span></span></blockquote><blockquote class="calibre9">Harry kendi asasını kaldırdı.</blockquote><blockquote class="calibre10">"Protego!"</blockquote><blockquote class="calibre10">Snape sendeledi -asası havaya fırladı, Harry'den uzağa- ve birden Harry'nin zihni kendine ait olmayan anılarla kaynamaya başladı:</blockquote><blockquote class="calibre9"><span class="calibre11"><span class="italic">Kanca burunlu bir adam, büzülüp sinmiş bir kadına bağırıyor, siyah saçlı küçük bir çocuk da bir köşede ağlıyordu... yağlı saçlı bir yeniyetme karanlık bir yatak odasında tek başına oturmuş, asasını tavana doğrultmuş, sinek avlıyordu... cılız bir çocuk sıçrayıp debelenen bir süpürgeye binmeye çalışırken, bir kız kahkahalarla gülüyordu -</span></span></blockquote><blockquote class="calibre9">"YETER!"</blockquote><blockquote class="calibre10">Harry göğsünden sertçe itilmiş gibi hissetti kendini; sendeleyerek birkaç adım geri gitti, Snape'in duvarlarını kaplayan raflardan birkaçına çarptı ve bir şeyin kırıldığını duydu. Snape hafifçe titriyordu, yüzü de bembeyazdı.</blockquote><blockquote class="calibre10">Harry'nin cüppesinin sırtı ıslanmıştı. Düştüğünde, arkasındaki kavanozlardan biri kırılmıştı; turşusu kurulmuş yapışkan şey, akıp tükenmekte olan iksirinin içinde girdaba kapılmış dönüyordu.</blockquote><blockquote class="calibre10">"Reparo," diye tısladı Snape, kavanoz hemen kendini yeniden mühürledi. "Eh, Potter... bunun bir ilerleme olduğu kesin..." Biraz soluk soluğa, dersten önce yine bazı düşüncelerini depoladığı Düşünseli'ni düzeltti, sanki hâlâ orada olup olmadıklarını kontrol ediyor gibiydi. "Sana bir Kalkan Büyüsü kullanmanı söylediğimi hatırlamıyorum... ama işe yaradı, ona şüphe yok..."</blockquote><blockquote class="calibre10">Harry konuşmadı; herhangi bir şey söylemenin tehlikeli olabileceği duygusuna kapılmıştı. Az önce Snape'in anılarına girdiğine, Snape'in çocukluğundan sahneler gördüğüne emindi. Annesiyle babasının bağrıştığını izlerken ağlayan çocuğun gerçekten karşısında, gözlerinde böyle bir nefretle durduğuna inanmak zordu.</blockquote><blockquote class="calibre10">"Yeniden deneyelim, olur mu?" dedi Snape.</blockquote><blockquote class="calibre10">Harry dehşete kapıldı; az önce olanların bedelini ödeyecekti, buna emindi. Masanın iki tarafında konumlarını aldılar yeniden. Harry bu kez zihnini boşaltmanın çok daha zor olacağını hissediyordu.</blockquote><blockquote class="calibre10">"Üçe kadar sayınca öyleyse," dedi Snape, asasını bir kez daha kaldırarak. "Bir - iki -"</blockquote><blockquote class="calibre10">Daha Harry kendini toparlayıp zihnini boşaltmaya vakit bulamadan, Snape, "Zihnefendet!" diye bağırdı.</blockquote><blockquote class="calibre9"><span class="calibre11"><span class="italic">Bomboş taş duvarlarla meşaleler boyunca ilerliyor, koridorda hızla Esrar Dairesi'ne doğru gidiyordu - düz siyah kapı giderek büyüyordu; Harry öyle hızlı hareket ediyordu ki, ona çarpacaktı, birkaç metre kalmıştı ve yine soluk mavi ışığın sızdığı yarığı görebiliyordu -</span></span></blockquote><blockquote class="calibre10"><span class="calibre11"><span class="italic">Kapı savrulup açılmıştı! Sonunda içerideydi, mavi alevli mumlarla aydınlatılmış, siyah duvarlı, siyah zeminli, daire biçiminde bir oda; etrafında başka kapılar da vardı -devam etmeliydi- ama acaba hangi kapıdan girmesi gerekiyordu -?</span></span></blockquote><blockquote class="calibre9">"POTTER!"</blockquote><blockquote class="calibre10">Harry gözlerini açtı. Yine yerde sırtüstü yatıyordu, oraya nasıl geldiğini hiç hatırlamıyordu; ayrıca Esrar Dairesi koridoru boyunca koşmuş, siyah kapıdan hızla içeri girmiş ve daire biçimindeki odayı bulmuş gibi soluk soluğaydı.</blockquote><blockquote class="calibre10">"Açıkla bakalım!" dedi Snape. Harry'nin tepesinde durmuş, ona hiddetle bakıyordu.</blockquote><blockquote class="calibre10">"Ben... ne olduğunu bilmiyorum" dedi Harry dürüstçe. Ayağa kalktı. Başının arkasında, yere çarptığı noktada bir şişlik vardı, ayrıca ateşi çıkmış gibiydi. "Orayı daha önce hiç görmemiştim. Yani, size söyledim, daha önce kapıyla ilgili rüya görmüştüm... ama hiç açılmamıştı..."</blockquote><blockquote class="calibre10">"Yeterince çalışmıyorsun!"</blockquote><blockquote class="calibre10">Nedense Snape iki dakika öncesinden, yani Harry öğretmeninin anılarına girdiğinde olduğundan daha kızgın görünüyordu.</blockquote><blockquote class="calibre10">"Tembel ve özensizsin, Potter, hiç şaşmamalı Karanlık Lord'un -"</blockquote><blockquote class="calibre10">"Bir şey sorabilir miyim, efendim?" dedi Harry, bir kez daha parlayarak. "Niye Voldemort'tan Karanlık Lord diye söz ediyorsunuz? Şimdiye kadar sadece Ölüm Yiyenler'in ona öyle dediğini duydum."</blockquote><blockquote class="calibre10">Snape hırlayarak ağzını açtı - ve odanın dışında bir yerde bir kadın çığlık attı.</blockquote><blockquote class="calibre10">Snape'in başı hızla yukarı kalktı; gözlerini tavana dikmişti.</blockquote><blockquote class="calibre10">"Ne -?" diye mırıldandı.</blockquote><blockquote class="calibre10">Harry'nin kulağına uzaklardan, Giriş Salonu olabilecek bir yerden bir koşuşturma sesi geliyordu. Snape dönüp çatık kaşlarla ona baktı.</blockquote><blockquote class="calibre10">"Buraya gelirken yolda olağandışı bir şey gördün mü, Potter?"</blockquote><blockquote class="calibre10">Harry başını iki yana salladı. Yukarıda bir yerde, kadın tekrar çığlık attı. Snape asasını hazır tutarak odasının kapısına doğru yürüdü ve çabucak gözden kayboldu. Bir an için tereddüt ettikten sonra Harry de onun peşinden çıktı.</blockquote><blockquote class="calibre10">Çığlıklar gerçekten de Giriş Salonu'ndan geliyordu; Harry zindandan çıkan taş basamaklara doğru koşarken, ses giderek yükseldi. En üst basamağa ulaştığında, Giriş Salonu'nun tıklım tıklım olduğunu gördü; öğrenciler ne olduğunu görmek için, hâlâ akşam yemeğinin yendiği Büyük Salon'dan dışarı akın etmişlerdi; bazılarıysa mermer merdivene doluşmuşlardı. Harry küçük bir Slytherin grubunun arasından itiş kakış ilerledi ve seyircilerin büyük bir çember oluşturduğunu gördü, kimi şok geçirmiş, kimiyse basbayağı korkmuş gibiydi. Profesör McGonagall, salonun öbür tarafında, tam Harry'nin karşısında duruyordu; sanki izledikleri hafiften midesini bulandırıyormuş gibi bir hali vardı.</blockquote><blockquote class="calibre10">Profesör Trelawney, Giriş Salonu'nun ortasında, bir elinde asası, öbüründeyse boş bir şarap şişesiyle dikilmiş duruyordu, hepten çıldırmış gibi bir görünümü vardı. Saçları dikilmişti, gözlüğü çarpık duruyor, bir gözü öbüründen çok daha büyük görünüyordu; sayısız şalı ve eşarbı omuzlarından dökülüyordu. Dikişlerinden sökülüyormuş gibiydi adeta. Önünde iki tane büyük sandık duruyordu, bir tanesi baş aşağıydı; düpedüz onun arkasından merdivenlerden aşağı atılmış gibi görünüyordu. Profesör Trelawney, yüzünde apaçık bir dehşet ifadesiyle, Harry'nin göremediği ama belli ki merdivenin dibinde duran bir şeye bakıyordu.</blockquote><blockquote class="calibre10">"Yo!" diye ciyakladı. "YO! Olamaz bu... olamaz... böyle bir şeyi kabul etmiyorum!"</blockquote><blockquote class="calibre10">"Bunun olacağını fark edemedin mi?" dedi kız sesi gibi bir ses, umursamazca şen bir edayla. Hafifçe sağa kayan Harry, Trelawney'yi dehşete sürükleyen görüntünün Profesör Umbridge'den başka bir şey olmadığını gördü. "Yarınki hava durumunu bile tahmin etmekten aciz olmana rağmen, teftişlerimdeki içler acısı performansının ve ondan sonra da hiç ilerleme kaydedememiş olmanın sonucunda, kovulmanın kaçınılmazlığını fark etmiş olmalısın."</blockquote><blockquote class="calibre10">"Ya-yapamazsın!" diye uludu Profesör Trelawney, kocaman gözlük camlarının arkasından yaşlar akıyordu, "beni ko-kovamazsın! On altı y-yıldır buradayım ben! H-Hogwarts benim e-evim!"</blockquote><blockquote class="calibre10">"Evindi," dedi Profesör Umbridge. Profesör Trelawney'nin kendine hâkim olamadan ağlayarak sandıklarından birinin üzerine çöküşünü izlerken Umbridge'in kurbağamsı yüzüne yayılan keyfi görünce, Harry içinde bir tiksinti duydu. "Bir saat öncesine, yani Sihir Bakanı, İşten Çıkarma Kararı'na onay imzası atana kadar evindi. Şimdi lütfen bu salondan çek git. Canımızı sıkıyorsun."</blockquote><blockquote class="calibre10">Ama Profesör Trelawney titreyip inlerken, sandığının üzerinde ıstırap nöbetleriyle bir öne bir arkaya sallanırken, orada durup yüzünde gaddar bir zevk ifadesiyle onu izlemeyi sürdürdü. Harry sol tarafında birinin, hıçkırığını bastırmaya çalıştığını duyup döndü. Lavender ile Parvati birbirlerine sarılmış, sessizce ağlıyorlardı. Sonra ayak sesleri duydu. Profesör McGonagall seyircilerin arasından öne çıkmış, doğruca Profesör Trelawney'nin yanına gidiyordu. Sırtını destek verircesine okşarken, cüppesinin içinden büyük bir mendil çıkardı.</blockquote><blockquote class="calibre10">"Yapma, Sybill... sakin ol... burnunu sümkür şuna... sandığın kadar kötü değil durumun... Hogwarts'tan ayrılmak zorunda kalmayacaksın..."</blockquote><blockquote class="calibre10">"Öyle mi, Profesör McGonagall?" dedi Umbridge aman vermez bir sesle, birkaç adım ileri geldi. "Ya bu açıklama için yetkiniz...?"</blockquote><blockquote class="calibre10">"Benim yetkim," dedi derin bir ses.</blockquote><blockquote class="calibre10">Meşeden yapılma ön kapı savrulup açılmıştı. Yanındaki öğrenciler yoldan kaçıştılar ve girişte Dumbledore belirdi. Harry onun dışarıda, okul arazisinde ne yaptığını hayal bile edemiyordu, ama tuhaf bir şekilde sisli gecenin önünde, kapı aralığıyla çerçevelenmiş görünümünün etkileyici bir tarafı vardı. Kapıyı açık bırakarak, seyircilerin oluşturduğu çemberin içinden Profesör Trelawney'ye doğru yürüdü. Sandığına çökmüş olan Trelawney titriyordu, yüzü gözyaşından leke lekeydi, Profesör McGonagall ise yanında duruyordu.</blockquote><blockquote class="calibre10">"Sizin yetkiniz mi, Profesör Dumbledore?" dedi Umbridge, fevkalade rahatsız edici bir şekilde gülerek. "Korkarım ki durumu anlamıyorsunuz. Elimde -" cüppesinin içinden bir parşömen tomarı çıkardı<br class="calibre8"/>"- şahsım ve Sihir Bakanı tarafından imzalanmış bir İşten Çıkarma Kararı var. Yirmi Üç Numaralı Eğitim Kararnamesi uyarınca, Hogwarts Yüksek Müfettişi olarak ben, öğretmenleri teftiş etme, Sihir Bakanlığı'nca şart koşulan düzeyde performans sergilemeyenleri deneme süresine alma ve kovma yetkisine sahibim. Profesör Trelawney'nin istenen düzeyde olmadığına karar verdim. Onu işten çıkardım."</blockquote><blockquote class="calibre10">Harry'yi şaşırtan bir şey oldu; Dumbledore'un gülümsemesi silinmedi. Hâlâ sandığının üzerinde hıçkırıp tıksıran Profesör Trelawney'ye baktı ve, "Son derece haklısınız elbette, Profesör Umbridge," dedi. "Yüksek Müfettiş olarak, öğretmenlerimi işten çıkarma hakkına sahipsiniz. Ancak, onları şatodan gönderme yetkisine sahip değilsiniz. Korkarım ki," diye devam etti, kibar bir şekilde hafifçe eğilip selam vererek, "bunu yapma yetkisi hâlâ müdürde, benim arzum da Profesör Trelawney'nin Hogwarts'ta yaşamaya devam etmesi yönünde."</blockquote><blockquote class="calibre10">Bunun üzerine Profesör Trelawney, çılgınca küçük bir kahkaha koyuverdi. Kahkahanın içinde, pek de bastırılamamış bir hıçkırık da duyuldu.</blockquote><blockquote class="calibre10">"Hayır - hayır, ben g-gideceğim, Dumbledore! Hogwarts'tan ay-ayrılacağım ve ka-kaderimi başka bir ye-yer-de arayacağım -"</blockquote><blockquote class="calibre10">"Hayır," dedi Dumbledore sert bir sesle. "Benim arzum burada kalman, Sybill."</blockquote><blockquote class="calibre10">Profesör McGonagall'a döndü.</blockquote><blockquote class="calibre10">“Sybill'e yukarı çıkması için eşlik etmenizi rica edebilir miyim, Profesör McGonagall?"</blockquote><blockquote class="calibre10">"Tabii," dedi McGonagall. "Kalk bakalım, Sybill..."</blockquote><blockquote class="calibre10">Profesör Sprout kalabalığın içinden çıkıp çabucak yanlarına geldi, Profesör Trelawney'nin öbür kolunu tuttu. Beraberce onu Umbridge'in yanından geçirip mermer merdivenden yukarı çıkarmaya koyuldular. Profesör Flitwick de, asası önünde, arkalarından koşuşturdu; "<span class="italic">Locomotor sandıklar!</span>" diye cikleyince, Profesör Trelawney'nin bagajı havalanıp sahibinin peşinden merdiveni çıkmaya başladı, Profesör Flitwick ise onları en arkadan izliyordu.</blockquote><blockquote class="calibre10">Profesör Umbridge yerine mıhlanmış gibi duruyor, hâlâ sevecen bir şekilde gülümseyen Dumbledore'a bakıyordu.</blockquote><blockquote class="calibre10">"Peki," dedi, bütün Giriş Salonu'nda duyulan bir fısıltıyla, "onun kaldığı yere ihtiyacı olacak yeni bir Kehanet öğretmeni atadığımda ne yapacaksınız?"</blockquote><blockquote class="calibre10">"Aa, o hiç sorun olmayacak," dedi Dumbledore keyifle. "Şöyle ki, yeni bir Kehanet öğretmeni buldum bile, kendisi zemin katta kalmayı tercih edecek."</blockquote><blockquote class="calibre10">"Buldunuz mu -?" dedi Umbridge tiz bir sesle. "Siz mi buldunuz? Size bir şey hatırlatabilir miyim, Dumbledore, Yirmi İki Numaralı Eğitim Kararnamesi uyarınca-"</blockquote><blockquote class="calibre10">"Bakanlık, eğer -ancak ve ancak- müdür bir öğretmen bulamazsa, uygun bir aday tayin edebilir," dedi Dumbledore. "Ve ben, bu durumda yeni bir öğretmen bulmayı başardığımı söylemekten mutluyum. Kendisini sizinle tanıştırabilir miyim?"</blockquote><blockquote class="calibre10">Arkasına dönüp, gece sisinin içeri süzüldüğü açık giriş kapısına baktı. Harry toynak sesleri duydu. Salondan bir şok mırıltısı yükseldi ve kapıya en yakın duranlar çabucak geriye çekildiler, bazıları yeni gelene yer açma telaşı içinde takılıp tökezledi.</blockquote><blockquote class="calibre10">Sisin içinden, Harry'nin daha önce Yasak Orman'da karanlık ve tehlikeli bir gecede gördüğü bir yüz belirdi: beyaz-sarı saçlar ve şaşılacak derecede mavi gözler; bir adamın başı ve gövdesiyle birleşen, bir atın beyaz kuyruklu altın bedeni.</blockquote><blockquote class="calibre10">"Bu, Firenze," dedi Dumbledore mutlu mutlu, yıldırım çarpmış gibi görünen Umbridge'e. "Sanırım kendisini uygun bulacaksınız."</blockquote><div class="mbppagebreak" id="calibre_pb_55"></div>
</body></html>
