<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Harry Potter ve Zümrüdüanka Yoldaşlığı</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos1609442" class="calibre1"><span class="calibre2">
</span></p><blockquote class="calibre7"><span class="calibre4">YİRMİ  SEKİZİNCİ  BÖLÜM</span><br class="calibre8"/><span class="calibre4">SNAPE'İN  EN  KÖTÜ  ANISI</span></blockquote><blockquote class="calibre7"><span class="calibre11"> </span></blockquote><blockquote class="calibre26"><span class="calibre11"><span class="italic"><span class="bold">SİHİR BAKANLIĞI'NIN EMRİYLE</span></span></span></blockquote><blockquote class="calibre12"><span class="calibre11"><span class="italic">Dolores Jane Umbridge (Yüksek Müfettiş), Albus Dumbledore'un yerine Hogwarts Cadılık ve Büyücülük Okulu'nun başına geçmiştir.</span></span></blockquote><blockquote class="calibre10"><span class="calibre11"><span class="italic">Bu duyuru, Yirmi Sekiz Numaralı Eğitim Kararnamesi'ne uygundur.</span></span></blockquote><blockquote class="calibre12"><span class="calibre11"><span class="italic"><span class="bold">Ýmza:</span></span></span><span class="calibre11"><span class="italic"> Cornelius Oswald Fudge, Sihir Bakanı</span></span></blockquote><blockquote class="calibre9">Duyurular bir akşamda okulun her yanına asılmıştı, ancak bu durum, Dumbledore'un kaçmak için iki Seherbaz'ın, Yüksek Müfettiş'in, Sihir Bakanı ve İkinci Asistanı'nın üstesinden gelişini nasıl olup da şatodaki herkesin teker teker bildiğini açıklamıyordu. Harry şatoda nereye giderse gitsin tek konu, Dumbledore'un kaçışıydı ve hikâyenin tekrar tekrar anlatımı sırasında kimi ayrıntılar çarpıtılsa da (Harry, ikinci sınıftan bir kızın diğerini, Fudge'ın kafa niyetine bir balkabağıyla şu anda St. Mungo'da yattığına yemin edişine kulak misafiri oldu), geri kalan bilgilerin ne kadar doğru olduğu şaşılacak bir şeydi. Örneğin herkes, Dumbledore'un bürosundaki sahneye öğrenciler arasında sadece Harry ile Marietta'nın tanık olduğunu ve Marietta'nın şimdi hastane kanadında yattığını biliyordu; Harry kendini, olanları birinci elden anlatma konusundaki taleplerle kuşatılmış buldu.</blockquote><blockquote class="calibre10">Bitkibilim dersinden çıkarlarken, Ernie Macmillan, Harry'nin hikâyesini dikkatle dinledikten sonra, "Dumbledore çok geçmeden geri dönecek," dedi kendinden emin bir şekilde. "Biz ikinci sınıftayken onu uzakta tutamamışlardı, bu sefer de tutamayacaklar. Şişman Keşiş bana söyledi -" bir sır verircesine sesini alçalttı; Harry, Ron ve Hermione de duyabilmek için ona doğru eğilmek zorunda kaldılar<br class="calibre8"/>"- Umbridge dün gece, şatoda ve arazide Dumbledore'u aramalarından sonra, onun odasına geri dönmeye kalkmış. Taş heykeli geçip girememiş. Müdürün odası ona karşı kendini mühürlemiş." Ernie alaylı alaylı güldü. "Belli ki sağlam bir sinir krizi geçirmiş."</blockquote><blockquote class="calibre10">Giriş Salonu'na giden taş merdiveni çıkarlarken, Hermione, "Ah, sanırım sahiden de müdürün odasında oturacağını hayal etmiş," dedi hınçla. "Bütün diğer öğretmenlere efendilik taslayacaktı, kendini bir şey sanan aptal, iktidar manyağı ihtiyar -"</blockquote><blockquote class="calibre10">"Şimdi, o cümleyi bitirmeyi sahiden istiyor musun, Granger?"</blockquote><blockquote class="calibre10">Kapının arkasından Draco Malfoy çıkmıştı, arkasında Crabbe ile Goyle vardı. Solgun, sivri yüzü kötülükle ışıldıyordu.</blockquote><blockquote class="calibre10">"Korkarım Gryffindor ile Hufflepuff'tan birkaç puan indirmem gerekecek," dedi tembel tembel.</blockquote><blockquote class="calibre10">Ernie hemen, "Sadece öğretmenler binalardan puan indirebilir, Malfoy," dedi.</blockquote><blockquote class="calibre10">"Ya, biz de sınıf başkanıyız, unuttun mu?" dedi Ron, hırlarcasına.</blockquote><blockquote class="calibre10">"Sınıf başkanları puan indiremez, biliyorum, Vızvız Kral," diye dudak büktü Malfoy; Crabbe ve Goyle kıs kıs güldü. "Ama Teftiş Mangası'nın üyeleri-"</blockquote><blockquote class="calibre10">"Neyin, neyin?" dedi Hermione sertçe.</blockquote><blockquote class="calibre10">"Teftiş Mangası, Granger," dedi Malfoy. Cüppesindeki sınıf başkanı rozetinin altında duran minik gümüş "T" harfini işaret etti. "Sihir Bakanlığı'nı destekleyen, Profesör Umbridge'in bizzat, tek tek saptadığı seçkin bir öğrenci grubu. Neyse, Teftiş Mangası üyelerinin puan indirme hakkı var... bunun için, Granger, senden beş puan alıyorum, çünkü yeni müdiremiz hakkında kabalık ettin. Mcmillan, senden de beş, bana karşı çıktığın için. Senden de beş, Potter, çünkü seni sevmiyorum. Weasley, gömleğinin ucu dışarı çıkmış, beş de bu yüzden. Ha sahi, unutmuştum bak, sen bir Bulanık'sın, Granger, on da bunun için düştüm."</blockquote><blockquote class="calibre10">Ron asasını çıkardı, ama Hermione asayı eliyle itip, "Yapma!" diye fısıldadı.</blockquote><blockquote class="calibre10">"Akıllıca bir hareket, Granger," diye soludu Malfoy. "Yeni müdire, yeni devir... uslu olun bakalım, Potur... Vızvız Kral..."</blockquote><blockquote class="calibre10">İçten bir kahkaha atarak, Crabbe ve Goyle'la uzaklaşıp gitti.</blockquote><blockquote class="calibre10">"Blöf yapıyor," dedi Ernie, afallamış görünüyordu. "Puan indirmesine izin vermezler... gülünç bir şey bu... sınıf başkanlığı sisteminin temelini sarsar."</blockquote><blockquote class="calibre10">Ama Harry, Ron ve Hermione, arkalarındaki duvarın girintilerine yerleştirilmiş, bina puanlarını gösteren devasa kum saatlerine dönmüşlerdi bile. O sabah Gryffindor ile Ravenclaw, eşit puanla başı çekiyorlardı. Daha onlar bakarken, taşlar yukarı doğru fırladı ve alt bölmelerdeki miktar azaldı. Aslında, değişmemiş görünen tek kum saati, Slytherin'in zümrüt dolu kum saatiydi.</blockquote><blockquote class="calibre10">"Fark ettiniz, ha?" dedi Fred'in sesi.</blockquote><blockquote class="calibre10">O ve George mermer merdivenden inmiş, kum saatlerinin önündeki Harry, Ron, Hermione ve Ernie'nin yanına gelmişlerdi.</blockquote><blockquote class="calibre10">"Malfoy az önce bizden toplam elli puan kadar sildi," dedi Harry büyük bir öfkeyle; bir yandan da Gryffindor kum saatinden birçok taşın daha yukarı sıçramasını gözlüyorlardı.</blockquote><blockquote class="calibre10">"Evet, Montague de teneffüste aynı şeyi bize karşı denemeye çalıştı," dedi George.</blockquote><blockquote class="calibre10">"Ne demek, '<span class="italic">çalıştı</span>' ?" dedi Ron hemen.</blockquote><blockquote class="calibre10">"Kelimeler bir türlü ağzından çıkamadı," dedi Fred, "çünkü onu birinci kattaki Kaybolan Dolap'a baş aşağı tıktık."</blockquote><blockquote class="calibre10">Hermione dehşete düşmüş göründü.</blockquote><blockquote class="calibre10">"Ama başınız fena halde belaya girecek!"</blockquote><blockquote class="calibre10">"Montague ortaya çıkana kadar girmez, bu da bir kaç hafta alır. Onu nereye yolladık, bilmiyorum," dedi Fred, sakin bir tavırla. "Her neyse... artık başımızı derde sokmaya aldırmadığımıza karar verdik."</blockquote><blockquote class="calibre10">"Hiç aldırmış mıydınız ki?" diye sordu Hermione.</blockquote><blockquote class="calibre10">"Elbette aldırdık," dedi George. "Okuldan hiç atılmadık, değil mi?"</blockquote><blockquote class="calibre10">"Nerde çizgiyi çekeceğimizi bildik hep," dedi Fred.</blockquote><blockquote class="calibre10">"Zaman zaman bir parmak aşmış olabiliriz," dedi George.</blockquote><blockquote class="calibre10">"Ama gerçek bir kargaşa çıkarmaktan hep kaçındık," dedi Fred.</blockquote><blockquote class="calibre10">Ron tereddütle, "Ya şimdi?" diye sordu.</blockquote><blockquote class="calibre10">"Eh, şimdi -" dedi George.</blockquote><blockquote class="calibre10">"- Dumbledore da gitmiş olduğuna göre -" dedi Fred.</blockquote><blockquote class="calibre10">"- bizce birazcık kargaşa -" dedi George.</blockquote><blockquote class="calibre10">"- tam da sevgili yeni müdiremizin hak ettiği şeydir," dedi Fred.</blockquote><blockquote class="calibre10">"Yapmayın!" diye fısıldadı Hermione. "Gerçekten yapmayın! Sizi atmak için bahane buldu diye bayılır!"</blockquote><blockquote class="calibre10">Fred, ona gülümseyerek, "Anlamıyorsun, değil mi, Hermione?" dedi. "Artık burada kalmak bizi ilgilendirmiyor. Önce Dumbledore için bir şeyler yapmaya kararlı olmasak, şu anda çıkıp giderdik. Her neyse," saatine baktı, "birinci aşama başlamak üzere. Sizin yerinizde olsam, Büyük Salon'a yemeğe giderdim. Böylece öğretmenler bununla hiçbir ilginiz olmadığını anlarlar."</blockquote><blockquote class="calibre10">"Neyle ilgimiz olmadığını?" dedi Hermione kaygıyla.</blockquote><blockquote class="calibre10">"Görürsün," dedi George. "Hadi bakalım, gidin şimdi."</blockquote><blockquote class="calibre10">Fred ile George dönüp, yemek için merdivenden inen ve gittikçe büyüyen kalabalığın içinde gözden kayboldular. Canı çok sıkkın görünen Ernie, bitmemiş Biçim Değiştirme ödevi hakkında ağzında bir şeyler geveledi ve toz oldu.</blockquote><blockquote class="calibre10">Hermione endişeli endişeli, "Biliyor musunuz, sahiden buradan gitmemiz gerek bence," dedi. "Hani, her ihtimale , karşı..."</blockquote><blockquote class="calibre10">"Peki, oldu," dedi Ron ve üçü Büyük Salon'un kapısına doğru yürüdüler; ama akarcasına hızla ilerleyen beyaz bulutlardan oluşan o günkü tavan Harry'nin gözüne henüz çarpmıştı ki, birisi omzuna vurdu, dönünce hademe Filch'le burun buruna geldi. Hemen birkaç adım geriledi, Filch söz konusu olunca en iyisi ona uzaktan bakmaktı çünkü.</blockquote><blockquote class="calibre10">"Müdire hanım seni görmek istiyor, Potter," dedi Filch, pis pis sırıtarak.</blockquote><blockquote class="calibre10">"Ben yapmadım," dedi Harry aptalca, aklında Fred ile George'un tasarladıkları şey vardı. Filch'in gıdısı sessiz bir kahkahayla sarsıldı.</blockquote><blockquote class="calibre10">"Vicdanın temiz değil, ha?" dedi hırıltılı bir sesle. "Arkamdan gel."</blockquote><blockquote class="calibre10">Harry geriye dönüp Ron ve Hermione'ye baktı, ikisi de kaygılı görünüyordu. Harry omuz silkti, Filch'in peşine düşüp, karşıdan gelen aç öğrenciler selini yararak yeniden Giriş Salonu'na girdi.</blockquote><blockquote class="calibre10">Filch'in keyfi fevkalade yerinde görünüyordu; mermer merdivenden tırmanırlarken, gıcırtı gibi bir sesle hafif hafif bir şarkı mırıldanıyordu. İlk kata geldiklerinde, "Burada işler değişiyor artık, Potter." dedi.</blockquote><blockquote class="calibre10">"Farkındayım," dedi Harry, soğuk bir tavırla.</blockquote><blockquote class="calibre10">"Evet... yıllardır Dumbledore'a size çok yumuşak davrandığını söyledim durdum." dedi Filch, pis pis kıkırdayarak. "Siz pislik küçük hayvanlar, sizi derinizi yüzene kadar kamçılayacağımı bilseniz, asla Pis Kokulu Topak atmazdınız, değil mi? Eğer sizi odamda ayak bileklerinizden asabilecek olsam, kimse koridorlara Köpekdişli Frizbi fırlatmayı düşünmezdi, ha? Ama Yirmi Dokuz Numaralı Eğitim Kararnamesi çıkınca, Potter, bunların hepsini yapabileceğim artık... ve o, Bakan'dan Peeves kovulsun diye bir emir imzalamasını istedi... yaa, burada her şey çok farklı olacak artık, o başta oldukça..."</blockquote><blockquote class="calibre10">Umbridge Filch'i kendi yanına çekmek için hayli çaba harcamış, diye düşündü Harry, işin en kötü tarafı da, Filch'in büyük ihtimalle önemli bir silah olacağıydı; okulun gizli geçitleri ve saklanma yerleri hakkında, Weasley ikizleri hariç, herkesten fazla şey bilirdi.</blockquote><blockquote class="calibre10">Pis pis sırıtan Filch, "Eh, geldik işte," dedi, üç kere tıklattıktan sonra Profesör Umbridge'in kapısını itip açarken. "Potter denen çocuk sizi görmeye geldi, Ha'mfendi."</blockquote><blockquote class="calibre10">Harry'nin, cezaya kaldığı birçok akşamdan aşina olduğu oda eskisinin aynıydı, sadece Umbridge'in masasının ön tarafına, üzerinde altın harflerle “MÜDİRE” yazan büyük tahta bir blok konmuştu. Kendi Ateşoku ile Fred ve George'un Silsüpürleri'nin masanın arkasındaki duvarda sağlam demir bir çiviye zincirlenip kilitlenmiş olduğunu gördüğünde, Harry'nin içi acıdı.</blockquote><blockquote class="calibre10">Umbridge masanın arkasına oturmuş, pembe parşömenlerinden birine harıl harıl bir şeyler yazıyordu, ama onlar içeri girince başını kaldırıp ağzı kulaklarında tebessüm etti.</blockquote><blockquote class="calibre10">"Teşekkür ederim, Argus" dedi tatlılıkla.</blockquote><blockquote class="calibre10">"Bir şey değil, Ha'mfendi, bir şey değil," dedi Filch. Romatizması elverdiğince bükülerek selam verdi, sonra da geri geri dışarı çıktı.</blockquote><blockquote class="calibre10">"Oturun," dedi Umbridge ters ters, bir sandalyeyi işaret etti. Harry oturdu. Umbridge birkaç dakika daha bir şeyler çiziktirmeyi sürdürdü. Harry, onun başının üstündeki tabaklarda hoplayıp zıplayan iğrenç kedi yavrularına bakarak, Profesör'ün ona yine ne gibi bir dehşet hazırladığını merak etti.</blockquote><blockquote class="calibre10">"Evet, şimdi," dedi Umbridge sonunda. Tüy kalemini masaya koydu, pek leziz bir sineği yutmaya hazırlanan bir kurbağaya benziyordu. "Ne içmek isterdiniz?"</blockquote><blockquote class="calibre10">"Ne?" dedi Harry, yanlış işittiğinden emindi.</blockquote><blockquote class="calibre10">"İçmek, dedim, Mr. Potter," dedi Umbridge, daha da kocaman bir gülümsemeyle. "Çay mı? Kahve mi? Balkabağı suyu mu?"</blockquote><blockquote class="calibre10">Tek tek her birinin adını söylerken kısa asasını hafifçe sallıyor, o içecekten bir fincan ya da bardak, masasında beliriyordu.</blockquote><blockquote class="calibre10">"Hiçbir şey, teşekkürler," dedi Harry.</blockquote><blockquote class="calibre10">"Benimle bir şey içmenizi istiyorum," dedi Umbridge. Sesi tehlikeli bir şekilde tatlılaşmıştı. "Birini seçin."</blockquote><blockquote class="calibre10">"Peki... çay öyleyse," dedi Harry, omuz silkerek.</blockquote><blockquote class="calibre10">Profesör Umbridge ayağa kalktı ve sırtı ona dönük olarak, çaya süt katma işini adeta bir gösteriye dönüştürdü. Sonra elinde çayla masanın çevresinde hızla döndü, uğursuz bir tatlılıkla gülümsüyordu.</blockquote><blockquote class="calibre10">"İşte," dedi, çayı ona vererek. "Soğutmadan için, olur mu? Ee, bakalım, Mr. Potter... diyorum ki, dün akşamın üzücü olaylarının ardından biraz sohbet etmemiz gerek."</blockquote><blockquote class="calibre10">Harry bir şey söylemedi. Umbridge koltuğunda arkaya yaslanıp bekledi. Hayli bir süre sessiz geçtikten sonra, "İçmiyorsunuz ama!" dedi neşeyle.</blockquote><blockquote class="calibre10">Harry fincanı dudaklarına götürdü, sonra aynı hızla indirdi. Umbridge'in arkasındaki o korkunç boyama kedilerden birinin, tıpkı Deli-Göz Moody'nin sihirli gözü gibi kocaman yuvarlak mavi gözleri vardı; kimliği malum bir düşmanın ikram ettiği herhangi bir şeyi içtiğini duysa Deli-Göz'ün neler diyeceği geldi o anda Harry'nin aklına.</blockquote><blockquote class="calibre10">"Ne oldu?" dedi Umbridge, hâlâ Harry'yi gözlüyordu. "Şeker mi istiyorsunuz?"</blockquote><blockquote class="calibre10">"Hayır," dedi Harry.</blockquote><blockquote class="calibre10">Fincanı yeniden dudaklarına götürdü ve bir yudum alıyormuş gibi yaptı, ama ağzını sımsıkı kapalı tuttu. Umbridge'in gülümsemesi büsbütün genişledi.</blockquote><blockquote class="calibre10">"İyi," diye fısıldadı. "Çok iyi. Peki öyleyse..." Biraz öne eğildi. "Albus Dumbledore nerede?"</blockquote><blockquote class="calibre10">Harry hemen, "Hiçbir fikrim yok," dedi.</blockquote><blockquote class="calibre10">"İçin hadi, için," dedi Umbridge, hâlâ gülümseyerek. "Şimdi, Mr. Potter, çocukça oyunlar oynamayalım. Onun nereye gittiğini bildiğinizi biliyorum. Siz ve Dumbledore ta başından beri bu işin içinde birliktesiniz. Kendi durumunuzu düşünün, Mr. Potter..."</blockquote><blockquote class="calibre10">"Nerede olduğunu bilmiyorum."</blockquote><blockquote class="calibre10">Harry yeniden içiyormuş gibi yaptı.</blockquote><blockquote class="calibre10">"Peki," dedi Umbridge, hiç hoşnut olmamışa benziyordu. "Bu durumda, lütfen bana Sirius Black'in nerede olduğunu söyleyin."</blockquote><blockquote class="calibre10">Harry'nin midesi tersine döndü, çay fincanını tutan eli öyle bir titredi ki, fincan da tabağının içinde tıkırdadı. Dudaklarını sımsıkı kapalı tutarak fincanı ağzına götürünce, sıcak sıvının bir kısmı cüppesine aktı.</blockquote><blockquote class="calibre10">"Bilmiyorum," dedi, biraz fazla aceleyle.</blockquote><blockquote class="calibre10">"Mr. Potter," dedi Umbridge, "hatırlarsanız, ekim ayında Gryffindor şöminesinde suçlu Black'i neredeyse yakalayacak olan bendim. Sizinle buluştuğunu pek iyi biliyorum ve eğer elimde kanıt olsaydı, bugün ikiniz de serbest olmazdınız, bunu bir vaat olarak kabul edin. Tekrarlıyorum, Mr. Potter... Sirius Black nerede?"</blockquote><blockquote class="calibre10">"Bilmem," dedi Harry yüksek sesle. "En ufak bir fikrim yok."</blockquote><blockquote class="calibre10">Birbirlerine o kadar uzun süreyle baktılar ki, Harry gözlerinin sulandığını hissetti. Sonunda Umbridge ayağa kalktı.</blockquote><blockquote class="calibre10">"Pekâlâ, Potter, bu seferliğine sözünü doğru kabul ediyorum, ama unutma: Benim arkamda Bakanlık'ın gücü var. Bu okulun bütün iletişim kanalları kontrol altında. Bir Uçuç Şebekesi Düzenleyicisi, Hogwarts'taki bütün şöminelerin başında nöbet tutuyor - benimki hariç tabii. Teftiş Mangam, şatoya gelen ve şatodan giden her tür baykuş postasını açıp okuyor. Ve Mr. Filch şatonun bütün gizli geçitlerini gözlüyor. Bir parçacık kanıt bulursam..."</blockquote><blockquote class="calibre10">BUUM!</blockquote><blockquote class="calibre10">Oda, döşemesine kadar sarsıldı. Umbridge yana savruldu, destek almak için masayı tuttu, çok şaşırmış görünüyordu.</blockquote><blockquote class="calibre10">"O da -?"</blockquote><blockquote class="calibre10">Kapıya bakıyordu. Harry bu fırsattan faydalanarak, hemen hemen dolu olan çay fincanını en yakındaki kuru çiçek vazosuna boşalttı. Birkaç kat aşağıda insanların koşuşmalarını ve haykırışlarını duyuyordu.</blockquote><blockquote class="calibre10">Umbridge, asasını kaldırıp hızla odadan çıkarken, "Sen yemeğe dön, Potter!" diye bağırdı. Harry ona birkaç saniye avans verdi, sonra bütün bu gümbürtünün kaynağını görmek için hızla dışarı çıktı.</blockquote><blockquote class="calibre10">Bulması zor olmadı. Alt katta bir hengâme kopmuştu. Birisi (kim olduğu konusunda Harry'nin çok iyi bir tahmini vardı) koskoca bir sandık dolusu büyülü havai fişeği harekete geçirmiş görünüyordu.</blockquote><blockquote class="calibre10">Tamamen yeşil ve altın rengi kıvılcımlardan oluşan ejderhalar, alevler içinde patlayıp gürültüyle gümbürdeyerek koridorlarda bir aşağı bir yukarı uçuyordu; çapı iki metreye varan çarkıfelekler, uçandaireler gibi havada ölümcül bir şekilde vınlıyordu; parlak gümüş yıldızlardan oluşan uzun kuyruklara sahip roketler duvarlardan sekiyordu; maytaplar havada kendiliğinden küfürler yazıyordu; çatapatlar Harry'nin baktığı her yerde mayın gibi patlıyordu; ve bu havai fişekçilik harikaları, yanıp biteceklerine, hafifleyip gözden kaybolacaklarına ya da fışırdayarak söneceklerine, an be an daha da fazla enerji ve hız kazanıyordu.</blockquote><blockquote class="calibre10">Filch ve Umbridge, belli ki dehşetten oldukları yere mıhlanmış halde, merdivenin ortasında duruyorlardı. Büyük çarkıfeleklerden biri, manevra yapmak için daha fazla yere ihtiyaç duyduğuna karar vermiş olmalı ki, Harry'nin gözlerinin önünde meşum bir "inini" sesiyle dönüp Umbridge ve Filch'e doğru hamle etti. İkisi de korkuyla çığlık atıp hızla eğildiler ve çark dosdoğru arkalarındaki pencereden süzülüp araziye çıktı. Bu arada, ejderhaların birkaç tanesi ve tekinsiz dumanlar çıkartan kocaman mor bir yarasa da, koridorun sonundaki açık kapıdan faydalanıp ikinci kata doğru kaçtı.</blockquote><blockquote class="calibre10">"Çabuk, Filch, çabuk!" diye haykırdı Umbridge, "bir şey yapmazsak bütün okula yayılacaklar - Sersemlet."</blockquote><blockquote class="calibre10">Asasının ucundan kırmızı bir ışık fışkırıp roketlerden birine isabet etti. Roket havada donup kalacağına öyle bir şiddetle patladı ki, bir çayırın ortasındaki çocuksu görünüşlü cadı tablosunun tam ortasına delik açtı; ucu ucuna kaçan cadı, birkaç saniye sonra komşu tabloda belirdi, orada iskambil oynayan iki büyücü telaşla ayağa kalkıp ona yer açtılar.</blockquote><blockquote class="calibre10">"Onları Sersemletme, Filch!" diye haykırdı Umbridge öfkeyle, sanki büyülü söz Filch'in ağzından çıkmış gibi.</blockquote><blockquote class="calibre10">"Haklısınız, müdire hanım!" dedi Filch hırıltılı sesiyle, zaten bir Kofti olduğu için, havai fişekleri Sersemletmesi onları yutması kadar imkânsızdı. Yakındaki bir dolaba koştu, bir süpürge aldı ve havai fişeklere vurmaya koyuldu; birkaç saniye içinde süpürgenin başı alev almıştı.</blockquote><blockquote class="calibre10">Harry yeterince izlemişti; gülerek başını iyice eğdi ve koridorun biraz ilerisinde, bir goblenin arkasında saklı olduğunu bildiği kapıya koştu. İçeri girdiğinde, Fred ve George kapının hemen arkasına saklanmış, Umbridge ile Filch'in feryatlarını dinleyip, bastırılmış kahkahalarla sarsılıyorlardı.</blockquote><blockquote class="calibre10">Harry sırıtarak, "Etkileyici," dedi alçak sesle, "çok etkileyici... siz Dr. Filibuster'ı iflas ettirirsiniz, orası kesin..."</blockquote><blockquote class="calibre10">"Sağol," diye fısıldadı George, gülmekten akan yaşları yüzünden silerek. "Of, umarım şimdi de onları kaybetmeye çalışır... her deneyişinde on katı çoğalıyorlar."</blockquote><blockquote class="calibre10">O öğleden sonra boyunca havai fişekler yanmaya ve okulun her yanına yayılmaya devam etti. Özellikle çatapatlar hayli karışıklığa yol açtığı halde, diğer öğretmenler onlara pek aldırmıyormuş gibiydi.</blockquote><blockquote class="calibre10">"Aman, aman," dedi Profesör McGonagall alaycı bir tavırla, ejderhalardan biri gümbürtüyle patlayıp alev kusarak sınıfında süzülürken. "Miss Brown, bir zahmet müdire hanıma koşup ona sınıfımızda kaçak bir havai fişek olduğunu haber verir misiniz?"</blockquote><blockquote class="calibre10">Bunun sonucunda Profesör Umbridge, müdireliğinin ilk öğleden sonrasını, o olmaksızın sınıflarını havai fişeklerden kurtaramıyor gibi davranan öğretmenlerin çağrılarına cevap vermek için okulun o yanından bu yanına koşturarak geçirdi. Son zil çalıp da çantalarıyla Gryffindor Kulesi'ne giderlerken, Harry büyük bir memnuniyetle, saçı başı dağınık ve isten kararmış bir Umbridge'in terli bir yüzle sendeleyerek Profesör Flitwick'in sınıfından çıktığını gördü.</blockquote><blockquote class="calibre10">"Çok teşekkür ederim, Profesör!" diyordu Profesör Flitwick, o cikleyen küçük sesiyle. "O maytaplardan ben de kurtulabilirdim tabii, ama yetkili olup olmadığımdan emin değildim."</blockquote><blockquote class="calibre10">Ağzı kulaklarında sırıtarak sınıfının kapısını Umbridge'in hırlayan yüzüne kapattı.</blockquote><blockquote class="calibre10">Fred ve George o gece Gryffindor Ortak Salonu'nun kahramanlarıydı. Hatta Hermione bile heyecanlı kalabalığı ite kaka yanlarına gelip onları tebrik etti.</blockquote><blockquote class="calibre10">"Harika havai fişeklerdi," dedi hayranlıkla.</blockquote><blockquote class="calibre10">"Teşekkürler," dedi George, hem şaşkın hem memnun görünüyordu. "Weasley Şimşek Vızpatlar'ı. Tek sorun şu ki, bütün stoğumuzu tükettik; şimdi yeniden sıfırdan başlamamız gerek."</blockquote><blockquote class="calibre10">"Ama değdi doğrusu," dedi Fred, bir yandan da, yaygara koparan Gryffindor'lardan sipariş alıyordu. "Eğer başvuru listesine adını yazdırmak istersen, Hermione, Acemi Alevi kutusu beş Galleon, Şatafatlı Parlama da yirmi Galleon..."</blockquote><blockquote class="calibre10">Hermione, Harry ile Ron'un yanına döndü; ikisi masada oturmuş, okul çantalarına, sanki ödevleri içinden fırlayıp kendi kendilerini yapmaya başlayacakmış gibi ümitle bakıyorlardı.</blockquote><blockquote class="calibre10">Gümüş kuyruklu bir Weasley roketi pencerenin önünden ok gibi geçerken, "Hey, niye bir akşam izin yapmıyoruz?” dedi Hermione neşeyle. "Ne de olsa, Paskalya tatili cumaya başlıyor, o zaman bol bol vaktimiz olur."</blockquote><blockquote class="calibre10">"İyi misin sen?" diye sordu Ron, kulaklarına inanamazmış gibi ona bakarak.</blockquote><blockquote class="calibre10">"Bak şimdi söyledin de," dedi Hermione mutlulukla, "biliyor musun... kendimi biraz... asi hissediyorum."</blockquote><blockquote class="calibre10">Bir saat sonra Ron'la birlikte yatmaya giderlerken Harry kaçak havai fişeklerin uzaklardan gelen patlamalarını hâlâ duyabiliyordu; soyunurken de bir maytap kulenin yanından uçarak geçti, hâlâ kararlı bir şekilde havaya "KAKA" yazıyordu.</blockquote><blockquote class="calibre10">Harry esneyerek yatağına girdi. Gözlüğünü çıkarınca, arada bir pencerenin önünden geçen havai fişekler bulanıklaştı; şimdi ışıl ışıl bulutlara benziyorlar, siyah gökyüzünün önünde güzel ve esrarlı görünüyorlardı. Harry yanına döndü; Umbridge'in Dumbledore'un görevindeki ilk gününde neler hissettiğini ve ertesi sabah Fudge'ın, okulun günü ağır bir kargaşa içinde geçirdiğini duyunca nasıl tepki göstereceğini merak etti. Kendi kendine gülümseyen Harry, gözlerini kapadı...</blockquote><blockquote class="calibre10">Arazideki kaçak havai fişeklerin vınlamaları ve gümlemeleri gittikçe uzaklaşıyor gibiydi... ya da belki kendisi onlardan hızla uzaklaşıyordu...</blockquote><blockquote class="calibre10">Tam Esrar Dairesi'ne giden koridora düşmüştü. Düz siyah kapıya doğru hızlanıyordu... ne olur açılsın... ne olur açılsın...</blockquote><blockquote class="calibre10">Açıldı. Kapılarla çevrili, daire biçimindeki odaya gelmişti... odayı geçti, elini diğerinin eşi bir kapıya koydu, bu kapı da içeri doğru açıldı...</blockquote><blockquote class="calibre10">Şimdi, tuhaf bir mekanik tik tak sesiyle dolu, uzun, dikdörtgen biçimli bir odadaydı. Duvarlarda dans eden ışık benekleri vardı, ama o durup bakınmadı... yoluna devam etmesi gerekiyordu...</blockquote><blockquote class="calibre10">En uçta bir kapı vardı... dokununca o da açıldı...</blockquote><blockquote class="calibre10">Ve şimdi bir kilise kadar yüksek ve geniş, loş aydınlatmalı bir odadaydı, içinde sıra sıra yüksek raflardan başka bir şey yoktu, her biri küçük, tozlu, cam elyafından kürelerle doluydu... Harry'nin kalbi heyecanla küt küt atıyordu... nereye gideceğini biliyordu... ileri doğru koştu, ama adımları muazzam, bomboş odada hiç ses yapmadı...</blockquote><blockquote class="calibre10">Bu odada çok ama çok istediği bir şey vardı...</blockquote><blockquote class="calibre10">Onun istediği bir şey... ya da başka birinin istediği bir şey...</blockquote><blockquote class="calibre10">Yara izi acıyordu...</blockquote><blockquote class="calibre10">GÜM!</blockquote><blockquote class="calibre10">Harry anında uyandı; kafası karışıktı, kızgındı. Karanlık yatakhane kahkahalarla doluydu.</blockquote><blockquote class="calibre10">"Süper!" dedi Seamus, pencerenin önünde siluet halinde dikiliyordu. "Sanırım o çarkıfeleklerden biri bir rokete çarptı, eşleşmiş gibi bir şey oldular, gelip baksanıza!"</blockquote><blockquote class="calibre10">Harry, Ron ve Dean'ın daha iyi görmek için yataklarından fırladıklarını duydu. Yara izindeki acı dinip her yanını hayal kırıklığı kaplarken, orada öylece hareketsiz ve sessiz yattı. Sanki harika bir armağan son anda elinden çekilip alınmış gibiydi... bu sefer o kadar yaklaşmıştı ki.</blockquote><blockquote class="calibre10">Şimdi Gryffindor Kulesi'nin pencerelerinin yanından, pırıl pırıl parlayan pembe ve gümüşi kanatlı domuzcuklar süzülüyordu. Harry yerinde yatıp, aşağıdaki yatakhanelerde bulunan Gryffindor'ların takdir belirten haykırışlarını dinledi. Ertesi akşam Zihinbend dersi olduğunu hatırlayınca, midesi kasıldı.</blockquote><blockquote class="calibre7">*****</blockquote><blockquote class="calibre9">Harry ertesi günün tümünü, Snape onun son rüyasında Esrar Dairesi'nin ne kadar içerilerine girdiğini anlarsa ne der korkusu içinde geçirdi. Son derslerinden bu yana Zihinbend'e bir kez bile çalışmadığını fark ettiğinde içinde bir suçluluk dalgası kabardı: Dumbledore ayrıldığından beri pek çok şey olmuştu; denemiş olsa bile zihnini boşaltamayacağından emindi. Ancak Snape'in bu mazereti kabul edeceğinden de kuşkuluydu.</blockquote><blockquote class="calibre10">O gün derslerde birazcık son dakika idmanı yapma girişiminde bulundu ama nafile. Ne zaman sessizleşip kendini düşüncelerden ve duygulardan arındırmaya çalışsa, Hermione ne olduğunu sorup duruyordu. Zaten öğretmenlerin dersleri tekrar amacıyla sınıfı soru bombardımanına tuttuğu bir an da, beynini boşaltmak için en uygun an sayılmazdı.</blockquote><blockquote class="calibre10">Kendini en kötüsüne hazırlayarak, akşam yemeğinden sonra Snape'in odasına gitmek üzere yola koyuldu. Ancak, Giriş Salonu'nun daha yarısına varmıştı ki, Cho koşarak yanına geldi.</blockquote><blockquote class="calibre10">"Buraya," dedi Harry, Snape'le buluşmasını ertelemek için bir neden çıktı diye sevinerek. Eliyle işaret edip onu Giriş Salonu'nun devasa kum saatleri duran köşesine çağırdı. Gryffindor'un kum saati neredeyse tamamen boştu artık. "İyi misin? Umbridge sana D.O. hakkında bir şeyler sormadı, değil mi?"</blockquote><blockquote class="calibre10">"Ah, hayır," dedi Cho telaşla. "Hayır, sadece şey... yani, demek istedim ki... Harry, Marietta'nın söyleyeceği aklımdan bile..."</blockquote><blockquote class="calibre10">"Yaa, işte," dedi Harry sıkıntıyla. Cho'nün arkadaşlarını biraz daha özenle seçebileceğini düşünüyordu; son duyduğunda Marietta'nın hâlâ hastane kanadında olması ve Madam Pomfrey'nin onun sivilcelerini biraz olsun bile iyileştirememesi küçük bir teselliydi.</blockquote><blockquote class="calibre10">"Aslında çok hoş bir insandır," dedi Cho. "Sadece bir hata yaptı -"</blockquote><blockquote class="calibre10">Harry ona kulaklarına inanamayarak baktı.</blockquote><blockquote class="calibre10">"Hata yapan hoş bir insan mı? Hepimizi sattı, sen dahil!"</blockquote><blockquote class="calibre10">"Eh... hepimiz kurtulduk ama, değil mi?" dedi Cho yalvarırcasına. "Biliyorsun, annesi Bakanlık'ta çalışıyor, onun için gerçekten zor -"</blockquote><blockquote class="calibre10">"Ron'un babası da Bakanlık'ta çalışıyor!" dedi Harry büyük bir öfkeyle. "Ve, belki fark etmedin ama, onun yüzünde boydan boya gammaz yazmıyor -"</blockquote><blockquote class="calibre10">Cho sert sert, "Hermione Granger'ınki de gerçekten korkunç bir numara," dedi. "O listeye uğursuzluk büyüsü yaptığını bize söylemeliydi -"</blockquote><blockquote class="calibre10">"Bence çok parlak bir fikir," dedi Harry soğuk bir ifadeyle. Cho kıpkırmızı kesildi, gözleri doldu.</blockquote><blockquote class="calibre10">"Doğru ya, unutmuşum -tabii, eğer sevgili Hermione'nin fikriyse-"</blockquote><blockquote class="calibre10">"Yeniden ağlamaya başlama," dedi Harry uyarırcasına.</blockquote><blockquote class="calibre10">"Ağlamayacaktım zaten!" diye bağırdı Cho.</blockquote><blockquote class="calibre10">"Yaa... tamam öyleyse... iyi," dedi Harry. "Şu anda başımda yeterince dert var zaten."</blockquote><blockquote class="calibre10">"Git de onlarla uğraş o zaman!" dedi Cho hiddetle, arkasını döndü ve yürüyüp gitti.</blockquote><blockquote class="calibre10">Burnundan soluyan Harry, merdiveni inip Snape'in zindanına gitti. Oraya kızgın ve küskün halde gelirse Snape'in onun zihnine girmesinin çok daha kolay olacağını tecrübeyle biliyordu ama, zindan kapısına gelmeden önce, Cho'ya Marietta konusunda söylenebilecek bir iki laf dışında bir şey düşünmeyi başaramadı.</blockquote><blockquote class="calibre10">"Geç kaldın, Potter" dedi Snape soğuk soğuk, Harry kapıyı arkasından kapatırken.</blockquote><blockquote class="calibre10">Snape arkasını ona dönmüş, her zamanki gibi düşüncelerinden bazılarını çıkarıyor ve özenle Dumbledore'un Düşünseli'ne koyuyordu. Son gümüşi teli de taş çanağa bıraktıktan sonra Harry'ye döndü.</blockquote><blockquote class="calibre10">"Ee," dedi, "çalıştın mı?"</blockquote><blockquote class="calibre10">"Evet," diye yalan söyledi Harry, dikkatle Snape'in masasının bacaklarından birine bakarak.</blockquote><blockquote class="calibre10">"Eh, birazdan görürüz, değil mi?" dedi Snape yumuşak bir sesle. "Asanı çıkar, Potter."</blockquote><blockquote class="calibre10">Harry her zamanki yerine geçti, masayı aralarına alıp Snape'le karşı karşıya geldi. Kalbi, Cho'ya duyduğu öfkeyle ve Snape'in onun zihninden ne çok şey çıkartmak üzere olabileceği endişesiyle çarpıyordu.</blockquote><blockquote class="calibre10">"O zaman, üçe kadar sayınca," dedi Snape tembel tembel. "Bir - iki -"</blockquote><blockquote class="calibre10">Snape'in odasının kapısı pat diye açıldı, Draco Malfoy aceleyle içeri girdi.</blockquote><blockquote class="calibre10">"Profesör Snape, efendim -ah- özür dilerim -"</blockquote><blockquote class="calibre10">Malfoy, Snape'e ve Harry'ye aval aval bakıyordu.</blockquote><blockquote class="calibre10">"Mesele yok, Draco," dedi Snape, asasını indirerek. "Potter ek İksir dersi almaya geldi."</blockquote><blockquote class="calibre10">Harry, Umbridge kalkıp da Hagrid'i teftiş etmeye geldiğinden beri Malfoy'u bu kadar keyifli görmemişti.</blockquote><blockquote class="calibre10">Harry'ye bakıp pis pis gülerek, "Bilmiyordum," dedi, Harry yüzünün alev alev yandığını hissediyordu. Gerçeği Malfoy'a haykırmak -hatta, daha da iyisi, ona şöyle sıkı bir lanet yapmak- için ne çok şey verirdi.</blockquote><blockquote class="calibre10">"Ee, Draco, ne oldu?" diye sordu Snape.</blockquote><blockquote class="calibre10">"Profesör Umbridge, efendim - yardımınıza ihtiyacı var," dedi Malfoy. "Montague'yü buldular, efendim, dördüncü katta bir tuvalete tıkılmış."</blockquote><blockquote class="calibre10">"Oraya nasıl girmiş?" diye sordu Snape.</blockquote><blockquote class="calibre10">"Bilmiyorum, efendim, kafası biraz karışık."</blockquote><blockquote class="calibre10">"Pekâlâ, pekâlâ. Potter" dedi Snape, "bu derse yarın akşam devam ederiz."</blockquote><blockquote class="calibre10">Döndü ve hızla odadan çıktı. Malfoy, Snape'i izlemeden önce onun arkasından Harry'ye ağzını sessizce oynatarak, "Ek İksir?" dedi.</blockquote><blockquote class="calibre10">Harry hırstan köpürerek asasını cüppesinin içine koydu ve odadan ayrılmaya hazırlandı. Hiç değilse şimdi önünde çalışmak için yirmi dört saati vardı; son anda paçayı kurtardığı için şükran duyması gerektiğini biliyordu; karşılığında Malfoy'un bütün okula onun ek İksir dersine ihtiyaç duyduğunu söyleyecek olması ise, işin zor yanıydı.</blockquote><blockquote class="calibre10">Odanın kapısına geldiğinde, onu gördü: kapı çerçevesinde dans eden titrek bir ışık parçası. Durdu ve ışığa bakakaldı, ona bir şey anımsatmıştı... sonra hatırladı: Dün gece rüyasında gördüğü ışıklara benziyordu biraz, Esrar Dairesi'ndeki yolculuğu sırasında içinden geçtiği ikinci odadaki ışıklara.</blockquote><blockquote class="calibre10">Geri döndü. Işık, Snape'in masasında duran Düşünseli'nden geliyordu. İçindeki gümüşi-beyaz maddeler kabarıp alçalıyor, girdap gibi dönüyordu. Snape'in düşünceleri... Harry kazayla savunmasını kıracak olursa, Snape'in onun görmesini istemediği şeyler...</blockquote><blockquote class="calibre10">Harry, gittikçe artan bir merakla Düşünseli'ne baktı... Snape'in Harry'den gizlemeye o kadar hevesli olduğu şey neydi acaba?</blockquote><blockquote class="calibre10">Gümüşi ışıklar duvarda titreşti... Harry masaya doğru iki adım attı, kafasını çatlatırcasına düşünüyordu. Yoksa Esrar Dairesi'ne ilişkin, Snape'in ondan saklamaya kararlı olduğu bir bilgi miydi bu?</blockquote><blockquote class="calibre10">Omzunun üstünden geriye baktı; şimdi kalbi büyük bir şiddetle, hızla atıyordu. Snape'in Montague'yü tuvaletten kurtarması ne kadar alırdı acaba? Sonra dosdoğru odasına mı gelirdi, yoksa Montague'yü hastane kanadına mı götürürdü? Mutlaka ikincisi... Montague, Slytherin Quidditch Takımı'nın Kaptanı'ydı, Snape o düzelsin diye elinden geleni yapardı.</blockquote><blockquote class="calibre10">Harry, Düşünseli'yle arasında kalan bir iki metreyi de aştı, onun yanında durdu, derinliklerine baktı. Tereddüt etti, etrafı dinledi, sonra yeniden asasını çıkardı. Oda ve gerisindeki koridor tamamen sessizdi. Düşünseli'nin içindekileri asasının ucuyla hafifçe dürttü.</blockquote><blockquote class="calibre10">Gümüşi madde büyük bir hızla dönmeye başladı. Harry öne doğru eğildi ve Düşünseli'nin şimdi şeffaf bir hal aldığını gördü. Bir kez daha, tavanındaki daire şeklinde bir pencereden bakar gibi, bir odanın içine bakıyordu... aslında, yanılmıyorsa eğer, Büyük Salon'a bakıyordu.</blockquote><blockquote class="calibre10">Nefesi, Snape'in düşüncelerinin yüzeyini buğulandırıyordu. .. beyni bir belirsizlik boşluğundaydı sanki... içi gidiyordu, ama bunu yapmak delilik olurdu... tir tir titriyordu... Snape her an geri dönebilirdi... ama Harry, Cho'nun öfkesini, Malfoy'un alayla gülen yüzünü hatırına getirdi ve pervasız bir cürete kapıldı.</blockquote><blockquote class="calibre10">Derin bir nefes alıp yüzünü Snape'in düşüncelerinin içine daldırdı. Birden odanın döşemesi ayaklarının altından çekildi ve Harry, kafası önde, Düşünseli'nin içine daldı...</blockquote><blockquote class="calibre10">Soğuk bir karanlığın içinde düşüyor, düşerken de topaç gibi dönüyordu ve nihayet - Büyük Salon'un ortasında duruyordu, ama dört bina masası gitmişti. Onların yerini yüz tane kadar daha küçük masa almıştı, hepsi aynı yöne bakıyordu; hepsinde bir öğrenci oturmuş, başı eğik, bir parşömen rulosuna yazı yazıyordu. Duyulan tek ses, tüy kalemlerin cızırtısı ve arada birisi parşömenini düzeltince çıkan hışırtıydı. Sınav vaktiydi besbelli.</blockquote><blockquote class="calibre10">Yüksek pencerelerden, öne eğilmiş başlara güneş ışığı akıyor, başlar parlak ışıkta kestane rengi, bakır rengi ve altın rengi ışıldıyordu. Harry dikkatle etrafına baktı. Snape burada bir yerlerde olmalıydı... bu onun anısıydı...</blockquote><blockquote class="calibre10">Ve oradaydı işte, Harry'nin tam arkasındaki bir masada. Harry gözlerini dikip baktı. Yeniyetme-Snape sicim gibiydi, solgundu, karanlıkta bırakılmış bir bitkiye benziyordu. Saçı düz ve cansızdı, yağlıydı, masaya düşüyordu, kanca burnu yazdığı parşömenin bir santim ötesinde duruyordu. Harry, Snape'in arkasına geçip sınav kâğıdının başlığına baktı:</blockquote><blockquote class="calibre9"><span class="calibre11"><span class="italic">KARANLIK SANATLARA KARŞI SAVUNMA - SIRADAN BÜYÜCÜLÜK DÜZEYİ.</span></span></blockquote><blockquote class="calibre9">Demek Snape on beş ya da on altı yaşındaydı, Harry'nin yaşına yakındı. Eli parşömenin üzerinde uçarcasına geziniyordu; en yakınında oturan öğrenciden hiç değilse otuz santim daha fazla yazmıştı, üstelik de yazısı minicik ve kargacık burgacık olduğu halde.</blockquote><blockquote class="calibre10">"Beş dakikanız kaldı!"</blockquote><blockquote class="calibre10">Bu ses, Harry'nin sıçramasına yol açtı. Dönünce, az ötede Profesör Flitwick'in başının tepesinin masalar arasında dolaştığını gördü. Profesör Flitwick, dağınık siyah saçlı bir çocuğun yanından geçiyordu... çok dağınık siyah saçlı...</blockquote><blockquote class="calibre10">Harry öylesine çabuk hareket etti ki, cisimli olsaydı eğer, masalara çarpıp uçurması işten değildi. Ama şimdi rüyada gibi, yana doğru iki masa grubundan, sonra da önündeki bir üçüncüsünden kayarcasına geçti. Siyah saçlı çocuğun başının arkası giderek yaklaştı... doğruluyordu, tüy kalemini bırakıyor, yazdıklarını yeniden okumak için parşömen rulosunu kendine doğru çekiyordu...</blockquote><blockquote class="calibre10">Harry masanın önünde durdu ve on beş yaşındaki babasına baktı.</blockquote><blockquote class="calibre10">İçinde bir heyecan dalgası patladı: Kendisine bakıyordu sanki, ama belirgin farklılıklar vardı. James'in gözleri ela renkteydi, burnu Harry'ninkinden biraz daha uzundu ve alnında yara izi yoktu; ama ikisi de aynı zayıf yüze, aynı ağza, aynı kaşlara sahiptiler; James'in saçının arkası tıpkı Harry'ninki gibi havaya kalkmıştı, elleri rahatlıkla Harry'nin elleri olabilirdi ve Harry, James ayağa kalksa aralarında ancak bir iki santim boy farkı olacağını görebiliyordu.</blockquote><blockquote class="calibre10">James ağzını ardına kadar açarak esnedi, saçını karıştırıp daha da dağınık hale getirdi. Sonra Profesör Flitwick'e bir bakış atarak döndü ve dört sıra arkasında oturan bir çocuğa sırıttı.</blockquote><blockquote class="calibre10">Harry yeni bir heyecan dalgasıyla, Sirius'un James'e bakıp başparmağını havaya kaldırdığını gördü. Sirius rahat rahat yayılıp oturmuş, arkaya kaykılmıştı, sandalyesi iki bacak üstünde duruyordu. Çok yakışıklıydı; siyah saçları gözlerinin içine, James'in ya da Harry'nin asla yakalayamayacakları kayıtsız bir zarafetle düşüyordu. Arkasında oturan bir kız umutla onu süzüyordu, ama Sirius farkına varmamış gibiydi. Bu kızın iki sandalye ötesinde ise -Harry'nin karnı yine zevkle burkuldu- Remus Lupin oturuyordu. Hayli solgun ve süzgün görünüyordu (dolunay yaklaşıyor muydu yoksa?) ve kendini sınava vermişti; cevaplarını yeniden okudu, tüy kaleminin ucuyla çenesini kaşırken hafifçe kaşlarını çattı.</blockquote><blockquote class="calibre10">Demek ki Kılkuyruk'un da buralarda bir yerde olması gerekiyordu... ve gerçekten de Harry birkaç saniye içinde onu buldu: ufak tefek, fare rengi saçlı, sivri burunlu bir oğlan. Kılkuyruk endişeli görünüyordu; tırnaklarını yiyor, kâğıdına bakıyor, ayağını yere sürtüyordu. Arada bir umutla yanındakinin kâğıdına bakıyordu. Harry bir an Kılkuyruk'a, sonra tekrar James'e baktı. James küçük bir parşömen parçasına bir şeyler çiziktiriyordu. Bir Snitch resmi yapmış, "L.E." harflerini yazıyordu. Ne anlama geliyorlardı acaba?</blockquote><blockquote class="calibre10">"Tüy kalemlerinizi bırakın lütfen!" diye cikledi Profesör Flitwick. "Stebbins, sen de bırak! Lütfen ben parşömenlerinizi toplarken yerinizde kalın! Accio!"</blockquote><blockquote class="calibre10">Yüzden fazla parşömen rulosu havaya fırladı ve Profesör Flitwick'in iki yana açılmış kollarına ulaşıp onu sırtüstü yere devirdi. Birkaç kişi güldü. Ön sıralardaki çocukların ikisi kalktı, Profesör Flitwick'i dirseklerinin altından tutup yeniden ayağa kaldırdılar.</blockquote><blockquote class="calibre10">"Teşekkürler... teşekkürler" diye soludu Profesör Flitwick. "Pekâlâ, millet, gidebilirsiniz!"</blockquote><blockquote class="calibre10">Harry başını eğip babasına baktı, süsleyip püslediği "L.E." harflerini telaşla karalayarak zıplayıp ayağa kalkmıştı. Tüy kalemiyle soru kâğıdını çantasına koydu, çantayı omzuna attı, Sirius'un yanına gelmesini beklemeye koyuldu.</blockquote><blockquote class="calibre10">Harry etrafa baktı ve biraz ileride, masaların arasından Giriş Salonu'na açılan kapıya doğru ilerleyen Snape'i gördü, hâlâ kendi soru kâğıdına dalmış gibiydi. Yuvarlak omuzlu ama bir deri bir kemikti, bir örümceği hatırlatır şekilde sarsıla sarsıla yürüyordu ve yağlı saçları yüzünün etrafında hoplayıp zıplıyordu.</blockquote><blockquote class="calibre10">Snape ile James, Sirius ve Lupin'in arasına, gevezelik eden bir kız grubu girdi ve Harry, onların arasına kayarak, hem Snape'i göz önünde tutmayı, hem de James'le arkadaşlarının seslerini duymayı başardı.</blockquote><blockquote class="calibre10">"Onuncu soruyu sevdin mi, Aylak?" diye sordu Sirius, Giriş Salonu'na geçerlerken.</blockquote><blockquote class="calibre10">"Bayıldım," dedi Lupin canlı bir şekilde. "Bir kurtadamı belirleyen beş özelliği yazın. Mükemmel bir soru."</blockquote><blockquote class="calibre10">James, sesine kaygılıymış gibi bir eda vererek, "Acaba bütün özellikleri yazabildin mi, ne dersin?" dedi.</blockquote><blockquote class="calibre10">"Sanırım yazdım," dedi Lupin ciddi ciddi. Şimdi, güneşli araziye çıkma hevesiyle ön kapıya üşüşmüş olan kalabalığa katılmışlardı. "Bir: Benim sandalyemde oturuyor. İki: Benim giysilerimi giyiyor. Üç: Adı Remus Lupin."</blockquote><blockquote class="calibre10">Aralarında bir tek Kılkuyruk gülmedi.</blockquote><blockquote class="calibre10">"Ben burun biçimini, gözbebeklerini ve püsküllü kuyruğunu yazdım," dedi endişeyle, "ama başka ne var, aklıma gelmedi -"</blockquote><blockquote class="calibre10">"Amma kalın kafalısın ha, Kılkuyruk!" dedi James sabırsızlıkla. "Ayda bir, bir kurtadamla dolaşıyorsun -"</blockquote><blockquote class="calibre10">"Alçak sesle konuş," diye rica etti Lupin.</blockquote><blockquote class="calibre10">Harry endişeyle yeniden arkasına baktı. Snape yakındaydı, yine sınav sorularına gömülmüştü - ama bu, Snape'in anısıydı ve eğer araziye çıkınca başka bir yere doğru giderse, Harry kendisinin de James'i daha fazla izleyemeyeceğinden emindi. Neyse ki James ve üç arkadaşı çimenlikten göle doğru yürürken, Snape de onların peşinden giderek Harry'nin içini rahatlattı; hâlâ soru kâğıdını gözden geçiriyordu, belli ki nereye gittiği konusunda kesin bir fikri yoktu. Harry, onun biraz önünde kalarak James'le diğerlerini yakından gözleyebiliyordu.</blockquote><blockquote class="calibre10">Sirius'un, "Bence o sınav çocuk oyuncağıydı," dediğini duydu. "En azından '<span class="italic">Olağanüstü</span>' almazsam şaşarım doğrusu."</blockquote><blockquote class="calibre10">"Ben de," dedi James. Elini cebine soktu ve debelenip duran bir Altın Snitch çıkardı.</blockquote><blockquote class="calibre10">"Nerden buldun onu?"</blockquote><blockquote class="calibre10">"Aşırdım," dedi James kayıtsızca. Snitch'le oynamaya başladı, önce otuz santim kadar uzağa gitmesine izin veriyor, sonra yeniden yakalıyordu; refleksleri mükemmeldi. Kılkuyruk onu hayret ve hayranlıkla izliyordu.</blockquote><blockquote class="calibre10">Gölün kıyısında, Harry, Ron ve Hermione'nin bir keresinde ödev yaparak bir pazar gününü geçirdikleri kayın ağacının gölgesinde durdular ve kendilerini çimenlere attılar. Harry yine omzunun üstünden baktı ve sevinç içinde, Snape'in de bir çalılık öbeğinin sık gölgesinde çimenlere kurulduğunu gördü. Yine S.B.D. kâğıdına gömülmüştü, böylece Harry'nin de kayın ağacıyla çalılıklar arasında oturup ağacın altındaki dörtlüyü izlemesi mümkün oldu. Gölün düzgün yüzeyine vuran güneş ışığı göz kamaştırıcıydı, az önce Büyük Salon'dan çıkmış olan gülen kızlar grubu gölün kıyısında oturuyordu, ayakkabılarıyla çoraplarını çıkarmış, ayaklarını suda serinletiyorlardı.</blockquote><blockquote class="calibre10">Lupin bir kitap çıkarmış okuyordu. Sirius çayırda kümeler halinde başıboş dolaşan öğrencilere bakıyordu, hayli mağrur ve sıkkın görünüyordu, ama pek yakışıklı bir şekilde. James hâlâ Snitch'le oynuyordu, her seferinde onu daha da uzağa fırlatıyordu; Snitch kaçacak gibi oluyor, ama James her seferinde onu son anda yakalıyordu. Kılkuyruk, ağzı açık, onu seyrediyordu. James'in en zorlu yakalayışlarının hepsinde soluğunu tutup onu alkışlıyordu. Harry bunu beş dakika izledikten sonra, James'in neden Kılkuyruk'a kendini toparlamasını söylemediğini merak etti, oysa James bu ilgiden hoşnut görünüyordu. Harry ayrıca babasının, sanki çok düzgün olmasını engellemek istiyormuşçasına saçını dağıtma şeklinde bir alışkanlığı olduğunu da fark etti; bir de, suyun yanındaki kızlara bakıp duruyordu.</blockquote><blockquote class="calibre10">"Kaldır şunu, olur mu?" dedi Sirius sonunda, James iyi bir yakalayış daha yapıp Kılkuyruk da tezahüratta bulunurken, "yoksa Kılkuyruk heyecandan altını ıslatacak!"</blockquote><blockquote class="calibre10">Kılkuyruk hafifçe kızardı, ama James sırıttı.</blockquote><blockquote class="calibre10">"Madem seni rahatsız ediyor," dedi, Snitch'i gerisingeri cebine koydu. Harry, James'in ancak Sirius'un hatırı için gösteriş yapmaktan vazgeçeceği yolunda kesin bir izlenim edinmişti.</blockquote><blockquote class="calibre10">"Canım sıkılıyor," dedi Sirius. "Keşke dolunay olsaydı."</blockquote><blockquote class="calibre10">"Sana göre hava hoş," dedi Lupin kitabının arkasından, karanlık bir edayla. "Daha Biçim Değiştirme var, eğer canın sıkılıyorsa beni imtihan edebilirsin. Al şunu..." ve kitabını uzattı.</blockquote><blockquote class="calibre10">Ama Sirius burun kıvırdı. "O saçmalığa bakmama gerek yok, hepsini biliyorum."</blockquote><blockquote class="calibre10">"İşte seni canlandıracak bir şey, Patiayak," dedi James alçak sesle. "Bak kim gelmiş..."</blockquote><blockquote class="calibre10">Sirius başını çevirdi. Bir anda hareketsizleşti, tıpkı tavşan kokusu almış köpek gibi.</blockquote><blockquote class="calibre10">"Mükemmel," dedi yavaşça. "Sümsükus."</blockquote><blockquote class="calibre10">Harry, Sirius'un neye baktığını görmek için döndü.</blockquote><blockquote class="calibre10">Snape yeniden ayağa kalkmıştı ve S.B.D. kâğıdını çantasına tıkıyordu. Çalılıkların gölgesini terk edip çimenlere çıkınca, Sirius ve James ayağa kalktılar.</blockquote><blockquote class="calibre10">Lupin ve Kılkuyruk, oturdukları yerde kaldılar: Lupin hâlâ kitabına bakıyordu, ama gözleri kıpırdamıyordu ve kaşlarını hafifçe çatmıştı. Kılkuyruk, yüzünde aç bir beklenti ifadesiyle bir Sirius'a, bir James'e, bir Snape'e bakıyordu.</blockquote><blockquote class="calibre10">"N'aber, Sümsükus?" dedi James yüksek sesle.</blockquote><blockquote class="calibre10">Snape o kadar çabuk tepki verdi ki, sanki bir saldırı beklermiş gibiydi: Çantasını bırakarak elini cüppesine daldırdı, henüz asasını yarıya kadar çıkarmıştı ki, James, "Expelliarmus!" diye bağırdı.</blockquote><blockquote class="calibre10">Snape'in asası havada dört metre kadar uçtu ve hafif, tok bir ses çıkararak arkasındaki çimenlere düştü. Sirius havlar gibi güldü.</blockquote><blockquote class="calibre10">"Impedimenta!" dedi, asasını Snape'e doğrultarak; yerdeki asasının üzerine atlamakta olan Snape, yarı yolda büyünün etkisine girip düştü.</blockquote><blockquote class="calibre10">Çevredeki öğrenciler dönmüş bakıyordu. Kimisi ayağa kalkmış, daha yakına geliyordu. Bazıları endişeli görünüyordu, bazıları ise eğleniyormuş gibiydi.</blockquote><blockquote class="calibre10">Snape hızlı hızlı soluyarak yerde yatıyordu. James ve Sirius, asaları havada, ona yaklaştılar, James yürürken omzunun üstünden su kıyısındaki kızlara bakıyordu. Şimdi Kılkuyruk da ayağa kalkmıştı, iştahla onları gözlüyordu, daha iyi görebilmek için Lupin'in çevresinden dolandı.</blockquote><blockquote class="calibre10">"Sınav nasıl gitti, Sümsük?" dedi James.</blockquote><blockquote class="calibre10">"Ben baktım, burnu parşömene değiyordu," dedi Sirius zalimce. "Her yeri yağ lekesi olmuştur, tek kelime bile okuyamayacaklar."</blockquote><blockquote class="calibre10">Onları izleyen birçok kişi güldü; belli ki Snape pek sevilmiyordu. Kılkuyruk tiz bir sesle kıkırdadı. Snape ayağa kalkmaya çalışıyordu, ama uğursuzluk büyüsü halen üzerinde etkisini gösteriyordu; o da sanki görünmez iplerle bağlıymış gibi çırpınıp duruyordu.</blockquote><blockquote class="calibre10">"Sen - bekle hele," diye soludu, katıksız bir nefret ifadesiyle başını kaldırıp James'e bakarak, "bekle hele!"</blockquote><blockquote class="calibre10">"Ne için bekleyecekmiş?" dedi Sirius sakin sakin. "Ne yapacaksın, Sümsük, burnunu üzerimize mi sileceksin?"</blockquote><blockquote class="calibre10">Snape'in ağzından birbirine karışmış halde küfürler ve uğursuzluk büyüleri sel gibi boşaldı, ama asası ondan üç metre uzaktaydı, hiçbir şey olmadı.</blockquote><blockquote class="calibre10">"Ağzını yıka," dadi James soğuk bir tavırla. "Aklapaklal"</blockquote><blockquote class="calibre10">O anda Snape'in ağzından pembe sabun köpükleri aktı; köpükler dudaklarını kaplıyor, onu öğürtüyor, boğulur gibi olmasına yol açıyordu -</blockquote><blockquote class="calibre10">"Onu RAHAT bırak!"</blockquote><blockquote class="calibre10">James ve Sirius dönüp baktı. James'in boştaki eli hemen saçına gitti.</blockquote><blockquote class="calibre10">Seslenen, gölün kıyısındaki kızlardan biriydi. Omuzlarına düşen gür, koyu kızıl saçları ve şaşırtıcı yeşillikte, badem biçimi gözleri vardı - Harry'nin gözleri.</blockquote><blockquote class="calibre10">Harry'nin annesi.</blockquote><blockquote class="calibre10">"Buyur, Evans?" dedi James, sesi birden hoş, derin, daha olgun bir tona bürünmüştü.</blockquote><blockquote class="calibre10">"Onu rahat bırak," diye tekrarladı Lily. James'e her türlü hoşnutsuzluk belirtisiyle bakıyordu. "Sana ne yaptı?"</blockquote><blockquote class="calibre10">"Hımm," dedi James, konuyu tartıyormuş gibi görünüyordu, "mesele daha çok varolmasında, anlatabiliyor muyum?"</blockquote><blockquote class="calibre10">Onları çevreleyen öğrencilerin çoğu güldü, Sirius ve Kılkuyruk da. Ama hâlâ kitabıyla meşgulmüş gibi görünen Lupin de, Lily de gülmedi.</blockquote><blockquote class="calibre10">"Komik olduğunu sanıyorsun" dedi Lily soğuk soğuk. "Ama sen sadece kendini beğenmiş, baş belası bir zorbasın, Potter. Onu rahat bırak."</blockquote><blockquote class="calibre10">"Benimle çıkarsan bırakırım, Evans," dedi James hemen. "Hadi... benimle çık, ben de bir daha asla ihtiyar Sümsük'e asa uzatmayayım."</blockquote><blockquote class="calibre10">Arkasında, Engelleme Büyüsü'nün etkisi geçiyordu. Snape yerdeki asasına doğru santim santim ilerlemeye başlamıştı, sürünürken ağzından sabun köpükleri tükürüyordu.</blockquote><blockquote class="calibre10">"Dünyada bir tek dev mürekkepbalığıyla ikiniz kalsanız, yine seninle çıkmam," dedi Lily.</blockquote><blockquote class="calibre10">"Talihin yokmuş, Çatalak," dedi Sirius neşeyle ve Snape'e döndü. "HEY!"</blockquote><blockquote class="calibre10">Ama çok geçti; Snape asasını dosdoğru James'e yöneltmişti; bir ışık çaktı ve James'in yüzünün yanında derin bir kesik belirdi, cüppesini kana buladı. James hızla döndü: Bir ışık daha çaktı, şimdi Snape tepe üstü havada asılıydı, cüppesi başının üstüne düşmüş, zayıf solgun bacakları ve rengi griye dönmüş donu ortaya çıkmıştı.</blockquote><blockquote class="calibre10">Küçük kalabalıktan birçok kişi tezahürat yaptı; Sirius, James ve Kılkuyruk kahkahayı patlattılar.</blockquote><blockquote class="calibre10">Öfkeli ifadesi bir an için sanki gülümseyecekmiş gibi değişiveren Lily, "Onu yere indir!" dedi.</blockquote><blockquote class="calibre10">"Hayhay," dedi James ve asasını yukarı doğru salladı; Snape buruşuk bir yığın halinde yere serildi. Kendini cüppesinden kurtararak çabucak ayağa kalktı, asasını kaldırdı, ama Sirius, "Petrificus Totalus!" dedi ve Snape, bir tahta gibi kaskatı halde, yeniden devrildi.</blockquote><blockquote class="calibre10">"ONU RAHAT BIRAK!" diye haykırdı Lily. Şimdi o da asasını çekmişti. James ve Sirius, asaya ihtiyatla baktılar.</blockquote><blockquote class="calibre10">James içtenlikle, "Ah, Evans, sana uğursuzluk büyüsü yapmaya zorlama beni," dedi.</blockquote><blockquote class="calibre10">"Öyleyse laneti kaldır!"</blockquote><blockquote class="calibre10">James derin derin içini çekti, sonra Snape'e döndü ve karşı-laneti mırıldandı.</blockquote><blockquote class="calibre10">"Buyur bakalım," dedi, Snape ayağa kalkmak için hamle ederken. "Evans burada olduğu için şanslısın, Sümsükus -"</blockquote><blockquote class="calibre10">"Benim onun gibi pis küçük Bulanıklar'ın yardımına ihtiyacım yok!"</blockquote><blockquote class="calibre10">Lily gözlerini kırpıştırdı.</blockquote><blockquote class="calibre10">"İyi," dedi sakin sakin. "İleride zahmete girmem. Ve senin yerinde olsam donumu yıkardım, Sümsükus."</blockquote><blockquote class="calibre10">James, "Evans'tan özür dile!" diye kükredi Snape'e asası tehditkâr bir şekilde ona doğru çevriliydi.</blockquote><blockquote class="calibre10">"Ona senin özür diletmeni istemiyorum," diye bağırdı Lily, James'e dönerek. "Sen de onun kadar kötüsün."</blockquote><blockquote class="calibre10">"Ne?" diye haykırdı James. "Ben sana ASLA -bilirsin işte- demezdim!"</blockquote><blockquote class="calibre10">"Süpürgenden daha yeni inmiş gibi görününce süper olduğunu sandığın için saçını dağıtırsın, o salak Snitch'le hava atarsın, koridorlarda yürüyüp seni kızdıran herkese uğursuzluk büyüsü yaparsın, sırf yapabiliyorsun diye - hayret yani, nasıl oluyor da o kalın kafanla süpürgen yerden havalanabiliyor? Midemi BULANDIRIYORSUN."</blockquote><blockquote class="calibre10">Olduğu yerde dönüp hızla uzaklaştı.</blockquote><blockquote class="calibre10">"Evans!" diye bağırdı James arkasından. "Hey, EVANS!"</blockquote><blockquote class="calibre10">Ama Lily arkasına bakmadı.</blockquote><blockquote class="calibre10">"Nesi var bunun?" dedi James. Sanki bu soru onun için önem taşımıyormuş gibi yapmacık bir kayıtsızlığa bürünmeye çalıştı, ama beceremedi.</blockquote><blockquote class="calibre10">"Satır aralarını okuyacak olursak, seni biraz fazla kibirli buluyor derim, abi," dedi Sirius.</blockquote><blockquote class="calibre10">"Ya," dedi James, şimdi adamakıllı kızmış görünüyordu, "ya -"</blockquote><blockquote class="calibre10">Bir ışık daha parıldadı, Snape yeniden tepe üstü havada asılı kaldı.</blockquote><blockquote class="calibre10">"Sümsük'ün donunu çıkarmamı kim görmek ister?"</blockquote><blockquote class="calibre10">Ama Harry, James'in sahiden Snape'in donunu çıkarıp çıkarmadığını asla öğrenemedi. Kolunun üst kısmına bir el yapışmıştı, kerpeten gibi sıkıyordu. Harry onu neyin yakaladığını görmek için döndü ve gerçek bir dehşetle, tamamen yetişkin, büyük boy bir Snape'in öfkeden beyazlaşmış halde yanı başında durduğunu gördü.</blockquote><blockquote class="calibre10">"Eğleniyor musun?"</blockquote><blockquote class="calibre10">Harry kendini havaya yükselirmiş gibi hissetti; çevresindeki yaz günü buharlaştı; Snape'in eli onu kolundan sıkı sıkı tutarken, buz gibi karanlıkta yukarı süzülüyordu. Sonra aniden, sanki havada baş aşağı dönmüş gibi bir duyguyla, ayakları Snape'in zindanının taş döşemesine vurdu ve Harry kendini bugünün İksir ustasının loş odasında buldu, Snape'in masasındaki Düşünseli'nin yanında ayakta duruyordu yine.</blockquote><blockquote class="calibre10">"Demek öyle," dedi Snape, Harry'nin kolunu öyle sıkı tutuyordu ki, Harry elinin uyuşmaya başladığını hissetti. "Demek öyle... hoşça vakit geçiriyordun ha, Potter?"</blockquote><blockquote class="calibre10">"Ha-hayır" dedi Harry kolunu kurtarmaya çalışarak.</blockquote><blockquote class="calibre10">Korkutucuydu: Snape'in dudakları titriyordu, yüzü bembeyazdı, dişlerini gösteriyordu.</blockquote><blockquote class="calibre10">"Komik adamdı, baban, değil mi?" dedi Snape, Harry'yi gözlüğü burnundan aşağı kayacak şekilde silkeleyerek.</blockquote><blockquote class="calibre10">"Ben - hiç -"</blockquote><blockquote class="calibre10">Snape, Harry'yi bütün gücüyle kendinden uzağa attı. Harry şiddetle zindan döşemesine düştü.</blockquote><blockquote class="calibre10">"Gördüklerini kimseye anlatmayacaksın!" diye böğürdü Snape.</blockquote><blockquote class="calibre10">"Hayır," dedi Harry, Snape'ten mümkün olduğunca uzakta ayağa kalkarak. "Hayır, tabii ki ben -"</blockquote><blockquote class="calibre10">"Çık dışarı, çık dışarı, seni bir daha asla odamda görmek istemiyorum!"</blockquote><blockquote class="calibre10">Harry kapıya doğru ok gibi fırlarken, ölü hamamböceği dolu bir kavanoz başının üstünde patladı. Harry kapıyı hızla çekip açtı ve koridorda uçup gitti, ancak kendisi ile Snape arasına üç kat koyduktan sonra durdu. Orada soluk soluğa duvara yaslanıp, incinmiş kolunu ovdu.</blockquote><blockquote class="calibre10">Gryffindor Kulesi'ne bu kadar erken dönmeyi hiç canı istemiyordu, az önce gördüklerini Ron ve Hermione'ye anlatmayı da. Harry'yi bu kadar dehşete düşüren ve mutsuz eden, ona bağırılması ya da üstüne kavanoz atılması değildi. Bir seyirci çemberinin ortasında aşağılanmanın nasıl bir duygu olduğunu biliyordu, babası ona eziyet ederken Snape'in neler hissettiğini biliyordu; ve gördüklerinden pay biçmek gerekirse, babası sahiden de Snape'in hep dediği kadar kendini beğenmiş biriydi.</blockquote><div class="mbppagebreak" id="calibre_pb_59"></div>
</body></html>
