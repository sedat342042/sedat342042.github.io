<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <p>Nairobi'den geldikten sonra yakıt almak üzere Percy Kampı'nın pistine inmişlerdi. Oradan havalanırken kumanda Graf Otto'daydı. Uçağı Massana'nın manyatta'sına. doğru güneybatıya yöneltti. Eva yanında oturuyordu, İsmail kıymetli mutfak çıkınıyla yere çömelmişti, Leon, Gustav ve Hennie de kokpitin ön kısmındaydılar.</p>

  <p>Leon bu yakıcı öğle sıcağında iskele taraflarında küçük bir duman gördüğünde yirmi dakikadır uçuyorlardı. "Loikot!" Leon daha ateşin yanında duran ince figürü görmeden o olduğunu anlamıştı. Loikot görüldüğünden emin olmak için shuka'sını savurdu, sonra da mızrağıyla fazla uzakta olmayan küçük bir tepenin girintili çıkıntılı hatlarını işaret etti. Avın yerini tarif ediyordu.</p>

  <p>Leon çabucak değişen durumu değerlendirdi. Av tanrıları ona bir iyilikte bulunmaya karar vermişlerdi. Kendisi yokken aslanlar Massana'nın manyatta'sına doğru gitmişlerdi demek ki. Şimdi onları ilk gördükleri yerden daha yakındaydılar. Nerede olduğunu kavramak için Rift'in uzaktaki tepelerine baktı, sonra da üç gün önce iki Masai'yi bırakmış olduğu tuz yatağını seçti. Hemen hemen aslanların şimdi bulunduğu tepecikle manyatta'ya eşit uzaklıktaydı. Leon bundan iyisi olamazdı diye düşünüp hemen Graf Otto'nun yanına gitti. "Loikot aslanların şu tepedeki kayalıkların arasında olduğunu gösterdi."</p>

  <p>"İnebileceğim en yakın yer neresi?"</p>

  <p>"Şu tuz tavasını görebiliyor musunuz?" Leon eliyle gösterdi. "Oraya inerseniz hem ava, hem de morani'lerin av için toplandığı köye yakın oluruz."</p>

  <p>Massana'nın manyatta'sı vadideki diğer köylerin çoğundan daha büyüktü. Ortadaki sığır ağılının etrafına daire şeklinde dizilmiş yüzden fazla büyük kulübe ve sığır ağılında kalabalık bir grup vardı. Leon bu shuka'lara bürünmüş figürlerin arasında Manyoro'yu seçemese de, belli ki işini başarıyla yapmış ve Massana'yı büyük av için morani'lerini toplamaya ikna etmişti. Her şeyin hazır olduğunu görünce Graf Otto'dan uçağı tuz tavasına doğru döndürmesini istedi. Adam uçağı indirdi ve batı kenarında dizili ağaçlara doğru taksi yapıp motorları kapattı.</p>

  <p>Leon, "Bir süre burada kamp kuracağız," dedi. "Böylece moraniler gelene kadar biraz dinlenebiliriz." Geçici kamp kurmak için gereken her şey Kelebek'e yüklenmişti. Leon'un kampı kurması uzun sürmedi. Çadırları uçağın kanatlarının altındaki gölgelere yerleştirdi. İsmail kendi mutfağını hazırlayıp, uçaktan yeterince uzakta ateşini yaktı ve çok geçmeden kahveyle zencefilli çörek servisi yaptı.</p>

  <p>Leon kahvesini bitirdikten sonra zamanı anlamak üzere gökyüzüne baktı. Graf Otto'ya, "Loikot her an burada olabilir," dedi ve daha lafını bitirmeden Loikot koşarak ağaçların arasından çıktı.</p>

  <p>Leon gölgeden çıkıp Loikot'u karşılamaya gitti. Raporunu duymak için can atıyordu, ama genç adamın aceleye getirilemeyeceğini de biliyordu. Ne kadar sıkıştırırsa o kadar az konuşurdu. Loikot önce tek bacak üstünde durup, mızrağına yaslanarak biraz enfiye çekti. Sonra birbirlerini üç gündür görmedikleri, bunun uzun bir süre olduğu, yılın bu mevsimine göre havanın fazla sıcak olduğu, muhtemelen güneş batmadan yağmur yağacağı ve bunun da otlar için iyi olduğunda fikir birliğine vardılar.</p>

  <p>"Eee... Loikot, yüce avcı ve gözü pek iz sürücü, aslanlarına ne oldu? Hâlâ gözün üstlerinde mi?"</p>

  <p>Loikot acıklı bir şekilde başını salladı.</p>

  <p>Leon öfkeyle, "Kayıp mı ettin?" diye sordu. "Kaçmalarına göz mü yumdun?"</p>

  <p>"Hayır! Küçük aslanın kaybolduğu doğru ama büyük olan hâlâ elimde. Daha iki saat önce gördüm. Yalnız, sana gösterdiğim o tepeciğin üstünde yatıyor hâlâ."</p>

  <p>Leon, "Diğerinin kaybolmasına üzülmemeliyiz," diyerek Loikot'u avuttu. "Tek başına bir aslanla başa çıkmak daha kolay. İkisi bir arada fazla gelebilirdi."</p>

  <p>Loikot, "Manyoro nerede?" diye sordu.</p>

  <p>"Seni gördükten sonra Massana'nın manyatta' sının üstünden uçtuk. Morani avcıları toplanmıştı, herhalde yola çıkmışlardır buraya doğru. Manyatta fazla uzak değil. Yakında gelmiş olurlar."</p>

  <p>Loikot, "Ben gidip aslanıma göz kulak olayım," dedi. "Hava kararınca uzaklaşabilir. Yarın sabah erkenden dönerim."</p>

  <p>Tuz tavasındaki kamp yerlerine doğru şarkı söyleyerek gelenleri gördüklerinde daha güneşin batmasına iki saat vardı. En başta Manyoro yürüyordu; peşinden de av aksesuarlarına bürünmüş, kalkanları ve assegai'leri ellerinde uzun bir morani kafilesi vardı.</p>

  <p>Onları da yüzlerce erkek, kadın ve çocuk takip etmekteydi. Elli kilometrelik bölgedeki bütün köylerden toplanıp gelmişlerdi. Seçkin morani grubunun ardında kuş gibi cıvıldaşan bakire kızlar vardı. Güneş battığında bu insanlık cümbüşü Kelebek'in çevresinde kamp kurmuştu ve havada ateşte pişen yemeklerin kokusu vardı. Heyecanlı naralar, şarkılar, şen kahkahalar gece boyunca devam etti.</p>

  <p>Ertesi sabah şafak sökmeden Loikot keşif gezisinden döndü. Aslanın ay ışığında genç bir kudu dişisi avladığını ve hâlâ avını yemekle meşgul olduğunu bildirdi. Kendinden emin bir şekilde, "Bitirmeden bir yere gitmez," dedi.</p>

  <p>Avcılar hevesle güneşin doğmasını beklediler. Ateşin başında oturup tüylerini düzelttiler, saçlarını süslediler, assegai'lerini bilediler ve kalkanlarını sağlamlaştırdılar. Güneşin ilk ışıkları yamacın üstünde belirince av lideri borusunu öttürerek işaret verdi. Savaşçılar ayağa fırlayıp beyaz tuz yatağında yerlerini aldılar. Önce ağır ağır, sonra heyecanla dans edip şarkı söylediler.</p>

  <p>Genç kızlar etraflarında bir halka oluşturmuştu. Onlar da ayaklarıyla tempo tutup kalçalarını kıvırarak zılgıt çekmeye, el çırpıp başlarını öne arkaya sallamaya başladılar. Göğüslerini ve yuvarlak kalçalarını da erkeklere doğru sallıyorlardı. Morani'ler dans ederken terlemeye başlamıştı. Gözlerinde coşkulu kıvılcımlar vardı.</p>

  <p>Aniden Graf Otto çadırından çıktı ve tuz tavasında yürümeye başladı. Onu görünce morani saflarından bir kükreme yükseldi. O da kırmızı kabile shuka'sına bürünmüştü. Pelerin belinde kuşakla toplanmış ve ucu da bir omzuna atılmıştı. Gövdesinin üst kısmıyla kol ve bacakları çıplaktı; akbalıkçıl kanadı kadar beyazdı. Göğsünde ve kollarının alt kısımlarındaki tüyler bakır kızılıydı. Omuzlan ve göğsü geniş, kollarıyla bacakları kaslı ve sertti, ama yaşı ve rahat yaşamı yüzünden karnı yumuşayıp sarkmaya başlamıştı.</p>

  <p>Genç kızlar şen kahkahalar atıp, heyecanla birbirlerine sokuldular. Bir mzungu'nun kabile giysilerine bürüneceği hiç akıllarına gelmemişti. Kıkırdayarak yanına gidip etrafını sardılar. Süt gibi tenine dokunuyor, merakla kızıl tüylerini elliyorlardı. Sonra Graf Otto dans etmeye başladı. Kızlar geri çekildiler, artık gülmüyorlardı. Onun için tempo tuttular ve tiz, heyecanlı naralar atarak coşturmaya başladılar.</p>

  <p>Graf Otto iri bir erkek için olağanüstü bir zarafetle dans ediyordu. Zıplıyor, dönüyor, yere vuruyor ve sağ elindeki assegai ile havaya darbeler indiriyordu. Sol omzuna asılı ham deriden yapılma kalkanıyla abartılı jestler yapıyordu. Kızların en güzel ve en cüretkâr olanları sırayla karşısına geçip Graf Otto'yla yüz yüze dans ediyordu. Turnalarınki gibi uzun boyunlarını kaldırıp kolyelerini sallıyorlardı. Yağ ve aşıboyasıyla parlayan çıplak göğüsleri de onlarla birlikte zıplıyordu. Hava, tepinen çıplak ayakların kaldırdığı tozla, kızların tatlı ter kokusuyla, kan hırsı ve şehvet duygularıyla dolmuştu.</p>

  <p>Leon Kelebek'e yaslanmış, bütün dikkatiyle bu ilkel coşkuyu seyredermiş gibiydi. Oysa Eva neredeyse bir kol mesafesinde, Kelebek'in kanadında oturuyor, aşağı sarkıttığı bacaklarını sallıyordu. Leon bu açıdan belli etmeden genç kadının yüzünü izleyebiliyordu. Eva bu gösteriye hafifçe eğlenerek bakmak dışında hiçbir tepki vermiyordu. Leon bir kere daha onun gerçek duygularını böyle tamamen gizleyebilme yeteneğine hayran oldu.</p>

  <p>Graf Otto, onun erkeğiydi ve görünürde o da onun kadınıydı, ama yine de adam gelinlik çağda, gözü dönmüş yan çıplak bir sürü genç kızla açıktan açığa cinsel bir ayin yapmaktan çekinmiyordu. Eva bu saygısızca davranıştan dolayı hakarete uğradığını düşünüyor olsa da bunu göstermiyordu, ama Leon, onun adına sinirleniyordu.</p>

  <p>Sanki onu seyrettiğini anlamış gibi, tünediği yerden başını çevirip Leon'a baktı. Yüz ifadesi sakin, bakışları gizemliydi, hiçbir şeyi ele vermiyordu. Sonra, bakışları kilitlenince, Eva ruhunun gizli, iyi korunan bölgelerine girmesine izin verdi. Menekşe gözlerden yansıyan bu apaçık sevgi gösterisi Leon'un soluğunu kesmişti. Yaşadıkları büyük değişimi bir anda kavrayıverdi. Daha önce ne olmuş olursa olsun, artık birbirlerine bağlanmışlardı. Hiçbir şey ve hiç kimse araya giremezdi. Birbirlerinin gözlerine bakarak sessiz ama geri dönülmez yeminler ettiler.</p>

  <p>O an, bir boru sesi ve morani'lerden yükselen naralarla kesildi. Avcılar dizildiler. Loikot, grubu avın bulunduğu yere doğru götürmek üzere öne geçti. Morani'ler aslan şarkısını söylemeyi sürdürerek, ortalarında bembeyaz vücuduyla parlayan Graf Otto'yla birlikte yola koyuldular. Seyirciler de peşlerinden gitti. Gustav ve Hennie de kalabalık tarafından yutulmuş ve sürüklenip götürülmüştü.</p>

  <p>Leon'la Eva yalnız kalmışlardı. Eva kollarını kaldırıp Leon'a doğru uzandı. Leon da ona doğru uzanıp ellerini incecik beline koydu ve ayağa kaldırırken bir an için göğsüne bastırdı. Parfümünü içine çekti ve karnının sıcaklığını kendi karnında hissetti. Eva, onun gözlerini okumuş ve giysisinin altından kasıklarındaki sertleşmeyi hissetmişti. "Biliyorum Porsuk. Nasıl hissettiğini gayet iyi biliyorum. Şen de öyle hissediyorum. Fakat biraz daha sabretmek zorundayız. Yakında! Söz veriyorum, çok yakında."</p>

  <p>"Ah, Tanrım!" Leon inledi. "Ben... Otto. Aslan. Keşke..."</p>

  <p>Eva'nın gözlerinde gerçek bir korku parladı. "Hayır, sakın söyleme!" Bir parmağını Leon'un dudaklarına koydu. "Bunu dileme bile. Uğursuzluk getirir bize." Elini Leon'un yüzünden çekti ve Leon, Manyoro'nun sessizce gelip omuz başında dikildiğini gördü. Bir elinde Holland'ını diğer elinde ise fişekliğini tutuyordu.</p>

  <p>Leon elinden alırken, "Teşekkürler kardeşim," dedi.</p>

  <p>Eva, "Graf Otto bu avda silah kullanılmayacağını söylemişti," diye hatırlattı.</p>

  <p>Leon öfkeyle, "Aslanı yaralar da hayvan onca insanın arasına dalarsa neler olacağını düşünebiliyor musun?" diye sordu. "Kendini parçalatmak istiyorsa onun bileceği iş, ama onca kadınla çocuğu da pazarlığa katarsa durum değişir." Tüfeği açıp iki dolu şarjörü yerleştirirken, "Q etek ve çizmelerle koşabilir misin?" diye sordu.</p>

  <p>"Evet."</p>

  <p>"O zaman koşsak iyi olacak." Eva'yı kolundan yakaladı ve seyircilerin önünden hızla uzaklaşan moranilere yetişmek için koşmaya başladılar.</p>

  <p>Leon, Eva'nın gösterdiği uyuma şaşırmıştı. Genç kadın uzun gabardin eteğini diz boyu çizmelerinin üzerine toplamış ve yeni doğmuş bir dişi geyik gibi zarafetle koşmaya başlamıştı. Leon daha engebeli yerlerden geçerken kolundan tuttu ve derin bir boğazı aşmasına yardım etti. Geride kalmış olanları geçip avcılara yetiştiler, av lideri borusunu öttürdüğünde öndeki savaşçılarla aralarında çok az mesafe kalmıştı. Morani'ler sessiz ve düzgün bir şekilde ikiye ayrılma aşamasını gerçekleştirdiler.</p>

  <p>"Aslana yetiştiler." Leon yorgunluktan soluk soluğa kalmıştı.</p>

  <p>Eva da nefes nefese, "Nereden biliyorsun? Görebildin mi onu?" diye sordu.</p>

  <p>"Buradan göremem, ama onlar görebilir. Gittikleri yöne bakılırsa, tepeciğin dibindeki sık bitki örtüsünün içinde yatıyor." Karşıdaki kayaları ve gümüş yapraklı çalıları gösterdi.</p>

  <p>"Otto nerede?" Eva soluklarını düzene sokup dinlenmek için bir anlığına Leon'a yaslanmıştı. Terden alnı nemlenmiş, parlıyordu ve Leon, onun sıcak, kadınsı kokusuyla kendinden geçti.</p>

  <p>"Tam çalıların dibinde. Başka nerede olacağını sanıyordun ki?" Leon eliyle gösterince Eva da sıkılı bir yumruk gibi tepeciğe yaklaşan siyah savaşçıların en önündeki beyaz figürü fark etti.</p>

  <p>"Peki aslanı görmedin mi daha?"</p>

  <p>"Hayır. Biraz daha yaklaşmamız gerek." Eva'yı kolundan tuttu ve yine koşmaya başladılar. Leon aniden durduğunda morani'lerin ilk safı ile aralarında en fazla yüz elli adım kalmıştı. "Ah, yüce Tanrım! İşte orada! Aslan orada." Eliyle gösterdi.</p>

  <p>"Hani? Ben göremiyorum."</p>

  <p>"İşte, yüksekte." Bir koluyla omzuna sarılıp yüzünü o tarafa çevirdi. "En yüksek kayanın üzerinde duran o koca kara şey. Bu o. Dinle bak! Morani'ler kışkırtıyor hayvanı."</p>

  <p>"Göremiyorum..." Ama o anda aslan yerinden kalkıp yelesini kabarttı ve Eva nefesini tuttu. "Görüyorum şimdi. Hiç bu kadar büyük olduğunu düşünmemiştim. Ben, onu dev bir kaya sanmıştım."</p>

  <p>Aslan koca kafasını iki yana sallayarak etrafım kuşatan düşmanı kolluyordu. Hırlayıp dişlerini gösterdi. Bu mesafeden bile Leon'la Eva dişlerinin parıltısını rahatça görebiliyor, müthiş hırıltılarını duyabiliyorlardı. Sonra, safların ortasında Otto von Meerbach'ın ay gibi parlayan beyaz tenini fark edince, başını eğip kulaklarını kafasına yapıştırdı. Avından mahrum bırakılmış ve kızmıştı. Yabancı bir vücuttan daha kışkırtıcı bir şeye ihtiyacı yoktu. Bir daha hırladıktan sonra bulunduğu yerden doğruca Graf Otto'nun üstüne atıldı.</p>

  <p>Morani saflarından tahrik edici bir çığlık yükseldi ve hayvanı daha da kızdırmak için kalkanlarına vurdular. Aşağı inen aslan çevikliği ve gücü yüzünden iyice yere yapışmış, devasa patilerinin altındaki toprağı tozutup, her adımda hırlayarak yılan gibi sürünmeye başlamıştı.</p>

  <p>Graf Otto bir an bile duraksamadan kalkanını kaldırıp dev gibi aslana doğru yaklaşmaya başladı. Leon ve Eva'da onu takip ettiler ve bir tür çaresizlik duygusuyla olanları izlemeye koyuldular. Eva, Leon'un elini tutuyordu ve tırnaklarını kanatacak kadar derine bastırmıştı. "Aslan, onu öldürecek!" diye fısıldadı, ama Graf Otto son anda usta bir atletin zamanlama ve koordinasyon becerisiyle hareket etmeyi başardı. Bir dizinin üstüne çöküp kalkanını kendine siper etti. O sırada assegai'sini de sağ eline alıp ucunu aslana doğru tuttu. Hayvan bütün gücüyle saldırınca mızrak göğsüne saplandı, o kadar derine girmişti ki, Graf Otto'nun sağ eli de siyah yelenin içinde kaybolmuştu. Mızrağın ucu kalbini parçalayınca hayvan kükreyecekmiş gibi ağzını açtı ve fışkıran kan Otto von Meerbach'ın başına ve omuzlarına aktı. Aslan kalbine saplı mızrakla geri çekildi, yalpalayarak bir daire çizdi ve dört bacağıyla havayı döverek otların üstüne devrildi. Mükemmel bir öldürüştü.</p>

  <p>Graf Otto kalkanı kenara atarak ayağa fırladı, zaferle çığlıklar atıyor, dönerek dans ediyordu, kanlı yüzü çarpılmıştı. Bir düzine morani assegai'lerini saplamak için leşin başına koştu. Graf, onları durdurup kükreyerek avına sahip çıktı. Kendi mızrağını aslanın göğsünden çıkardı ve yaklaşan moranilere doğru salladı. Suratlarına haykırıyor, vahşi savaşçılar gibi yumruklarıyla göğsünü dövüyor, mızrağıyla adamları tehdit ediyordu. Onlar da mızraklarını kalkanlarına vurarak aynı şekilde Graf Otto'ya bağırıyorlardı. Zaferden paylarını almak istiyorlardı, mızraklarını onlar da aslanın kanına bulayacaklardı. Graf Otto bir tanesinin üstüne atıldı ve morani atağı kalkanıyla güçlükle savuşturdu. Graf Otto öfkeyle haykırarak mızrağını adama fırlattı. Savaşçı kalkanını kaldırdı, ama mızrak kalkanı delip, bileğindeki damarları parçalandı. Arkadaşları öfkeyle kükrediler.</p>

  <p>Eva, "Yüce Tanrım! Delirdi," dedi. "Biri ölecek ya o ya da Masai. Onu durdurmalıyım." Öne atıldı.</p>

  <p>"Hayır Eva. Hepsinin gözü dönmüş. Onları durduramazsın. Sadece kendine zarar verirsin." Eva'yı kolundan yakalamıştı.</p>

  <p>Genç kadın kolunu kurtarmaya çalıştı. "Daha önce onu sakinleştirmeyi başarmıştım. Beni dinler..." Leon'dan kurtulmak için debelendi, ama Leon sol koluyla ona sarılmış ve sağ elindeki tüfeği kaldırmıştı. Bütün gücüyle tuttuğu için, ne kadar çırpınırsa çırpınsın Eva'nın kaçması mümkün değildi.</p>

  <p>"Artık çok geç Eva," diye kulağına fısıldadı. Ağır tüfeğini tabanca gibi tutuyordu, namlu Graf Otto ile yaralı savaşçının başlarının üstüne çevriliydi. "Şuraya bak, tepeciğin üstüne."</p>

  <p>Eva gösterdiği yere bakınca kaybolan diğer aslanı, ölenin ikizini gördü. Tepede heyula gibi dikilmişti, Graf Otto'nun öldürdüğünden bile daha büyüktü ve öfkeden yelesi iyice kabardığı için olduğunun iki katı büyüklükte görünüyordu. Sağrısının üstüne oturdu, çenesini sonuna kadar açtı ve yeri göğü sarsacak şekilde kükrerken yere yaklaştırdı. Orada bulunan seyirciler, Graf Otto ve öfkeli savaşçılar aniden susmuştu. Bütün başlar aslanın durduğu yere dönmüştü.</p>

  <p>İki aslan, üç gün önce, daha yaşlı olanın şafaktan önceki taze rüzgârın kokusuna kapılmasıyla ayrılmıştı. Bu, aynı zamanda olgun bir dişinin kokuşuydu. Aslan, küçük kardeşini bırakıp rüzgârla gelen bu davete koşmuştu.</p>

  <p>Dişiyi güneş battıktan bir saat sonra bulmuştu, ama kendisinden daha genç, daha güçlü ve daha kararlı bir erkekle çiftleşiyordu. İki erkek kükreyerek, birbirlerine dişleriyle, pençeleriyle darbeler indirip, dövüştüler. Yaşlı aslanın kaburgasında derin bir yara açıldı, omzunda da kemiğini parçalayan bir ısırık. Sonra da acı ve utanç içinde ikiziyle buluşmaya gelmişti. İki aslan ay yükseldikten kısa bir süre sonra buluşmuşlar ve yaralı olan, ikizinin öldürdüğü kududan payını almıştı. Sonra da yaralarını yalayıp dinlenmek üzere tepenin üstündeki çıkıntıya uzanmıştı.</p>

  <p>Morani'lerin kışkırtmalarına karşılık veremeyecek kadar bitkin ve yaralıydı, ama öfkeli kükremelerle ikizinin başında atılan ölüm naraları saklandığı yerden çıkmasına yol açmıştı. Şimdi yukarıdan kardeşinin leşinin yattığı yere bakıyordu. Onda insanlara has matem duyguları yoktu, ama öfkeyi, bütün dünyaya karşı duyulan o müthiş öfkeyi gayet iyi biliyordu. Özellikle de karşısındaki bu zayıf yaratıklara karşı öfkeliydi. En yakınında Graf Otto vardı ve onun o soluk teni aslanın öfkesinin odak noktası haline gelmişti. Yay gibi atılıp aşağı fırladı.</p>

  <p>Çil yavrusu gibi dağılan kadınlardan bir dehşet çığlığı yükseldi. Morani'ler tamamen hazırlıksız yakalanmışlardı: bir dakika önce Graf Otto'yla kavga ediyorlardı ama şimdi sanki adam sihir yapmış gibi bu aslan ortaya çıkmıştı.</p>

  <p>Onlar bu yeni düşmana karşı harekete geçene kadar hayvan Graf Otto ile arasındaki mesafeyi kısaltmıştı. Leon, Eva'yı arkasına doğru savurup, "Burada kal. Sakın yaklaşma!" diye bağırdı. Sonra müşterisini korumak için ileri atıldı. Ama o da morani'ler de geç kalmışlardı.</p>

  <p>Graf Otto son anda kendini korumak için boşuna bir çabayla kollarını kaldırdı, ama aslan bütün gücü ve ağırlığıyla üstüne çarptı. Graf Otto üstündeki aslanla birlikte sırtüstü yuvarlandı. Hayvan ön bacaklarıyla Graf Otto'yu yere bastırdı ve pençelerini kasap kancası gibi etine geçirdi. Aynı anda arka bacakları da etine gömülmüş, pençeleri karnını yarmıştı. Şimdi adamın üstünde çömelmiş yüzüne ve gırtlağına dalmaya çalışıyordu. Graf Otto kendini korumak için kolunu kaldırdı. Aslan kolu ısırdı ve Leon koşarken kemiğin parçalanışını duydu. Aslan bir daha ısırdı, bu sefer dişlerini adamın sağ omzuna geçirmişti. Yün yumağıyla oynayan kedi yavrusu gibi arka bacaklarıyla da Graf Otto'nun uyluklarını ve karnını deşiyordu.</p>

  <p>Leon tüfeğin emniyetini açıp, namluları aslanın kulağına dayadı. Aynı anda iki tetiğe birden asıldı. Mermiler kafatasını parçalayıp beyin parçalarıyla birlikte diğer kulaktan çıktı. Aslan, Graf Otto'nun üstünden yana doğru devrildi.</p>

  <p>Leon kulaklarında tüfeğin sesi çınlarken adamın başında durdu ve aslanın birkaç saniyede yarattığı hasara inanamadı. Graf Otto'ya dokunamıyordu: tepeden tırnağa kan içindeydi; kolundaki ve omzundaki korkunç yaralardan hâlâ kan fışkırıyordu. Ayrıca uyluğundaki derin yaralar ve karnındaki yarık da kanıyordu.</p>

  <p>"Hayatta mı?" Eva sözünü dinlemeyip gelmişti. "Yaşıyor mu, yoksa öldü mü?"</p>

  <p>Leon ümitsiz bir şekilde, "Galiba ikisi de," dedi, ama genç kadının sesini duymak yeniden hareket edebilir hale gelmesini sağlamıştı. Tüfeğini yanına gelen Manyoro'ya verip müşterisinin yanında diz çöktü, elindeki mızrağı aldı ve kanlı shuka'sını parçalamaya başladı.</p>

  <p>Eva'ya, "Tanrım, onu paramparça etmiş. Bana yardım et. İlk yardımdan anlar mısın?" diye sordu.</p>

  <p>Gelip yanına diz çöken Eva, "Evet," dedi. "Bu konuda biraz eğitim almıştım." Sesi sakin ve güven vericiydi. "Önce kanamayı durdurmamız gerek."</p>

  <p>Leon, Graf Otto'nun shuka'sından kalanları şeritler halinde yırtmaya başladı. Onlarla adamın parçalanmış koluna ve deşilmiş uyluğuna turnike yaptılar. Sonra da aslanın dişleriyle açtığı diğer derin yaralara tampon.</p>

  <p>Leon, Eva'nın hızlı bir şekilde hareket eden becerikli ellerine baktı. Dirseklerine kadar kan içinde kaldığı halde iğrenme belirtisi göstermiyordu. "Ne yaptığını biliyorsun. Nerede öğrendin bunları?"</p>

  <p>Eva, "Ben de aynı soruyu sana soruyorum," dedi.</p>

  <p>"Orduda öğrettiler."</p>

  <p>"Bana da."</p>

  <p>Leon hayretle suratına bakakaldı. "Alman Ordusu'nda mı?"</p>

  <p>"Bir gün sana hayat hikâyemi anlatabilirim, ama şu an işimize yoğunlaşmalıyız." Kanlı ellerini eteğine silip yaptıkları işe baktı. "Yaralar iyileşebilir, bünyesi çok kuvvetlidir, ama enfeksiyon ve kangren yüzünden ölebilir."</p>

  <p>"Haklısın. Aslan pençeleri ve dişleri zehirli oktan beterdir. Çürümüş etle kurumuş kanla temas ettikleri için mikrop yuvasıdır. Doktor Joseph Lister'in küçük dostları. Onu hemen Nairobi'ye götürmemiz gerek, Doktor Thompson hemen sıcak tentürdiyot banyosu yaptırabilir."</p>

  <p>"Karnındaki yırtıkları halletmeden yerinden kıpırdatamayız. Şimdi kaldırırsak bağırsaktan dökülür. Onu dikebilir misin?"</p>

  <p>Leon, "Nereden başlayacağımı bilmiyorum," dedi. "Bu cerrah işi. Sadece sarabiliriz ve bir şey olmasın diye dua ederiz." Graf Otto'nun karnını da shuka parçalarıyla sardılar. Leon, sürekli Eva'yı izliyor, bir tepki vermesini bekliyordu. Üzülmüş gibi değildi. Bu adama karşı bir şey hissetmiyor muydu? Profesyonel bir tavırla çalışıyor ve gözlerini de hep kaçırıyor-du. Leon bir türlü emin olamıyordu.</p>

  <p>Sonunda Graf Otto'yu bir kalkanın üstüne uzatmayı başardılar. Morartı'lerden altı tanesi kalkanı sırtlayıp Kelebek'in bulunduğu yere taşıdı.</p>

  <p>Manyoro'nun kontrolünde eğreti sedyeyi kokpite yerleştirdiler ve Leon sıkıca yere bağladı. Sonra başını kaldırıp Eva'ya baktı. Solmuş ve perişan bir vaziyette karşısında çömelmişti, etekleri toprak ve kan içindeydi.</p>

  <p>"Dayanabileceğini sanmıyorum Eva. Çok fazla kan kaybetti. Ama Nairobi'ye vaktinde yetiştirebilirsek, belki Doktor Thompson da mucizelerinden birini gerçekleştirebilir."</p>

  <p>Eva yumuşak bir sesle, "Ben seninle gelmiyorum," dedi.</p>

  <p>Leon şaşkınlık içinde ona baktı. Onu şaşırtan sadece sözler değil, aynı zamanda konuştuğu dildi. "İngilizce konuştun. Hem de Newcatsle aksanıyla." Duyduğu lirik ahenk kulağına çok hoş gelmişti.</p>

  <p>"Evet." Eva kederle gülümsedi. "Ben Northumber'landlıyım."</p>

  <p>"Anlamıyorum."</p>

  <p>Eva gözüne düşen saçı kaldırıp başını salladı. "Hayır Porsuk, anlayamazsın. Ah! Benim hakkında bilmediğin öyle çok şey var ki ve... henüz anlatamayacağım."</p>

  <p>"Tek bir şey söyle. Otto von Meerbach için gerçekte ne hissediyorsun Eva? Ona âşık mısın?"</p>

  <p>Genç kadının gözleri irileşti, sonra dehşetle koyulaştı. "Aşk mı?" Kısa, acı bir kahkaha attı. "Hayır ona âşık değilim. Bütün kalbimle nefret ediyorum ondan."</p>

  <p>"O zaman niye yanındasın? Niye ona öyle davranıyorsun?"</p>

  <p>"Sen de bir askersin Porsuk, tıpkı benim gibi. Görev ve yurtseverlik ne demektir bilirsin." Uzun, derin bir soluk aldı. Ama bu kadar yeter. Daha fazla konuşamam. Seninle Nairobi'ye gelmiyorum. Bunu yaparsam bir daha hiç kaçamam."</p>

  <p>"Kimden kaçmaya çalışıyorsun?"</p>

  <p>"Ruhuma sahip olan kişiden."</p>

  <p>"Nereye gideceksin?"</p>

  <p>"Bilmiyorum. Beni bulamayacakları gizli bir yere." Uzanıp Leon'un elini tuttu. "Sana güveniyorum Leon. Saklanabileceğim bir yer bulmanı umuyorum. Birlikte kaçabileceğimiz bir yer."</p>

  <p>"Ya o ne olacak?" Aralarında kanlar içinde yatan adamı gösterdi. "Onu ölüme terk edemeyiz ve kendi haline bırakırsak fazla dayanamaz."</p>

  <p>Eva, "Evet," diye onayladı. "Ona karşı hissettiklerime rağmen, bunu yapamayız. Bana saklanacak bir yer bul. Beni oraya bırak. Sonra da elinden geldiğince çabuk bana dön. Özgürlüğümü elde etmek için bu tek şansım."</p>

  <p>"Özgürlük mü? Şimdi özgür değil misin?"</p>

  <p>"Hayır. Koşulların esiriyim. Herhalde kendi isteğimle bu hale geldiğimi sanmıyorsun, değil mi?"</p>

  <p>"Hangi hale? Ne oldun ki sen?"</p>

  <p>"Bir fahişe, bir sahtekâr, bir yalancı. Bir canavarın eline düştüm. Bir zamanlar senin gibiydim, iyi, dürüst ve masum. Yine öyle olmak istiyorum. Senin gibi olmak istiyorum. Beni kabul edecek misin? Bunca pisliğe batmışken kabul edecek misin, beni?"</p>

  <p>"Ah! Eva bunu ne kadar çok istediğimi bilemezsin. Seni ilk karşılaştığım andan beri seviyorum."</p>

  <p>"O zaman artık başka soru yok. Yalvarırım. Beni bu doğanın içinde gizle. Otto'yu Nairobi'ye götür. Orada beni soran olursa ve o kişi her kim olursa olsun, nerede olduğumu söyleme. Sadece ortadan kaybolduğumu söyle. Otto'yu hastaneye bırak. Kurtulursa Almanya'ya geri yollarlar. Fakat ilk fırsatta bana geri dönmen gerekiyor. O zaman sana her şeyi açıklayacağım. Bunu yapacak mısın? Tanrı biliyor ki, yapman için bir sebep yok, ama bana güvenecek misin?"</p>

  <p>Leon yumuşak bir sesle, "Yapacağımı biliyorsun," dedikten sonra, "Manyoro! Loikot!" diye bağırdı. İkisi de yakında bekliyordu. Leon'un verdiği talimatlar kısa ve açıktı. Bir dakikasını bile almamıştı. Tekrar Eva'ya döndü. "Onlarla git," dedi. "Ne derlerse yap. İkisine de güvenebilirsin."</p>

  <p>"Biliyorum. Ama nereye götürecekler beni?"</p>

  <p>"Lonsonyo Dağı'na. Lusima'ya." Menekşe rengi gözlerdeki tüm endişenin kayboluşunu izledi.</p>

  <p>"Bizim dağımıza mı? Ah Leon, daha ilk andan Lonsonyo'nun bizim için özel bir anlamı olduğunu biliyordum."</p>

  <p>Onlar konuşurken Manyoro, Eva'nın kişisel eşyalarını taşıdığı dokuma çantayı bulmuştu. Uçağın bagajından sürükleyerek çıkardı ve aşağıda bekleyen Loikot'a uzattıktan sonra kendisi de aşağı atladı. Bir an Leon ve Eva baş başa kaldılar. Tek söz edemeden bir süre bakıştılar. Leon dokunmak için uzanınca Eva hemen kendini onun kollarına attı. Tek vücut olmak istercesine sımsıkı sarıldılar. Eva, "Öp beni sevgilim. Çok bekledim bu anı. Öp beni," derken dudaklarının kıpırtısı Leon'un yanağını gıdıklıyordu.</p>

  <p>Dudakları birleşti, önce ışığa giden kelebekler gibi hafifçe temas ettiler, sonra o kadar güçlü ve derin bir şekilde öpüşmeye başladılar ki Leon, Eva'nın tadını, dilinin ve minik pembe ağzının gizemlerini keşfedebildi. O bir anlık ilk öpücük sonsuzluk gibiydi. Sonra büyük bir çabayla ayrılıp huşu içinde birbirlerine baktılar.</p>

  <p>Leon yumuşak bir sesle, "Seni sevdiğimi biliyordum, ama bu kadar çok sevdiğimi şu ana kadar anlamamıştım," dedi.</p>

  <p>Eva, "Biliyorum, çünkü ben de öyle hissediyorum," diye cevap verdi. "Şu ana kadar birini bu kadar çok sevip tamamen güvenebileceğimi hiç düşünmemiştim."</p>

  <p>Leon, "Artık gitmen gerek," dedi. "Bir dakika daha kalırsan seni bırakamayabilirim."</p>

  <p>Eva güçlükle gözünü ondan ayırıp tuz tavasından onlara doğru koşmakta olan Morani’lere ve köylülere baktı. Bazıları sırıklara geçirilmiş aslanları omuzlamıştı.</p>

  <p>Eva, "Gustav ve Hennie de geliyor," dedi. "Beni görmemeleri ve nereye gittiğimi bilmemeleri gerek." Leon'u bir daha öpüp geri çekildi. "Bana dönmeni bekleyeceğim ve ayrı geçecek her saniye sonsuzluk kadar uzun ve ıstıraplı geçecek." Sonra eteklerini savurarak uçaktan indi. İki yanına Manyoro ve Loikot'la ağaçlara doğru koştu, aradaki uçak yüzünden Gustav'la Hennie'nin onları görmesine imkân yoktu. Ağaçların kıyısına gelince Eva dönüp arkasına baktı. El salladıktan sonra da ormana dalıp gözden kayboldu. Leon, onun gidişiyle duyduğu yalnızlık hissine çok şaşırmıştı. Zorla kendini toparlayıp kokpite çıkmakta olan Gustav'a döndü.</p>

  <p>Gustav, hemen Graf Otto'nun başına diz çöktü. "Ah Tanrım, ah güzel Tanrım!" diye ağlıyordu. "Ölmüş!" Güneşten yıpranmış yanaklarından yaşlar süzülüyordu. "Tanrım, lütfen kurtar onu! Benim için babamdan da ileriydi." Belli ki Gustav, Eva von Wellberg'in yokluğunun farkında bile değildi.</p>

  <p>Leon katı bir tavırla, "Henüz ölmedi," dedi. "Ama bir an önce motorların başına geçmezsen doktora yetiştiremediğim için ölecek." Gustav'la Hennie hemen koşturdular ve birkaç dakika içinde dört motor birden havaya mavi dumanlar salarak çalışmaya başladı. Leon Kelebek'in burnunu rüzgâra verdi ve motorların yeterince ısınmasını bekledi, sonra da Gustav'la Hennie'ye, "Onu sıkı tutun, kıpırdatmayın!" diye bağırdı.</p>

  <p>İki adam eğreti sedyenin başına çömelip Graf Otto'yu sıkı sıkı tuttular. Leon kolları sonuna kadar itti. Uçak kükreyerek ileri atıldı. Ağaçların üstünden yükselirken Leon yandan başını uzatıp Eva'ya baktı. Ve birden gördü. İki Masai'yle epey yol almışlardı ve tuz tavasından yarım kilometre kadar uzaklaşmışlardı. Eva diğerlerinin biraz arkasından koşuyordu. Durup başını kaldırdı ve şapkasını salladı. Saçları omuzlarına dökülmüştü ve kahkahalarla gülüyordu. Leon, onun kahkahalarının kendi gösterdiği cesaret yüzünden olduğunu biliyordu. Genç kadının cesaret ve metaneti de onun yüreğini eziyordu, ama Gustav'ın dikkatini çeker, diye dönüp el sallamak istemedi. Kelebek kükreyerek Rift Vadisi boyunca tırmanmaya devam etti.</p>

  <p>Leon, Kelebek'i Nairobi'deki polo sahasına indirdiğinde akşamüzeri olmuştu ve güneş batıyordu. Kimseye geleceklerini haber vermedikleri için etraf bomboştu. Uçağı, av aracının bulunduğu hangara çekip motorları kapattı ve sedyeyi elden ele geçirerek Graf Otto'yu yere indirdiler.</p>

  <p>Leon çabucak muayene etti. Nefes almıyor gibiydi; dokunduğunda teninin nemli ve soğuk olduğunu fark etti. Hiçbir yaşam belirtisi göstermiyordu. Leon, adamın ölümüyle ilgili dileği bu kadar çabuk gerçekleştiği için suçluluk duydu. Ama sonra kulağının altına dokundu, hafif ve düzensiz bir hareket hissetti. Eğilip kulağını ağzına yaklaştırınca da belli belirsiz nefes alıp verdiğini anladı.</p>

  <p>Acı bir şekilde onun yerinde başka biri olsa çoktan ölürdü, ama bu herif filin sırt derisi kadar dayanıklı, diye düşündü. Gustav'a, "Av aracını getir," dedi. Sedyeyi arka koltuğa uzattılar, o çukurlardan tümseklerden kaçınmaya çalışarak aracı sürerken, Gustav'la Hennie de sedyeyi tuttular.</p>

  <p>Hastane, yeni Anglikan kilisesinin karşısında, kerpiçten yapılmış, saz damlı küçük bir binaydı. Bir klinik, yetersiz bir ameliyathane ve iki küçük, boş koğuş vardı. Binada kimse olmadığı için Leon arka taraftaki kulübeye koşturdu.</p>

  <p>Doktor Thompson'la karısını akşam yemeklerini yerken buldu ama yemeği masada bırakıp, Leon'la hastaneye koştular. Bayan Thompson bütün kolonideki tek eğitimli hemşire olduğu için hemen işe koyuldu. Onun denetiminde Gustav'la Hennie, Graf Otto'yu kliniğe taşıdılar ve muayene masasına yatırdılar. Doktor eğreti sargıları keserken, onlar da sürükleyerek getirdikleri galvanize demir küvete sıcak su doldurdular. Bayan Thompson da küvete bir şişe konsantre potasyumlu tentürdiyot boşaltmıştı. Daha sonra Graf Otto'nun harap bedenini masadan alıp sıcak küvetin içine bıraktılar.</p>

  <p>Duyduğu acı o kadar şiddetliydi ki, adam derin koma halinden uyandı ve haykırıp çırpınarak antiseptikli sıcak sudan çıkmaya çalıştı. Antiseptikli sıvı derin, kötü durumdaki yaralarına iyice işlesin diye hiç acımadan suya bastırdılar. Leon, bu adama karşı hissettiklerine rağmen çektiği ıstırabı izlemeyi dehşet verici bulmuştu. Klinikten sessizce uzaklaşıp dışarıdaki temiz akşam havasına çıktı.</p>

  <p>Polo sahasına ulaştığında güneş batmıştı. Meerbach teknisyenlerinden Paulus ve Ludwig oraya ondan önce gelmişlerdi: Kelebek'in erken inişini duymuş ve neler olduğuna bakmaya karar vermişlerdi. Leon, Graf ın başına gelenleri kısaca anlattıktan sonra, "Geri dönmem gerek," dedi. "Frâulein von Wellberg'e ne olduğunu bilmiyorum. Orada tek başına kaldı. Tehlikede olabilir. Kelebek' in yakıt tankları neredeyse bomboş. Arı ne durumda?"</p>

  <p>Ludwig, "Siz getirdikten sonra doldurmuştuk," dedi.</p>

  <p>"Yardım edin de motorları çalıştıralım." Leon uçağa bindi ve teknisyenler de peşinden koştular.</p>

  <p>Ludwig, "Karanlıkta uçamazsınız!" diye itiraz etti.</p>

  <p>"Dolunaya iki gün kaldı, bir saat sonra ay doğacak, o zaman gündüz gibi olur zaten."</p>

  <p>"Ya hava bulutlu olursa?"</p>

  <p>Leon, "Yılın bu vaktinde olmaz," dedi. "Şimdi, tartışmayı kesin. Motorları çalıştırmama yardım edin." Kokpite tırmanıp rutin işlemleri yapmaya başladı, ama yarısında kesip şehrin bulunduğu taraftan gelen at seslerine kulak verdi. "Lanet olsun," diye mırıldandı. "Kimsenin dikkatini çekmeden kaçmaya çalışıyordum. Kim bu şimdi?" Kokpitin yanına çömelip karanlığın içinde geleni seçmeye çalıştı. Sonra, eyerdeki uzun, heybetli figürü tanıyınca yüzünü göremediği halde rahatladı. "Penrod Amca!" diye seslendi.</p>

  <p>Atlı, atını dizginledi. "Leon? Sen misin?"</p>

  <p>"Ta kendisi efendim." Leon sesindeki bezginliği belli etmemeye çalıştı.</p>

  <p>Penrod, "Neler oluyor?" diye sordu. "Uçağın gelişini duyduğumuzda Muthaiga Şehir Kulübü'nde Hugh Delamere ile yemek yiyorduk. Neredeyse anında birçok senaryo yazılmaya başlandı. Birisi von Meerbach'ı sedyeyle getirilirken görmüş. Kaza olduğunu, bir aslan tarafından saldırıya uğradığını ve Frâulein von Wellberg'in de kayıp ya da ölü olduğunu söylüyorlardı. Hastaneye gittim, ama doktorun ameliyatta olduğunu, benimle görüşemeyeceğini söylediler. Sonra kolonide uçak kullanabilen sadece iki kişi olduğunu hatırladım ve von Meerbach bunu yapacak durumda olmadığına göre senin geldiğini tahmin ettim. Sonra da sana bakmaya geldim."</p>

  <p>Leon güldü. Tuğgeneral Ballantyne'yı atlatmak kolay değildi. "Amca, gerçekten çok zekisiniz."</p>

  <p>"Ya, herkes öyle diyor. Şimdi oğlum, tam bir rapor istiyorum. Senin niyetin nedir? Von Meerbach'ın başına tam olarak neler geldi ve o tatlı Frâulein nerede?"</p>

  <p>"Duyduğunuz söylentilerden bazıları doğru efendim. Von Meerbach'ı av sahasından getirdim. Gerçekten aslan yaraladı, hem de çok kötü bir şekilde. Doktora emanet ettim. Kurtulacağım düşünmüyorum. Durumu çok kötüydü. "</p>

  <p>"Böyle bir şeyin olmasına nasıl izin verdin Leon?" Penrod'un ses tonu öfkesine ihanet ediyordu. "Onca emeğim de boşa gidecek."</p>

  <p>"Masai'ler gibi assegai ile aslan avlayacağım, diye tutturdu. Müdahale etmeme fırsat kalmadan yere yıkılmıştı bile."</p>

  <p>Penrod, "Bu adam tam bir ahmak," diye söylendi. "Senin de ondan kalır yanın yok. Kendini böyle bir duruma sokmasına asla izin vermemeliydin. Ne kadar önemli olduğunu, ondan neler öğrenmeyi umduğumuzu biliyordun! Lanet olsun! Onu durdurmalıydın. Bebekmiş gibi arkasını kollamalıydın."</p>

  <p>"Kendi aklı olan kocaman kötü bir bebek, efendim. Bakmak kolay değil." Leon'un sesinden öfkesi hissediliyordu.</p>

  <p>Penrod hemen konuyu değiştirdi. "Von Wellberg nerede peki? Umarım onu da aslanlara atmamışsındır?"</p>

  <p>Bu sataşma Penrod'un da umduğu gibi Leon'u sinirlendirdi. Gerçeği ağzından kaçıracaktı ki büyük bir çabayla kendini tuttu. Eva'nın sesi kulağındaydı: Nerede olduğumu soran olursa ve bu kişi kim olursa olsun, yerimi söyleme. Sadece kayboldu de.</p>

  <p>Kim olursa olsun derken Penrod Amca'mda buna dahil miydi? Leon'un aklı hızla çalışıyordu. Alayın yemeğinde bahçede tanık olduğu sahne gözünün önüne geldi. O zamanki kuşkulan boşuna olmamalıydı. Eva'nın hiç öyle, aralarında özel bir ilişki varmış gibi davrandığını görmemişti. Sonra Eva'nın askerlikle bağlantısına dair sözlerini hatırladı. Penrod kolonideki askeri güçlerin komutanıydı. Her şey zihninde belli belirsiz bir anlam kazanmaya başlıyordu.</p>

  <p>Eva bir canavarın eline düştüm demişti. O canavar Penrod Amca mıydı? Eğer öyleyse, Leon da ona kötülük eden taraftaydı. Derin bir nefes alıp, "O kayboldu efendim," dedi.</p>

  <p>Penrod, "Ne demek kayboldu?" diye hırladı.</p>

  <p>Bu ani ve şiddetli tepki Leon'un kuşkularını doğrulamıştı. Penrod bu karanlık sırrın tam ortasındaydı.</p>

  <p>Sen de askersin Porsuk, tıpkı benim gibi. Görev ve yurtseverlik ne demektir bilirsin.</p>

  <p>Evet, o bir askerdi ve şimdi burada üstüne yalan söylüyordu. Daha önce de üstüne itaatsizlik ve görevi ihmalle suçlanmıştı. Şimdi de aynı suçları işliyordu, ama bu sefer bunu kasten ve isteyerek yapıyordu. Tıpkı canavarın eline düşen Eva gibi.</p>

  <p>"Hadi oğlum, anlat şunu. Ne demek kayboldu? İnsanlar havaya uçmaz ki."</p>

  <p>"Aslan saldırdığında von Meerbach'ı kurtarmaya çalışıyordum. Tehlikede olan oydu..." durdu, neredeyse, Eva değil, diyecekti, ama "...hanımefendi değil," diye devam etti. "Geride kalmasını söyledim ve Masai'lerin arasına koştum. O karmaşada kendisini görmedim. Daha sonra, aslan von Meerbach'a saldırınca, aklımda bir tek şey vardı o da onu, Doktor Thompson'a yetiştirmekti. Havalanana kadar Frâulein von Wellberg, aklıma gelmedi, o zaman da dönüp onu almak için çok geçti. Manyoro'yla Loikot'un onu bulup güvenli bir yere götüreceğine inanmak zorundaydım. Eminim öyle de yapmışlardır. Fakat yine de gece uçmayı göze alıp vadiye onu bulmaya gidiyordum."</p>

  <p>Penrod, atını uçağın yanına yaklaştırıp Leon'un gözlerinin içine baktı. Leon yalan söylediğinin yüzünden belli olacağına emindi. Karanlığa, onu Penrod'un keskin gözlerinden sakladığı için şükretti.</p>

  <p>"Beni iyi dinle Leon Courtney! Onun başına bir şey gelirse hesabını bana verirsin. Şimdi, emrim şu. İyice dinle. Eva von Wellberg'i nerede bıraktıysan gidip bulacaksın. Ve doğruca bana getireceksin. Başka kimseye değil. İyice anlatabildim mi?"</p>

  <p>"Kesinlikle efendim."</p>

  <p>"Beni hayal kırıklığına uğratırsan 'acı' ve 'çekmek' kelimelerinin anlamını iyice öğretirim sana. Freddie Snell'i mumla ararsın. Uyarmadı deme sonra."</p>

  <p>"Anladım efendim. Şimdi pervanelerin önünden çekilmek lütfunda bulunursanız emirlerinizi yerine getireceğim."</p>

  <p>Ludwig, koca Meerbach kamyonunu pistin diğer tarafına götürüp farları pisti aydınlatacak şekilde bıraktı. Leon, uçağı kükreyerek havalanırken farların aydınlığında Penrod'un siluetini gördü. Amcasının öfkesinin ateşini neredeyse havadan bile hissedebilmişti.</p>

  <p>Pistin sonundaki ağaçları geçer geçmez Percy Kampı'na doğru döndü. O yükseldikçe ay da yolunu aydınlatmak için karanlık ufukta belirmeye başlamıştı. Bir süre sonra kampın üstünde yükselen tepe karşısında belirdi. Max Rosenthal'ın dikkatini çekmek için motorlara güç yerip havada üç tur attı, sonra gazı azalttı. Son turunu yaparken aşağıdaki arabanın farlarının yandığını gördü, sonra da pisti aydınlatmaya başladıklarını fark etti. Max neye ihtiyacı olduğunu anlamış ve aracı Leon'un inişine yardımcı olacak şekilde park etmişti.</p>

  <p>Leon, An'yi durdurur durdurmaz çantasını yandan attı, sonra Holland tüfeğiyle fişekliğini kaptı. Aşağı inip kamyona koştu.</p>

  <p>"Max, en iyi atlarımızdan dört tane istiyorum, bir seyis gelsin benimle. Birer ata biner, diğerlerini de yedekleriz."</p>

  <p>"Jawohl patron. Nereye gidiyorsun? Ne zaman gitmek istiyorsun?"</p>

  <p>"Nereye gittiğimi boş ver, bir an önce gitmek istiyorum."</p>

  <p>"Himmel! Saat on bir oldu. Sabahı bekleyemez misin?"</p>

  <p>"Acelem var, Max."</p>

  <p>"Ja, öyle görünüyor."</p>

  <p>Leon çadırına koşup küçük çantasına gerekli bir iki şey attı, sonra da atların bulunduğu yere gitti. Atlar hazırdı, ama emrettiği gibi dört tane değil beş tane vardı. Siyah katırın üstündekini tanıyınca Leon'un yüz ifadesi yumuşadı, hafif bir tebessüme dönüştü. "Peygamber'in duası üstüne olsun," dedi.</p>

  <p>Ay ışığında İsmail'in dişleri parladı. "Efendi, bensiz aç kalırsın diye düşündüm."</p>

  <p>İki kere at değiştirerek bütün gece yol aldılar. Şafakla birlikte Lonsonyo Dağı'nın mavimsi kütlesi uzakta görünmeye başladı. Öğle vakti olduğunda güneş doğu ufkunun yarısını kaplamıştı, ama bu manzara Leon'a yabancıydı. Dağa daha önce hiç bu taraftan yaklaşmamıştı. Kuzey yamacı şimdi bütün heybetiyle ortaya çıkmıştı, Eva'nın Graf Otto'yla geçerken gördüğü yüzüydü bu.</p>

  <p>Percy Kampı'ndan beri neredeyse on üç saattir yoldaydılar. Eva ile buluşmak için sabırsızlanmasına rağmen, insanlardan da hayvanlardan da daha fazlasını isteyemeyeceğini biliyordu. Adamların dinlenmesine, atların otlanıp su içmesine izin vermek zorundaydı. Küçük bir-gölcüğün başında durup hayvanları suladıktan sonra otlasın diye bıraktılar.</p>

  <p>Onlar o işlerle uğraşırken İsmail de kahve yaptı, soğuk geyik etini dilimledi, yanına soğan turşusu ve mayasız ekmek koydu. Leon karnını doyurduktan sonra gece iyice bastırana kadar uyudu. Sonra yeniden atlara binip karanlıkta ilerlemeye başladılar. Gece serinliğinde atlar daha hızlı gitti ve şafak sökerken dağ tepelerinde belirdiler. Leon huşu içinde zirvelere baktı: yüksek yamaçlar parlak renkli likenlerle bezenmişti. İki koca kayayı ayıran şelalenin gümüşi parıltısını da seçebiliyordu. Bu açıdan döküldüğü noktayı göremese de, bunun Eva'yla yukarıdan gördükleri şelale olduğunu tahmin ediyordu.</p>

  <p>Loikot'tarı şelalenin yanında bir patika olduğunu öğrenmişti ve bu Eva'yia Lusima'ya gitmek için kullanmayı düşündükleri yoldu. Ama şu anda orayı dürbünle bile göremeyecek kadar uzaktaydı. O ihtimali bırakıp mesafeler ve diğerlerin geleceği yönü tahinin etmeye çalıştı, onlarla tırmanmaya başlamadan karşılaşmayı umuyordu. Ama çoktan onu geçmiş olabileceklerini de düşünüyordu.</p>

  <p>Ne olursa olsun Eva’nın yakında olduğunu hatırlamak içini rahatlattı. İsmail ve seyis hızına yetişemez olmuşlardı. Bir saat sonra aniden atını dizginledi ve hemen yere atlayıp savanda birbirine karışan sayısız ayak izlerinden birinin yanına çömeldi. İnce kumun üstünde üç insana ait taze izler vardı. Manyoro önden gidiyordu, Leon, onun aksak ayağını nerede gör-se tanırdı, hafifçe yere sürünerek giden parmağı fark etmemek mümkün değildi. Loikot uzun, hafif adımlarıyla onun peşindeydi ve Eva da en arkadan yürüyordu.</p>

  <p>Onun düzgün, zarif ayak izini elleyip, "Ah, sevgilim!" diye mırıldandı. "Minik ayakların bile ne kadar güzel."</p>

  <p>Üç iz doğruca dağa gidiyordu ve Leon da atına atlayıp hızla sürmeye başladı. Yol, her adımda biraz daha dikleşerek ilk bayırları aşıyordu. Sonunda zirve tüm gökyüzünü kaplar hale geldi ve üzerinden uçup giden bulutlar Leon'a dağ üzerine çökü verecekmiş gibi garip bir duygu verdi.</p>

  <p>Bir süre sonra yol o kadar dikleşti ki atından inip hayvanı çekerek götürmek zorunda kaldı. Arada durup Eva'run çizmelerinin izini kontrol ediyor ve bu da onu daha da hızlanmaya teşvik ediyordu. Tırmanış çok dik olduğu için ancak biraz ileriyi görmek mümkündü, ama o yılmadan devam etti. Diğerleri de ona yetişmeye çalışıyordu, fakat aralan giderek açılmaya başlamıştı. Dağın yamacındaki bir çıkıntıya ulaşınca hayranlıkla aşağı baktı.</p>

  <p>Karşısında daire şeklindeki havuz duruyordu. Uçaktan göründüğünden çok daha büyüktü, ama üzerinde yükselen yamacın inanılmaz görüntüsü ve şelalenin gümbür gümbür akan suyu yüzünden küçülüyordu. Sular o kadar gürdü ki kayadan kazanın etrafında soğuk hava girdapları oluşturuyordu.</p>

  <p>Sonra bir ses duydu, hafif bir sesti ve neredeyse şelalenin gürültüsünden duyulmayacak gibiydi. Bu onun sesiydi ve Leon'un kalbi heyecanla çarpmaya başladı. Burada sesler yankı yapacağı için umutla yamacın iki tarafına da baktı. Sonra o da, "Eva!" diye haykırdı ve kendi sesinin yankılarını dinledi.</p>

  <p>"Leon! Sevgilim!" Bu kez sesin geldiği yön daha belirgindi. Havuzun soluna doğru dönüp başını yukarı kaldırdı. Oldukça yukarıda bir hareket gözüne çarptı ve Eva'nın yamaçtaki bir çıkıntıda durduğunu anladı. Ama Leon bakarken Eva bir dağ tavşanının hızı ve çevikliğiyle ona doğru koşmaya başlamıştı bile.</p>

  <p>"Eva!" diye seslendi. "Geliyorum sevgilim!" Atının dizginlerini bırakıp tırmanmaya başladı. Artık Eva'nın üstündeki patikada duran iki Masai'yi de görebiliyordu. Bu olağanüstü manzarayı nasıl şanssızlıkla izledikleri bu mesafeden bile belli oluyordu. Eva'yla ikisi çıkıntının başına neredeyse aynı anda geldiler, ama Leon altında, Eva ise üstündeydi, aralarında iki metre mesafe vardı.</p>

  <p>"Tut beni Porsuk!" diyen Eva, onun gücüne güvenerek kendini aşağı bıraktı. Leon, onu yakaladı ama hızı ve ağırlığı yüzünden yere yuvarlandılar. Leon yanına diz çöküp onu bağrına basarken her ikisi de kahkahalarla gülüyorlardı.</p>

  <p>"Seni seviyorum çılgın kız!"</p>

  <p>Dudakları birleşirken Eva, "Beni bir daha hiç bırakma!" dedi.</p>

  <p>Leon dudaklarını ayırmadan, "Asla!" dedi.</p>

  <p>Çok sonra soluklanmak için ayrıldıklarında Manyoro ve Loikot'un da Eva'nın peşinden gelmiş olduklarını ve hemen üstlerindeki çıkıntıya çömelip büyük bir keyifle gösteriyi izlediklerini fark ettiler.</p>

  <p>Leon, "Gidip başka yerde eğlendirin kendinizi!" dedi. "Burada istenmiyorsunuz. Atımı da alın ve aşağı inip İsmail'i bulun. Dağın eteğine kamp kursun. Bizi bekleyin. Bu gece orada kalacağız."</p>

  <p>Manyoro, "Ndio Bwana," dedi.</p>

  <p>"Ve öyle kıkırdaşmayı da kesin."</p>

  <p>"Ndio Bwana!"</p>

  <p>Aşağı inerken Manyoro'nun kıkırdaması duyulmaz oldu, ama Loikot yerinden kıpırdamamıştı. Birden, Eva'nın sesini taklit ederek Manyoro'ya seslendi. "Tut beni Porsuk," diyerek kendini Eva'nın yaptığı gibi aşağı bıraktı. Bütün ağırlığıyla Manyoro'nun üstüne atladı ve ikisi birlikte yere düştüler. Sonra birbirlerine sarılmış vaziyette, "Tut beni, tut beni Porsuk," diye bağırıp, kahkahalar atarak aşağı yuvarlandılar.</p>

  <p>Gülmekten ne Leon, ne de Eva konuşamıyorlardı. En sonunda Leon kendine geldi. "Gidin sizi budalalar! Kaybolun gözümün önünden. İkinizi de uzun, çok uzun bir süre görmek istemiyorum!"</p>

  <p>İki Masai kahkahalar atıp, birbirlerine neşeyle sarılarak inmeyi sürdürdüler.</p>

  <p>Manyoro, "Tut beni Porsuk," diye uludu.</p>

  <p>"Seni-seviyorum çılgın kız!" Loikot yanaklarını tokatlayıp başını salladı. "Seni seviyorum," diye tekrarladı ve üç adım yukarı zıpladı.</p>

  <p>İki adam yolun aşağısında gözden kaybolurken Leon, Eva'ya, "Hiç kuşkusuz Masai tarihine geçen en komik olay olacak," dedi. "İkimizi kabile efsanelerinde anlatacaklar." Eva'ya sarıldı, o da kollarını boynuna doladı. Sonra kucağına alıp havuzun yanındaki düz kayaya taşıdı ve kucağında Eva'yla oraya oturdu. "Sana böyle sarılmayı nasıl istedim bilemezsin," diye fısıldadı.</p>

  <p>Eva da, "Ben de bütün hayatım boyunca bunu bekledim," diye cevap verdi.</p>

  <p>Leon, kızın yüzünü okşadı, parmaklarını kaşlarında gezdirdi, sonra da gür saçlarının arasına sokup, altınlarını sayan bir cimri gibi, o güzelim buklelerin tadını çıkardı. O kadar kırılgan ve narin görünüyordu ki onu incitmekten, irkiltmekten ya da ürkütmekten korkuyordu. Güzelliği başını döndürüyordu. Tanıdığı hiçbir kadına benzemiyordu. Kendini yetersiz, değersiz hissetmesine yol açıyordu.</p>

  <p>Eva, onun yaşadığı ikilemi anlamıştı. Onun çekingenliği uzun zamandır hissetmediği şefkat duygularını uyandırıyordu. Onu çok istiyordu ve daha fazla beklemek istemiyordu. İlk hareketin kendisinden gelmesi gerektiğini biliyordu.</p>

  <p>Leon, Eva'nın gömleğinin düğmesini açtığını hissetti ve bir eli açılan boşluktan içeri girip göğsündeki sert kasları okşamaya başladı. Leon zevkle ürperdi. Eva, "Ne kadar sıkı, ne kadar güçlüsün," diye mırıldandı.</p>

  <p>"Ve sen de ne kadar yumuşak, ne kadar narinsin."</p>

  <p>Eva biraz geri kaykılınca göz göze geldiler. "Ben kırılgan değilim Porsuk. Senin gibi kanlı canlıyım. Ben de senin istediğin şeyi istiyorum." Leon'un kulak memesini hafifçe dişledi. Leon ensesindeki tüylerin ürperdiğini hissetti. Eva dilini kulağına sokunca da zevkten titredi.</p>

  <p>"Benim de senin gibi hassas yerlerim var." Leon'un elini alıp göğüslerinin üstüne koydu. "Şurama ve şurama, bu şekilde dokunursan ne olacağını kendin de görürsün."</p>

  <p>Leon eliyle gömleğinin düğmelerini bulup üsttekini açtı. Çekinerek, paylanmayı bekleyerek açmıştı, ama Eva omuzlarını geriye atıp göğüslerini öne çıkardı.</p>

  <p>"Akıllı bir çocuksun! Önemli yerlerimden birini ben göstermeden buldun bile."</p>

  <p>Eva'nın sözleri, sesindeki çağrı Leon'un sabrını yitirmesine yol açtı. Bütün çekingenliklerini bir yana atıp genç kadının gömleğini bir çırpıda açtı ve ellerini içine soktu. Göğüsleri sıcacık ve ipek gibiydi, uçlarının sertleşip büzüldüğünü hissetti. "Onlar senin sevgilim. Neyim varsa hepsi senin," diye fısıldarken soluk soluğaydı.</p>

  <p>Göğüslerini hafifçe Leon'un yüzüne sürerek doğruldu ve gömleğiyle ipekli fanilasını çıkardı, beline kadar çıplak kalmıştı. Sonra yine göğüslerini Leon'un yüzüne sürünce Leon birinin ucunu ağzına aldı. Eva zevkten soluyarak geriye kaykıldı, sonra Leon'un saçından bir tutamı kavrayıp onu diğer göğüs ucuna yöneltti.</p>

  <p>Adeta çaresizlik içinde, "Bağışla sevgilim, daha fazla bekleyemeyeceğim," diye haykırıp bir süre kucağında kıvrandıktan sonra önünde diz çöküp elini kemerinin tokasına attı. Kemerin tokası ve pantolonun düğmeleri açılınca Leon, kendini biraz yukarı kaldırıp pantolonunu aşağı çekmesine yardım etti. Eva uzun eteğini de kaburgalarının altında toplamıştı. Altına hiçbir şey giymemişti ve incecik beli bir Grek vazosunun boynu gibi tatlı bir kıvrımla kalçalarına uzanıyordu. Göbeğinin derisi sedef gibi ve pürüzsüzdü. Güçlü uylukları biçimliydi ve arasında kadınsı ormanı vardı. Koyu renk kıvırcık tüyleri muhteşem görünüyordu. Ata biner gibi Leon'un üstüne oturdu ve o sırada Leon, tüylerinin arasından cinsel organını gördü. Kabarmış ve duyduğu istekle ıslanmıştı. Sonra tek bir kalça hamlesiyle Leon'u içine aldı ve ikisi birlikte acı çekercesine indiler.</p>

  <p>İkisi için de her şey o kadar ani ve yoğun olmuştu ki değil konuşacak, kıpırdayacak halleri bile kalmamıştı, sanki büyük bir deprem ya da kasırga atlatmış gibi birbirlerine sarılıp öylece kaldılar. Akıllarının başlarına gelmesi ve toparlanmaları uzun sürdü.</p>

  <p>Önce Eva konuşmaya başladı. "Bu kadar güzel olabileceğini hiç düşünmemiştim." Başını Leon'un göğsüne dayayıp kalp atışlarını dinledi. Leon saçlarını okşayınca gözlerini kapattı. Öylece uyudular ve yamaçta haykıran babunların sesiyle uyandılar. Eva yavaşça doğrulup oturdu ve saçlarını yüzünden çekti. Saçı hâlâ nemli, yanakları pembe pembeydi. "Ne kadar uyumuşuz?" Gözlerini kırpıştırdı.</p>

  <p>"Önemli mi?"</p>

  <p>"Çok önemli. Birlikte geçireceğimiz zamanın bir anını bile uykuyla harcamak istemiyorum."</p>

  <p>"Önümüzde uzun bir hayat var."</p>

  <p>"Tanrı'ya dua ediyorum öyle olsun diye. Ama bu dünya çok zalim." Ümitsiz ve mahzun görünüyordu. "Lütfen beni hiç bırakma."</p>

  <p>Leon ateşli bir şekilde, "Asla," dedi ve gülümseyen Eva'nın gözlerinde menekşe rengi kıvılcımlar çaktı.</p>

  <p>"Haklısın Porsuk. Sonsuza kadar mutlu olacağız. Böyle güzel bir günde kederli olmayı istemiyorum. Dünya asla erişemez bize." Ayağa fırlayıp kendi etrafında döndü. "Bugün sonsuza kadar sürecek," diye şakıdı ve dans ederek eteğini de fırlatıp bir kenara attı.</p>

  <p>"Ne yapıyorsun seni utanmaz kız?" Leon gün ışığında kendisi için çırılçıplak dans eden Eva'yı seyrederken gülüyordu. Vücudu çok güzel, diri ve uyumlu, hareketleri kıvrak ve zarifti.</p>

  <p>Eva, "Sihirli havuzumuzda yüzmeye çağırıyorum seni," diye bağırdı. "Üstünüzdeki o tozlu giysileri atın ve benimle gelin bayım." Dans etmeyi bırakıp bütün dikkatiyle ayağa fırlayıp çizmelerini çıkarmaya çalışan Leon'u seyretti.</p>

  <p>"Bunu yaparken her yerin hoplayıp zıplıyor," dedi.</p>

  <p>"Seninkiler de öyle."</p>

  <p>"Benimkiler seninkiler kadar güzel ve yararlı değil."</p>

  <p>"Ah öyleler, hem de nasıl." Pantolonunu bir kenara fırlatıp Eva'nın peşinden koştu. "Gel de göstereyim nasıl işe yaradıklarını." Eva korkmuş gibi yapıp kenara doğru kaçtı ve peşinden gelip gelmediğine baktı. Sonra ellerini başının üstünde birleştirip havuza atladı. Ok gibi daldı, kolları bacakları o kadar uyumlu hareket ediyordu ki hemen hemen hiç su sıçratmamıştı. Bir süre derinden gitti, sadece silueti seçiliyor bir de çıkardığı kabarcıklar görünüyordu. Sonra hızla sudan çıkıp beline kadar havaya fırladı ve yeniden battı. Saçları su samuru kürkü gibi omuzlarına dağılmıştı.</p>

  <p>"Soğukmuş! Bahse girerim ki sen korkar giremezsin," diye bağırdı.</p>

  <p>"Bahsi kaybettin, şimdi de hakkımı istemeye geliyorum."</p>

  <p>"Önce beni yakalaman gerek." Gülerek karşı kıyıya doğru yüzmeye başladı.</p>

  <p>Leon başını sudan çıkarmadan güçlü kulaçlar atarak peşinden gitti ve yarı yolda yakalayıp arkasından sarıldı. "Hakkımı vereceksin," diyerek kızı kendine çevirdi.</p>

  <p>Eva kollarını boynuna doladı ve öpüşmeye başladılar. Öpüşerek suya daldılar ve öksürerek, gülerek tekrar çıktılar. Eva'nın uzun bacakları Leon'un belinde, kollarıysa boynunda kenetlenmişti. Sonra yükseldi, Leon'u başından bastırarak suya itti ve kendini kurtarıp ok gibi uzaklaştı. Ancak havuzun diğer ucuna ulaşınca dönüp arkasına baktı. Şelale iki kol halinde dökülüyordu ve arada suyun sakin olduğu bir kısım vardı. Bu cennetin ortasında üzeri sular tarafından cilalanmış siyah bir kaya vardı. Eva o kayaya çıkıp bacaklarını suya sarkıtarak oturdu. İki eliyle ıslak saçlarını gözlerinden çekip Leon'a bakındı. Önce gülüyordu, ama onu göremeyince endişelendi. "Porsuk! Leon! Neredesin?" diye bağırdı.</p>

  <p>Aslında Leon da arkasından gelmişti, ama o siyah kayaya yaklaşırken derin bir nefes alıp dibe dalmıştı. Bir süre o şekilde yüzdü. Yüzeyde bir dalgalanma görmediğine göre su dipsiz bucaksız olmalıydı. Şelalelerden dökülen muazzam su kütleleri başka bir yerden çıkış buluyordu herhalde. Fakat dibe dalınca yanıldığını anladı. Havuzun dibi biraz altında görünüyordu ve bu derinlikte bile o kadar berraktı ki yamaçtan düşmüş olması gereken kaya parçalarıyla dolu olduğu anlaşılıyordu.</p>

  <p>Artık basınç yüzünden kulakları acımaya başlamıştı. Onları temizlemek için durdu, burnunu kapatıp östaki tüplerinden dışarı hava verdi. Kulakları bir çınlamayla açılmış ve acısı azalmıştı. Yüzmeye devam etti. Dibe ulaşınca kayaların arasında garip bir Masai koleksiyonu olduğunu gördü: antik assegai ve baltalar, kırık çömlekler, boncuktan kolyeler ve bilezikler, tahtadan ve fildişinden oyulmuş küçük heykelcikler, ilkel mücevherler ve ne olduğu anlaşılamayacak kadar çürümüş bazı başka nesneler. Bütün bunlar Masai 'lerin çağlardır kabile tanrılarına adamış oldukları şeylerdi.</p>

  <p>Artık oksijeninin azaldığını düşünerek etrafa son kez bakındı ve suyun neden taşmaya başladığını anladı. Şelalenin altındaki duvar, muhtemelen antikçağlarda dağın altındaki volkandan püsküren lav ve gazlar yüzünden hemen hemen yatay sayılacak galerilere bölünmüştü. Şelaleden gelen sular bu karanlık ve tekinsiz pasajlardan süzülüyor ve havuzun su seviyesi o sayede hep aynı kalıyordu. Artık ciğerleri patlayacak gibi olduğu için yukarı doğru yüzdü. Işığa doğru yaklaşırken tepesinde bir çift salınan kadın bacağı olduğunu fark etti. Onlara doğru yüzdü, bileklerden yakaladı ve bacakların sahibini aşağı çekti. Önce birlikte battılar, sonra nefes nefese, birbirlerine sarılmış olarak yüzeye çıktılar.</p>

  <p>Eva konuşacak gücü daha önce buldu. "Seni kalpsiz domuz! Boğuldun ya da bir timsahın seni yediğini düşündüm. Nasıl böyle zalimce bir oyun oynarsın bana?"</p>

  <p>Birlikte giysilerini bıraktıkları yere yüzdüler.</p>

  <p>Leon, "Soğuktan donmanı istemeyiz," dedi ve Eva çırılçıplak beklerken gömleğiyle onu iyice kurulmaya başladı.</p>

  <p>Eva ellerini başının üstünde tutarak her tarafını kurulayabilsin diye kendi etrafında döndü. "Ne kadar büyük gözleriniz varmış bayım. Kurulamaktan çok bakmakla meşgulsünüz. O tek gözlü arkadaşınız da öyle. İkinizin de gözünü bağlasaymışım keşke."</p>

  <p>Leon, "Hangimiz kalpsiz oluruz o zaman?" dedi.</p>

  <p>"Ben değil! Dur da ikinize birden göstereyim nasıl bir kalbim olduğunu." Uzanıp arkadaşı sıkıca ama acıtmadan tuttu. Bu ilk kutsal buluşmada henüz birbirlerine doyamamışlardı.</p>

  <p>***</p>

  <p>El ele aşağı doğru yürürlerken neredeyse hava kararmıştı. Havuzu gözlerden gizleyen çıkıntıya gelir gelmez çok uzakta olmayan kamp ateşini gördüler. Ateşin önüne otursunlar diye bir kütük yerleştirilmişti. Kütüğe oturdular ve İsmail iki fincan sert, sütsüz kahve getirdi. Eva havayı kokladı. "Bu güzel koku nedir İsmail?"İsmail, onun Fransızca veya Almanca değil de İngilizce konuşmasına hiç şaşırmadı. "Yeşil güvercin güveci Hanım Sahip."</p>

  <p>Leon, "İsmail'in ilahi tarifiyle," diye ekledi. "Ancak çıplak kafayla bükülmüş diz üzerinde yenir."</p>

  <p>"O kadar açım ki iki dizimi de bükebilirim. Ya yüzmekten ya da başka bir nedenle iştahım açıldı."</p>

  <p>Leon güldü. "Viva! Yaşasın o başka neden."</p>

  <p>Hemen karınlarını doyurdular, çok tatlı bir yorgunluk içindeydiler. Manyoro ile Loikot onlara kendi kulübelerinden uzakta, saz damlı bir sığınak yapmış, İsmail de taze otlardan bir şilte hazırlayıp üstünü battaniyeyle örtmüştü. Üzerine de Leon'un cibinliğini asmıştı. Giysilerini çıkardılar ve Leon cibinliğin altına girmeden önce mumu söndürdü.</p>

  <p>Eva, "Burası o kadar güvenli ve rahat ki," diye fısıldadı. Leon da onun arkasına uzanıp kollarını vücuduna doladı. Eva yuvarlak kalçalarını Leon'un karnına doğru itince bir çift kaşık gibi oldular. Kamp ateşinden vuran ışıklar başlarının üstünde gölge oyunları yaratıyor ve ağaçtaki baykuş yavrularının cıvıltısı ninni gibi geliyordu.</p>

  <p>Eva, "Hayatımda hiç böyle tatlı bir yorgunluk yaşamamıştım," diye mırıldandı.</p>

  <p>"Çok mu yorgunsun?"</p>

  <p>"Onu demek istemedim aptal adam."</p>

  <p>***</p>

  <p>Eva şafakla birlikte uyandığında Leon'u bağdaş kurmuş oturur vaziyette buldu. "Beni mi seyrediyorsun," dedi azarlarcasına. Leon, "Suçluyum," dedi. "Hiç uyanmayacaksın sandım. Hadi gel." "Daha gece yansı Porsuk."</p>

  <p>"Sazların arasından parlayan sarı şeyi görüyor musun? Ona güneş deniyor."</p>

  <p>"Bu garip vakitte nereye gitmek istiyorsun ki?"</p>

  <p>"Sihirli havuzunda yüzmeye."</p>

  <p>"Neden baştan söylemedin?" Eva battaniyeyi hemen atmıştı üstünden.</p>

  <p>Su serindi ve vücutlarından ipek gibi kayıp gidiyordu. Sonra kurumak için sabah güneşinin altında uzandılar. Biraz ısınıp kanlan kızışınca yeniden seviştiler. Eva sonunda ciddi bir tavırla, "Hiçbir şey dünden güzel olamaz sanıyordum, ama bugün daha güzel," dedi.</p>

  <p>"Sana bugün ne kadar mutlu olduğumuzu anımsatacak bir şey vermek istiyorum." Leon ayağa kalktı ve kenardan suya atladı.</p>

  <p>Eva, onun giderek derine dalışını izledi. Derinde kalışı o kadar uzun sürdü ki endişelenmeye başlamıştı, ama tam o sırada gelmekte olduğunu gördü. Yüzeye çıkan Leon başını savurarak ıslak saçlarını yüzünden çekti. Kıyıya yüzüp yukarı çıktı. Sonra deri bir şeride dizilmiş fildişi boncuklardan oluşan kolyeyi uzattı.</p>

  <p>Eva, "Çok güzel!" diyerek el çırptı.</p>

  <p>"İki bin yıl önce, buralardan geçerken Kraliçe Sheba tanrılara armağan etmiş. Şimdi ben de sana veriyorum." Deri şeridi boynuna takıp ensesinde bir düğüm attı.</p>

  <p>Eva göğüslerinin arasında yatan boncuklara baktı ve canlıymışlar gibi okşadı. "Kraliçe Sheba gerçekten geçmiş mi buradan?"</p>

  <p>"Hiç sanmıyorum." Leon güldü. "Ama güzel bir masal oldu."</p>

  <p>"Ne kadar güzel bu boncuklar, ne kadar pürüzsüz ve zarif." Bir tanesini parmaklarının arasında döndürdü. "Ah, keşke yanımda ayna olsaydı."</p>

  <p>Leon, onu kaldırıp kenara getirdi ve belinden sıkıca tuttu. "Eğil de bak," dedi. İkisi sessiz ve ciddi bir tavırla suya yansıyan çıplak bedenlerini seyrettiler. Sonunda Leon yumuşak bir sesle, "Kim bu sudaki kız? Adı Eva von Wellberg değil, değil mi?" diye sordu. Eva'nın yüz ifadesi değişti, gözleri yaşardı. "Çok özür dilerim. Seni üzmeyeceğime söz vermiştim."</p>

  <p>"Hayır!" Eva başını salladı. "Doğru olanı yaptın. Birlikte bir düşü paylaştık, ama artık gerçekle yüzleşme vakti geldi." Eva başını çevirip Leon'a baktı. "Haklısın Leon. Ben Eva von Wellberg değilim... von Wellberg annemin kızlık soyadı. Benim adım Eva Barry." Uzanıp elini tuttu. "Gel yanıma otur da sana Eva Barry hakkında bilmek istediklerini anlatayım." Az önce uzandıkları yere gidip karşılıklı bağdaş kurarak oturdular.</p>

  <p>"Seni uyarmam gerek, bu sıradan ve kötü bir hikâye, pek gurur duyacağım şeyler yok içinde, seni rahatlatacak fazla bir şey de yok, ama ikimiz için de mümkün olduğu kadar acı vermeyecek şekilde anlatmaya çalışacağım." Derin bir nefes alıp konuşmaya devam etti. "Yirmi iki yıl önce Yorkshire'da Kirkby Lonsdale denen küçük bir köyde doğdum. Babam İngiliz'di ama annem Alman'dı. Almancayı annemden öğrendim. On iki yaşıma geldiğimde Almancam da hemen hemen İngilizcem kadar iyiydi. Annem o yıl doktorların çocuk felci dediği kötü bir hastalık yüzünden öldü. Hastalık yüzünden ciğerleri çalışmaz oldu ve boğuldu. Onun ölümünden birkaç gün sonra babam da aynı hastalığa yakalandı ve bacakları tutmaz oldu. Hayatının geri kalanını tekerlekli iskemlede geçirdi."</p>

  <p>Önce duraklayarak konuşuyordu, ama giderek nefes almadan anlatmaya başlamıştı. Sonra ağlamaya başladı. Leon, onu kollarının arasına alıp sıkıca sarıldı. Eva yüzünü göğsüne yaslayınca gözyaşlarının sıcaklığını hissetti.</p>

  <p>Saçlarını okşadı. "Seni üzmek istememiştim. Bana anlatmak zorunda değilsin. Hadi sus artık. Geçti canım, geçti Eva."</p>

  <p>"Sana anlatmam lazım Porsuk. Sana her şeyi anlatmalıyım ama o arada bana sıkıca sarıl, olur mu?"</p>

  <p>Leon, Eva'yı kaldırıp şelaleden uzakta bir gölgeye götürdü, söyledikleri daha rahat duyulacaktı böylece. Sonra oturup küçük bir kız gibi onu da kucağına oturttu. "Madem anlatman gerekiyor anlat o zaman," dedi.</p>

  <p>"Babamın adı Peter'dı ama ben ona Kıvırcık derdim çünkü başında hiç saç yoktu." Gözyaşlarının arasından gülümsedi. "Tutmayan bacaklarına ve kel kafasına rağmen dünyanın en güzel adamıydı. Onu çok seviyordum ve benden başkasının onunla ilgilenmesini istemiyordum. Onun için her şeyi yapardım. Zeki bir çocuktum ve doğal yeteneklerimi geliştireyim diye Edinburgh'taki üniversiteye gitmemi istiyordu, ama onu bırakamazdım. Harap olmuş bedenine rağmen olağanüstü bir beyni vardı. Bir mühendislik dehasıydı. Tekerlekli iskemlesinde otururken mekanik ilkeleri üzerine devrim niteliğinde hayaller kurardı. Küçük bir şirket kurmuş ve tasarladığı modelleri yapsınlar diye iki teknisyen tutmuştu. Fakat onların maaşlarını ve malzemelerinin parasını ödedikten sonra elinde bizi geçindirmeye yetecek para kalmıyordu. Para olmayınca patentler yararsızdı. Para olsa o zaman gerçekten kıymetli bir şeyler ortaya çıkabilirdi."</p>

  <p>Durup burnunu çekti, sonra da ıslak burnunu Leon'un göğsüne sürdü. Bu o kadar çocuksu bir hareketti ki Leon'u çok etkiledi. Tepesinden öpünce Eva iyice sokuldu. Leon, "Devam etmek zorunda değilsin," dedi.</p>

  <p>"Evet, zorundayım. Eğer senin için bir şey ifade ediyorsam bütün bunları bilmeye hakkın var. Artık senden hiçbir şey saklamak istemiyorum." Derin bir nefes aldı. "Bir gün Kıvırcık'ın atölyesine gizlice bir adam geldi. Avukat olduğunu ve çok zengin bir müşteriyi temsil ettiğini söyledi, adamın buhar makineleri, arabalar ve uçaklar üreten fabrikaları vardı. Kıvırcık'ın tescilli tasarımlarını Londra'daki patent bürosunda görmüştü. Potansiyel değerlerini anlamıştı. Eşit ortaklık öneriyordu. Kıvırcık beynini ortaya koyacak o da finansman sağlayacaktı. Kıvırcık onunla bir antlaşma imzaladı. Finansör Alman olduğu için antlaşma da Almancaydı. Karısı da Alman olduğu halde Kıvırcık kontratın birkaç kelimesinden fazlasını anlamamıştı. O kibar, saf bir dâhiydi, işadamı değildi. Ben de on altı yaşında bir çocuktum ve Kıvırcık imzalamadan önce bana hiç söz etmemişti o antlaşmadan. Bana söylese ona okuyabilirdim. Evi ben çekip çeviriyordum, paradan anlar hale gelmiştim. Belki kontratı öğrendiğim takdirde onu caydırmaya çalışacağımdan korkmuştu, çünkü Kıvırcık tartışmalardan nefret ederdi. Her zaman kolay olanı seçerdi ve bu olayda da kolay olan bana ondan hiç söz etmemekti." Durup iç geçirdi, sonra devam etmek için gözle görülür bir çaba harcadı.</p>

  <p>"Kıvırcık'ın yeni ortağının adı Graf Otto Meerbach'tı. Yalnız, şirketin ortağı değil sahibiydi. Kıvırcık çok geçmeden, o kontratı imzalamakla şirketini ve sahip olduğu bütün patentleri acınacak bir fiyata Meerbach Motor Şirketi'ne sattığını öğrenmişti. Kıvırcık'ın buluşlarından biri Meerbach'ın devir motorunu yaratmasını sağladı, başka biri sayesinde ağır araçlar için yepyeni bir diferansiyel sistem geliştirildi. Kıvırcık bir avukat bulup hakkı olanları geri almak istedi ama Meerbach kontratı demir gibi sağlam yapmıştı ve hiçbir avukat bu işe karışmak istemedi.</p>

  <p>"Şirketin satışından gelen para uzun süre dayanmadı. Harcamalarımızı azalttığımız halde bütün para Kıvırcık’ın tedavi masraflarına gitti. Doktorlar, ilaçlar... Bu kadar pahalı olabileceğini hiç bilmezdim. Sonra kira vardı, yakıt vardı, Kıvırcık için sıcak tutacak giysiler gerekiyordu. Bacaklarındaki kan dolaşımı kötü olduğu için çok üşüyordu, ama kömür de çok pahalıydı. Kışın hep hasta olurdu. Birkaç ay bir değirmende çalıştı ama o kadar sık hastalık izni aldı ki işine son verdiler. Başka iş de bulamadı. Faturalar, faturalar, faturalar.</p>

  <p>"On altıncı yaş günümden iki gün sonra Kıvırcık o krizlerden birini geçirdi. Doktor getirmek için fırladım. Zaten yirmi sterlinden fazla borcumuz vardı ama Doktor Symmonds, Kıvırcık'ın ihtiyacı olunca mutlaka gelirdi. Doktorla birlikte odamıza dönünce Kıvırcık'ın eski bir tüfekle kendini öldürmüş olduğunu gördük. Daha önce birçok kez yiyecek almak için o tüfeği satmak istemiştim, ama asla razı olmamıştı. Ancak o başsız cesedin yanında dururken anladım niye o kadar karşı çıktığını. O muhteşem beyni tekerlekli iskemlenin arkasındaki duvara yapmıştı. Cenaze levazımatçısı onu götürdükten sonra, duvarı temizlemek zorunda kaldım."</p>

  <p>Vücudu hıçkırıklarla sarsılıyordu ve Leon, onu teselli edecek söz bulamıyordu. Dudaklarını başına bastırıp, sakinleşene kadar öylece kaldı. "Bu kadar yeter Eva. Çok hırpalanıyorsun."</p>

  <p>"Hayır Porsuk. İçim temizleniyor. Yıllardır her şeyi hep içimde biriktirdim. Şimdi ilk kez anlatacağım biri var. Daha şimdiden içimdeki zehrin bir kısmını akıtmışım gibi hissediyorum." Geri çekilip bakınca Leon'un gözlerindeki acıyı gördü. "Ah, özür dilerim. Bencillik ettim. Seni nasıl etkilediğini fark etmedim. Artık anlatmam."</p>

  <p>"Hayır. Sana iyi geliyorsa hepsini anlat. İkimiz için de zor, ama böylece seni daha iyi tanıyıp daha iyi anlayabilirim."</p>

  <p>"Sen, benim sağlam kayam oldun."</p>

  <p>"Kalanını da anlat."</p>

  <p>"Artık hiçbir şeyim kalmamıştı. Yalnızdım ve bütün paramı cenaze masrafları için harcamıştım. Kiramı bile ödeyemiyordum. Hangi yöne kaçacağımı bilmiyordum. Günde iki şiline değirmende bir iş buldum. Kıvırcık'ın satranç oynadığı bir arkadaşı vardı ve karısı beni yanlarına aldı. Param oldukça ödüyor ve çocukların bakımına yardımcı oluyordum.</p>

  <p>"Bir gün beni görmeye yabancı biri geldi. Kadın çok şık ve güzeldi. Annemin çocukluk arkadaşı olduğunu söyledi, ama birbirlerinin izini kaybetmişlerdi. Başıma gelenleri daha yeni duymuştu ve beni bulup annemin hatırına yardım etmeye karar vermişti. O kadar nazik ve içten davranıyordu ki hiç düşünmeden onunla gittim.</p>

  <p>"Adı Bayan Ryan'dı ve Londra'da muhteşem bir evi vardı. Bana özel bir oda verdi, yeni kıyafetler aldı. Bir öğretmenim ve bir de dans hocam vardı. Haftada iki gün gelen bir kadın da bana görgü kurallarını öğretiyordu. Ayrıca binicilik hocam ve kendi atım da vardı. Hyperion adında çok tatlı dişi bir tay. En garip şey Bayan Ryan, bana ısrarla Almanca çalıştırmasıydı. O konuda hiç taviz vermiyordu. Almanca öğretmenlerimle haftada altı gün, günde ikişer saat çalışmak zorundaydım. Bütün Alman gazetelerini yüksek sesle okur, öğretmenlerimle tartışırdım. Kutsal Roma İmparatorluğundan günümüze kadar bütün Alman tarihini yine yüksek sesle okuyarak öğrendim. Aynı şekilde Sebastian Brant'ın, Johann von Goethe'nin ve Nietzche'nin çalışmalarını da. Bu yoğun çalışmaların birinci yılında eğitimli bir Alman kadar iyi konuşur olmuştum.</p>

  <p>"Bayan Ryan, benim için bir anne gibiydi. Benim hakkımda, ailem hakkında çok şey biliyordu. Hatta bana benim bilmediklerimi anlatıyordu. Kıvırcık'ın nasıl tuzağa düştüğünü ve Otto von Meerbach'ın nasıl biri olduğunu anlattı. Ondan sık sık söz ederdik. Kıvırcık'ın ölümünden, tetiği kendisi çekmiş kadar sorumlu olduğunu söylerdi. Kendisini hiç görmemiş olsam da ondan nefret etmeye başlamıştım ve Bayan Ryan da bu nefretimi sürekli körüklüyordu. Hükümette önemli bir görevi vardı. Bu görevin ne olduğunu çok sonraları öğrendim, ama sık sık böyle asil bir millete mensup olmanın, dünyanın gördüğü en güçlü ve en büyük imparatorluğun vatandaşları olmanın ne büyük bir ayrıcalık olduğunu konuşurduk. Biz de kralımıza ve imparatorluğa hizmet etmeliydik. Bize herhangi bir şekilde ihtiyaç duyulduğunda hazır olacak şekilde eğitmeliydik kendimizi. Görev ve yurtseverlik gerektirdiğinde her türlü fedakârlığı yapabilmeliydik.</p>

  <p>"Bu sözleri bütün kalbimle benimsedim ve onun istediğinden daha fazla çalıştım. Öğretmenlerim ve hizmetkârlar dışında hiç erkek görmeme izin verilmediği için ne kadar güzel olduğumdan veya çoğu erkeğin beni dayanılmaz bulacağından hiç haberim yoktu." Durup kederle başını salladı. "Ah canım. Lütfen beni affet Porsuk. Dayanılmaz bir kendini beğenmişlik oldu."</p>

  <p>"Hayır. Sadece yalın gerçeğin ta kendisi. Anlatılamayacak kadar güzelsin. Lütfen devam et, Eva."</p>

  <p>"Güzellik ve çirkinlik tesadüfen elde edilen şeyler. Aradaki fark şu ki, güzellik geçiyor ve çirkinliğin başka bir formu haline geliyor. Ben kendi güzelliğime değer vermiyorum ama başkaları verdi. Beni seçmelerinin üç nedeninden biriydi. İkincisi de zekâmdı."</p>

  <p>"Üçüncü neydi?"</p>

  <p>"Bir hataya kurban gitmiştim ve acısını çıkarmaya can atıyordum."</p>

  <p>"Bu, çok kötü niyetli bir tuzak. Tüylerim diken diken olmaya başladı."</p>

  <p>"On dokuzuncu doğum günüm için terzi bana şahane bir balo kıyafeti dikti. İlk provada Bayan Ryan da yanımdaydı. İkimiz yan yana boy aynasındaki görüntüme baktık. 'Çok güzelsin Eva,' dedi. 'Tam beklediğimiz gibi oldun.' Bunu söyleyişinde kederli ve pişman bir hal vardı. Ne planladıklarını bilmediğim için o anda fazla üstünde durmadım tabii ki. Sonra gülümsedi ve üzüntüsü yok oldu. 'Yarın gece senin için bir doğum günü partisi düzenliyorum.' Eva güldü. 'Çok garip bir doğum günü partisiydi. Bayan Ryan'la bir taksiye binip Whitehall’daki o muhteşem resmi binalardan birine gittik. Bizi dört erkek bekliyordu. Ben bir sürü genç olacak sanmıştım ama sadece yaşlı dört adam vardı, en gençleri en azından kırkındaydı. Üçü de muhteşem askeri üniformalar içindeydi. Onca madalya ve yıldız taktıklarına göre çok üst rütbeli olmalıydılar. Dördüncüsü zayıf ve asık suratlı biriydi. Bayan Ryan, onu Bay Brown olarak tanıttı. Gruptaki yegâne sivil oydu. Siyah frak ve yüksek yakalı gömlek giymişti.</p>

  <p>"Büyük salonun ortasındaki yuvarlak masaya oturduk, tavandan muhteşem bir avize sarkıyordu. Lambri yapılmış duvarlara savaş sahnelerini anlatan tablolar asılmıştı, bir tanesinde Nelson, Trafalgar'da Victoıy'nın güvertesinde ölüyordu, birinde de Wellington ve subayları Quatre Bras'ta Napolyon süvarilerinin hücumunu izlemekteydi. Bir orkestra vardı ve subaylar sırayla beni dansa kaldırdılar. Bunu yaparken de sınavdaymışım gibi sorular soruyorlardı.</p>

  <p>"Ne yediğimi hatırlamıyorum bile, çünkü gerginlikten iştahım kaçmıştı. Bir görevli kadehime şampanya koydu ama Bayan Ryan, beni uyarmıştı ve elimi dahi sürmedim. Yemeğin sonunda dört adam duyamadığım bir şeyler konuştular, sonra anladığım kadarıyla mutabık kaldılar. Hepsi de halinden çok memnun görünüyordu. Yemek, Bay Brown'ın görev ve fedakârlık üstüne konuşma yapmasıyla sona erdi. Doğum günü partim bitmişti.</p>

  <p>"İki gün sonra Bay Brown'la tekrar karşılaştım, bu sefer koşullar daha sadeydi. Whitehall'un başka bir yerinde, dosyalarla dolu köhne bir ofisteydik. Nazik ve babacandı. Çok özel bir göreve seçilme ayrıcalığı kazandığımı söyledi, görevim sevgili Britanya'mızın güvenliği ve refahı için hayati bir önem taşıyordu. Kıtanın üzerinde savaş bulutlarının toplandığını ve yakında ulusumuzun alevler arasında kalacağını anlattı. Bütün bunların benimle ne ilgisi olduğunu anlayamıyordum ve Otto von Meerbach'tan söz edene kadar, yaptığı konuşma içimi daraltmıştı. Onun adını duyunca aniden canlandım. Bana kral ve imparatorluk için unutulmaz bir hizmette bulunma fırsatım olduğunu söyledi, aynı zamanda babamın intikamını alacaktım. Tek yapmam gereken adamın ağzından Britanya'nın askeri çıkarları açısından hayati bilgileri koparmaktı."</p>

  <p>Tekrar güldü ama bu sefer gerçekten neşeliydi. "Düşünebiliyor musun Porsuk? O kadar saf ve masumdum ki adamın sırlarını bana niye anlatacağı hakkında en küçük bir fikrim bile yoktu. Bunu hemen Bay Brown'a söyledim o da esrarengiz bir şekilde Bayan Ryan'a baktı. "Eğer görevi kabul edersen bunlar sana öğretilecek," dedi.</p>

  <p>"Hatırladığım kadarıyla tam olarak, 'Tabi ki kabul edeceğim,' dedim. 'Sadece nasıl yapacağımı bilmek istiyorum.'" Ara verip doğruldu ve Leon'un hayran olduğu o menekşe rengi gözlerinde ciddi bir ifadeyle yüzüne baktı. "Hemen hemen bir yıl sonra benim için biçilmiş kaftan olduğuna inandıkları görev için şeytanla anlaşma yaptım. Graf Otto hakkında, ondan öğrenmeyi umduğum sırlar dışında her şeyi öğrenmiştim. Karısıyla on yıldır ayrı yaşadıklarını, ama her ikisi de inançlı Katolikler olduğu için boşanmadıklarını da biliyordum. Yani onu mahvetmek için tuzağa düşürdüğümde evlenme tehlikesi de olmayacaktı." Yine güldü ama bu sefer neşeli bir gülüş değildi. "Bay Brown'la Bayan Ryan, beni Graf Otto von Meerbach'ın karşısına çıkardılar. Berlin'deki askeri ataşelerden biri Wieskirc-he'deki av köşküne davet edilmemi sağladı. Görevimi biliyordum ve ben de yaptım." Bunları ifadesiz bir sesle söylemişti ama bir menekşe yaprağındaki çiğ tanesi gibi bir damla yaş gözpınarlarında duruyordu. "Otto von Meerbach'la tanıştığımda bakireydim, kalbim ve beynimse düne kadar hâlâ bakireydi. Sevgili Porsuk, daha fazla ayrıntıya girmek istemiyorum ve girsem de sen duymak istemezsin."</p>

  <p>Bir süre sessiz kaldılar, sonra Eva daha fazla kendini tutamadı. "Şimdi hakkımda her şeyi biliyorsun, nefret ediyor musun benden?"</p>

  <p>Leon'un sesi çıkmayınca Eva'nın ifadesi sertleşti. Leon iki eliyle genç kadının yüzünü avuçladı ve söylediklerinin doğruluğunu anlasın diye gözlerinin içine baktı. 'Ne yaptığın, ne de yapacağın hiçbir şey senden nefret etmemi sağlayamaz. Beni ruhuna kabul ettin ve ben orada sadece iyilik ve güzellik gördüm. Üstelik bana bakarken de bir azize bakmadığını hep hatırlaman lazım. İkimizin de asker olduğunu sen söylemiştin. Ben de görev adına bir sürü insan öldürdüm ve senin gibi ben de utanç duyduğum başka bir sürü şey yaptım. Bunların hiçbiri önemli değil. Tek önemli olan şimdi birlikte olmamız ve birbirimizi sevmemiz." Başparmağıyla yavaşça gözyaşını sildi.</p>

  <p>Sonunda Eva gülümsedi. "Haklısın. Birbirimizi seviyoruz ve birbirimize sahibiz. Önemli olan tek şey bu."</p>

  <p>***</p>

  <p>Cenaze alayı tüm Unter den Linden'i kaplamıştı. Başı ta Brandenburg Sarayı'na ulaşırken, kuyruğu bulvarın sonunda gözden kayboluyordu. Yağışlı ve gri bir gündü ve yas tutanlar yolun iki tarafında, on kişi genişliğinde dizilmişti. Kadınların ağlaması dışında sessizdiler. Tek bir trampet ölüm marşını çalıyordu. Alayın başında bir süvari birliği vardı, atlarının nalları yolda sakırdıyor, bellerinden sarkan kılıçlardan soluk bir ışık yansıyordu. Eva yas tutanların ön safındaydı. Uzun siyah deri eldivenler giymiş, başına siyah devekuşu tüylü bir şapka takmıştı. Yüzünün üst kısmını siyah bir tül örtüyordu.</p>

  <p>Kayzer II. Wilhelm siyah atını tabutu taşıyan top arabasının önüne geçirdi. Başına alttan altın zincirle tutturulmuş parlak, tepesi sivri bir miğfer takmıştı ve siyah pelerini atının kalçasına kadar iniyordu. Yüzünde perişan bir ifade vardı. Top arabasını güzel siyah atlar çekiyordu. Üzerindeki tabut çok güzeldi ve şeffaf kristalden yapıldığı için Otto von Meerbach'ın naşı rahatça görülebiliyordu. Üzerine Roma imparatorlarının kostümü giydirilmiş, başına defne yapraklarından bir taç oturtulmuştu. Her iki kıllı koca elinde birer assegai vardı ve mızraklar göğsünde çapraz duracak şekilde yerleştirilmişti. Dişlerinin arasından da bir Küba purosu çıkıyordu.</p>

  <p>Eva sonsuz bir sevinç ve rahatlama duygusu içindeydi. Otto ölmüştü. Kâbus bitmişti ve artık Leon'a gitmekte özgürdü. Kristal tabutunda yatan Otto tek gözünü açıp doğrudan ona göz kırptı ve purosundan bir nefes çekip mükemmel bir daire şeklinde duman üfledi. Eva gülmeye başladı, kendini tutamıyordu ve gümüş canlan andıran kahkahası Unter den Linden'e yayılıyordu.</p>

  <p>Kayzer Wilhelm eyerde dönüp ona baktı. Sonra atını ona doğru sürdü ve paylamak üzere eğildi. "Uyan Eva!" dedi. "Uyan, rüya görüyorsun!"</p>

  <p>Eva, "Otto öldü," diye cevap verdi. "Artık her şey yoluna girecek. Artık beni bırakacaklar. Özgür olacağım. Her şey bitti artık."</p>

  <p>Kayzer, "Uyan sevgilim," diyerek uzanıp omzundan tuttu ve sarstı. Adamın Almanya İmparatoru oluşu ve kendisinin de birkaç kere sarayda ona takdim edilmiş olması böyle samimi davranmak için bahane olamazdı. Eva çok kızmıştı. Ne cüretle ona sevgilim diye hitap ediyordu?</p>

  <p>"Ben Leon'un sevgilisiyim, senin değil!" dedi ve doğrulup oturdu. Leon kandili yakmış olduğu için Lonsonyo Dağı'nın eteğindeki kulübe yüzündeki endişeli ifadeyi görebileceği kadar aydınlıktı. Eva, ona da, "Otto öldü," dedi.</p>

  <p>"Rüya görüyordun Eva."</p>

  <p>"Gördüm onu sevgili Porsuk. Gerçekten ölmüştü." Durup kendi sözlerini düşündü. "Rüyam bir hayalden ibaret olsa da, o hâlâ dışarıda bir yerlerde nefes alıp veriyor olsa da benim için öldü. Artık ondan nefret bile etmiyorum. Seninle sevgiyi tanıdığım için hayatımda nefret ve intikam gibi anlamsız duygulara yer yok artık."</p>

  <p>Eva, ona doğru uzandı ve Leon, genç kadına sıkıca sarıldı. "Birlikte bütün bu çirkinliği güzel ve parlak bir şeye dönüştüreceğiz," diye söz verdi.</p>

  <p>Eva, "Beni Lusima Ana'yla konuşturmanı istiyorum," diye fısıldadı. "Ondan ilk bahsettiğinde sanki ben de tanıyormuşum gibi bir hisse kapılmıştım. Ruhsal anlamda aramızda bir bağ olduğuna inanıyorum garip bir şekilde. Mutluluğumuzun anahtarı onun elindeymiş gibi geliyor bana."</p>

  <p>"Hava yolumuzu görecek kadar aydınlanır aydınlanmaz onu görmeye gideceğiz."</p>

  <p style="text-align: center;">&nbsp;<img alt="wsa" src="../Images/wsa.gif" /></p>
</body>
</html>
