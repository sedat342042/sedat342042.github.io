<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <p>Ertesi gün Leon'la Kermit belli bir av hayvanı aramadan, ama günün getireceklerine de hazırlıklı olarak dolaşıyorlardı.</p>

  <p>"Bir aslan bulursak, şöyle siyah yeleli kocaman yaşlı bir erkek, rüyalarım gerçek olacak. Babam bile hiç vuramamış onlardan."</p>

  <p>Leon, "Masai Bölgesi'nden çıkana kadar beklemek zorunda kalabilirsin," dedi. "Bu ülke büyük siyah yeleli aslanlar için çok tehlikeli bir yerdir."</p>

  <p>"Neden?" Kermit şaşırmış gibiydi.</p>

  <p>"Çok genç bir morani bile, bir aslan öldürsem de erkekliğimi ispat etsem diye bekler. Aynı yıl sünnet olacak mormi'ler topluca ava çıkarlar. Bir aslan bulup etrafını sararlar. Aslan kaçamayacağını anlayınca adamlardan birini seçer ve ona saldırır. Mormi'nin öylece durması, saldırıyı kalkanı ve assegai'siylt karşılaması gerekir. Aslanı öldürürse yelesinden savaş başlığı yapmasına ve onurla başında taşımasına izin verilir. Ayrıca kabiledeki istediği kızı seçebilir. Bu gelenek aslan nüfusunu bir şekilde azaltıyor."</p>

  <p>"Ben olsam önce kızı alırdım." Kermit güldü. "Ama insan bu tür bir cesarete hayran oluyor. Muhteşem bir halk. Şu senin Manyoro'ya bak mesela. Bir panter zarafetiyle hareket ediyor."</p>

  <p>Manyoro atların önünde hızla yürüyordu ama tam o anda durmuş, mızrağına dayanarak atlıların yetişmesini beklemeye başlamıştı. Açık düzlükte, bir çalı kümesinin kenarında duran kocaman kara şekli gösterdi. He men hemen bir buçuk kilometre uzaktaydı, sıcağın yarattığı pus yüzünde hayal meyal seçilebiliyordu.</p>

  <p>"Gergedan. Buradan bakınca koca bir bizonu andırıyor." Leon eyer torbalarından, Percy'nin çıraklıktan tam teçhizatlı avcılığa yükselişinin nişanesi olarak verdiği Cari Zeiss dürbünü buldu. Mercekleri ayarladı ve uzaktaki şekli inceledi. "Tamam, gergedan, hem de gördüğüm en büyük gergedan. Boynuzu inanılır gibi değil!"</p>

  <p>"Babamın birkaç gün önce vurduğundan da mı büyük?"</p>

  <p>"Çok daha büyük derim."</p>

  <p>Kermit hararetle, "İstiyorum onu," dedi.</p>

  <p>Leon, "Ben de," diyerek ona katıldı. "Rüzgâr altında çember oluşturup şu çalılara saklanarak izleyeceğiz. Hedefi bulman için otuz, kırk metre kadar yakınında olmamız lazım."</p>

  <p>"Frank Mellow gibi konuşuyorsun. Ya dört ayak üstünde gitmemi ya da çıngıraklı yılan gibi karnımın üstünde sürünmemi istiyorsun. Bunlardan bıktım artık." Kermit şimdiden av heyecanıyla titremeye başlamıştı. "Şimdi sana Eski Batı'da sınır sakinlerinin nasıl bizon avladığını göstereceğim. Beni takip et ahbap." Bunları der demez kısrağının böğrünü topukladı ve uzaktaki hayvana doğru dörtnala gitmeye başladı.</p>

  <p>Leon arkasından, "Kermit bekle!" diye bağırdı. "Aptallık etme." Fakat Kermit dönüp bakmadı. Dizinin altındaki yerinden Büyük Sihirbaz'ı çıkardı ve havaya kaldırdı.</p>

  <p>Leon, "Percy haklı, sen vahşi ve pervasız bir delikanlısın," diye söylenerek kendi atını topukladı.</p>

  <p>Gergedan geldiklerini duymuştu ama gözleri iyi görmediği için yerlerini tam olarak kestiremiyordu. Koca bedenini bir o yana bir bu yana çevirip toprağı tekmeliyor, feci şekilde homurdanarak küçük, miyop gözleriyle etrafına bakınıyordu.</p>

  <p>"Yi-huu!" Kermit kovboy narasını atmıştı.</p>

  <p>Sesi izleyen gergedan atla binicisine odaklandı ve aniden saldırıya geçti, doğruca üstlerine gidiyordu. Kermit üzengilerin üstünde yükselip tüfeğini kaldırdı ve dörtnala giden atın sırtından ateş etti. İlk mermisi gergedanın sırlının üstünden geçmiş, hayvanın iki yüz metre ilerisinde toprağa saplanmıştı. Namluya çabucak mermi sürüp tekrar ateş etti. Leon kurşunun hayvanın etine saplanırken çıkardığı sesi duymuş ama neresi olduğunu görememişti. Gergedan hiç etkilenmemiş, aksine ata doğru daha da hızlanmıştı.</p>

  <p>Kermit'in bir sonraki çılgın atışı da isabetsiz oldu ve Leon gergedanın ön ayaklarının altından kalkan tozu gördü. Kermit bir daha ateş etti, Leon bu merminin sarkık gri deride bir etki yarattığını fark etti. Hayvan ıstırapla sıçradı, boynuzunu havaya kaldırdı, sonra atı boynuzlamak üzere indirdi.</p>

  <p>Fakat Kermit onun için fazla hızlıydı. Usta bir polo oyuncusunun çevikliğiyle dizlerini kullanarak atını çevirmişti. Atla gergedan yan yana gelip aksi yönlere doğru koştular ve gergedan son anda boynuzuyla Kermit'e hamle yaptıysa da sivri ucu dizinin bir karış ötesinde kaldı. Aynı anda Kermit eyerden sarkmış ve namluyu neredeyse hayvanın çıkık kürek kemiklerinin ortasına değdirerek ateş etmişti. Gergedan kurşunu yiyince omuzlarını kabartıp sıçradı. Atın peşinden koşmak üzere döndü ama artık adımları kısa ve sarsaktı. Açık ağzından kanlı köpükler geliyordu. Kermit atının dizginlerini çekerken tüfeğini bir daha doldurdu, sonra iki kez daha ateş etti. Bu son mermileri de yiyince gergedanın bedeni sarsıldı ve hızı iyice azaldı. Koca kafası öne düştü ve iki yana yalpalamaya başladı.</p>

  <p>Dörtnala yaklaşan Leon bu feci manzara karşısında dehşete düşmüştü. Adil ve dengeli bir av kavramına her bakımdan tersti. Şu ana kadar Kermit'i veya atını vururum korkusuyla bu vahşete müdahale edememişti, ama artık atış alanı açıktı. Yaralı gergedan otuz adımdan daha yakındı ve Kermit uzakta tüfeğini yeniden doldurmakla meşguldü. Leon atını dizginleyip durdurdu. Ayaklarını üzengilerden kurtarıp elinde Holland'la yere atladı. Gergedanın omuriliğinin kafatasına birleştiği noktaya nişan aldı ve mermisi celladın baltası gibi omuriliği yarıp geçti.</p>

  <p>Kermit leşin yanına gelmiş ve atından inmişti. Yüzü kıpkırmızıydı, gözleri parlıyordu. "Yardımına teşekkürler ahbap." Güldü. "Tanrı aşkına! Sahiden nefes kesiciydi! Vahşi Batı tarzı avı nasıl buldun? Muhteşem değil mi?" Olanlardan en küçük bir pişmanlık ya da suçluluk duymuyordu.</p>

  <p>Leon öfkesini bastırmak için derin bir nefes aldı. Ölçülü bir sesle, "Vahşiydi, o kadarını söyleyebilirim. Muhteşemliğindense pek emin değilim," dedi. "Şapkamı düşürmüşüm." Eyere atlayıp o tarafa doğru gitti.</p>

  <p>Şimdi ne yapacağım, diye düşünüp durumu tartmaya çalışıyordu Leon. Onunla güç gösterisine mi kalkışacağım? Kendine başka bir rehber bulmasını mı söyleyeceğim? İleride şapkasını görünce atı oraya sürdü ve indi. Şapkasını alıp bacağına vurarak tozunu aldı. Sonra başına geçirdi. Dikkatli ol Courtney! Yanlış bir adım atarsan bitersin. Mısır'a gidip babanla çalışmak zorunda bile kalabilirsin.</p>

  <p>Atına binip ağır ağır Kermit'in ölü gergedanın yanında, hayvanın uzun kara boynuzunu okşayarak beklediği yere gitti. Leon atından inerken Kermit başını kaldırıp ona baktı, düşünceli bir hali vardı. Hafif bir sesle, "Canını sıkan bir şey mi var?" diye sordu.</p>

  <p>"Başkan bu boynuzu görünce ne hissedecek diye endişeleniyorum. Rahat rahat bir buçuk metre vardır. Umarım parlak yeşil bir renk almaz." Leon doğal bir şekilde tebessüm etmeyi başarmıştı. Bu sözlerin mükemmel bir barış teklifi olduğunun farkındaydı.</p>

  <p>Kermit gözle görülür biçimde rahatladı. "O renk babama çok yakışabilir. Ona göstermek için sabırsızlanıyorum."</p>

  <p>Leon başını kaldırıp güneşe baktı. "Geç oldu. Ana kampa bu gece dönemeyiz. Burada kalacağız."</p>

  <p>İsmail bir katırla onları izliyor, yedeğinde çektiği katırda da mutfak eşyalarını taşıyordu. Bulundukları yerde hemen kamp kurdular.</p>

  <p>Hava iyice kararmadan önce İsmail onlara yemeklerini getirdi. Kucaklarında emaye tabaklarıyla eyerlerine yaslanıp san pilava ve Tommie etinden pişirilmiş güvece daldılar.</p>

  <p>Kermit ağzı dolu dolu, "İsmail bir büyücü," dedi. "New York restoranlarında bile böylesini yememiştim. Bunu ona da söyle olur mu?"</p>

  <p>İsmail iltifatı ağırbaşlılıkla karşıladı.</p>

  <p>Leon tabağını sıyırıp kaşıktaki son lokmayı da ağzına attı. Çiğnemeye devam ederken eyer çantasından bir şişe çıkardı. Etiketini Kermit'e gösterdi. "Bunnahabhain malt viski."</p>

  <p>Kermit sevinçle gülümsedi. "Bunu da nereden buldun?"</p>

  <p>"Percy'den sevgilerle. Ama kendi cömertliğinden haberi yok."</p>

  <p>"Tanrım, Courtney, asıl büyücü senmişsin."</p>

  <p>Leon emaye kupalarına içki koydu ve zevkle içlerini çekerek ilk yudumlarını aldılar.</p>

  <p>Leon, "Bir an için peri vaftiz annen olduğumu ve her dileğini gerçekleştirebileceğimi düşün," dedi. "Ne dilerdin?"</p>

  <p>"Güzel ve ateşli bir kız dışında mı?"</p>

  <p>"Onun dışında."</p>

  <p>İkisi de gülüştüler. Ardından, Kermit sadece bir iki saniye düşündü. "Babamın birkaç gün önce vurduğu fil ne kadardı?"</p>

  <p>"Doksan dörde doksan sekiz. Sihirli yüz rakamına ulaşamadı."</p>

  <p>"Ben daha iyisini yapmak isterdim."</p>

  <p>"Babandan daha iyisini yapmaya fazla takılmışsın. Aranızda bir rekabet mi var?"</p>

  <p>"Babam elini attığı her işte başarılı oldu. Daha kırkını devirmeden savaş kahramanıydı, eyalet valisi oldu, başarılı bir avcı ve sporcuydu. Bu kadarı yetmezmiş gibi Amerika'nın gelmiş geçmiş en genç ve en başarılı başkanı oldu. Galiplere saygı duyar, yenilenleri hor görür." Bir yudum daha içti. "Anlattığın kadarıyla seninle aynı durumdaymışız. Bunu anlaman gerekir."</p>

  <p>"Sence seni hor mu görüyor?"</p>

  <p>"Yok. Beni seviyor ama saygı duymuyor. Saygısını kazanmayı dünyadaki her şeyden daha çok istiyorum."</p>

  <p>"Az önce onunkinden büyük bir gergedan vurdun."</p>

  <p>Ateşin ışığında boynuzu parlayan muazzam leşe baktılar.</p>

  <p>"Bu bir başlangıç." Kermit başını salladı. "Ancak bildiğim kadarıyla babam için fil veya aslan daha önemlidir. Bana onlardan birini bul, peri vaftiz anne."</p>

  <p>Manyoro diğer ateşin başında İsmail'le oturuyordu, Leon ona seslendi. "Gelsene kardeşim. Konuşmamız gereken önemli bir şey var." Manyoro gelip ateşin başına oturdu. "Bu Bwana için büyük bir fil bulmamız lazım."</p>

  <p>Manyoro, "Ona bir Swahili ismi verdik," dedi. "Bwana Popoo Hima."</p>

  <p>Leon güldü.</p>

  <p>Kermit, "O kadar komik olan ne?" diye sordu.</p>

  <p>"Seni onurlandırmışlar. En azından Manyoro sana saygı duyuyor. Sana bir Swahili ismi vermiş."</p>

  <p>Kermit, "Neymiş o?" diye sordu.</p>

  <p>"Bwana Popoo Hima."</p>

  <p>Kermit kuşkuyla, "Kulağa iğrenç geliyor," dedi.</p>

  <p>"Anlamı Bay Hızlı Mermi."</p>

  <p>"Popoo Hima ha! Hey! Söyle ona, hoşuma gitti bu!" Kermit memnun olmuştu. "Neden o ismi seçmişler?"</p>

  <p>"Ateş etme tarzından çok etkilenmişler." Leon tekrar Manyoro'ya döndü. "Bwana Popoo Hima çok büyük bir fil istiyor."</p>

  <p>"Bütün beyaz adamlar büyük fil ister. Ama bunun için Lonsonyo Dağı'na gidip anneme danışmamız lazım."</p>

  <p>"Kermit, Manyoro'nun tavsiyesi; gidip bir dağın tepesinde yaşayan Masai'li hanımı görmemiz. Senin fili nerede bulacağımızı söyleyecek."</p>

  <p>Kermit, "Bu tür şeylere sahiden inanıyor musun?" diye sordu.</p>

  <p>"Evet inanıyorum."</p>

  <p>"Eh, öyleyse ben de inanıyorum." Kermit ciddi bir tavırla başını salladı. "Dakota'daki çiftliğimizin kuzeyinde yaşlı bir Kızılderili şaman yaşar. Gidip onu görmeden asla ava çıkmam. Bütün gerçek avcıların küçük, batıl itikatları vardır. Hayatta göreceğin en dik başlı adam olan babamın bile. Sahaya çıktığında hep bir tavşanayağı taşır yanında."</p>

  <p>Leon, "Bayan Şans'a bir selam vermek işe yarar," diye onayladı. "Bu seni götüreceğim hanım da onun ikiz kardeşi. Ayrıca benim analığım."</p>

  <p>"O zaman ona güvenebiliriz. Peki ne zaman gidebiliriz?"</p>

  <p>"Ana kampa en az otuz iki kilometre mesafedeyiz. Gergedan başını ünce oraya götürürsek birkaç gün kaybetmiş oluruz. Onu buraya gizlemeyi düşünüyorum, Manyoro sonra gelir alır. Böylece hemen dağa gidebiliriz."</p>

  <p>"Ne kadar sürer?"</p>

  <p>"Çabuk davranırsak iki gün."</p>

  <p>Ertesi sabah gergedanın başını yüksek bir maun ağacının dalları arasına gizlediler ve sırtlanlarla diğer leş yiyiciler ulaşamasın diye bir kamayla kıstırdılar. Sonra doğuya doğru yola koyuldular ve ancak, hava önlerini göremeyecek kadar kararınca kamp kurdular. Leon atların karıncayiyen çukurlarına girip sakatlanmasını istemiyordu. Gece uyandı ve kendisini huzursuz eden sesin ne olduğunu anlamak için kulak verdi. Atlardan biri kişneyip ayağını yere vuruyordu.</p>

  <p>Aslanlar, diye düşündü. Atların peşindeler. Battaniyesini fırlattı ve doğrulurken tüfeğine uzandı. Sonra küllenmekte olan ateşin başında oturan yabancı birini gördü. Aşıboyası rengi bir pelerine bürünmüştü.</p>

  <p>"Kim var orada?" diye sordu.</p>

  <p>"Benim Loikot. Ben geldim."</p>

  <p>Loikot ayağa kalkınca Leon hemen tanıdı, ama çocuk altı ay öncesine göre epey uzamıştı. Aynı zamanda sesi de kalınlaşmış ve tam bir erkek olmuştu. "Bizi nasıl buldun Loikot?"</p>

  <p>"Yerinizi Lusima Ana söyledi. Sizi karşılamaya yolladı beni."</p>

  <p>Sesleri Kermit'i uyandırmıştı. Uykulu uykulu doğrulup oturdu ve, "Neler oluyor? Kim bu sıska çocuk?" diye sordu.</p>

  <p>"Ziyaretine gittiğimiz hanımdan bir haberci. Bizi bulup dağa götürsün diye göndermiş."</p>

  <p>"Oraya gittiğimizi nereden anlamış ki? Dün geceye kadar biz bile bilmiyorduk."</p>

  <p>"Uyan, Bwana Popoo Hima. Düşünsene. Bu hanım bir büyücü. Gözü yolda, ayağı pedaldadır. Onunla poker oynamak istemezdin."</p>

  <p>***</p>

  <p>Sabahın ilk ışıklarıyla Lonsonyo Dağı'nın düşsel mavi ufkun önündeki görüntüsü karşılarındaydı, ama heybetli dağın dibine gelmeleri öğleden sonrasını bulmuş, manyattaya varıp Lusima'nın kulübesinin önünde attan inmelerinden önce karanlık basmıştı. Lusima, atların sesini duymuş, arkadan vuran ateşin ışığında uzun boyuyla eşikte belirmişti. Beline doladığı boncuklar dışında çıplaktı. Teni yağ ve aşı boyasıyla yeni övülmüştü ve pırıl pırıl parlıyordu.</p>

  <p>Leon önüne gidip bir dizinin üstüne çöktü. "Beni kutsa Ana," dedi.</p>

  <p>"Kutsuyorum oğlum." Leon'un başına dokundu. "Ayrıca anne sevgim de senin."</p>

  <p>"Sana bir ricacı daha getirdim." Leon ayağa kalkıp eliyle Kermit'e yaklaşmasını işaret etti. "Swahili adı Bwana Popoo Hima."</p>

  <p>"Demek büyük beyaz kralın oğlu olan prens bu." Lusima yakından Kermit'in yüzüne baktı. "Güçlü bir ağacın sürgünü, ama asla o ağaç kadar yüksek olmayacak. Ormanda sadece bir ağaç öbürlerinden yüksek olur, tek bir kartal diğerlerinden yüksekte uçar." Kermit'e kibarca gülümsedi. "Bütün bunları kalbinin derinliklerinden biliyor ve bu yüzden kendini küçük ve mutsuz hissediyor."</p>

  <p>Bu kadar öngörüye Leon bile şaşırmıştı. "Babasının saygısını kazanmayı çok istiyor," diye kabul etti.</p>

  <p>"Demek ona bir fil bulmam için geldi." Lusima başını salladı. "Sabah olunca bunduki'sini kutsayacağım ve avının yönünü göstereceğim. Ama şimdi benimle şölene buyurun. Seninle kan ve süt içmeyen, pişmiş eti tercih eden bu mzungu için körpe bir keçi kestim."</p>

  <p>Ertesi gün öğle vakti, sığır ağılındaki ağacın altında toplandılar. Tabaklanmış aslan postunda Büyük Sihirbaz yatıyordu. Mavimsi metal yeni yağlanmıştı ve ahşap kısımları parlıyordu. Kurban ayini için gereken taze inek kanıyla sütü, tuz, enfiye ve cam boncuklar hazırdı. Leon'la Kermit yan yana aslan postunun başına çömeldiler, arkalarında da Manyoro ile Loikot duruyordu.</p>

  <p>Lusima süsleriyle muhteşem bir şekilde kulübesinin kapısında belirdi. Soylu yürüyüşüyle ağacın altına geldi, köle kızları da hemen arkasındaydı. Adamlar saygıyla el çırpıp duasını okumaya başladılar: "O bizi memelerindeki sütle besleyen büyük kara inektir. Her şeyi gören bekçidir. Kabilenin anasıdır. Yeryüzündeki her şeyi bilen bilge kişidir. Bizim için dua et Lusima Ana."</p>

  <p>Lusima, erkeklerin önüne çömeldi ve ayin sorularını sordu: "Dağıma neden geldiniz? Benden dileğiniz nedir?"</p>

  <p>Leon, "Silahlarımızı kutsamanı diliyoruz," diye cevap verdi. "Bize büyük gri erkeğe giden yolu göstermen için yalvarıyoruz."</p>

  <p>Lusima kalkıp tüfeğe süt, kan, enfiye ve tuz serpti. "Bu silah yöneldiği her şeyi öldüren bir avcı olsun. Mermisi kovana dönen arı gibi yolunu şaşırmasın."</p>

  <p>Sonra Kermit'in yanına gitti ve öne eğik duran başına zürafa kuyruğundan asasıyla kan ve süt serpti. "Avı ondan kurtu lamasın, çünkü onda avcı yüreği var. Avını şaşırmadan takip etsin. Avcı gözünden hiçbir şey kaçmasın."</p>

  <p>Leon fısıldayarak Kermit'e tercüme ediyor, Lusima'nın her cümle-, sinden sonra el çırpıp onun duasının nakaratını söylüyorlardı: "Büyük kara inek konuştu, dilekleri kabul olsun."</p>

  <p>Lusima dar bir çember içinde dönerek dans etmeye başladı. Genç bir kızınkine benzeyen çıplak ayakları hareket ediyor, yağ ve aşıboyasıyla karışan teni değerli bir amber gibi ışıldıyordu. Sonunda aslan postuna serildi ve yüzü çarpıldı. Çenesine kan sızana kadar dudaklarını ısırdı. Bütün bedeni kasılıp sarsılıyor, nefesi hırıltı halinde çıkıyor, ağzını dolduran köpükler kanla karışıp pembe bir renk alıyordu. Konuştuğunda sesi erkek gibi çıkıyordu: "Avcı evine doğru gitsin. Akıllı avcı şafak vakti öten küçük siyah kuşa kulak versin. Tepede beklerse avcı üç kez kutsanacak." Lusirha bir nefes aldı ve sudan çıkan av köpeği gibi silkindi.</p>

  <p>***</p>

  <p>Akşam İsmail'in hazırladığı tıpkı domuz eti kadar yumuşak olan sulu kirpi rostosunu yerken Kermit tatsız bir sesle, "Eh, şu senin ana bayağı şifreli konuşuyormuş," dedi. "Sence eve dönüp bu işlerden vazgeç mi demek istedi?"</p>

  <p>"Şu senin Kızılderili şaman bir kehanet duyduğunda her benzetmeye uygun bir karşılık bulman gerektiğini öğretmedi mi? Her şeyi söylendiği gibi anlamamalısın. Mesela geçen sefer ben yardım istediğimde Lusima, tatlı şarkıcıyı izle, demişti. Sonunda anlaşıldı ki balkuşu denen kuştan bahsediyormuşuz."</p>

  <p>"O da bir tür kuş bilimci galiba, ama bu sefer balkuşu değil siyah kuşlardan söz etti."</p>

  <p>"Başından başlayalım. Sana evine dön mü dedi, yoksa evine doğru git mi dedi?"</p>

  <p>"Evime doğru! Benim evim Amerika'da, New York'ta."</p>

  <p>"Eh, bu durumda işin içine kuzey, kuzeybatı girecek diyebilirim."</p>

  <p>Kermit, "Aklımıza başka bir şey gelmezse bu da bir fikir," diye hak verdi.</p>

  <p>Leon, KAR'dan ayrılırken yürüttüğü ordu işi pusulayla gidecekleri yönü belirledi ve ilk gece küçük, kayalık bir tepenin rüzgâr altında konakladılar. Şafak sökmeden az önce ortalığın aydınlanmasını bekleyerek kahvelerini içiyorlardı. Loikot aniden başını havaya dikti ve susmaları için elini kaldırdı. Konuşmayı bırakıp dinlemeye başladılar. Ses o kadar hafifti ki ancak sabah rüzgârı biraz durunca duyulabiliyordu.</p>

  <p>"Nedir bu Loikot?"</p>

  <p>"Chungaji'ler birbirlerine sesleniyorlar." Kalkıp mızrağını aldı. "Tepeye çıkmam lazım ki dediklerini duyabileyim." Karanlığın içinde gözden kayboldu, diğerleri uzaktan gelen sese kulak vermişlerdi.</p>

  <p>Kermit, "İnsan sesine benzemiyor," dedi. "Daha çok serçe ötüşü gibi."</p>

  <p>Leon, "Sakın küçük siyah kuşlar olmasın?" dedi. "Lusima Ana'nın küçük siyah kuşları?"</p>

  <p>Kahkahalarla güldüler.</p>

  <p>"Bence buldun onu. Loikot tepeden indiğinde bize bunu söyleyecek."</p>

  <p>Loikot'un seslenişini duydular, öteki seslere göre daha yakından ve anlaşılırdı. Masai'lerin haberleşmesi güneş ufukta iyice yükselene kadar devam etti. Sonra nihayet, rüzgâr ve yükselen sıcaklık iletişimi engeller hale gelince ortalık sessizleşti. Az sonra da Loikot geri geldi. Kurumundan yanma yanaşılmıyordu. Belli ki birileri yalvarana kadar konuşmak niyetinde değildi.</p>

  <p>Leon istediğini yaptı. "Söylesene Loikot, sünnet bıçağı kardeşlerinle neler konuştunuz?"</p>

  <p>"En çok, on bin hamalı olan safariden ve bir sürü wazungu'nun Ewaso Ng'iro Nehri'nde kamp yapışından, Emelika denen ülkenin kralının avladığı hayvanlardan bahsettik."</p>

  <p>"Peki, ondan sonra ne konuştunuz?"</p>

  <p>"Arusha civarındaki sığırlarda kızıl su hastalığı çıkmış. On tanesi ölmüş."</p>

  <p>"Acaba Rift Vadisi 'nde dolaşan bir filden de söz etmiş olabilir misiniz?"</p>

  <p>Loikot, "Evet, ondan da söz ettik," diye cevap verdi. "Hepimiz büyük erkeklerin Rift Vadisi'ne gelme mevsimi olduğunda anlaştık. Son günlerde chungaji'ler Maralal ile Kamnoro arasındaki düzlüklerde bir sürü erkek görmüş. Doğuya doğru giden sürüde üç tane büyük erkek varmış." Nihayet tebessüm etti ve sesinde bir telaş belirdi. "Onları yakalayacaksak hemen kuzeye gidip yollarını kesmemiz lazım M'bogo, yoksa Samburuland ve Turkana'ya geçerler."</p>

  <p>Atlar onların, "yeryüzünü oburca yutmak" diye tanımladığı şekilde uzun adımlarla koşarken, Manyoro'yla Loikot da önden koşuyordu. Onların arkasından gelen iki atlının gerisinde yine katırına binmiş, kap kaçağını yüklediği öbür katın yedekte çeken İsmail gelmekteydi.</p>

  <p>Kermit her zamanki gem vurulmaz halindeydi. "Altında iyi bir at, elinde bir tüfek ve seni bekleyen av! Erkek dediğin böyle yaşamalı."</p>

  <p>Leon da, "Ben de başka türlü yaşayabileceğimi sanmıyorum," dedi.</p>

  <p>Kermit birden dizginlere asıldı ve şapkasını gözüne siper edip, ilerideki gri dikenli çalı kümesine baktı. "Şurada büyük bir erkek ceylan var," dedi. "Mellow'un bana bulduklarından çok daha büyük."</p>

  <p>"Bir ceylan daha mı istiyorsun, yoksa devasa bir erkek fil mi? Karar ver dostum. İkisini birden yapamazsın."</p>

  <p>Kermit, "Niye olmasın ki?" diye sordu.</p>

  <p>"Sırtında senin adının yazılı olduğu büyük erkek fil hemen şu tepenin ardında olabilir. Şimdi ateş edersen dörtnala kaçıp gider. Nil kıyısına varana kadar da durmaz."</p>

  <p>"İz sürücüler! Sen de o kahrolası Frank Mellow kadar kötüsün." Kermit arayı epey açmış olan iki Masai'ye yetişmek üzere atını eşkine kaldırdı.</p>

  <p>Öğle sonrasının ortalarında ufuk çizgisini bölen bir dizi alçak dağ gördüler, yumruk yapılmış bir elin eklem yerlerini andırıyorlardı. En yüksek olanın altında kamp kurdular. Ertesi sabah şafak sökmeden ateşin başında kahvelerini içip, İsmail'i ortalığı toparlasın ve atlara göz kulak olsun diye orada bırakarak en yüksek tepeye tırmandılar. Tepeye ulaşınca Loikot vadiye doğru seslendi. Henüz aydınlanmamış uzak bir yerden neredeyse anında karşılık geldi. Bir süre bu şekilde görüşme yaptıktan sonra Leon'a döndü. "Bu konuştuğum Masai değil. Bizim yurdumuzla Samburu arasındaki sınırdan," dedi. "Yarı Samburu'dur, yani yarım kan bizim piç kuzenlerimizin kabilesinden. Onlar da Maa dili konuşur ama bizim gibi değil. Onlarınki komiktir." Sonra gözlerini devirdi ve deli bir eşek anırmasına benzer sesler çıkardı. Manyoro bunu çok komik bulmuş ve yanaklarını döverek döne döne Maa dili konuşan Samburu taklidi yapmaya başlamıştı.</p>

  <p>"Artık palyaçoluğu bırakıp şu piç kuzeninin neler söylediğini anlatır mısın?"</p>

  <p>Loikot gülmekten soluk soluğa kalmış vaziyette, "Samburu eşeği diyor ki dün gece sürüyü manyatta'ya götürürken üç erkek görmüşler. Her birinin çok uzun dişleri vardı diyor."</p>

  <p>Leon hevesle, "Hangi yöne gidiyorlarmış?" diye sordu.</p>

  <p>"Doğruca bu vadiye, tam bizim bulunduğumuz yere geliyorlarmış." Leon haberi hemen Kermit'e tercüme etti ve gözlerinin parlayışını izledi. "Yani dün o ceylanı vurmana izin verseydim onları yakalama şansımızı hepten yok etmiş olacaktın."</p>

  <p>"Gerçekten, yaptıklarım için pişmanım. Gelecekte, her şeyi bilen Yüce Kişi'nin sözünü dinleyeceğime söz veririm." Kermit, Leon'a abartılı bir selam verdi.</p>

  <p>"Cehenneme git Roosevelt!" Leon sırıtıyordu. "Gece geçip geçmediklerine baksınlar diye Manyoro'yla Loikot'u vadiye yolluyorum. Ancak, ay yeni olduğu için hava karardıktan sonra yola devam ettiklerini sanmıyorum. En karanlık saatlerde dinlendiklerine ve daha yeni harekete geçmek üzere olduklarına bahse girebilirim." Oturdular ve iki Masai'nin tepeden inip vadideki ağaçların arasında gözden kayboluşunu izlediler.</p>

  <p>Kermit birden, "Şimdiye kadar Lusima'nın şafakta öten küçük siyah kuşlarla ilgili sözlerini dinledik. Sonrası için ne demişti?" diye sordu.</p>

  <p>"Tepede bekleyen avcının üç kez kutsanacağını söylemişti. İşte tepedeyiz. Bakalım senin üçlü de yola çıkmış mı?"</p>

  <p>Güneş ateşli başını ufukta gösterir göstermez Leon sırtındaki dürbünün kayışını çözdü ve bir ağaca sırtını dayadı. Dürbünle ağır ağır aşağıdaki vadiyi taradı. Bir saat sonra Manyoro ile Loikot'un geldiğini gördü ama sakin sakin yürüyor, bir yandan da sohbet ediyorlardı. Dürbünü indirdi. "Acele etmiyorlar, demek ki şansları yaver gitmemiş. Filler bu tarafa gelmemişler. En azından şimdilik." İki Masai yanlarına gelip çömeldiklerinde Leon sorarcasına Manyoro'ya baktı ama o başını salladı.</p>

  <p>"Hapana. Hiçbir şey." Enfiye kutusunu çıkarıp kendisi çekmeden önce bir tutam Loikot'a verdi. Enfiyeyi burunlarına çekip gözlerini yumarak aksırdılar, sonra da fısıltıyla sohbet etmeye başladılar, böylece sesleri vadiye ulaşamayacaktı. Kermit taş zemine uzandı, şapkasını gözüne indirdi ve birkaç dakika sonra hafiften horlamaya başladı. Leon ise vadiyi gözlemeye devam ediyordu, sadece arada bir dürbünü indirip gözünü dinlendiriyor, gömleğinin eteğiyle mercekleri temizliyordu.</p>

  <p>Çağlar boyunca tepeden kopan yuvarlak kayalar vadinin dibine yuvarlanmıştı. Bazıları fil sırtını andırdığı için Leon birkaç kere boş yere heyecanlandı, ama sonradan gördüğü şeylerin fil derisi değil de gri kayalar olduğunu anladı. Dürbününü bir daha indirip Manyoro'ya alçak sesle, "Daha ne kadar beklememiz gerekiyor?" diye sordu.</p>

  <p>"Güneş şuraya ulaşana kadar." Manyoro zirveyi gösteriyordu. "Eğer yine gelmezlerse başka yola sapmışlar demektir. O zaman da atlarla Samburu'ların dün onları görmüş olduğu manyatta'ya gitmemiz gerekir. Oradan izlerini sürüp yakalayabiliriz."</p>

  <p>Kermit şapkasını kaldırıp, "Manyoro ne dedi?" diye sordu. Leon tercüme edince kalkıp oturdu. "Sıkıldım ben," diye açıkladı. "Bu tam bir, önce koştur, sonra bekle oyunu."</p>

  <p>Leon cevap vermeye zahmet etmedi. Dürbününü kaldırıp araştırmaya devam etti.</p>

  <p>Vadide, bir kilometre kadar mesafede önceden fark ettiği, çevreye göre daha yeşil olan bir ağaçlık vardı. Yaprakların renginden ve ağaçların sıklığından onların maymun kirazı ağacı olduğunu anlamıştı. Meyveleri mordu ve insanlara acı gelirdi ama vahşi hayatın irili ufaklı tüm üyelerini çekerdi. Ağaçlığın ortasında o kocaman kayalardan biri vardı, kayanın yuvarlak sırtı maymun kirazı ağacının arkasından yükseliyordu. Leon tekrar o kayaya baktı ve tam geçecekken yüreği ağzına geldi. Kayanın duruşu değişmiş gibiydi ve şimdi daha büyük görünüyordu. Leon gözleri sulanana kadar baktı. Kayanın şekli tekrar değişti. Leon nefesini tuttu. O kayanın arkasında bir fil duruyordu. Kaya gizlediği için sadece sağrısı ve kavisli omurgası görünüyordu. Böyle iri bir yaratığın kimseye görünmeden oraya yerleşebilmiş olması, aslında ne kadar sessiz ve sinsice hareket edebildiklerinin bir başka göstergesi olmuştu Leon için. Tekrar nefes alır hale gelene kadar göğsünün astımlı biri gibi tıkandığını hissetti. File bakmaya devam etti ama hayvan bir daha hareket etmemişti. Sadece bir tane olduğu için onların aradığı sürü olamazdı. Muhtemelen avarelik eden bir dişi ya da genç erkekti. Hayal kırıklığına uğramamak için kendini tutmaya çalıştı.</p>

  <p>Sonra başka bir hareket daha algıladı ve gözleri sağa kaydı. Maymun kirazı ağacının dalları arasından ikinci bir filin kafası görünmüştü. Yine nefesini tuttu. Bu kesinlikle bir erkekti: Kafası kocamandı, alnı fazla çıkıktı ve kulakları uşkuna yelkeni gibi yayılıyordu. Hantalca sallanan gövdeden iki tane uzun, kıvrık diş çıkıyordu, dişler kalın ve parlaktı.</p>

  <p>Leon telaşla, "Manyoro!" diye fısıldadı.</p>

  <p>"Gördüm M'bogo!"</p>

  <p>Leon dönüp bakınca iki Masai'nin de ayağa kalkmış maymun kirazlarına doğru bakmakta olduğunu gördü. "Kaç tane?" diye sordu.</p>

  <p>Loikot, "Üç," diye cevap verdi. "Bir tanesi kayanın arkasında. İkincinin yüzü bize dönük, üçüncü de ikisinin arasında ama ağaçlar gizliyor. Sadece bacaklarını görebiliyorum."</p>

  <p>Kermit çabucak doğruldu, onların sesindeki gerilimden bir şeyler olduğunu anlamıştı. "Ne oldu? Ne gördünüz?"</p>

  <p>"Pek bir şey yok." Leon'un sesi titriyordu. "Sadece devasa bir fil, belki de iki, hatta üç tane. Ama herhalde sen ilgilenemeyecek kadar sıkılmışsındır."</p>

  <p>Kermit ayağa fırladı, hâlâ uyku sersemiydi. "Nerede? Nerede?"</p>

  <p>Leon gösterdi. Sonra Kermit de gördü. "Şey, ben..." diye söylendi. "Kafama vurun. Çimdikleyin! Bu gerçek değil, değil mi? Rüya görmediğimi söyleyin. O dişlerin sahici olduğunu söyleyin."</p>

  <p>"Biliyor musun ahbap? Bana sahici gibi görünüyorlar."</p>

  <p>"Tüfeğini al! Hadi peşlerine düşelim." Kermit'in sesi boğuklaşmıştı.</p>

  <p>"Ne güzel bir plan Bay Roosevelt. Hiçbir kusur göremiyorum bu planda." Onlar seyrederken üç fil maymun kirazlarının arasından çıkmış, vadide onlara doğru gelmeye başlamıştı. Tek sıra halinde, üzerinde bulundukları tepenin dibinden geçen geniş, el değmemiş hayvan yolunu izliyorlardı.</p>

  <p>Kermit, "Benim kehanetimde kaç tane fil vardı?" diye sordu. "Üç mü?"</p>

  <p>"Gayet iyi biliyorsun. Üçünü de mi vuracaksın? Açgözlü çocuk."</p>

  <p>"En büyük dişler hangisinde?" Kermit, Winchester'ine mermi dolduruyordu.</p>

  <p>"Buradan kestirmek zor. Üçü de büyük hayvanlar. En büyüğünü seçebilmek için epeyce yaklaşmamız lazım. Ama acele etsek iyi olur. Çok hızlılar."</p>

  <p>Çizmelerinin altından taşları fırlatarak aşağı koştular. Ağaçlar ve eğim yüzünden filleri göremez olmuşlardı. Leon önde, vadinin tabanına ulaştılar. Leon tepenin dibinden sola doğru koşmaya başladı, filleri görebilecekleri yere bir an önce yerleşmek için acele ediyordu.</p>

  <p>İri hayvan, geçidine ulaştı. Yol, çağlar boyunca toynakların, patilerin ve ayakların altında ezilip düzleşmişti. Kermit hemen dibinde, iki Masai de birkaç adım gerideydi. Leon ileride, tepeden inen sığ bir derenin yolu kestiğini gördü. Sel taşkınlarıyla oluşmuştu. Onlar dereye ulaşmadan, birkaç şey birden aynı anda gerçekleşti. Leon öndeki filin derenin karşı tarafındaki ağaçların arasından çıktığını, peşine sıralanmış diğer iki fille birlikte kendilerine doğru geldiklerini gördü, aralarında beş, altı yüz metre vardı.</p>

  <p>Sonra sol taraflarından, tepenin üstünden bir feryat yankılandı. Nöbetçi babunlardan biri sürüyü uyarıyordu. Aşağıda koşan insanları görmüştü. Yaygarası bütün vadiyi sardı. Üç fil aniden durdu. Birbirlerine yanaşmış kuşkuyla salınıyor, tehlike kokusunu almak için hortumlarını havaya kaldırıyor, sesleri duymak için hassaslaşmış kulaklarını iki yana sallıyorlardı.</p>

  <p>Leon herkesi, "Kıpırdamayın!" diye uyardı. "En ufak bir hareketi bile algılarlar." Kendisi de durup dikkatle dinlemeye başladı. Hangi yöne koşacaklar diye merak ediyordu. Kalbi koşmaktan ve duyduğu heyecandan yerinden fırlayacakmış gibiydi. Üç fil de başının her bir yanında en azından elli kiloluk dişler taşıyordu.</p>

  <p>Hangi yöne gitmeliyiz, diye düşündü. Sonra kararını verdi. "Onlar bizi keşfetmeden dereye ulaşmak zorundayız," dedi ve tekrar ilerlemeye başladı. Filler yerlerini saptayamadan dereye vardılar ve dik yamaçtan aşağı kayarak, kıyıdaki bitkilerin alçak dallarını yiyen bir impala sürüsünün ortasına indiler. Sürü panikle birbirine girdi ve zıplayıp homurdanan hayvanlar derenin karşı tarafından karaya çıkıp, geniş yoldan doğruca üç erkek file doğru koşmaya başladı.</p>

  <p>Lider fil impalaların gelişini görünce olduğu yerde döndü ve dik yamaca doğru koşmaya başladı. Diğer ikisi de peşinden gittiler.</p>

  <p>Leon kıyıdan bakarken olup biteni görmüştü. "Kahrolası budala impalalar!" diye homurdandı. Üç fil, tepenin dibindeki ilk bayırda, diyagonal olarak onlardan uzaklaşarak zirveye doğru koşuyordu. Deli gibi, "Hadi Kermit!" diye bağırdı. "Tepeye varmadan önlerini kesemezsek bir daha hiç göremeyiz onları."</p>

  <p>Derenin sığ yerinden karşıya koşup tepenin eteğine ulaştılar. Şimdi fillerin iki yüz metre gerisindeydiler. Leon uzun adımlar atarak, yoluna çıkan küçük kayaların üstünden atlayarak tepeye doğru koştu.</p>

  <p>Filler bu kadar dik bir yamacı dümdüz giderek tırmanamazdı. Liderleri yana saptı ve zikzaklar çizerek koşmaya başladı. O arada Leon'la Kermit de dümdüz koşarak tırmanıyorlardı. Onların her zikzak yapışında devasa avlarına biraz daha yaklaşmış oluyorlardı.</p>

  <p>Kermit, "Böyle devam edebileceğimi sanmıyorum," diye soludu. "Yere yığılmak üzereyim."</p>

  <p>"Devam et dostum." Leon arkaya uzanıp Kermit'in bileğini yakaladı. "Hadi! Neredeyse geldik." Kermit'i yukarı sürüklüyordu. "Artık onlardan öndeyiz. Fazla bir şey kalmadı."</p>

  <p>Nihayet tepenin zirvesine vardılar ve Kermit bir ağaç gövdesine yaslandı. Gömleği terden sırılsıklam olmuştu, göğsü inip kalkıyor, düdük gibi sesler çıkararak, nefes alıyordu. Bacakları felçli gibi titriyordu. Leon bayırdan aşağıya baktı. Lider fil onların seviyesinden otuz metre aşağıda, kıvrıla kıvrıla kendilerine yaklaşmaktaydı. Leon, hayvanın birkaç dakika sonra atış menziline gireceğini ama onları fark etmeyeceğini tahmin etti. Kermit'e, "Hazır ol ahbap. Dön bu tarafa. Düzgün bir atış yapmaya hazırlan. Çabuk. Birkaç saniye sonra buradalar," diye tısladı. "Ancak tek bir şans tanırlar. Lidere nişan al. Omzunun hemen altından, koltukaltından vur. Kalbine gitsin. Beyin atışı yapmaya kalkma."</p>

  <p>Lider fil birdenbire görüş alanının üst kısmında hareket eden şekilleri görmüş ve hortumunu kuşkuyla savurarak durmuştu. Dönüp aşağı inmeye niyetlendi ama Manyoro'yla Loikot arkasından geliyorlardı. Kollarını sallayıp bağırarak hayvanı avcıların bulunduğu yöne döndürmeye çalıştılar.</p>

  <p>Hayvan yine duraksadı, başını iki yana sallıyordu. Arkadaşları da tam arkasında durmuşlardı. İki Masai ürkütücü sesler çıkarıp kırmızı pelerinlerini sallayarak üstlerine koşuyorlardı. Oysa tepedeki adamlar sessiz ve hareketsiz bekliyorlardı. Bu yüzden, öndeki file daha az tehlikeli göründüler. Tekrar döndü ve Leon'la Kermit'in beklediği yere doğru gitmeye başladı. Öbür ikisi de onu izlediler.</p>

  <p>Leon alçak sesle, "İşte geliyorlar, hazır ol," dedi.</p>

  <p>Kermit dirseklerini dizleriyle destekleyerek kalçalarının üstünde kıpırdamadan bekliyordu. Ama hâlâ soluk soluğaydı ve Leon heyecandan Winchester'inin namlusunun sallandığını gördü. Kermit'in o ilginç atıcılık gösterilerinden birini yapacağından korkmuştu ama artık vakti gelmişti. Nefesini verip, "Şimdi Kermit! İndir onu!" diye bağırdı.</p>

  <p>Kendisi de Kermit ıskalarsa diye Holland'ını hazır tutuyordu ki ıskalayacağından da emindi. Winchester patlar patlamaz Kermit'in elinde savruldu. Leon şaşkınlıkla tüfeğini indirdi. Mermi öndeki filin omzuna değil, tam kulak deliğine saplanmıştı. Fil dizlerinin üstüne çöktü ve anında öldü. Winchester tekrar patlarken Leon yerinden zıpladı. Yere düşen liderin arkasından gelen fil de mükemmel bir beyin atışıyla ölü olarak devrilmişti. Fakat yamaç tarafına düşmüş ve aşağı yuvarlanmaya başlamıştı. Leş giderek hız kazandı ve gevşek taşları, molozları da çığ gibi peşinden sürükleyerek gürültüyle yere çarptı. Manyoro ile Loikot az kalsın altında kalıyorlardı. Son anda kendilerini yana atabilmişler ve leş yanlarından geçip gitmişti.</p>

  <p>Üçüncü erkek, zirvenin altındaki açıklıkta iki grubun arasında sıkışıp kalmıştı. Manyoro bağırarak ayağa fırlayıp shuka'sını salladı ve hayvana doğru koştu. Ürken fil yukarı kaçmaya başladı. Leon ile Kermit kaçış yolunda duruyorlardı. Hayvanın kaçışı dehşetli bir saldırıya dönüştü: Dikilmiş kulakları yarı geride, öfkeyle böğürerek üstlerine koşuyordu.</p>

  <p>Leon, "Bir daha!" diye bağırdı. "Tekrar ateş et! Vur onu!" Kendisi Holland'ı kaldırdı ama o daha ateş edemeden Winchester üçüncü kez patladı. Bu fil Kermit'in aşağısındaydı, ama saldın için başını kaldırdığından hedef noktası oldukça yüksekti. Yine de Kermit mükemmel bir hesaplama yapmış ve mermi ölümcül bir isabet kaydetmişti. Son fil de arkadaşları gibi savrularak ani ve acısız bir şekilde öldü. O da yamaçtan aşağı yuvarlandı, tepenin dibine yakın büyük ağaçlara kadar kaydı ve onlara takılıp kaldı, tik atıştan üçüncü atışa kadar olsa olsa bir iki dakika geçmişti. Leon bir kere bile ateş etmemişti.</p>

  <p>Tüfek seslerinin vadiden aşağılara doğru inen yankıları dindi ve ortalığa derin bir sessizlik çöktü. Ne bir kuş ötüyor, ne de bir maymun bağırıyordu. Bütün doğa nefesini tutmuş dinliyor gibiydi.</p>

  <p>Sonunda Leon sessizliği bozdu. "Başına ateş diyorum, gövdesine ateş ediyorsun. Gövdesine ateş et diyorum, başına ateş ediyorsun. Sana kolay bir atış sağlıyorum, beceremiyorsun. İmkânsız bir atış sağlıyorum, tam on ikiden vuruyorsun. Ne bu Roosevelt? Bana niye ihtiyacın olduğunu sahiden anlamıyorum?"</p>

  <p>Kermit onu duymamış gibiydi. Tere batmış suratında sersemlemiş bir ifadeyle kucağındaki tüfeğe bakakalmıştı. "Tanrı beni seviyor!" diye fısıldadı. "Daha önce hiç bu kadar iyi atış yapmamıştım." Başını kaldırıp üç devasa cesede baktı. Ağır ağır ayağa kalkıp en yakındaki filin yanına gitti. Çömeldi ve sağ elini uzatıp saygıyla uzun, parlak dişleri okşadı. "Olanlara inanamıyorum. Büyük Sihirbaz sanki benim elimden çıkmış gibiydi. Sanki ben bir kenarda durmuş, uzaktan kendimi seyrediyordum." Winchester'i dudaklarına götürdü ve mavimsi metal namluyu öptü. "Merhaba Büyük Sihirbaz, Lusima Ana sana müthiş bir büyü yapmış, değil mi?"</p>

  <p>Dişlerin çürüyen etlerden ayrılabilmesi için altı gün beklemeleri gerekti. Daha sonra Manyoro, yakındaki Samburu köylerinden onları Ewaso Ng'iro Nehri'nin kıyısındaki ana kampa taşıyacak hamallar ayarladı. Dönüş esnasında küçük bir ilave tur yapıp gizledikleri gergedan başını da aldılar. Kampa yaklaşırken büyük hayvanları taşıyan hamal grubu seyre değer bir manzara oluşturuyordu. Kamp yönünden kendilerine doğru gelen küçük bir grup atlı gördüklerinde nehirden hâlâ birkaç kilometre uzaktaydılar.</p>

  <p>Kermit hevesle sırıtarak, "Bahse girerim babam ne yaptığıma bakmaya geliyordur," dedi. "Bütün bunları görünce suratının alacağı hali sabırsızlıkla bekliyorum."</p>

  <p>Gelenleri beklemek üzere kendi atlarını dizginleyince Leon dürbününü alıp grubu inceledi. "Dur! Bu baban değil." Biraz daha baktı. "Şu gazeteciyle fotoğrafçısı. Bizi nerede bulacaklarını nasıl bildiler"</p>

  <p>Kermit, "Sanırım kampımızda bir muhbirleri var. Zaten kendi gözleri de akbaba gibi dört dönüyor," diye yorumda bulundu. "Hiçbir şeyi kaçırmıyorlar. Neyse, onlarla konuşmak zorundayız."</p>

  <p>Andrew Fagan yaklaşıp şapkasını kaldırdı. "İyi günler Bay Roosevelt," diye seslendi. "Adamlarınız fildişi mi taşıyor öyle? Bu kadar büyük olduklarını bilmezdim. Hele şunlar dev gibi. Çok başarılı bir safari yaşıyorsunuz. En içten tebriklerimi sunarım. Avladıklarınıza daha yakından bakabilir miyim?"</p>

  <p>Leon hamalları çağırıp yüklerini yere sermelerini istedi. Fagan atından indi ve heyecanla bakmaya gitti. "Av hikâyelerinizi dinlemeyi çok isterdim Bay Roosevelt," dedi. "Tabii bana biraz zaman ayırabilirseniz. Ve tabii ki siz ve Bay Courtney birkaç poz daha verirseniz minnettar kalırım. Okurlarım öykülerinize bayılacak. Bildiğiniz gibi, benim yazılarım neredeyse Moskova'dan Manhattan'a kadar medeni dünyanın tüm gazetelerinde yayınlanır." Bir saat sonra Fagan'la fotoğrafçısının işi bitmişti. Fagan aldığı notlarla defterinin yarısını doldurmuş, fotoğrafçı da avcıların ve avladıklarının birkaç düzine resmini çekmişti. Fagan daktilosunun başına geçmek için sabırsızlanıyordu. Yazısını ve talimatlarını bir atlıyla Nairobi'deki telgraf ofisine gönderip, bir an önce New York'taki editörüne ulaştırmak niyetindeydi. Herkes birbiriyle tokalaşırken Kermit birdenbire, "Babamla tanıştınız mı?" diye sordu.</p>

  <p>"Hayır, efendim, tanışmadım ama kendisinin başlıca hayranlarından biri olduğumu belirtmeliyim."</p>

  <p>Kermit, "Yarın sabah ana kampa beni görmeye gelin," dedi. "Sizi tanıştırayım."</p>

  <p>Fagan bu davet karşısında kendinden geçmişti, atıyla uzaklaşırken hâlâ teşekkürlerini iletiyordu.</p>

  <p>Leon, "Aklında ne var ahbap?" diye sordu. "Dördüncü kuvvetten nefret ettiğini sanıyordum."</p>

  <p>"Ediyorum, ama arkadaşlıkları düşmanlıklarından iyidir. Günün birinde Fagan'ı tanımak işime yarayabilir. Şimdi bana borçlanmış oldu."</p>

  <p>Leon'la Kermit, o gün öğleden sonra nehir kıyısındaki ana kampa girdiler. Kimse onları beklemiyordu. Başkan kuvvetli bünyesi sayesinde Şükran Günü yemeğinin etkilerinden tümüyle kurtulmuştu. Çadırının önünde, bir ağacın altında oturmuş en sevdiği kitaplardan biri olan Dickens'in Pickwick Belgeleri'ni okuyordu. Şaşkın bir ifadeyle oğlunun gelişinin yarattığı karmaşaya baktı. Kampın tüm personeli, yani hemen hemen bin kişi, dört bir yandan kampa dönen avcıları karşılamaya koşuyordu. Kalabalık, dişlere ve gergedan başına daha yakından bakabilmek için başlarına üşüştü.</p>

  <p>Teddy Roosevelt kitabını kenara bıraktı, çelik çerçeveli gözlüğünü düzeltti, koltuğundan kalktı, gömleğinin uçlarını göbeğinin üstünden pantolonuna tıkıştırdı ve karmaşanın sebebini görmeye gitti. Kalabalık geçmesi için saygıyla yol açtı. Kermit, babasını karşılamak üzere eyerden atladı. Büyük bir içtenlikle tokalaştılar ve Başkan, oğlunun kolunu tuttu. "Eh oğlum, neredeyse üç haftadır yoksun. Merak etmeye başlamıştım. Şimdi bu ihtiyara neler getirdiğini göster bakalım." İkisi birlikte, hamalların ganimetleri dizdiği yere gittiler. Leon hâlâ atının üstündeydi ve Başkan'ın yüzünü, başların üstünden gayet iyi görecek bir konumdaydı. En ufak bir mimik değişikliğini bile yakalayabilirdi.</p>

  <p>Yerde yatan dişleri sayarken Roosevelt'in hafif, keyifli ilgisinin yerini şaşkınlığa bıraktığını gördü. Dişlerin kalınlığını görünce de şaşkınlığın yerini dehşet almıştı. Kermit'in kolunu bırakıp avların yanı sıra yürümeye başladı. Sırtı oğluna dönüktü ama Leon, Başkan'ın duygularının kıskançlık ve öfkeye dönüştüğünü görebiliyordu. Başkan'ın bulunduğu pozisyona gelmesinde, yeryüzündeki en rekabetçi insanlardan biri olmasının payı büyüktü. Her alanda üstün olmaya, her ortamda en önde ve en tepede bulunmaya alışkındı. Şimdi, hayatında ilk kez oğlunun gerisinde kalma gerçeğini kabullenmekte zorlanıyordu.</p>

  <p>Başkan ganimet dizisinin sonunda durdu ve ellerini arkada birleştirmiş olarak dikildi. Bıyıklarının uçlarını çiğniyordu, kaşları çatılmıştı. Sonra ifadesi bir anda değişti, Kermit'e döndüğünde gülümsüyordu. Leon, adamın duygularını bu kadar çabuk kontrol altına alabilmesine hayran olmuştu.</p>

  <p>Roosevelt, "Muhteşem!" dedi. "Bu dişler şu ana kadar elde ettiklerimizden üstün ve çok büyük bir ihtimalle safarinin bundan sonrasında da daha iyisi olmayacak." Kermit'in elini bir daha sıktı. "Seninle gurur duydum, gerçekten ve içtenlikle. Bu olağanüstü avda kaç atış yaptın?"</p>

  <p>"Av rehberime sorsan daha iyi baba."</p>

  <p>Kermit'in sağ elini bırakmamış olan Başkan, Leon'a baktı. "E, Bay Courtney, kaç atış? On mu, yirmi mi, daha mı çok? Anlatın lütfen."</p>

  <p>Leon, "Oğlunuz üç fili art arda üç atış yaparak öldürdü," diye cevap verdi. "Üç mükemmel beyin atışı."</p>

  <p>Roosevelt bir an Kermit'in yüzüne baktı, sonra oğlunu sert bir hareketle kendine çekip sımsıkı kucakladı. "Seninle gurur duyuyorum Kermit. Şu an olduğumdan daha gururlu olamam."</p>

  <p>Leon, Başkan'ın omzunun üstünden Kermit'in yüzüne baktı. Adeta ışıldıyordu. Şimdi karışık duygulara kapılma sırası Leon'daydı. Arkadaşı adına sevinmişti, ama kendisi adına çaresiz bir acı duyuyordu. Günün birinde keşke benim babam da bana bunları söylese. Ama hiç söylemeyecek, biliyorum, diye düşündü.</p>

  <p>Başkan sonunda oğlundan uzaklaşıp onu bir kol mesafesinde tuttu, ışıltılı gözlerle yüzüne baktı. "Oğlum bir şampiyon olmasa kahrolurdum," dedi. "Yemekte her şeyi anlatmanı istiyorum. Ama burnum yemekten önce bir yıkanman gerektiğini söylüyor. Hadi, şimdi git de temizlen." Sonra Leon'a baktı. "Yemekte siz de bize katılırsanız sevinirim Bay Courtney. Yedi buçuk, sekiz gibi diyelim mi?"</p>

  <p>Leon düz usturasını çenesini kaplayan gür ve kalın kıllarda gezdirirken İsmail de galvaniz küveti neredeyse ağzına kadar sıcak suyla doldurmuştu, içerisi odun isi kokuyordu. Leon küvetten çıkarken vücudu pembe pembeydi ve İsmail elinde ateşin yanında ısıttığı büyük bir havluyla bekliyordu. Leon'un yatağında jilet gibi ütülenmiş safari giysileri seriliydi, altında da ayna gibi parlayan bir çift çizme duruyordu.</p>

  <p>Kısa bir süre sonra saçı briyantin sürülüp taranmış olan Leon, sirk büyüklüğündeki çadıra doğru yola koyulmuştu. Başkan'ın davetine geç kalmamaya kararlı olduğu için yarım saat erken gidiyordu. Percy Phillips'in çadırının önünden geçerken tanıdık bir ses yolunu kesti. "Leon, bir dakika içeri gelsene."</p>

  <p>Sinek perdesini açıp içeri girince Percy'i elinde bir bardakla oturur buldu. Percy eliyle karşısındaki boş koltuğu gösterdi. "Otursana. Başkan masasında içki bulundurmuyor. Muhtemelen bu gece içeceğin en sert içki kızılcık şerbeti olacaktır." Hafifçe dudak büküp Leon'un koltuğunun yanındaki sehpada duran şişeyi gösterdi. "Biraz takviye yapsan iyi olur."</p>

  <p>Leon kendine iki parmak malt Bunnahabhain viskisi koydu ve üstüne kaynatılıp soğutulmuş nehir suyu ekledi. Tadına baktı. "İksir bu! Bunun tiryakisi olabilirim."</p>

  <p>"Altından kalkamazsın. Henüz." Percy kendi kadehini uzattı. "Başlamışken benimkini de tazele." Kadehi dolunca Leon'a doğru kaldırdı. "Sağlığına!"</p>

  <p>Leon da kadehini kaldırdı. Hoş kokulu içkinin tadına vararak karşılıklı oturdular.</p>

  <p>Sonra Percy, "Bu arada, son muhteşem başarılarını kutlamış mıydım?" dedi.</p>

  <p>"Bunu yaptığınızı hatırlamıyorum efendim."</p>

  <p>"Tüh bana, kutladığıma yemin edebilirdim oysa. Yaşlanıyorum galiba." Gözlerini kırpıştırdı. Buruşuk, güneş yanığı yüzünde masmavi gözleri pırıl pırıl parlıyordu. "Pekâlâ o zaman, şimdi iyi dinle. Bunu sadece bir kere söyleyeceğim. Bugün mahmuzlarını hak ettin. Seninle gerçekten büyük gurur duydum."</p>

  <p>"Teşekkür ederim efendim." Leon beklendiğinden çok daha derinden etkilenmişti.</p>

  <p>"Artık şu 'efendim' i kaldırıp Percy de."</p>

  <p>"Teşekkür ederim efendim."</p>

  <p>"Percy, sadece Percy."</p>

  <p>"Teşekkür ederim sadece Percy."</p>

  <p>Bir süre dostça bir sessizlik içinde içkilerini yudumladılar. Sonra Percy devam etti. "Herhalde gelecek ay -atmış beşi devireceğimi biliyor-sundur?"</p>

  <p>"Hiç öyle düşünmemiştim."</p>

  <p>"Düşünmemişmiş. Muhtemelen doksanı geride bıraktığımı düşünmüşsündür." Leon kibarca itiraz etmek için ağzını açtı ama Percy eliyle onu susturdu.</p>

  <p>"Belki şimdi konuyu açmanın sırası değil ama, giderek ağırlaştığımı hissediyorum. İhtiyar bacaklarım eskisi gibi değil. Bugünlerde yürüdüğüm her bir kilometre, beş kilometre gibi geliyor. İki gün önce yüz metreden bir Tommie kaçırdım, hem de kıpırdamadan oturuyordu. Artık yardıma ihtiyacım var. Kendime bir ortak bulmayı düşünüyorum. Genç bir ortak. Aslında bayağı genç bir ortak."</p>

  <p>Leon gerisini duymayı bekleyerek ihtiyatla başını salladı.</p>

  <p>Percy cebinden gümüş avcı saatini çıkarıp süslü kapağını açtı, kadrana baktı, içkisini başına dikip ayağa kalktı. "Eski Amerikan Başkanı'nı yemekte bekletmek olmaz. Yemek yemeyi seviyor ama şarap sevmemesi ne yazık. Neyse, eminim buna da dayanırız."</p>

  <p>Büyük çadırda on kişilik yemek hazırlamıştı. Freddie Selous ve Kermit, Başkan'ın iki yanındaki şeref koltuklarındaydı. Leon masanın sonuna, ev sahibinin en uzağına yerleştirilmişti. Teddy Roosevelt doğuştan öykücüydü. Dili gümüşten, bilgisi ansiklopedik, aklı abidevi, coşkusu bulaşıcı ve çekiciliği dayanılmazdı. Siyasetten dine, kuş biliminden felsefeye, tropikal tıptan Afrika antropolojisine, bir konudan başka bir konuya geçerken konuklarını büyülüyordu. Başkan, Avrupa'daki uluslararası gerilimi değerlendirirken Leon kulak kesildiği için tabağındaki antilop etini soğuttu. Bu, domuz avına çıktıklarında Penrod Ballantyne'nin yeğenine ayrıntılarıyla anlattığı bir konu olduğu için yabancısı değildi.</p>

  <p>Başkan aniden ona baktı. "Sizin görüşünüz nedir Bay Courtney?"</p>

  <p>Bütün başlar merakla ona dönünce Leon küçük bir panik yaşadı. İlk aklına gelen, konuyla pek ilgilenmediğini ve kendini fikir beyan edecek yeterlilikte görmediğini söyleyip kaçmak oldu, ama sonra kendini topladı. "Efendim, konuya İngiliz bakış açısından yaklaşacağım için mazur görün. Ben tehlikenin Almanya'yla Avusturya'nın imparatorluk hayallerinde yattığına inanıyorum. Bunun dışında bir de, Avrupa'daki çeşitli devletler arasında giderek artan gizli kapaklı antlaşmalarda da aynı sorun söz konusu. Bu ittifaklar karışık olsa da hepsi de dışarıdan biriyle sorun çıktığında birbirini koruyup destek veriyor. Böyle bir ittifakta yer alan küçük ortak, komşusuyla çatışmak gibi bir hataya düşer de daha güçlü olan ortağını yardıma çağırırsa bir domino etkisi görülebilir."</p>

  <p>Roosevelt gözlerini kırpıştırdı. Böyle ağır bir yanıt beklememişti. "Örnek verir misiniz lütfen?"</p>

  <p>"Biz Britanya İmparatorluğu'nun ancak güçlü bir Kraliyet Donanması sayesinde bir arada kalabileceğine inanıyoruz. İkinci Kayzer Wilhelm, Alman Donanması'nı dünyanın en güçlü donanması yapma niyetini gizlemiyor. Bu durum imparatorluğumuzu tehdit ediyor. Avrupa'da; Belçika, Fransa ve Sırbistan gibi ülkelerle sonuca giden antlaşmalar yapmaya zorlanıyoruz. Almanya'nın da Avusturya ve Müslüman bir ülke olan Türkiye'yle antlaşmaları var. 1905'te Fas'la yeni stratejik ortağımız olan Fransa arasında gerilim artınca bütün Kuzey Afrika'da kriz çıktı. Çünkü Türkiye ile olan ittifakı yüzünden Almanya, Fransa'ya karşı çıkmak zorunda kaldı. Fransa bizim müttefikimiz olduğu için de biz onun adına karşı çıkmak zorunda kaldık. Bu, domino etkisi. Ancak yoğun diplomatik görüşmeler ve çok büyük şansla savaştan kaçabildik."</p>

  <p>Leon, dinleyenlerin yüzündeki ifadenin saygıya dönüştüğünü görünce kendinde devam etme cesareti buldu. Hoşnutsuzluk belirten bir jest yaptı. "Bana, dünya bir uçurumun kenarında sallanıyormuş gibi geliyor. Dolap içinde dolap dönüyor ve onca insanın Başkan'ı olarak ortada pek çok tehlikeli oyunun döndüğünü sizin de göreceğinize inanıyorum."</p>

  <p>Roosevelt kollarını göğsünde kavuşturdu. "Genç omuzların üstünde akıllı bir baş. Yarın akşam da bizimle yemek yemelisiniz. Afrika'daki ırksal bölünmeler ve gerilimler hakkındaki fikirlerinizi de duymak isterim. Fakat şimdi daha Önemli konularımız var. Oğlum sizinle avlanmayı seviyor. İkinizin son fil ve gergedan zaferi üstüne başka planlarınız olduğunu anlattı."</p>

  <p>"Kermit'in benimle avlanmaya devam etmek istemesine sevindim efendim. Ben de kendisinin arkadaşlığından büyük zevk alıyorum."</p>

  <p>"Bundan sonra ne avlayacaksınız?"</p>

  <p>"Baş iz sürücüm çok büyük bir timsahın izini buldu. Böyle bir yaratık Smithsonian'ın ilgisini çeker miydi acaba?"</p>

  <p>"Her anlamda. Fakat timsahın yerini biliyorsanız bu iş fazla sürmez. Sonrası için ne düşünüyorsunuz?"</p>

  <p>"Kermit, şöyle gösterişli bir aslan vurmak istiyor."</p>

  <p>"Vay canına!" Kermit'in kolunu çimdikledi. "Fil ve gergedan avında beni yendiğin yetmedi, şimdi de üçüncü zaferi mi eklemek istiyorsun?" Masadakiler de onunla birlikte gülerken Teddy Roosevelt devam etti. "Tamam dostum, hodri meydan! On dolarına bahse girelim mi?" Bahsi garantilemek için baba oğul tokalaştılar ve Başkan, "Konu aslan olunca, dünyanın en büyük uzmanı yanımızda olduğu için şanslıyız." Oğlundan öbür yanındaki yakışıklı ak sakallıya döndü. "Belki bize biraz ipucu verirsin Selous. Özellikle aslanın avcıya saldırmadan önce verdiği tepkileri anlatmanı isterim. İnsan kendini nasıl hissediyor öyle bir durumda kalınca, onu da söyle." Selous çatalını ve bıçağını bıraktı. "En büyük saygı ve hayranlığı aslanlara duyarım. Asil duruşu bir yana, iki metrelik bir engeli ağzında bir öküz leşi taşıyarak aşacak güce sahiptir. Çeneleri o kadar kuvvetlidir ki en sert kemikleri tebeşir gibi kırabilir. Ölüm gibi hızlıdır. Saldırdığı zaman, saatte yetmiş kilometre hıza ulaşır."</p>

  <p>Selous yumuşak ama otoriter sesiyle konukların hepsini bir saat boyunca neredeyse büyüledi ve sonunda Başkan araya girdi. "Teşekkürler. Yarın sabah erken kalkmak istiyorum, o yüzden kusuruma bakmazsanız yatmaya gidiyorum beyler."</p>

  <p>Leon çadırlarına kadar Percy ile birlikte yürüdü. "Sözlerinde Penrod'un etkisini hissettiysem de akşamki konuşmandan etkilendim Leon. Bence Teddy Roosevelt de etkilendi. Öyle görünüyor ki, yıldızlara tırmanan merdivene iki ayağınla sıkıca bastın. Frederick Selous'un tavsiyesini unutma. Aslanlar son derece tehlikeli yaratıklardır. Bir aslan kulaklarını geriye atmış, kuyruğunu da yere vurmaya başlamışsa saldırmaya hazırlanıyor demektir ve bu durumda bir an önce ateş etmekte fayda vardır." Percy'nin çadırına gelmişlerdi. Percy, "İyi geceler," dedikten sonra sinek perdesini açıp içeri girdi ve rulo halinde yukarı toplanmış olan kapıyı indirdi.</p>

  <p style="text-align: center;">&nbsp;<img alt="wsa" src="../Images/wsa.gif" /></p>
</body>
</html>
