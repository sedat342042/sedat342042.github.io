<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" /><!--[if gte mso 9]><xml>
 <o:DocumentProperties>
  <o:Author>ibrahim</o:Author>
  <o:Template>Normal</o:Template>
  <o:LastAuthor>ibrahim</o:LastAuthor>
  <o:Revision>2</o:Revision>
  <o:TotalTime>10</o:TotalTime>
  <o:Created>2013-11-26T16:45:00Z</o:Created>
  <o:LastSaved>2013-11-26T16:45:00Z</o:LastSaved>
  <o:Pages>108</o:Pages>
  <o:Words>75580</o:Words>
  <o:Characters>430808</o:Characters>
  <o:Lines>3590</o:Lines>
  <o:Paragraphs>1010</o:Paragraphs>
  <o:CharactersWithSpaces>505378</o:CharactersWithSpaces>
  <o:Version>12.00</o:Version>
 </o:DocumentProperties>
 <o:OfficeDocumentSettings>
  
  
 </o:OfficeDocumentSettings>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  <w:GrammarState>Clean</w:GrammarState>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:Compatibility>
   
   
   
   
   
   
   
   
   
   
   
  </w:Compatibility>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-qformat:yes;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin-top:0cm;
        mso-para-margin-right:0cm;
        mso-para-margin-bottom:10.0pt;
        mso-para-margin-left:0cm;
        line-height:115%;
        mso-pagination:widow-orphan;
        font-size:11.0pt;
        font-family:"Calibri","sans-serif";
        mso-ascii-font-family:Calibri;
        mso-ascii-theme-font:minor-latin;
        mso-hansi-font-family:Calibri;
        mso-hansi-theme-font:minor-latin;
        mso-bidi-font-family:"Times New Roman";
        mso-bidi-theme-font:minor-bidi;
        mso-fareast-language:EN-US;}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <p class="MsoPlainText"></p>

    <h1 class="MsoPlainText sigil_not_in_toc" style="text-align: center;"><span class="calibre1"><br /></span></h1>

    <h1 class="MsoPlainText" id="sigil_toc_id_6" style="text-align: center;"><span class="calibre1">IV. Maki̇neni̇n Köleleri̇<br /></span></h1>

    <p class="MsoPlainText"><span class="calibre1"><span class="calibre1" style="text-align: justify;"><br /></span></span></p>

    <p class="MsoPlainText" style="text-align: justify;"><span class="calibre1">Jackson'ın kolunu düşününce allak bullak oluyordum. Gerçekle karşı karşıyaydım. Hayatımda ilk kez hayatın kendisini görüyordum. Üniversite hayatım, eğitim ve kültür gerçekliğin dışındaydı. Orada kâğıt üzerinde çok güzel görünen hayat ve toplum kuramlarından başka hiçbir şey öğrenmemiştim, ama şimdi hayatın kendisini görüyordum. Jackson'ın kolu hayatın bir gerçeğiydi. "Gerçek, baylar, inkâr edilemez gerçek!" sözleri kulağımda çınlıyordu.</span></p>

    <p class="MsoPlainText" style="text-align: justify;"><span class="calibre1">Bütün toplumun kan üzerine temellenmesi bana imkânsız, canavarca bir şeymiş gibi geliyordu. Ama işte Jackson ortadaydı ve ondan kaçamıyordum. Ve aklım, hep Kuzey Kutbu'nu gösteren pusulanın ibresi gibi, sürekli ona yöneliyordu. Ona canavarca davranılmıştı. Daha büyük kâr payları ödensin diye, onun kanının bedeli ödenmemişti. Bu kâr paylarını alan ve gelirlerini artırmak için Jackson'ın kanından yararlanan, refah içinde yüzen yirmi kadar aile tanıyordum. Ama toplum, bu insanın başına gelen korkunç olayla hiç ilgilenmeden yoluna devam ederse, ileride</span></p>

    <p class="MsoPlainText"></p>

    <p class="MsoPlainText" style="text-align: justify;"><span><span class="calibre1">pek</span></span> <span class="calibre1">çok insanın aynı acımasızlığa uğramayacağını kim savunabilirdi? Ernest'in sözünü ettiği, haftada doksan sente çalışan Chicagolu kadınları, Güney'deki dokuma fabrikalarında çalışan çocuk köleleri düşündüm. Sırtımdaki giysinin kumaşını dokurken, küçük beyaz ellerinden damlayan kanların kumaşı boyadığını gözlerimle görür gibi oluyordum. Sonra düşüncelerim yine Sierra Fabrikaları'na ve paylaşılan kârlara dönüyor, elbisemin kol ağızlarından, Jackson'ın akan kanını görüyordum. Jackson'dan kurtulamıyordum. Düşüncelerim hep ona dönüyordu.</span></p>

    <p class="MsoPlainText" style="text-align: justify;"><span class="calibre1">Ruhumun derinliklerinde bir yerde bir uçurumun kıyısında duruyormuşum gibi bir duygu vardı. Sanki hayatın yeni ve korkunç bir yönü daha karşıma çıkacakmış gibiydi. Bu durumda olan yalnız ben değildim. Bütün çevrem altüst olmuştu. İşte babam. Ernest'in onun üzerindeki etkisinin belirginleşmeye başladığını görebiliyordum. Ayrıca Piskopos vardı. Onu en son gördüğümde hasta gibi bir hali vardı. Sinirleri son derece gergindi. Gözlerinde tarifsiz bir dehşet vardı. Öğrenebildiğim kadarıyla, Ernest ona cehennemde bir yolculuk yaptıracağına dair verdiği sözü tutmuştu. Ama cehennemin hangi manzaralarını görmüştü Piskopos'un gözleri, bilemiyordum, çünkü konuşamayacak kadar afallamıştı.</span></p>

    <p class="MsoPlainText" style="text-align: justify;"><span class="calibre1">Bir an geldi, o küçük dünyamın ve çevremdekilerin dünyasının altüst olmasına Ernest'in neden olduğunu düşünmeye başladım. "O gelmeden önce hayatımız ne güzel ve huzurluydu!" Ama hemen sonra, bu düşüncenin gerçeğe ihanetten başka bir şey olmadığını anladım. Ernest birden gözümde, bilginin ve adaletin zaferi; yoksullar, kimsesizler, mülksüzler için savaş veren çakmak çakmak gözleriyle, parlayan kaslarıyla bir gerçek habercisi gibi göründü. Onun yanında bir başka yüz daha belirdi gözümün önünde; İsa'nın yüzü! O da rahiplerin ve ikiyüzlülerin kurulu düzenine karşı ezilenleri ve yoksulları savunmak için savaşmıştı. Çarmıha gerilerek öldürülüşü geldi aklıma ve aynı şeyin Ernest'in başına gelebileceğini düşününce korkuyla yüreğim daraldı. O da mı çarmıhta can verecekti? O tok sesli, o yürekli, güvenli adam, olanca erkek güzelliğiyle çarmıhta mı can verecekti!</span></p>

    <p class="MsoPlainText" style="text-align: justify;"><span class="calibre1">İşte o anda, onu sevdiğimi anladım. Sanki bütün varlığım onu teselli edebilmek için eriyordu. Hayatı hakkında düşündüm. Güçlük, sefalet, perişanlık dolu bir hayat olmalıydı. Babasını düşündüm. Yalan söylemiş, çalmış ve ölünceye kadar makine başında çalışmıştı. O da on yaşında fabrikalarda çalışmaya başlamıştı! Onu kollanma almak, düşünmekten bu kadar yorgun düşmüş olan başını göğsüme yaslamak ve bir an için onu dinlendirmek, rahat ettirmek, her şeyi unutturmak, bir dakikalık bir sevgi tattırmak için yanıp tutuşuyordum.</span></p>

    <p class="MsoPlainText" style="text-align: justify;"><span class="calibre1">Albay Ingram'a bir kilise toplantısında rastladım. Albayı yıllardır tanırdım, hem de iyi tanırdım. Büyük palmiye ağaçlarının arkasında kıstırdım onu, gerçi o tuzağa düşürüldüğünü bilmiyordu. Söze önce şakalarla ve çapkınca övgülerle başladı. Kibar, diplomasiyi elden bırakmayan, hoş ve çekici bir insandı. Dış görünüşüne gelince, bizim çevremizdeki en seçkin, en yakışıklı adamlardan biriydi. Onun yanında üniversite rektörü bile zevksiz ve önemsiz kalıyordu.</span></p>

    <p class="MsoPlainText" style="text-align: justify;"><span class="calibre1">Bütün bu üstün yönlerine rağmen, Albay Ingram'ın, daha önce karşılaştığım okuma yazması olmayan işçilerle aynı durumda olduğunun farkına vardım. O da davranışlarında özgür değildi. O da bu çarka zincirliydi. Ona Jackson'ın davasından söz ettiğimde, ondaki değişikliği asla unutmayacağım. O tatlı gülümseyiş birden hortlak gibi yok olmuştu. Aydın bir insana ait olan yüzündeki çizgiler birden korkutucu bir ifadeyle değişivermişti. James Smith'in ani öfkesi karşısında da böyle korkmuştum. Ama Albay Ingram küfür savurmadı. İşçiyle onun arasındaki tek fark da buydu. Çok akıllı biri olarak ün yapmıştı, ama şu anda aklı başında değildi. Bilinçsizce bir oraya baktı, bir buraya. Sanki kaçacak bir delik arıyordu. Ama palmiyelerle kauçuk ağaçlan arasında kıstırılmıştı.</span></p>

    <p class="MsoPlainText" style="text-align: justify;"><span class="calibre1">Evet, Jackson'ın adını duymaktan bıkmış usanmıştı. Ne diye durup dururken bu konuyu açmıştım? Bu şaka hiç hoşuna gitmemişti. Bu şaka benim açımdan bir zevksizlik ve düşüncesizlik ürünüydü. Kendi mesleğinde kişisel duygulara yer olmadığını yoksa bilmiyor muydum? Ofisine giderken bütün kişisel duygularını evde bırakıyordu. Ofisinde de yalnızca profesyonel duygularla davranırdı.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Jackson'a tazminat verilmeliydi değil mi?" diye sordum.</span></p>

    <p class="MsoPlainText" style="text-align: justify;"><span class="calibre1">"Elbette," diye cevap verdi. "Duygularım onun tazminat alması gerektiğini söylüyor. Ama davanın yasal yönleriyle hiçbir ilgisi yok benim duygularımın."</span></p>

    <p class="MsoPlainText" style="text-align: justify;"><span class="calibre1">Dağılan düşüncelerini toparlamaya başlamıştı.</span></p>

    <p class="MsoPlainText" style="text-align: justify;"><span class="calibre1">"Söyler misiniz," dedim, "hakkın yasayla ilgisi var mıdır?"</span></p>

    <p class="MsoPlainText" style="text-align: justify;"><span class="calibre1">"Öyle bir soru sordunuz ki!" diye şaka yaptı sözüm ona.</span></p>

    <p class="MsoPlainText" style="text-align: justify;"><span class="calibre1">"Hayır diyemezsiniz, değil mi?" diye sordum. Başını salladı. "Sözüm ona bu yasaların bize adalet sağlamasını bekliyoruz."</span></p>

    <p class="MsoPlainText" style="text-align: justify;"><span class="calibre1">"İşte paradoks buradan doğuyor," dedi. "Adalet sağlıyoruz."</span></p>

    <p class="MsoPlainText" style="text-align: justify;"><span class="calibre1">"Şimdi bir profesyonel olarak konuşuyorsunuz, değil mi?" diye sordum.</span></p>

    <p class="MsoPlainText" style="text-align: justify;"><span class="calibre1">Albay Ingram kıpkırmızı kesildi. Gene bir sağa bir sola bakmaya, kaçacak delik aramaya başladı. Ama yolunu kestim ve kımıldamasına izin vermedim.</span></p>

    <p class="MsoPlainText" style="text-align: justify;"><span class="calibre1">"Söyler misiniz?" dedim; "Bir insan profesyonel duygulan için kişisel duygularını bir kenara bıraktığında, bu, insanın ruhunda bir sakatlık doğurmaz mı?"</span></p>

    <p class="MsoPlainText" style="text-align: justify;"><span class="calibre1">Soruma yanıt alamadım. Albay Ingram bir yolunu bulup kaçtı, ama bu sırada telaşından bir palmiye saksısını devirdi.</span></p>

    <p class="MsoPlainText" style="text-align: justify;"><span class="calibre1">Bundan sonra gazetelerle uğraşmaya başladım. Jackson davası üzerine heyecansız, iddiasız ve sivri olmayan bir yazı yazdım. Bu olayla ilgili konuştuğum insanları suçlamaktan, hatta adlarını bile vermekten kaçındım. Davanın gerçek olgularını verdim. Jackson'ın uzun yıllar fabrikalarda çalıştığını, makineyi hasara uğramaktan kurtarayım derken geçirdiği kazayı, sefil yaşayışını, karnını doyurma savaşında olduğunu yazdım. Üç yerel gazete yazımı reddetti, aynı şekilde iki haftada bir çıkan bir dergi de yazımı kabul etmedi.</span></p>

    <p class="MsoPlainText" style="text-align: justify;"><span class="calibre1">Bu defa Percy Layton'a başvurmaya karar verdim. Gazeteci olmak isteyen, bir üniversite mezunuydu ve şimdi muhabirlik stajını, yörenin en etkili üç gazetesinden birinde yapıyordu. Jackson ve davasına ilişkin haberleri gazetelerin yayımlamaktan neden çekindiğini sorduğumda gülümsedi.</span></p>

    <p class="MsoPlainText" style="text-align: justify;"><span class="calibre1">"Yayın politikası," dedi. "Bu işle bizim hiçbir ilgimiz yok. Bu editörlere kalmış bir şeydir."</span></p>

    <p class="MsoPlainText" style="text-align: justify;"><span class="calibre1">"Ama bu yayın politikasının nedeni ne?" diye sordum.</span></p>

    <p class="MsoPlainText" style="text-align: justify;"><span class="calibre1">"Biz şirketlerle bütünleşmiş durumdayız," diye cevap verdi. "İsterseniz ilan olarak verin, isterseniz gerçek ilan ücretinin on katını ödeyin, bu haberi hiçbir gazetede yayımlatamazsınız. Üstelik bu haberi gizlice yayımlatmaya kalkacak biri de hemen işinden olur."</span></p>

    <p class="MsoPlainText" style="text-align: justify;"><span class="calibre1">"Senin kendi politikan ne oluyor peki?" diye sordum. "Demek senin işlevin, patronlarının isteğine göre gerçekleri çarpıtmak. Patronlar buna karşılık şirketlerin isteklerine boyun eğiyorlar ve sen buna alet oluyorsun."</span></p>

    <p class="MsoPlainText" style="text-align: justify;"><span class="calibre1">"Benim, dediğiniz bu işle hiçbir ilgim yok." Bir an tedirgin olmaya başladığını hissettim. Sonra yüzü aydınlandı, bir çıkış yolu bulmuştu. "Ben, şahsen, gerçek olmayan hiçbir şey yazmıyorum. Vicdanım bu bakımdan rahat. İş sırasında insan elbette bir sürü iğrenç olay görüyor, ama siz de biliyorsunuz ki bütün bunlar günlük kavganın gereği," diye tanımladı işini, safça bir akıl yürütmeyle.</span></p>

    <p class="MsoPlainText" style="text-align: justify;"><span class="calibre1">"Yine de günün birinde editör koltuğuna oturmayı ve yayın politikası yürütmeyi bekliyorsunuz."</span></p>

    <p class="MsoPlainText" style="text-align: justify;"><span class="calibre1">"O zamana kadar epey pişip sertleşirim," diye cevap verdi.</span></p>

    <p class="MsoPlainText" style="text-align: justify;"><span class="calibre1">"Şimdi daha pişmediğine göre, genel yayın politikası konusunda ne düşündüğünü söyle bana."</span></p>

    <p class="MsoPlainText" style="text-align: justify;"><span class="calibre1">"Hiçbir şey düşünmüyorum," diye karşılık verdi hemen. "Eğer insan gazetecilikte yükselmeyi istiyorsa haddini bilmelidir. Başka bir şey bilmiyorsam da bu kadarını öğrendim." Çocuksu başını bilmişçesine salladı. "Ama peki hak?" diye üsteledim. "Sen oyunu anlamıyorsun. Hak, herkes için haktır. Herkes kendine göre haklıdır, göremiyor musun?"</span></p>

    <p class="MsoPlainText" style="text-align: justify;"><span class="calibre1">"Ustaca bulanıklaştırılmış bir anlatım," diye mırıldandım. Ama onun gençliği için içim kan ağlıyordu ve bunu ona söylemek arzusuyla yanıp tutuşuyordum. O da satılmıştı. Ya çığlık atacaktım ya da gözyaşlarına boğulacaktım.</span></p>

    <p class="MsoPlainText" style="text-align: justify;"><span class="calibre1">İçinde yaşadığım bu toplumun perde arkasını görmeye ve gizli, korkunç gerçekleri anlamaya başlamıştım. Sanki Jackson'a karşı sessiz bir işbirliği yürütülmüştü ve hakkını savunan o ağlamaklı avukata bile içimden acımak geçiyordu. Ama bu kötü niyetli işbirliği genişliyordu. Üstelik yalnız Jackson'ı da hedef almıyordu. Fabrikalarda çalışırken kaza geçirip sakat kalan bütün işçileri, hatta bütün fabrikalarda çalışan işçi sınıfını hedef alıyordu.</span></p>

    <p class="MsoPlainText" style="text-align: justify;"><span class="calibre1">Eğer bu doğruysa, toplum bir yalandan başka bir şey değildi. Vardığım sonuçlardan kendim korkup irkildim. Bunlar gerçek olamayacak kadar korkunç ve acımasızdı. Ama işte Jackson vardı, o bir gerçekti; kesik kolu, çatımdan damlayan ve elbisemi lekeleyen kan bir gerçekti. Ve Jackson'ın da söylediği gibi, daha birçok fabrikada, birçok Jackson'lar vardı. Kurtulamıyordum Jackson'dan.</span></p>

    <p class="MsoPlainText" style="text-align: justify;"><span class="calibre1">Sierra Fabrikaları'nın en büyük hissedarları Bay Wickson ve Bay Pertonvvaithe'i görmeye gittim. Ama onları, çalıştırdıkları adamlar gibi silkeleyip bozguna uğratamadım. Bunlar kendilerini herkesten üstün görüyorlar, toplumdaki ahlak anlayışının dışında bir ahlak kavramı taşıyorlardı. Buna, aristokrat ahlakı ya da efendilerin ahlakı* diyebilirim. Sürekli olarak namusla, doğrulukla bir tuttukları dünya görüşlerinden ve görgü kurallarından söz ediyorlardı. Gençliğimi ve tecrübesizliğimi göz önüne alarak, bana karşı babacan tavırlar sergiliyor ve sanki beni korumak ister gibi davranıyorlardı. Bu araştırmam sırasında karşılaştıklarımın hepsinden daha ahlaksız, daha çaresiz hastalıklara tutulmuş kişilerdi. Tutumlarının doğru olduğu tıa dair mutlak bir inanç besliyor, bu konuda en ufak bir kuşkuya, en küçük bir tartışmaya bile hoşgörüyle bakmıyorlardı.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Avis Everhard doğmadan önce, John Stuart Mili "Özgürlük Üzerine" denemesinde şöyle yazmıştı: "Yükselen bir sınıfın olduğu her yerde, ahlak kavramının büyük kısmı sınıf çıkarlarından ve sınıfın üstünlük duygularından doğar."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Bunlar, toplumun koruyucu melekleri olduklarına ve birçok kişiye mutluluk dağıttıklarına inanıyorlardı. Sadece kendilerinin sağladığı bu işler olmasa, emekçi kitlesinin çekeceği sefaletin acıklı tablolarını anlatıyorlardı.</span></p>

    <p class="MsoPlainText" style="text-align: justify;"><span class="calibre1">Bu iki dehayla görüştükten hemen sonra Ernest'le karşılaştım, olup bitenleri anlattım ona. Memnun bakışlarla beni süzdü.</span></p>

    <p class="MsoPlainText" style="text-align: justify;"><span class="calibre1">"Gerçekten güzel," dedi. "Gerçeği kendi kendinize ortaya çıkarmaya başladınız. Kişisel deneyimlerinizin genellemesinden akıl yürüterek vardığınız sonuçlar bütünüyle doğru. Sanayi makinelerinin çarklarında, büyük kapitalistlerin dışında kimse, hatta büyük kapitalistler bile davranışlarında özgür değildir. Evet, anlıyorsun değil mi? Hâkim güçler, yaptıkları işin doğru olduğuna inanıyorlar. <span>En büyük saçmalık da burada.</span> Bu anlayışa, yaratılışları gereği öylesine bağlıdırlar ki, doğru olduğuna inanmadıkları hiçbir şeyi yapmazlar. Davranışları için, kendilerini haklı çıkaracak yollar ararlar.</span></p>

    <p class="MsoPlainText" style="text-align: justify;"><span class="calibre1">"Bir şey yapmaya kalktıklarında, iş hayatında elbette, bu işin yerinde olduğuna dair beyinlerinde dini, ahlaki ve felsefi bir kavramın doğmasını beklerler. Kafaları bir işe yattı mı, hemen uygulamaya geçerler. Bunu yaparken de, insan aklının zayıf noktalarından birinin; isteğin düşünceyi doğurduğunun farkında değillerdir. Ne yapmak isterlerse istesinler, mutlaka bunun doğru olduğuna inanmak is-</span></p>

    <p class="MsoPlainText"></p>

    <p class="MsoPlainText" style="text-align: justify;"><span><span class="calibre1">terler</span></span><span class="calibre1">. Bunlar sahte vicdan sahipleri, Cizvittirler. İyi bir şey çıkarabilecekleri umuduyla kötülük yapmayı bile kendilerine hak görürler. Bu hayali kanıtlarının en hoşu, bilgelik ve etkinlik yönünden kendilerini bütün insanlığın üstünde sanmalarıdır. İşte bu inanıştan yola çıkarak, bütün insanlık soyu adına ekmeği ve yağı paylaştırma hakkını kendilerinde bulurlar. Bunlar kralların kutsal haklarını diriltmişlerdi, kendileri de ticaret krallarıdır.*</span></p>

    <p class="MsoPlainText" style="text-align: justify;"><span class="calibre1">"Bu adamların zayıflığı, işadamından öte bir şey olmamalarıdır. Filozof değillerdir. Ne biyolog ne de sosyologdurlar. Eğer böyle olsaydı kuşkusuz her şey daha güzel olurdu. Eğer bir işadamı hem biyolog, hem de sosyolog olsaydı, insanlık için gerekli olan şeyin ne olduğunu üç aşağı beş yukarı bilebilirdi. Ama ticaret alanının dışında bu adamlar hiçbir şey bilmezler. Yalnız işten anlarlar. İnsandan da, dünyadan da hiç anlamadıkları halde, milyonlarca aç insanın ve toplumun geleceğini çizmek isterler. Ama tarih bir gün, onların düştüğü bu duruma acı acı gülecektir."</span></p>

    <p class="MsoPlainText" style="text-align: justify;"><span class="calibre1">Bayan Wickson ve Bayan Pertonwaithe'le konuştuğumda hiç şaşırmadım. Bunlar sosyete kadınlarıydı.** Evleri, ev değil sanki saraydı.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* O dönemde. 1902 yılının gazeteleri, Anthracite Kömür Tröstü Başkanı George F. Baer'i aşağıdaki sözlerinden ötürü övmüşlerdi; "Emekçinin hak ve çıkarları, Tanrının sonsuz bilgeliğiyle ülkenin mülkiyetini verdiği Hıristiyanlar tarafından korunacaktır."</span></p>

    <p class="MsoPlainText" style="text-align: justify;"><span class="calibre1">** Sosyete burada sınırlı bir anlamda kullanılmıştır. Gösterişli bal yapmayan arıların çalışmayıp işçilerin bal fıçılarından karınlarını doyurdukları o günleri belirtmektedir. Ne işadamlarının ne de emekçilerin sosyetik yaşamaya fırsatları olurdu. Sosyete aylak aylak gezen, hayatlarını çalışmadan sürdüren insanların çıkardığı bir hayat biçimiydi.</span></p>

    <p class="MsoPlainText"></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Ülkenin dört bir yanına serpilmiş, kırda, dağda, göl ya da deniz kıyılarında birçok evleri daha vardı. Bir hizmetçiler ordusu peşlerindeydi bu kadınların. Ve sosyal faaliyetleri büyüleyiciydi. Üniversitelere ve kiliselere avuç dolusu para yardımı yapıyorlardı ve papazlar onların önünde dizlerine kadar eğiliyorlardı.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Bu kadınlar, ellerinin altındaki paralarla büyük bir güce sahiptiler. İleride Ernest'in uyarılarıyla benim de anlayacağım gibi, düşünceleri parayla satın alarak iktidarlarını sağlıyorlardı.</span></p>

    <p class="MsoPlainText" style="text-align: justify;"><span class="calibre1">Kocalarını maymun gibi taklit ediyor, onlar gibi şaşmaz ilkelerden, zenginlerin görev ve sorumluluklarından söz ediyorlardı. Kotalarına da hâkim olan ahlak; yani sınıflarının ahlakı hâkimdi onlara da. Kendilerinin bile anlamadığı bir sürü sözler ediyorlardı.</span></p>

    <p class="MsoPlainText" style="text-align: justify;"><span class="calibre1">Jackson'ın ailesinin yürekler acısı durumunu anlattığımda, onların da sinirleri tepelerine çıktı. Bu aileye hiçbir yardımda bulunmadıklarına şaştığımı görünce de, sosyal görevlerini öğrenmek için kimseye ihtiyaçları olmadığını belirttiler. Ben, bir de kalkıp, ona doğrudan yardım etmelerini istediğimde, düpedüz reddettiler. İşin garip yanı, bu iki kadını ayrı ayrı ziyaret ettiğim ve ikisi de diğeriyle görüştüğümü ya da görüşeceğimi bilmediği halde, ikisinin de hemen hemen aynı sözcüklerle yardım teklifimi geri çevirmeleriydi. Verdikleri karşılıklarla, ihmale ödün vermeyeceklerini ve kazalara para ödeyerek, yoksulların bile bile kendilerini yaralamalarına fırsat bırakmayacaklarını söylüyorlardı.*</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Bu dönemde Kilise, cemaatine, "Lekeli paralarınızı bize getirin," demekteydi.</span></p>

    <p class="MsoPlainText"></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Ve bu iki kadın da içtendi! Onlar da, kendilerinin ve kendi sınıflarının üstün yaratıklar olduğu düşüncesiyle sarhoştu. Kendi sınıf ahlakları içinde, yaptıkları her hareketi temize çıkaracak kurallar buluyorlardı. Bayan Pertonvraithe'in muhteşem evinden ayrılırken, arkamı dönüp şöyle bir baktım ve Ernest'in, bu kadınların da makineye zincirli, ama makinenin tepesinde oturan kadınlar olduğunu söyleyen sözlerini hatırladım.</span></p>

    <p class="MsoPlainText" style="text-align: justify;"><span class="calibre1">Dönemin haftalık toplumsal eleştiri dergisi olan Outlo-olcun arşivlerinde, bu derginin 18 Ağustos 1906 tarihli sayısında, kolunu kaybeden bir işçiye değinilmektedir. Bu yazının ayrıntılarından anlaşıldığı kadarıyla sözü edilen işçinin durumu Avis Everhard'ın sözünü ettiği Jackson olayına çok benzemektedir.</span></p>

    <p class="MsoPlainText" style="text-align: justify;"><span class="calibre1"><br /></span></p>

    <p class="MsoPlainText"></p>

    <p class="MsoPlainText"></p>

    <h1 class="MsoPlainText" id="sigil_toc_id_7" style="text-align: center;"><span class="calibre1">V. Bilgi Dostları</span></h1>

    <div style="text-align: justify;">
      <span class="calibre1"><br /></span>
    </div>

    <p class="MsoPlainText" style="text-align: justify;"><span class="calibre1">Ernest artık evimize daha sık gelmeye başladı. Onu buraya çeken, yalnızca babam ve tartışmalı akşam yemekleri değildi. Daha ilk günlerde, ziyaretlerinin nedeninin biraz da kendim olduğunu düşünüyordum ve çok geçmeden de bundan bütünüyle emin oldum. Çünkü hayatımda Ernest Everhard gibi bir sevgili olmamıştı. Gün geçtikçe bakışları ve el sıkışları sertleşiyor, gözlerinin içindeki soru işaretleri giderek buyurgan bir anlam kazanıyordu.</span></p>

    <p class="MsoPlainText" style="text-align: justify;"><span class="calibre1">Onu ilk gördüğüm günkü izlenimim, pek olumlu değildi. Ama sonra beni çekmeye başladığını hissettim. Sınıfıma ve bana karşı kibar olmayan sözlerle saldırıya geçtiğinde, ona karşı bir soğukluk duymuştum. Daha sonra içinde yaşadığım dünyaya hiçbir çamur atmadığını, sözlerinin keskin ve sert olmasına rağmen, gerçeklere bütünüyle uyduğunu anladım. İşte o zaman, ona her zamankinden daha yakın olduğumu hissettim. O benim kâhinimdi. Benim için toplumun yüzündeki maskeyi düşürüyor, çirkin olduğu su götürmez olan gerçekleri bana da gösteriyordu.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Söylediğim gibi, onun gibi bir sevgilim olmamıştı hiç. Genç bir kız, hele bir üniversite kentindeyse, yirmi dört yaşına kadar gönül serüvenleri geçirmeden yaşayamaz. Benim de üniversite öğrencilerinden saçı ağarmış profesörlere, atletlerden futbol devlerine kadar bir sürü sevgilim olmuştu. Ama hiçbiri Ernest gibi aşk yapmadı benimle. Farkına bile varamadan beni kollarının arasına aldı. Karşı koymama ya da direnmeme fırsat bile vermeden dudaklarını dudaklarıma yapıştırdı. Ateşliliğinin içtenliği karşısında, geleneksel kadınlık gururunu oynamak saçmalık olacaktı. Karşı konulmaz gücüyle, beni kaldırdığı gibi, ayaklarımı yerden kesti. Bana ne tek bir söz söyledi ne de benden bir söz istedi. Kollarını boynuma doladı, beni öptü ve o andan sonra evlenmemize <span>oldu bitti</span> gözüyle baktı. Bu konuda tartışmaya yer yoktu. Tek tartışmalı durum -bu da daha sonra ortaya çıktı- ne zaman evleneceğimizdi.</span></p>

    <p class="MsoPlainText" style="text-align: justify;"><span class="calibre1">Bu görülmemiş bir şeydi. Gerçekdışı bir evlenmeydi. Yine de, Ernest'in, gerçeği sınama ilkesine uygun olarak gerçekleşti ve pekâlâ işe yaradı. Ona hayatımı emanet etmiştim. Gelecek beni bu konuda pişman etmedi. Gene de, seviştiğimiz ilk günlerde, sevişmesindeki o vahşet ve coşkuyu düşündükçe, gelecekten korkar oluyordum. Sonra anladım ki, bunlar boş kuruntularmış. Hiçbir kadın böylesine tatlı, böylesine müşfik bir kocaya sahip olmamıştır. Onun, bir yandan nazik, yumuşak; bir yandan da vahşi, azılı bir sevgili oluşu, hem güvenli, hem de beceriksiz ve kaba</span></p>

    <p class="MsoPlainText" style="text-align: justify;"><span><span class="calibre1">oluşu</span></span> <span class="calibre1">kadar garipti. Bu beceriksizliğinden hiç kurtulamadı zaten. Ama benim hoşuma gidiyordu bu. Bizim evin salonunda dolaşmasını, bir boğanın porselen mağazasındaki ürkek yürüyüşüne benzetiyordum.*</span></p>

    <p class="MsoPlainText" style="text-align: justify;"><span class="calibre1">Ona olan aşkımın derinliği konusunda, en küçük bir kuşkum kalmışsa <span>bile,</span> ki bu ancak bilinçaltımdaki bir kuşku olabilirdi, artık bu da bütünüyle yok olmuştu. Bilgi Dostları Derneği'nin gecesinde oldu bu. Emest bu muhteşem savaş gecesinde, ustaları inlerine sokmuştu. Bu kulüp, Pasifik kıyılarının en seçkin kulübüydü. Bilgi Dostları Kulübü'nü, son derece büyük servet sahibi olan yaşlı Bayan Brentvrood kurmuştu. Kulüp onun kocası, ailesi ve oyuncağıydı. Üyeleri toplumun en zenginleri ve bu zenginlerin de en akıllılarıydı. Topluluğa entelektüel bir hava kazandırmak için aralarına birkaç bilim adamı da almışlardı.</span></p>

    <p class="MsoPlainText" style="text-align: justify;"><span class="calibre1">Bilgi Dostları Kulübü'nün sabit bir yeri yoktu. Öyle kulüplerden değildi. Üyeleri, ayda bir, evlerden birinde toplanır, konferans dinlerlerdi. Konuşmacılar, her zaman olmasa da, genellikle bir ücret karşılığında getirilirdi. New York'lu bir kimyacı diyelim, radyum hakkında bir keşifte bulundu, konuşma yapması için hemen çağrılıyor, bütün yolculuk masrafları karşılanıyor, ayrıca orada harcadığı zaman için de epey yüklü bir para ödeni yordu.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* O günlerde oturma odalarını ufak tefek süs eşyaları ve biblolarla doldurmak bir âdetti. İnsanlar, yaşamanın sadeliğini daha keşfetmemişlerdi. Böyle odalar temizlenmesi için sonsuz emeğin gerektiği müzelere benziyordu. Toz tanrısı evlerin efendisiydi. Toz tutan sonsuz sayıda eşya ve tozdan kurtulmak için yalnızca birkaç gereç vardı.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Aynı şey kutuptan dönen bir kâşif için, edebiyatın ya da sanatın en son yıldızları için de söz konusuydu. Toplantılara ziyaretçi kabul edilmezdi. Ayrıca kulüpte yapılan tartışmaların gazetelere yansımaması Bilgi Dostları Kulübü'nün politikasıydı. Bu yüzden en yüksek düzeydeki devlet adamları bile burada rahatça konuşabilirlerdi.</span></p>

    <p class="MsoPlainText" style="text-align: justify;"><span class="calibre1">Ernest'in bana yirmi yıl önce yazdığı buruşuk mektup duruyor önümde. Aşağıdaki satırları olduğu gibi aktarıyorum mektuptan;</span></p>

    <p class="MsoPlainText" style="text-align: justify;"><span class="calibre1">"Babanız Bilgi Dostları Kulübü'nün üyesi. Bu yüzden siz de katılabilirsiniz toplantılara. Salı akşamı gelin. Size hayatınızın en güzel anlarını yaşatacağıma söz veriyorum. Son girişimlerinizde, kodamanları silkeleyemediniz. Eğer gelirseniz, sizin yerinize ben onları silkeleyeceğim. Kurtlar gibi ulutacağım onları. Siz onların ahlaki yönlerini sorgulamıştınız. Onların ahlakları sorgulandığında, onlar yalnızca daha çok böbürlenirler ve karşılarındakine tepeden bakarlar. Ama ben onların para keselerini tehdit edeceğim. Bu onların ilkel doğalarının köklerini sarsacak. Eğer gelebilirseniz, kemiğini korumak için hırlayarak dişlerini gösteren, gece elbiselerini giymiş mağara insanlarını göreceksiniz. Size güzel bir eğlence ve hayvan doğasının içyüzü üstüne sağlam bilgiler edinme fırsatı vaat ediyorum.</span></p>

    <p class="MsoPlainText" style="text-align: justify;"><span class="calibre1">"Onlar beni paramparça etmek için davet ettiler. Fikir Bayan Brentvrood'dan çıkmış. Beni davet ederken gerçek amacının ne olduğunu saklayamadı. Misafirlerine sık sık bu tür eğlenceler sunuyor zaten. <span>Onların en büyük zevki, karşılarında uysal ve kibar bir reformcunun süklüm püklüm durmasını görmek.</span> Bayan Brentwood benim bir kedi gibi masum, bir inek kadar da iyi huylu ve duygusuz olduğumu düşünüyor. Böyle bir kanıya varmasına yardımcı olduğumu kabul etmeliyim. Başlangıçta <span>kaypak</span> konuşuyordu, sonunda benim zararsız olduğuma karar verdi. İyi de bir ücret alacağım, iki yüz elli dolar, radikal olsa bile bir zamanlar valiliğe adaylığını koymuş birine değer doğrusu. Ayrıca, smokin de giymek zorunlu. İşe bak. Ben hayatımda böyle bir kıyafet giymedim. Bir yerden kiralayacağım sanırım. Ama bu Bilgi Dostları Kulübü'nde, böyle bir fırsatı elimden kaçırmamak için daha kötüsünü bile yapmaya hazırım."</span></p>

    <p class="MsoPlainText" style="text-align: justify;"><span class="calibre1">Bu toplantı için, üyelerden Pertonwaithe'in evi seçilmişti. Büyük salona fazladan sandalyeler getirilmişti. İki yüz üye Ernest'i dinlemek üzere yerlerini almışlardı. Bunlar, gerçekten toplumun efendileriydi. İçimden servetlerinin ne kadar tuttuğunu hesaplamaya çalışarak eğleniyordum. En azından yüzlerce milyon dolar ederdi servetleri. Bu servetlerin sahipleri, öyle tembellik içinde yaşayan zenginler de değildi. Sanayi ve politika hayatında çok etkin rolleri olan iş adamlarıydı.</span></p>

    <p class="MsoPlainText" style="text-align: justify;"><span class="calibre1">Bayan Brentwood, Ernest'le salona girdiğinde hepimiz yerlerimizi almıştık. Herkes başını ona çevirdi, hemen Ernest'in konuşacağı yere, salonun başına doğru döndüler. Smokin giymişti, geniş omuzlan ve yakışıklı başıyla muhteşem görünüyordu. O kendine özgü beceriksizliği, ne yapacağını bilmezliği üzerindeydi yine. Yalnız bu beceriksizliği için onu sevebileceğimi düşünüyordum neredeyse. Ona bakarken büyük bir mutluluk duyuyordum. Elimi sıkarkenki nabzının atışını, dudaklarıma yapışan dudaklarını, şimdi yine duyar gibi oluyordum. Onunla öylesine gurur duyuyordum ki, içimden ayağa fırlamak ve orada toplanmış kalabalığa, "O benim! Kollarına aldı beni, onun aklında, o ulu düşüncelerden başka, binlerce büyük fikirden başka, bir tek ben varım!" diye bağırmak geçiyordu. Bayan Brentwood, salonun başında, Ernest'i Albay Van Gilbert'le tanıştırdı, Albay'ın toplantıya başkanlık edeceğini anlamıştım. Albay Van Gilbert büyük bir şirket avukatıydı. Ayrıca, çok zengindi. Girdiği en küçük davalar bile yüz bin dolardan başlardı. Hukuk alanında bir üstattı. Yasalar onun için, iplerini elinde tuttuğu bir kuklaydı. Hamur gibi yoğururdu yasaları, bir Çin bilmecesi gibi evirir çevirir, istediği biçime sokardı onları. Davranışları ve konuşma biçimi eski modaydı ama hayal gücü, bilgisi ve yararlandığı kaynaklar, meclisten yeni çıkmış yasa kadar gençti. İlk <span>büyük ününü</span> Shardwell* vasiyetnamesini bozduğunda elde etmişti.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Miras davaları o dönemin sık sık rastlanan olaylarındandı. Büyük servetlerin birikimi ve bu servetleri ölümden sonra bırakmak, servet sahiplerini güç durumda bırakırdı. Vasiyetname yapmak ve vasiyetname bozmak, zırh ve silah yapmak gibi tamamlayıcı bir ticaret haline gelmişti. En usta avukatlar, bozulamayacak vasiyetnameler yapmak üzere işe alınırdı. Ancak, bu vasiyetnameler hep bozulur, yasalara uygun olmayan bir yan hep bulunurdu. Bununla birlikte varlıklı sınıflar asla bozulamayacak vasiyetnameler yapılabileceğine inanırlar ve kuşaklar boyunca müşteriler ve avukatlar bu yanılsamanın peşinden koşarlardı. Bu, ortaçağ simyacılarının Evrensel Çözücü'nün peşinden koşmaları gibi bir şeydi.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Bu tek davadan aldığı para beş yüz bin dolardı. O günden sonra bir fişek gibi yükselmişti. Ülkenin en iyi avukatı yani şirket avukatı derlerdi ona. Birleşik Devletlerin en büyük avukatları sorulduğunda, herkes onu ilk üç arasında sayardı.</span></p>

    <p class="MsoPlainText" style="text-align: justify;"><span class="calibre1">Ayağa kalktı ve alaylı bir ses tonuyla, imalı ve seçkin cümlelerle Ernest'i tanıtmaya başladı. Albay Van Gilbert, bir sosyal devrimciyi, işçi sınıfının bir üyesini tanıtırken, inceden inceye ve kurnazca alay etmişti. Dinleyiciler gülümsediler. Bu beni öfkelendirdi, Ernest'e baktım. Görünüşü beni iki misli sinirlendirdi. Bu iğneli sözleri pek umursar görünmüyordu. Daha da kötüsü, kendisiyle alay edildiğinin farkında değilmiş gibi davranıyordu. Sakin sakin, kımıldamadan, uykulu bir halde oturuyordu. Gerçekten de bir aptal gibi görünüyordu. Bir an için kafamda bir düşünce belirdi. Bu, sıra sıra beyin takımının ve güçlü adamların sözlerini umursasa ne geçecekti eline? Sonra gülümsedim. Beni aldatamazdı. Ama Bayan Brentwood'u aldattığı gibi, şimdi de diğerlerini aldatıyordu. Ev sahibi ilk sıralarda bir koltukta oturuyordu ve konuşmacının imalı sözlerini güçlendirmek ister gibi, arada bir tanıdıklarına dönüp gülümsüyordu.</span></p>

    <p class="MsoPlainText" style="text-align: justify;"><span class="calibre1">Albay Van Gilbert tanıtma işini bitirince, Ernestayağa kalktı ve konuşmaya başladı. Alçak bir sesle, arada bir sanki utanıyormuş gibi bir havayla kestiği alçakgönüllü cümlelerle işe başladı. İşçi sınıfından bir ailenin çocuğu olarak dünyaya geldiğini, çevresindeki herkesin sefil ve perişan bir hayat sürdüğünü, sınıfının insanlarının hem ruhuna, hem bedenine işkence edildiğini, açlıkla pençeleştiklerini anlattı. Gençliğinin tutkusunu ve ülküsünü, üst sınıf insanlarının yaşadığı Cennet hakkında ne düşündüğünü anlattı.</span></p>

    <p class="MsoPlainText" style="text-align: justify;"><span class="calibre1">"O üstün sınıfın insanlarının güzel bir hayat yaşadığını biliyordum. Ruhlarında bencillik duygusu yoktu benim kafamdaki zengin insanların. Asil düşünceliydiler ve entelektüel bir hayat yaşıyorlardı. Bunları böyle biliyordum, çünkü "Seaside Kitabevi'nin* romanlarını okuyordum. Bu romanlarda insanlar hep güzel şeyler düşünürler, güzel bir dille konuşurlar, kahramanca işler yaparlardı. Güneşin her sabah doğduğunu nasıl kabul ediyorsam üst sınıfın dünyasında her şeyin iyi, hoş, asil, pırıl pırıl olduğunu da öyle kabul ediyordum. Namuslu hayattı yaşadıkları hayat. Onurlu bir hayat, yaşanmaya değer bir hayat sürerdi benim üstümdeki sınıfın insanları. Çektikleri sıkıntıların, acıların ödülünü alırdı tüm roman kahramanları."</span></p>

    <p class="MsoPlainText" style="text-align: justify;"><span class="calibre1">Sonra dokuma fabrikasındaki yaşantısını, nalbantlığı öğrenişini ve sosyalistlerle tanışmasını anlattı. Onların arasında çok akıllı insanlara, parlak ruhlara, Hıristiyanlık anlayışları hiçbir tarikata sığmadığı için dinden kopmuş eski papazlara, egemen sınıflara hizmet etme yolundan dönen, üniversite çarkı altında ezilen profesörlere rastlamıştı. Sosyalistleri, bugünün akıl dışı toplumunu yıkıp, onun malzemeleriyle geleceğin akılcı toplumunu kurmak için savaş veren devrimciler olarak tanımlıyordu.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* İşçi sınıfının, zenginlerin ve zenginliğin doğasını anlamaması için son derece başarıyla çalışmış bir yayınevi.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Burada yazması çok uzun olacak bir sürü şey daha söyledi, ama devrimciler arasındaki hayatını nasıl anlattığını asla unutamayacağım. Konuşmasındaki duraklama yok olmuştu. Sesi giderek daha güçlü, daha güvenli çıkmaya başladı, düşünceleri ağzından parıldayarak dökülüyordu;</span></p>

    <p class="MsoPlainText" style="text-align: justify;"><span class="calibre1">"Bu devrimciler arasında, insanlığa duyulan ateşli bir inancı, sarsılmaz bir ülkücülüğü, fedakârlığı, düşüncesi uğrunda ölümü, ruhun bütün göz kamaştırıcı ve keskin gerçeklerini buldum. Ruhların en temizini onlarda gördüm. Onların dünyasında hayat temiz, soylu ve canlıydı. Kanını ve canını dolarlardan ve sentlerden üstün tutan yüce ruhlarla tanıştım. Dünya imparatorluğunun ticari gelişme durumuyla değil de, açlıktan ölmek üzere olan bir kenar mahalle çocuğuyla candan ilgilenen insanlardı onlar. Çevremdeki her şeyde amacın soyluluğu ve kavganın kahramanlığı yaşıyordu. Günlerim güneşli, gecelerim yıldızlıydı. Bir ateş ve çiy yağmuru içinde yaşıyordum. Katlanılmak zorunda kalınan kötü davranışlardan ve uzun acılardan sonra, bir kurtuluş teminatı olan İsa'nın <span>sıcak kanıyla</span> dolu Kutsal Kâse, gözlerimin önünde pırıl pırıl yanıyordu."</span></p>

    <p class="MsoPlainText" style="text-align: justify;"><span class="calibre1">Daha önce birkaç kez olduğu gibi, o anda da biçim değiştirdi gözlerimin önünde Ernest. Kaşları içindeki ilahi ruhla aydınlandı birden, etrafını çepeçevre kuşatan bir hale içinde daha da parlak görünüyordu. Ancak ötekiler</span></p>

    <p class="MsoPlainText" style="text-align: justify;"><span><span class="calibre1">görmedi</span></span> <span class="calibre1">bu nuru. Gözlerime dolan sevinç gözyaşları, aşkımın heyecanı bana bu nuru gösteriyor, diye düşündüm. Arkamda oturan Bay Wickson'ın pek etkilenmiş bir hali yoktu, çünkü alaycı bir sesle, "Ütopik,"* diye bağırdığını duydum.</span></p>

    <p class="MsoPlainText" style="text-align: justify;"><span class="calibre1">Bu arada Ernest toplumda nasıl yükseldiğini, sonunda nasıl üst sınıftan insanlarla ilişki kurduğunu ve önemli yerleri tutmuş insanlarla sürtüşmelerini anlatıyordu. Sonra, sıra bu adamlar için beslediği hayallerin yıkılmasına gelmişti ve bu hayal kırıklığını, salondakilerin pek hoşuna gitmeyeceği kesin olan cümlelerle yansıttı. Mayalarının bayağılığı onu şaşırtmıştı. Hayat öyle sandığı gibi güzel değildi, cömert değildi. Karşılaştığı bencillik onu afallatmıştı. Ama onu asıl şaşırtan şey, entelektüel hayatlarının olmayışıydı. Devrimci kişileri tanıdığından, bu yönetici sınıfın entelektüel ahmaklığı karşısında şaşkına dönmüştü. Sonra, görkemli kiliselerine, yüksek ücretli vaizlerine rağmen, bu sınıfın insanlarının, kadın erkek tamamen maddeci olduğunu görmüştü. Küçük tatlı ideallerden, sevgili ahlak kuralcıklarından söz edip duruyorlardı. Evet, ama bu gevezeliklerine rağmen hayatlarının özü yine de maddeciydi.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* O dönemin insanları deyimlerin esiriydi. Köleliklerinin alçaklığını, bizim akıl ve havsalamız almaz. Sözcüklerde hokkabazların yaptıklarından daha fazla büyü vardı. Kafaları o kadar şaşkın ve karmaşıktı ki tek bir sözcüğün söylenmesi bile, bir yaşam boyu süren ciddi araştırmaları ve bunun sonucunda ulaşılan düşünceleri genel bir şekilde olumsuzlayabilirdi. Bu sözlerden biri de 'Ütopik' sözcüğüydü. Bu sözcüğün sadece söylenmesi bile, ne kadar insani ele alınırsa alınsın, ekonomik ıslahı ve yenilemeyi savunan herhangi bir tasarıyı lanetlemeye yeterdi.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Gerçek ahlaktan, İsa'nın aşılamaya çalıştığı, ama bugün vaazlarda artık duyulmaz olan ahlaktan, bütünüyle yoksundular.</span></p>

    <p class="MsoPlainText" style="text-align: justify;"><span class="calibre1">"Öyle adamlara rastladım ki," dedi, "barış prensi numarasıyla savaşa karşı atıp tutuyor, sonra da, kendi fabrikalarındaki grevcileri öldürsünler diye Pinkertonlar'ın* eline silah veriyorlardı. Öyle adamlar tanıdım ki, bir yandan parayla adam dövüştürmenin çağ dışı olduğunu öne sürüyorlar, bir yandan da yiyecek maddelerine kaçak malzeme katarak, bir yılda eli kanlı Herod'un öldüremediği kadar çocuğun canına kıyıyorlardı.</span></p>

    <p class="MsoPlainText" style="text-align: justify;"><span class="calibre1">"Bu ince ruhlu, aristokrat görünümlü centilmen, dulları ve yetimleri gizlice soyan şirketlerin kukla yöneticisi ve maşasıydı. Bu centilmen, güzel güzel kitapları rafına dizer, edebiyattan anlar görünür, belediyelerin <span>kara kaşlı</span>, kat kat boyunlu patronlarına rüşvet öderdi. Patentli ilaç ilanlarını basan bir editör, bana, patentli ilaçlar" hakkındaki gerçeği gazetesinde yazmak istediğim için, 'pis <span>demagog</span>,' diye bağırdı. Kendisinden geçmişçesine ama aynı zamanda da içtenlikle, idealizmin güzelliğinden, Tanrı'nın iyiliğinden söz ederken, bir iş anlaşmasında ortaklarına ihanet etti. Kilisenin direği ve yabancı <span>misyonerlere büyük</span> bağışlarda bulunan bir adam, dükkânında çalışan kızları günde on saat çalıştırıp, açlıktan ölmeyecekleri kadar para verir ve böylece orospuluğu teşvik ederdi.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Bunlar ilkin özel dedektiflerdi; ama çok geçmeden, kapitalistlerin kiralık savaşçıları olup çıktılar ve Oligarşinin askerlerini oluşturdular.</span></p>

    <p class="MsoPlainText" style="text-align: justify;"><span class="calibre1">** Patentli ilaçlar patentli yalanlardı, ama ortaçağın muska ve büyüleri gibi insanları aldattı. Bu ilaçların muska ve büyülerden tek farkı, daha zararlı ve daha pahalı olmasıdır.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Üniversitelere büyük bağışlar yapan, muhteşem kiliseler inşa ettiren para babası bir adam, dolar için, sent için mahkemelere düşüyor, yalan yere yeminler ediyordu. Bir demiryolu patronu; bir yurttaş, bir centilmen ve bir Hıristiyan olarak sözünden dönme alçaklığını gösteriyor, ona buna gizli indirimler sağlıyordu. Bir senatör, kaba ve cahil bir makine patronunun* aleti ve kölesi, küçük kuklasıydı... Vali ve onun yüksek mahkeme yargıcı da öyle... Hepsi de trenlerde bedava yolculuk yapıyorlardı. Makineye sahip olan bu kurnaz kapitalist, makinenin patronu ve de bedava seyahat kartını veren demiryolları. Hepsi birbirinin kölesi...</span></p>

    <p class="MsoPlainText" style="text-align: justify;"><span class="calibre1">"Böylece, bir Cennet yerine, kendimi ticaretin kuru çölünde buldum. Onlara göre ticaretin dışında bütün her şey saçmaydı. İçlerinden hiçbiri temiz, soylu ve canlı değildi. Gerçi birçok canlıyla karşılaşmıştım, ama onlar da çürümüşlükle besleniyordu. Burada bütün bulduğum canavarca bir bencillik, günlük dildeki anlamıyla kaba ve azgın bir maddecilik, pratiğe uygulanan pratik bir maddecilik oldu."</span></p>

    <p class="MsoPlainText" style="text-align: justify;"><span class="calibre1">Ernest, onların hakkında uğradığı hayal kırıklıklarından daha çok söz etti. Bu dünyanın insanları entelektüel bakımdan onu sıkıyor, manevi bakımdan hasta ediyorlardı. Bu yüzden, temiz, soylu ve canlı olan, kapitalistlerde bulunmayan bütün iyi niteliklere sahip olan devrimci dostlarına dönmüştü.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">*M. S. 1912 yılında bile, halk, ülkeyi oylarıyla yönettiğini sanıyordu. Aslında ülke siyasal makineler denilen şey tarafından yönetiliyordu. İlkin, makine patronları, yeni yasalar çıkarmada, kapitalistlerden insafsız vergiler alıyorlardı, ama kısa zaman içinde kapitalistler, siyasal makinelerin kendisine sahip olmayı ve makine patronlarını kiralamayı daha ucuz buldular.</span></p>

    <p class="MsoPlainText"></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Ve şimdi," dedi, "size devrimi anlatmama izin verin."</span></p>

    <p class="MsoPlainText" style="text-align: justify;"><span class="calibre1">Ama önce, bu korkunç saldırının onlara pek etki etmediğini söylemeliyim. Yüzlerini inceliyor ve memnun bir üstünlük ifadesiyle konuşmacıyı süzdüklerini görüyordum. Ernest'in bana söylediği sözleri hatırladım. Ahlaklarına yapılan hiçbir saldın onları sarsamaz. Buna rağmen, böyle dolambaçsız konuşmasının Bayan Brentwood'u etkilediğini fark ettim. Bıkkın ve tedirgin bir hali vardı.</span></p>

    <p class="MsoPlainText" style="text-align: justify;"><span class="calibre1">Ernest devrim ordusunu anlatarak söze başladı. Ordunun gücünü (çeşitli ülkelerde verilen oylar) belirten rakamlar verdi. Bunun üzerine dinleyicilerde huzursuz bir kıpırdanma oldu. Yüzlerinde endişeli bir anlam belirdi, dudakları gerildi. Sonunda savaş kılıcı çekilmiş, eldiven yere atılmıştı. Düello başlıyordu. Amerika'daki bir buçuk milyon sosyalisti, öteki ülkelerdeki yirmi üç buçuk milyon sosyalisti bir araya getiren uluslararası sosyalistler örgütünü anlattı.</span></p>

    <p class="MsoPlainText" style="text-align: justify;"><span class="calibre1">"Böyle bir devrim ordusu," dedi, "yirmi beş milyon kişilik bir güç, yöneticileri ve yönetici sınıfı durup bir düşünmeye çağırır. Bu ordunun sloganı şöyledir; 'Birazını değil, bütün her şeyinizi istiyoruz! Daha az bir şeyle yetinemeyiz. İktidarın ve insanlığın kaderinin dizginlerini elimize almak istiyoruz. İşte ellerimiz. Bunlar güçlü ellerdir. Sizin hükümetlerinizi, saraylarınızı alacağız. Görkemli yaşantınızı kökünden silkip atacak bu eller. Sizler de ekmeğinizi kazanmak için, tarladaki köylüler gibi, büyük kentlerinizin kenar mahallelerindeki yoksul işçiler gibi alın teri dökmek zorunda kalacaksınız. İşte ellerimiz! Bu eller güçlü ellerdir!'"</span></p>

    <p class="MsoPlainText" style="text-align: justify;"><span class="calibre1">Konuşurken, güçlü kollarını heybetli omuzlarından ileri doğru uzatıyor, o nalbant elleriyle havayı bir kartalın pençeleri gibi avuçluyordu. Bu haliyle hükmeden bir işçinin ruhu gibi orada dikiliyordu, ellerini seyircilerini parçalamak ve ezmek için ileri uzatmıştı. Bu somut, güçlü, tehditkâr devrim görüntüsü karşısında dinleyicilerin irkildiklerini fark ettim. Kadınlar korkuyla oturdukları yerde büzüştüler ve yüzlerine bir korku ifadesi yerleşti. Ama erkekler aynı tepkiyi vermedi. Bunlar aktif zenginlerdi, vurdumduymaz değillerdi ve savaşçıydılar. Gırtlaklardan derin bir homurtu yükseldi ve bir an içinde havada kayboldu. O akşam birçok defa duyacağım uğultuların ilkiydi bu. Bu, insanın içindeki hayvanın ya da ilkel tutkularının samimi bir tepkisiydi. Bu sesi çıkardıklarının bilincinde değillerdi. Bu uğultu içgüdülerinin ve bilinçsiz tepkilerinin ifadesiydi. Ve o anda, onların yüzündeki katılığı ve gözlerindeki savaş kıvılcımlarını görür görmez, bu insanların dünya egemenliğini kolay kolay bırakmaya yanaşmayacaklarını anladım.</span></p>

    <p class="MsoPlainText" style="text-align: justify;"><span class="calibre1">Emest saldırısına devam ediyordu. Birleşik Devletler'deki bir buçuk milyon devrimcinin varlığını, kapitalist sınıfın toplumu kötü yönetmesine bağladı. Ne aletleri ne de makineleri olan ve hayatlarını sürdürebilmek için ancak doğal kaynaklardan yararlanabilen mağara insanlarının ve günümüz vahşi topluluklarının ekonomik durumunu kısaca anlattı. Sonra, uygar bir insanın, bir vahşinin-kinden bin defa büyük olan üretim gücüne sahip olduğu günümüze gelinceye kadar, makinelerin ve sosyal örgütlenmenin gelişiminden söz etti.</span></p>

    <p class="MsoPlainText" style="text-align: justify;"><span class="calibre1">"Beş adam," dedi, "bin kişiye yetecek ekmek üretebilir. Bir tek kişi, iki yüz elli kişi için pamuklu bez, üç yüz kişi için yünlü giysi, bin kişi için ayakkabı üretebilir. Bundan çıkarılacak sonuç şudur ki, toplumun iyi yönetilmesi halinde, uygar insan, mağara insanından çok daha iyi koşullar altında yaşayabilir. Ama yaşıyor mu? Buyurun, inceleyelim. Bugün Birleşik Devletler'de on beş milyon* insan yoksulluk içinde yaşıyor. Yoksulluk derken yiyeceğin ve barınağın yetersiz olduğu, dolayısıyla çalışma koşullarının olmadığı bir durum kastediliyor. Bugün, Birleşik Devletler'de, sizin "iş kanunu" adını verdiğiniz bütün o şeylere rağmen, üç milyon çocuk işçi çalışıyor.** Son on iki yıl içinde bu sayı iki katına ulaşmıştır. Şimdi, toplumun yöneticileri olarak soruyorum size, neden 1910 yılı nüfus sayımı sonuçlarını açıklamadınız?</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Robert Hunter, 1906 yılında, "Yoksulluk" adlı kitabında, o dönemde Birleşik Devletler'de on milyon insanın yoksulluk içinde yaşadığına işaret ediyordu.</span></p>

    <p class="MsoPlainText" style="text-align: justify;"><span class="calibre1">** Bileşik Devletler'de 1900 yılı nüfus sayımında (halka açıklanan son sayım) çocuk işçi sayısının <span>1,752,187</span> olduğu belirlenmişti.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Bu soruya sizin yerinize ben karşılık vereyim. Açıklamadınız çünkü korkmuştunuz. Sefaletin istatistiğinin, hazırlanan devrimi hızlandırabileceğini düşündünüz.</span></p>

    <p class="MsoPlainText" style="text-align: justify;"><span class="calibre1">"Ama ilk suçlamama yeniden dönüyorum. Eğer modern insanın üretim gücü, mağara insanınkinden bin kat daha yüksekse, o zaman neden bugün Birleşik Devletler'de yeterince beslenemeyen ve konut bulamayan on beş milyon insan ve fabrikalarda çalışan üç milyon çocuk işçi bulunuyor? Bu ciddi bir suçlamadır. Kapitalist sınıf, toplumu iyi yönetmemiştir. Bu gerçekler karşısında, yani çağdaş adamın, mağara adamından daha kötü koşullar içinde yaşadığı ve onun üretici gücünün mağara adamınınkinden bin kat daha fazla olduğu gerçeği karşısında, kapitalist sınıfın toplumu iyi yönetmediği sonucundan başka bir sonuç çıkarmak imkânsızdır. Kötü yönettiniz üstatlar, bencilce yönettiniz. Şu anda, yani bu gece, ne siz benim bu suçlamama bir cevap verebilirsiniz, ne de sınıfınızın topu Birleşik Devletler'deki devrimcilere cevap verebilir. Cevap veremezsiniz. Size cevap vermeniz için meydan okuyorum. Ve dahası, sözlerimi bitirdiğimde de cevap veremeyeceksiniz. Başka konularda iyi laf yapan diliniz bu konuda dolaşacaktır.</span></p>

    <p class="MsoPlainText" style="text-align: justify;"><span class="calibre1">"Yönetiminizde başarısızlığa uğradınız. Bir mezbahalar uygarlığı getirdiniz. Kör ve oburdunuz. Kalktınız (bugün kalktığınız gibi), meclis salonlarında, utanmadan çocukların ve bebelerin emeği olmaksızın kâr yapamayacağınızı haykırdınız. Bu sözlerimin yalnızca benim iddialarım olduğunu sanmayın. Bütün bunlar yazılıdır ve aleyhinizde kullanılmak üzere kayıtlara geçmiştir. Güzel amacınız ve sevgili ahlakınız üzerine gevezeliklerle vicdanınızı uyuttunuz. Böylece iktidar ve zenginlik içinde yağ bağladınız. Kazandığınız başarılarla sarhoş oldunuz. Ama bize karşı şansınız, asalak yaşantılarına son vermek üzere işçi arıların saldırdığı eşek arılarınınkinden çok değildir. Toplumu yönetmekte başarısız oldunuz. Yönetim yetkisi alınacak elinizden. İşçi sınıfının bir buçuk milyonu bulan emekçi yığınları, bütün işçilerle birleşecek ve yönetimi alacak elinizden. Bu devrimdir beyler. Gücünüz varsa durdurun."</span></p>

    <p class="MsoPlainText" style="text-align: justify;"><span class="calibre1">Ernest'in sesi, hatırı sayılır birkaç dakika daha yankılanmaya devam etti salonda. Sonra, daha önce duyduğum homurtu ya da hırlayış yükseldi ve on kadar adam bağırarak ayağa fırladılar ve başkanı uyarmak için ellerini kollarını salladılar. Bayan Brentwood'un omuzlarının için için sarsıldığını fark ettim. Bir an için, Ernest'e güldüğünü sanarak sinirlendim. Ama hemen, gülmediğini ve bir sinir krizi geçirmekte olduğunu anladım. Bu kızgın meşaleyi, sevgili Bilgi Dostları Kulübü'nün içine sokmakla düştüğü yanılgının korkusuna kapılmış, afallamıştı.</span></p>

    <p class="MsoPlainText" style="text-align: justify;"><span class="calibre1">Albay Van Gilbert, kendilerine söz verilmesi için çırpınan, öfkenin yüzlerini tanınmayacak şekle soktuğu on kadar üyeyi fark etmemişti bile. Onun suratı da allak bullaktı. Kollarını açarak ayağa fırladı ve bir süre ağzından anlamsız hecelerden başka bir şey çıkmadı. Sonra sözcükler bir sel gibi ağzından dökülmeye başladı. Ama bu konuşan ne yüz bin dolarlık avukattı, ne de güzel konuşma yeteneğine sahip kibar aristokrat.</span></p>

    <p class="MsoPlainText" style="text-align: justify;"><span class="calibre1">"Yanlış üstüne yanlış!" diye bağırdı. "Ben hayatım boyunca, bu kadar kısa bir süre içinde, böylesine çok yanlışı bir arada duymadım. Ayrıca, genç adam, yeni hiçbir şey söylemediğinizi de size söylemek zorundayım. Bu anlattıklarınızı, siz daha doğmadan önce ben okulda öğrenmiştim. Sizin bu sosyalist kuramınızı, bundan yaklaşık iki yüzyıl önce ilk defa Jean Jacques Rousseau ortaya atmıştı. Yeniden toprağa dönüş, işe bak! Ama biyoloji bunun saçmalığını gösterir. Atalarımız yarım bilgiliden kork, diye boşuna söylememişler, siz de bu akşam çılgınca kuramlarınızla bunun güzel bir örneğini verdiniz. Yanlış üstüne yanlış! Ömrümce, böylesine bir yanlış tufanı içinde midemin bulandığı olmamıştı. Gelişmemiş genellemeler ve çocukça akıl yürütmeler!"</span></p>

    <p class="MsoPlainText" style="text-align: justify;"><span class="calibre1">Küçümser bir tavırla parmağını şakırdattı ve yerine oturmaya hazırlandı. Kadınlar konuşmasını tiz çığlıklarla, erkekler de boğuk haykırışlarla onayladılar. Konuşmak için izin isteyen bir düzine adamın yansı, hep bir ağızdan konuşmaya başladı. Kargaşa ve gürültüyü anlatmak imkânsızdı. Bayan Pertonwaithe'in azametli duvarları, böyle bir olaya tanık olmamıştı daha önce. Üstelik bu uğuldayan, homurdanan vahşi sürüsü, sanayi dünyasının soğukkanlı kaptanları, yüksek sosyetenin kaymak tabakasıydı. Ernest, gerçekten ellerini para cüzdanlarına uzatarak, onları titretmişti. Bu eller, bir buçuk milyon devrimcinin elleriymiş gibi göründü adamların gözüne.</span></p>

    <p class="MsoPlainText" style="text-align: justify;"><span class="calibre1">Ama Ernest hiçbir durumda kendini kaybetmeyen bir insandı. Albay Van Gilbert, yerine daha yeni oturmuştu ki, ayağa fırlayıp bir adım öne çıktı.</span></p>

    <p class="MsoPlainText" style="text-align: justify;"><span class="calibre1">'Tek tek konuşun!" diye gürledi.</span></p>

    <p class="MsoPlainText" style="text-align: justify;"><span class="calibre1">Geniş ciğerlerinin haykırışı, dinleyici uğultusunu bastırdı ve sağlam kişiliğiyle herkesi susturdu.</span></p>

    <p class="MsoPlainText" style="text-align: justify;"><span class="calibre1">"Tek tek konuşun," diye tekrarladı, sakin bir sesle. "Önce Albay Van Gilbert'e cevap vereceğim. Ondan sonra sırayla ve birer birer sorabilirsiniz soracağınızı. Hep bir ağızdan konuşulmaz burada. Burası futbol sahası değil.</span></p>

    <p class="MsoPlainText" style="text-align: justify;"><span class="calibre1">"Size gelince," diye devam etti, Albay Van Gilbert'e dönerek, "sözlerimin hiçbirine karşılık vermediniz. Sadece benim zihinsel yeteneklerime ilişkin birkaç dogmatik, heyecanlı söz söylediniz. Bu konuşma yöntemi, mesleğinizde işinize yarayabilir, ama benimle böyle konuşamazsınız. Elinde kasketiyle ücretimi artırmanız için ya da kullandığım makineye karşı beni korumanız için karşınıza gelen bir işçi değilim. Benimle konuşurken, gerçeğe karşı dogmatik olamazsınız. Siz bu yöntemi, ücretli kölelerinize saklayınız. Onlar size cevap vermeye cesaret edemeyeceklerdir, çünkü onların ekmeği, peyniri ve hayatları sizin elinizdedir.</span></p>

    <p class="MsoPlainText" style="text-align: justify;"><span class="calibre1">"Ben doğmadan okulda öğrendiğinizi iddia ettiğiniz, bu doğaya dönme sorununa gelince, o günden bu yana pek bir şey öğrenmemiş olduğunuzu söylememe izin verin. Sosyalizmin doğayla ya da dinle uzak veya yakın hiçbir ilgisi yoktur. İş dışında, sizin sınıfınızın zekâdan yoksun ve aptal olduğunu söylemiştim. İşte bayım, siz de bu savıma güzel bir örneksiniz."</span></p>

    <p class="MsoPlainText" style="text-align: justify;"><span class="calibre1">Yüz bin dolarlık avukatına yöneltilen bu korkunç saldırıyı Bayan Brentwood'un sinirleri kaldıramadı. Histeri krizini, bu defa daha şiddetli bir biçimde tekrarladı. Salondan çıkarılırken hem ağlıyor, hem gülüyordu. Ama böylesi onun için daha iyi olmuştu, çünkü sonra tartışmalar daha da alevlenecekti.</span></p>

    <p class="MsoPlainText" style="text-align: justify;"><span class="calibre1">"Benim sözlerimle yerinmeyiniz," diye devam etti Emest, kısa bir sessizlikten sonra. "Sizin kendi yetkilileriniz, oybirliğiyle zekâ yetersizliğinizi onaylayacaklardır. Sizin kiraladığınız danışmanlar söyleyecektir size yanıldığınızı. Gidin, en yeteneksiz bulduğunuz bir sosyoloji asistanına, Rousseau'nun doğaya dönüş kuramıyla, sosyalizm kuramı arasındaki ayrımı sorun. Gidin, en büyük Ortodoks burjuva ekonomi politikçilerine, sosyologlarına sorun. Gidin, bu konuda yazılmış olan ve sizin kurduğunuz kütüphanelerin raflarında tozlanan kitapların sayfalarına sorun. Hepsinden aldığınız cevap, doğaya dönüşle sosyalizm arasında ortak hiçbir yanın olmadığı olacaktır. Öte yandan, aldığınız cevaplardaki tek ortak nokta, sosyalizmle doğaya dönüşün iki ayrı kutupta yer aldığı olacaktır. Tekrar ediyorum, bana, sözlerime inanmayın. Sizin zekâ yetersizliğinizin kanıtı bu kitaplarda, hiç okumadığınız bu kitaplardadır. Siz bu zekâ yetersizliğinizle sınıfınızın bir örneğisiniz.</span></p>

    <p class="MsoPlainText" style="text-align: justify;"><span class="calibre1">"Yasaları biliyorsunuz, iş biliyorsunuz Albay Van Gilbert. Kartellere hizmet etmeyi, yasal boşluklardan yararlanarak kâr paylarını artırmayı herkesten çok daha iyi bilirsiniz. Çok güzel. Bu görevinizi sürdürmeye devam edin. Önemli bir kişisiniz. Siz çok iyi bir avukat, ama acınacak bir tarihçisiniz. Sosyolojinin alfabesini bile bilmiyorsunuz. Sizi duyan biri, biyoloji konusunda da Plinius'un çağdaşı sanır sizi."</span></p>

    <p class="MsoPlainText" style="text-align: justify;"><span class="calibre1">Albay oturduğu yerde kımıldanıp duruyordu. Salona mutlak bir sessizlik egemendi. Bütün dinleyiciler büyülenmiş, şaşkınlığa uğramışlardı. Ünlü avukat Van Gilbert'e karşı böyle bir davranış görülmemiş, inanılmaz bir şeydi. O, savunma için ayağa kalktığında yargıçların bile titrediği bir avukattı. Ama Ernest hiçbir zaman düşmanına taviz vermeye yanaşmazdı.</span></p>

    <p class="MsoPlainText" style="text-align: justify;"><span class="calibre1">"Bu sözlerimin size karşı bir hakaret olmadığını anlamalısınız," dedi Ernest. "Herkes kendi işiyle uğraşmalı. <span>Siz kendi işinizle, ben kendi işimle.</span> Siz bir uzmansınız. Yasaları bilmek, onlardan sıyrılmanın en etkili yollarını bulmak ya da soyguncu bir şirketin yararına çalışmak konusunda sizin elinize su dökemem. Ama sosyolojiye geldi mi, siz benim ayaklarımın altını öpeceksiniz, anlaşıldı mı? Bunu unutmayın. Bir de, unutmayın ki, sizin yasanız, bir günde içinden çıkılacak bir meseledir. En fazla bir gün yorar kafanızı bu mesele. Dolayısıyla, tarihsel ve sosyolojik konularda kaba genellemelere ve dogmatik iddialara yormayın kafanızı. Beceremezsiniz. Sizin işiniz değil bunlar."</span></p>

    <p class="MsoPlainText" style="text-align: justify;"><span class="calibre1">Ernest bir an durdu, düşünceli düşünceli baktı Albay'a. Adamın yüzü mosmordu. Öfkeyle çarpılmıştı ağzı. Göğsü bir inip bir kalkıyor, gövdesi ileri geri sarsılıyor, ince beyaz elleri sinirli sinirli sıkılıp çözülüyordu.</span></p>

    <p class="MsoPlainText" style="text-align: justify;"><span class="calibre1">"Ama boş yere soluk tüketmeye niyetli görünüyorsunuz ve ben de size konuşma fırsatı vereceğim. Ben sınıfınızı suçladım. Bu suçlamanın yanlış olduğunu gösterin bana. Günümüz insanının umutsuz durumunu çizdim. Yalnızca Birleşik Devletler'de, sırtlarından patronlara kâr sağlanan üç milyon köle çocuk ve iyi beslenemeyen, iyi giyinemeyen ve konut durumları daha da kötü olan on beş milyon insan. Sosyal örgütlenme ve makinelerin kullanılması sayesinde, çağdaş insanın üretme gücünün mağara adamınınkinden bin kat fazla olduğunu gösterdim. Bu iki gerçekten yola çıkarak, sorumluluğun, kapitalist sınıfın kötü ekonomik yöntemlerine ait olduğunu söyledim. Benim suçlamam buydu, birkaç defa sizi buna cevap vermeye çağırdım. Hatta daha da ileri giderek, cevap veremeyeceğinizi de söyledim. Soluğunuzu benim bu kehanetimi çürütmek için tüketebilirdiniz. Sözlerimin yanlış olduğunu söylediniz, bunu bana kanıtlar mısınız? Benim ve bir buçuk milyon yoldaşımın, size ve sizin sınıfınıza yönelttiği bu suçlamaya karşılık verin."</span></p>

    <p class="MsoPlainText" style="text-align: justify;"><span class="calibre1">Albay Van Gilbert toplantıya başkanlık ettiğini unutmuştu. Bir başkan olarak, öteki söz isteyenlere söz hakkı vermek nezaket gereğiydi. Oysa hışımla yerinden fırladı. Kollarıyla birlikte söylevini ve soğukkanlılığını da havalara fırlattı. Ernest'i ya toylukla ya söz oyunlarına başvurmakla suçluyor ya da her türlü yetenekten ve değerden yoksun olduğuna inandığı işçi sınıfına vahşice saldırıyordu.</span></p>

    <p class="MsoPlainText" style="text-align: justify;"><span class="calibre1">"Hiçbir avukatın, sizin yaptığınız gibi, bir noktada ısrar ettiğini görmedim," diye cevap verdi Ernest, Albay'ın tiradına. "Benim gençliğim söylediklerimi gölgelemez. İşçi sınıfının değersizliğiyle de ilgisi yok gençliğimin. Ben kapitalist sınıfı toplumu kötü yönetmekle suçladım. Buna karşılık vermeye bile kalkışmadınız. Neden? Verecek bir cevabınız olmadığı için mi? Siz bu topluluğun önderisiniz. Benden başka herkes cevap vereceksiniz diye ağzınızın içine bakıyor. Bakıyor, <span>çünkü,</span> kendilerinin verecek cevabı yok. Bana kalırsa, az önce de söylediğim gibi, cevap veremeyeceğiniz gibi, cevap vermeye de kalkışamayacaksınız."</span></p>

    <p class="MsoPlainText" style="text-align: justify;"><span class="calibre1">"Bu bağışlanamaz bir suçlama!" diye bağırdı Albay Van Gilbert. "Bu bir hakaret!"</span></p>

    <p class="MsoPlainText" style="text-align: justify;"><span class="calibre1">"Asıl cevap vermeyişinize göz yumulamaz," diye cevap verdi Ernest ciddi bir sesle. "Hiçbir insan entelektüel olarak hakaret göremez. Hakaret, kendi doğası gereği, duygusal bir olgudur. Kendinize gelin. Kapitalist sınıfın toplumu yanlı yönettiğine dair yaptığım entelektüel suçlamaya entelektüel bir cevap veriniz, duygusal değil."</span></p>

    <p class="MsoPlainText" style="text-align: justify;"><span class="calibre1">Albay Van Gilbert suskunluğunu bozmadı. Sanki daha alt düzeyde birine, söz söyleme zahmetine katlanmak istemeyen biri gibi sıkıntılı bir büyüklük ifadesi takındı.</span></p>

    <p class="MsoPlainText" style="text-align: justify;"><span class="calibre1">"Hemen yenilgiyi kabullenmeyin," diye atıldı Ernest. "Şimdiye kadar sınıfınızın hiçbir üyesinin bu soruya cevap veremediğini düşünerek teselli edin kendinizi." Sonra söz almak için sabırsızlanan diğerlerine döndü.</span></p>

    <p class="MsoPlainText" style="text-align: justify;"><span><span class="calibre1">"Haydi, şimdi sıra sizlerde.</span></span> <span class="calibre1">Ateşe başlayın, ama unutmayın Albay Van Gilbert'in cevap veremediği suçlamaya karşılık, cevap vermeniz için meydan okuyorum size."</span></p>

    <p class="MsoPlainText" style="text-align: justify;"><span class="calibre1">Bu tartışma sırasında söylediklerinin tamamını bu satırlara yansıtmam imkânsız. Üç kısa saat içinde, bunca söz söylenebileceğini hiç düşünmemiştim. Her neyse, son derece muhteşem bir geceydi. Rakipleri kızıştıkça, o daha çok üstlerine gidiyordu. Bilgi alanında ansiklopedik bir ustalığı vardı, onları can evinden vuracak sözleri, cümleleri seçmeyi, onları delik deşik etmeyi çok iyi becerdi. Akıl yürütme yanılgılarını ve boşluklarını gösteriyordu. Bu yanlış bir mantıksal kıyaslamaydı, sonucun verilerle bir ilgisi yoktu, bu veriler elde edilmek istenen sonuca göre düzenlenmişti. Bu bir yanılgı, bu bir boş inanç, bu bütün kitapların yazdığı deney gerçeğine aykırı bir savdı.</span></p>

    <p class="MsoPlainText" style="text-align: justify;"><span class="calibre1">Tartışma böylece sürdü gitti. Bazen elindeki kılıcı bırakıp, bir sopa alıyor ve rakiplerinin düşüncelerini sağlı sollu vurarak hırpalıyordu. Her seferinde, gerçeklerin örnek gösterilmesini istiyor, ileri sürülen kuramlar üzerine tartışmaya yanaşmıyordu. Kendisinin gösterdiği olgular, karşı taraf için salonu Water--ııo-</span></p>

    <p class="MsoPlainText" style="text-align: justify;"><span class="calibre1">loo'ya çevirmişti. İşçi sınıfına karşı saldırıya geçilir geçilmez, Ernest hemen karşılığını veriyordu; 'Tencere dibin kara, seninki benden kara demek, soruma cevap vermek demek değildir. Bu, sizin yüzünüzün kara olduğu suçlamasına bir karşılık oluşturmaz." Hepsine karşı da, teke tek tartışırken de hep aynı şeyi tekrarlıyordu; "Sınıfınızın kötü bir yönetim gösterdiği suçlamasına neden karşılık vermeye çalışmıyorsunuz? Başka birçok şeyle ilgili bir yığın söz ettiniz, ama buna cevap vermediniz. Yoksa verilecek bir cevabınız mı yok?"</span></p>

    <p class="MsoPlainText" style="text-align: justify;"><span class="calibre1">Tartışmanın sonunda Bay Wickson söz aldı. Soğukkanlılığını kaybetmeyen tek insan o kalmıştı ve Ernest diğerlerine göstermediği bir saygıyla onu dinledi.</span></p>

    <p class="MsoPlainText" style="text-align: justify;"><span class="calibre1">"Bu suçlamaya cevap vermek gerekmez," dedi Bay Wickson, yavaş yavaş konuşuyordu. "Bütün bu tartışmayı büyük bir şaşkınlık ve tiksintiyle izledim. Evet, baylar, benim sınıfımın üyeleri, beni iğrendirdiniz. Haylaz, küçük okul çocukları gibi davrandınız. Sıradan bir politikacı ağzıyla, bir politikacı ahlakıyla konuştunuz. Bu yüzden sapır sapır döküldünüz hepiniz. Bir yığın gürültü kopardınız, vızıldamaktan başka bir şey çıkmadı ağzınızdan. Bir ayının kuyruğunda uçuşan anlar gibi vızıldadınız. Baylar, işte ayı karşınızda (sözün burasında eliyle Ernest'i gösterdi) ve sizin vızıltılarınız yalnızca onun kulaklarını gıdıkladı.</span></p>

    <p class="MsoPlainText" style="text-align: justify;"><span class="calibre1">"İnanın bana, durum çok ciddidir. Ayı bu akşam, ilk defa bizi parçalamak için pençelerini uzattı. Birleşik Devletler'de bir buçuk milyon devrimci olduğunu söyledi. Bu bir gerçektir. Amaçlarının bizim hükümetimizi, saraylarımızı, görkemli yaşantımızı elimizden almak olduğunu söyledi. Bu da bir gerçektir. Bir değişiklik, büyük bir değişiklik oluyor toplumda, ama bu değişiklik ayının beklediği değişiklik olmayabilir. Ayı bizi parçalayacağını söyledi. Ya biz ayıyı parçalarsak?"</span></p>

    <p class="MsoPlainText" style="text-align: justify;"><span class="calibre1">Büyük salon o homurtularla doldu gene, güvenli başlar sallandı bu kez. Suratlar sertleşti. Hepsi birer savaşçı kesilmişti.</span></p>

    <p class="MsoPlainText" style="text-align: justify;"><span class="calibre1">"Ama vızıldamakla parçalayanlayız ayıyı," diye devam etti Bay Wickson. Kayıtsız ve umursamazdı sesi. "Ayıyı avlayacağız. Sözcüklerle cevap vermeyeceğiz ayıya. Cevabımız kurşunlarla olacak. Biz iktidardayız. Bunu kimse inkâr edemez. Bu iktidar aracılığıyla iktidarda kalacağız."</span></p>

    <p class="MsoPlainText" style="text-align: justify;"><span class="calibre1">Birden yüzünü Ernest'e çevirdi. Çok dramatik bir andı bu.</span></p>

    <p class="MsoPlainText" style="text-align: justify;"><span class="calibre1">"İşte size cevabımız. Boşuna ağzımızı yoracak değiliz. Saraylarımızı, görkemli yaşantımızı yakalamak için, o övündüğünüz güçlü ellerinizi uzattığınızda, size gücün ne olduğunu göstereceğiz. Size top sesleriyle, şarapnel patlamalarıyla ve makineli tüfek sesleriyle karşılık vereceğiz.* Devrimcilerinizi ökçelerimiz altında ezecek ve cesetlerinizin üstünde yürüyeceğiz.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Bu düşüncenin genel anlamını göstermek için, Ambrose Bierce tarafından yazılan "Bir Siniğin Sözlüğü" (M. S. 1906) adlı kitaptan aşağıdaki tanım alıntılanmıştır: "Misket, (isim) Amerikan Sosyalizminin isteklerine cevap vermek için hazırlanmakta olan bir tasan." Misket, insanları öldürmek için kullanılan bir sözcüktü.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Dünya bizimdir, biz onun efendileriyiz ve öyle de kalacağız. Emekçi ordusuna gelince, onlar tarih başladığından beri pisliğin içindedir ve ben tarihi doğru okurum. Ben, biz ve bizden sonra gelenler, iktidarı ellerinde tuttuğu sürece de pisliğin içinde kalmaya <span>mahkumdur</span>. <span>İşte temel sözcüklerin kralı; İktidar.</span> Tanrı değil, servet değil, iktidar. Diliniz uyuşuncaya kadar tekrarlayın bu sözü. İktidar."</span></p>

    <p class="MsoPlainText" style="text-align: justify;"><span class="calibre1">"Soruma cevap verildi," dedi Ernest sakin bir sesle. "Verilebilecek tek cevap da buydu. İktidar. İşte işçi sınıfına öğretmek istediğimiz de budur. Hakka, hukuka, adalete ya da insanlığa çağrının, size en küçük bir etkisi olmayacağını deneyimlerimiz, acı deneyimlerimiz sonunda öğrendik. Yürekleriniz, altında yoksulların suratlarını ezdiğiniz ökçeleriniz kadar sert. Bu yüzden iktidarı ele geçirmeyi öğreniyor ve öğretiyoruz. Seçim günü, bizim oylarımız, hükümetinizi sizin elinizden alacaktır."</span></p>

    <p class="MsoPlainText" style="text-align: justify;"><span class="calibre1">"Çoğunluğu alsanız, ezici çoğunluğu alsanız seçimde, ne olur sanki?" diye sorarak Ernest'in sözünü kesti. "Oy sandığında kazandığınız hükümeti size devretmeye yanaşmazsak ne yapacaksınız?"</span></p>

    <p class="MsoPlainText" style="text-align: justify;"><span class="calibre1">"Bunu da düşündük," diye cevap verdi Ernest. "O zaman size kurşunla karşılık vereceğiz. İktidarın, sözcüklerin kralı olduğunu söylediniz. Çok güzel. İktidarı alacağız biz de. Ve oy sandığı başında zafer kazandığımız gün, siz bize hükümeti devretmeyi reddederseniz, anayasaya uygun ve barışçı yollarla aldığımız iktidarı bize vermezseniz, ne yapacağımızı soruyorsunuz. Ben de size cevap vereceğiz diyorum. Kovanın ve şarapnelin gürlemesi ve makineli tüfeklerin sesleriyle cevap vereceğiz, size.</span></p>

    <p class="MsoPlainText" style="text-align: justify;"><span class="calibre1">"Bizden kaçamazsınız. Tarihi doğru okuduğunuz doğru. Emekçi sınıfın, tarihin başlangıcından beri pisliğin içinde olduğu doğrudur. <span>Sizin ve sizden sonra geleceklerin iktidarı süresince, emeğin pislik içinde kalacağı da aynı şekilde doğru.</span> Size katılıyorum. Sizin söylediğiniz bütün her şeye katılıyorum. Hakem iktidar olacaktır. Her zaman hakem olmuştur zaten. Bu sınıf mücadelesidir. Sizin sınıfınızın, eski feodal yönetimi devirdiği gibi, benim sınıfım, işçi sınıfı da sizi devirecektir. Tarihi okuduğunuz gibi biyoloji ve sosyolojiyi de dikkatle okursanız, bu sonun kaçınılmaz olduğunu anlayacaksınız. Bunun bir, on ya da bin yıl içinde gerçekleşmesinin bir önemi yok, ama eninde sonunda devrilecek sınıfınız. Ve bu iktidarla başarılacaktır. Biz emekçiler ordusu da bu sözcüğü, sözcüklerin kralını, son sözcüğü dilimize sakız ettik. İktidar!"</span></p>

    <p class="MsoPlainText" style="text-align: justify;"><span class="calibre1">Bilgi Dostları Kulübü'ndeki akşam böyle sona erdi.</span></p>

    <p class="MsoPlainText" style="text-align: justify;"><span class="calibre1"><br /></span></p>

    <p class="MsoPlainText"></p>

    <h1 class="MsoPlainText" id="sigil_toc_id_8" style="text-align: center;"><span class="calibre1">VI. Gelecek Tasarıları</span></h1>

    <div>
      <span class="calibre1"><br /></span>
    </div>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Tam bu sıralarda, gelecek olayların belirtileri, birbiri ardından ve yoğun bir biçimde görünmeye başlamıştı. Ernest, babamın sosyalistleri ve işçi liderlerini evinde kabul etmesini ve açık açık sosyalist toplantılara katılmasını doğru bulmuyordu, ama onun bu kaygılarına babam gülüp geçiyordu. Bana gelince, işçi sınıfının düşünürleriyle ve liderleriyle konuştukça çok şeyler öğreniyordum. Madalyonun öteki yüzünü görüyordum. Onlarda gördüğüm idealistlik ve hiç bencil olmayan dost yanlan beni çok mutlu ediyordu. Gerçi önümde açılan bu yeni edebiyat, felsefe, bilimsel ve sosyal alan karşısında korkuya varan bir şaşkınlığa da sürüklenmiyor değildim. Çok çabuk öğreniyordum, ama başımızda dolaşan tehlikeyi sezecek kadar çabuk öğrenmiyormuşum.</span></p>

    <p class="MsoPlainText" style="text-align: justify;"><span class="calibre1">Bazı uyanlar almıyor değildim, ama bunları umursamıyordum. Örneğin, Bayan Pertonwaithe ve Bayan Wickson üniversite çevresinde büyük sosyal etkileri olan kişilerdi. Bunların sağda solda benim hakkımda, gençliğinin etkisiyle çok aceleci ve kesin davranan; kötü eğilimler göstererek başkalarının işlerine karışan bir kız, diye konuştuklarını duydum. Jackson davasında onlara karşı gösterdiğim tavrı düşününce bu davranışlarının çok doğal olduğunu düşündüm. O anda böylesine büyük bir sosyal gücün temsilcilerinden gelen bu uyarının ciddiyetini hafife almışım.</span></p>

    <p class="MsoPlainText" style="text-align: justify;"><span class="calibre1">Arkadaşlarım da bana karşı bir başka davranıyorlardı, ama bunu Ernest'le evlenmemi garip karşılamalarına bağlıyordum. Bir süre sonra, Ernest bana, sınıfımın bana karşı tavrının kendiliğinden olmadığını, arkasında örgütlü bir saldın kokusu sezdiğini söylüyordu. "Siz sınıfınızın bir düşmanını evinizde barındırdınız," dedi. "Ona yalnız ev vermekle kalmadın, aşkını da verdin, kendini verdin. Bu, üyesi bulunduğunuz sınıfa bir ihanettir. Bunun cezasını görmeyeceğinizi sanma."</span></p>

    <p class="MsoPlainText" style="text-align: justify;"><span class="calibre1">Ama daha önce bir gün, babam bir <span>akşam üzeri</span> eve dönmüştü. Ernest benimle birlikteydi, babamın öfkeli olduğunu görebiliyorduk. Gerçekten öfkelenmişti. Kolay kolay sinirlenmezdi, ama öfkesini güçlükle zapt ettiği her halinden belli oluyordu. Daha odaya girdiğinde çok öfkeli olduğunu anlamıştık.</span></p>

    <p class="MsoPlainText" style="text-align: justify;"><span class="calibre1">"Ne dersiniz buna?" diye sordu. "Wilcox'la kahvaltı ettim."</span></p>

    <p class="MsoPlainText" style="text-align: justify;"><span class="calibre1">Wilcox, bizim üniversitenin tiridi çıkmış rektörüydü. Kafası, ancak 1870 yılında geçerli olabilecek düşüncelerle doluydu. O günlerden beri yeni bir şey girmemişti kafasına.</span></p>

    <p class="MsoPlainText" style="text-align: justify;"><span class="calibre1">"Beni davet etti," dedi babam. "Adam gönderip çağırttı."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Burada sustu, konuşmasını bekliyorduk.</span></p>

    <p class="MsoPlainText" style="text-align: justify;"><span class="calibre1">"Nazik bir görüşme oldu. Onu tanırım, ama azarlandım. Ben, evet! Hem de bir ihtiyar fosilden azar işittim!"</span></p>

    <p class="MsoPlainText" style="text-align: justify;"><span class="calibre1">"Neden azarlandığınızı bildiğime bahse girerim," dedi Ernest.</span></p>

    <p class="MsoPlainText" style="text-align: justify;"><span class="calibre1">"Üç tahminde bulunarak değil <span>ama,</span>" diyerek güldü babam.</span></p>

    <p class="MsoPlainText" style="text-align: justify;"><span class="calibre1">"Bir defada bileceğim," diye karşılık verdi Ernest. "Tahmin de değil, kesin biliyorum nedenini. Özel hayatınız yüzünden azar işittiniz."</span></p>

    <p class="MsoPlainText" style="text-align: justify;"><span class="calibre1">"Üstüne bastınız!" diye bağırdı babam. "Nasıl tahmin ettiniz?"</span></p>

    <p class="MsoPlainText" style="text-align: justify;"><span class="calibre1">"Bunun başınıza geleceğini biliyordum. Sizi daha önce uyarmıştım."</span></p>

    <p class="MsoPlainText" style="text-align: justify;"><span class="calibre1">"Evet, uyarmıştınız," dedi babam. "Ama inanamadım size. Her neyse, kitabıma geçireceğim en somut tanıklıklardan biri oldu bu."</span></p>

    <p class="MsoPlainText" style="text-align: justify;"><span class="calibre1">"Bu, olacakların yanında bir şey değil," diye devam etti Ernest. "Ben de <span>dahil</span> olmak üzere, evinize sosyalist ve radikalleri kabul etmeye devam ettiğiniz sürece, başınıza daha birçok şey gelecek."</span></p>

    <p class="MsoPlainText" style="text-align: justify;"><span class="calibre1">"İhtiyar Wilcox da aynı şeyleri söyledi. Daha yerli yersiz bir sürü şey söyledi. Kuşku doğuracak bir yol izlediğimi, bunun üniversite geleneğine ve ağırbaşlılığına uygun düşmediğini ve zamanımı boş yere harcadığımı söyledi. Buna benzer bir sürü üstü kapalı sözler etti, somut şeyler göstermediği için şöyle okkalı bir karşılık veremedim ama canını epey sıktım. Durmadan bana karşı nasıl iyi duygular beslediğini ve herkesin bir bilim adamı olarak kişiliğime nasıl saygı duyduğunu tekrarlıyordu. Benimle konuşmanın onun için rahat bir iş olmadığı belliydi. Bundan hoşlanmadığını görebiliyordum."</span></p>

    <p class="MsoPlainText" style="text-align: justify;"><span class="calibre1">"İstediğini yapmakta özgür değil ki o da," dedi Ernest. "Prangayı* takmak pek o kadar güzel olmasa gerek."</span></p>

    <p class="MsoPlainText" style="text-align: justify;"><span class="calibre1">"Evet. Bunu ona söylettim zaten. Bu yıl üniversitenin, devlet yardımının karşılayamayacağı kadar çok paraya ihtiyacı olduğunu, bu açığın ancak hayırsever zenginlerin bağışlarıyla kapanabileceğini, bu adamların da üniversitenin yüksek idealinden saptığını ve bilim dışına taştığını görünce, bu niyetlerinden vazgeçebileceğini söyledi. Benim özel hayatımın, üniversiteyi amacından nasıl saptırabileceğini sorarak, ağzından somut bir laf almak istedim ama o, buna karşılık bana iki yıllık tam maaşla izin vermeyi, Avrupa'ya dinlenmek ve incelemeler yapmak için yolculuk yapmamı teklif etti. Elbette bu koşullar altında kabul etmedim."</span></p>

    <p class="MsoPlainText" style="text-align: justify;"><span class="calibre1">"Oysa bu teklifi kabul etmeniz, sizin için çok daha iyi olurdu," dedi Ernest ciddi bir sesle.</span></p>

    <p class="MsoPlainText" style="text-align: justify;"><span class="calibre1">"Bu bir rüşvetti ama!" diye karşı çıktı babam ve Ernest başıyla onayladı.</span></p>

    <p class="MsoPlainText" style="text-align: justify;"><span class="calibre1">"Dilenci herif, bir de benim kızımın, senin gibi ünlü bir kişiyle orada burada göründüğünü ve bunun çay masalarında dedikodu konusu olduğunu, bunun ise üniversitenin onuruna yakışmayacağını söyledi. Kişisel olarak buna karşı değilmiş, ah elbette karşı değilmiş, ama ortalıkta böyle bir dedikodu dolaşıyormuş ve benim de bunu bilmem gerekiyormuş."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Afrikalı köleler ve ayrıca suçlular bununla kelepçeleniyordu. İnsanların Kardeşliği gerçekleştikten sonra pranga gereksiz bir araç olarak kullanımdan kaldırıldı.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Bu açıklama, Ernest'i bir an için düşündürmüştü. Yüzü asılmıştı, canının sıkkın olduğu anlaşılıyordu. Kısa süren bir suskunluğun sonunda şöyle dedi:</span></p>

    <p class="MsoPlainText" style="text-align: justify;"><span class="calibre1">"Bunun altında, üniversite idealinin ötesinde bir şey yatıyor. Biri Rektör Wilcox'a baskı yapmış olmalı."</span></p>

    <p class="MsoPlainText" style="text-align: justify;"><span class="calibre1">"Böyle mi düşünüyorsunuz?" diye sordu babam. Onun yüzünde korkmuştan çok, ilgilenmişe benzeyen bir ifade vardı.</span></p>

    <p class="MsoPlainText" style="text-align: justify;"><span class="calibre1">"Kafamda belli belirsiz biçimlenmeye başlayan fikirleri size anlatabilmeyi isterdim," dedi Ernest. "Dünya tarihinde hiçbir toplum şimdi olduğu kadar hızlı bir değişim geçirmedi. Sanayi sistemimizdeki hızlı değişimler, dinsel, siyasal ve sosyal yapılarımızda da aynı derecede hızlı değişimlere yol açıyor. Toplumun dokusunda ve yapısında görülmemiş ve ürkütücü bir devrim oluyor. Bunlar, ancak belli belirsiz hissedilebilir, henüz soyut şeyler gibi kabul edebiliriz bunları. <span>Ama bu devrim içimizde, aramızda, havada.</span> Hissedebiliyoruz, ama anlatamıyoruz. Engin, belirsiz ve korkunç bir şeyin ortaya çıkmak üzere olduğu anlaşılıyor. Bu tehdidin, ne biçimde açığa vurulacağını bilmek bile çok zor. Geçen akşam Wickson'ın neler söylediğini duydunuz. Söylediklerinin ardında, benim hissedebildiğim aynı adsız ve biçimsiz şeyler vardı. Son derece bilinçli bir konuşmaydı o akşamki konuşma."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Yani<span>...?</span>" diye söze başladı babam, sonra durdu.</span></p>

    <p class="MsoPlainText" style="text-align: justify;"><span class="calibre1">"Yani daha şimdiden ülkeye düşmeye başlayan bir gölge, sinsi bir gölge var gibi geliyor bana. İsterseniz buna bir oligarşinin gölgesi adını verin. Benim de verebileceğim gerçeğe en yakın tanım bu olacak. Bunun nasıl bir şey olabileceğini ben bile tahmin edemiyorum.* Ama şunu söylemek istiyorum. Çok tehlikeli bir durum içindesiniz. Belki bu tehlikeyi, tam olarak anlayamadığım için bir parça abartıyorum. Öğüdümü dinleyin ve size teklif edilen bu tatili kabul edin."</span></p>

    <p class="MsoPlainText" style="text-align: justify;"><span class="calibre1">"Ama bu korkaklık olur," diye karşı çıktı babam.</span></p>

    <p class="MsoPlainText" style="text-align: justify;"><span class="calibre1">"Hiç de değil. Siz yaşlı bir insansınız. Dünyada yapacağınızı yaptınız, hem de büyük işler yaptınız. Artık kavgayı, genç ve güçlü olanlara bırakın. Biz yeni kuşağın görevi, bu işi tamamlamaktır. Avis benim yanı başımda olacak hep. Savaş cephesinde sizin temsilciniz olacak."</span></p>

    <p class="MsoPlainText" style="text-align: justify;"><span class="calibre1">Everhard daha doğmadan önce, onun gibi bu oligarşinin ne biçim olabileceğini bilemeyen insanlar vardı, ama onlar ufak tefek gölgelerden başlarına gelecekleri sezebiliyorlardı. John C. Calhoun şöyle demişti; "Hükümette halkın kendisinden daha büyük bir güç meydana gelmiş bulunmaktadır. Bu güç, pek çok çeşitli çıkarların bir kitle haline gelmiş ve bankalardaki sonsuz Jazla para ile bir arada tutulan insanları içermektedir." Ayrıca büyük hümanist Abraham Lincoln suikaste uğramadan az önce şöyle demişti; "Çok yakın bir gelecekte bir krizin yaklaşmakta olduğunu görüyor ve bu beni ülkemin güvenliği açısından korkutuyor. Şirketler tahtlarından indirildi, bunun ardından yüksek mevkilerde kokuşmalar başlayacak ve ülkenin para gücü halka baskı yaparak egemenliğini sürdürmeye çabalayacak. Sonunda yönetim birkaç kişiye kalacak, servet birkaç kişinin elinde toplanacak ve Cumhuriyet yok olacak."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Ama bana zarar veremezler," diye karşı çıktı babam. Tanrı'ya şükür ki bağımsız bir adamım. Ah, inanın bana, ekonomik açıdan çalıştığı üniversiteye bağımlı bir profesöre neler yapabileceklerini biliyorum. Ama ben bağımsızım. Ben aldığım maaş için profesörlük yapmıyorum. Kendi gelirim beni pekâlâ geçindirir. Maaşımın tamamını alabilirler elimden, umurumda değil."</span></p>

    <p class="MsoPlainText" style="text-align: justify;"><span class="calibre1">"Ama anlamıyorsunuz," diye cevap verdi Ernest. "Eğer korktuğum başımıza gelirse, yalnız özel geliriniz değil, neyiniz var neyiniz yok, maaşınız gibi elinizden alınır."</span></p>

    <p class="MsoPlainText" style="text-align: justify;"><span class="calibre1">Babam birkaç dakika hiç karşılık vermedi. Derin derin düşünüyordu, alnında oluşan kararların çizgilerini görebiliyordum. Sonunda konuştu;</span></p>

    <p class="MsoPlainText" style="text-align: justify;"><span class="calibre1">"Bu izni kabul etmeyeceğim." Yeniden duraksadı. "Kitabımı yazmaya devam edeceğim.* Yanılmış olabilirsiniz, ama ister yanılmış olun, ister yanılmamış, silahlarımın başından ayrılmayacağım."</span></p>

    <p class="MsoPlainText" style="text-align: justify;"><span class="calibre1">"Pekâlâ," dedi Ernest. "Siz de Piskopos Morehouse'un yolunu tuttunuz ve sonunuz da onun gibi felaket olacak. Ne olduğunuzu anlamadan birer proleter olup çıkacaksınız."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Sözü edilen "Ekonomi ve Eğitim" adlı kitap, o yıl basılmıştı. Bu kitabın üç kopyası günümüze kadar gelmiştir. İkisi Ardis'te, biri Asgard'dadır. Kitap, çok ayrıntılı olarak, kurulu düzende, yani kapitalist düzende üniversiteler ve diğer okullar arasındaki etkileşimi incelemektedir. Kitap, sadece kapitalist düzene uygun düşüncelerle öğrencilerin yetiştirildiği bütün eğitim sistemine yöneltilmiş, mantıksal ve yıkıcı bir suçlamaydı, öğrencilerin kafasından devrimci düşünceleri köreltmek amacının güdüldüğünü ileri sürüyordu. Kitap büyük bir heyecan yarattı ve anında Oligarşi tarafından yok edildi.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Sohbet Piskopos'a yöneldi, Ernest'e, onunla ne yaptığını sorduk.</span></p>

    <p class="MsoPlainText" style="text-align: justify;"><span class="calibre1">"Ona cehennemi gezdirdiğimden beri ruh hastası. Bizim fabrika işçilerinden birkaçının evine götürdüm onu. Sanayi makinesinin bir kenara attığı, insanlıktan çıkmış insanları gösterdim ona. Onların hayat hikâyelerini dinledi. Onu San Francisco'nun aşağı mahallelerine götürdüm. Orada ayyaşlığın, fu-huşun ve cinayetlerin doğuştan eğilimlerden daha derin nedenleri olduğunu anladı. Çok hasta, bundan da kötüsü, ortalıklarda görünmüyor. Utanıyor. <span>Ahlak kurallarına biraz fazla bağlı anlaşılan.</span> Çok derinden etkilendi. Her zaman olduğu gibi, pratik değil. Aydın sınıflara ahlak vaazları vermek ve insanların iyi yönlerini bulmak hayalleriyle, hâlâ boşlukta dolanıyor. Kilise'nin eski ruhunu korumanın en kutsal görevi olduğuna ve bu ruha uygun öğretiyi günümüz din adamlarına ulaştırmanın, kendisi için kaçınılmaz bir görev olduğuna inanıyor. Perişan durumda. Er ya da geç bir yerlerden patlak verecek ve sonunda bir felaket olacak. Felaketin ne biçimde olacağını tahmin bile edemiyorum. O saf, yüce bir ruha sahip, ama aynı ölçüde de pratiklikten uzak. Benim ötemde bir insan o. Bir türlü onu tutup, havalardan yere indirip, ayağını yere bastıramıyorum. O zeytin bahçesine, çarmıha doğru uçuyor. Böylesine soylu ruhlar çarmıha gerilmek için yaratılmışlardır."</span></p>

    <p class="MsoPlainText" style="text-align: justify;"><span class="calibre1">"Ya sen?" diye sordum, aşkımın ciddi kaygısını saklayan bir gülümsemeyle.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Ben gitmeyeceğim çarmıha," diye güldü. "Belki idam edilebilirim, ya da suikasta uğrayabilirim, ama asla çarmıha gerilmeyeceğim. Dünyaya çok sıkı, inatla bağlı bir insanım ben. Bulutlara uçamam."</span></p>

    <p class="MsoPlainText" style="text-align: justify;"><span class="calibre1">"Peki, ama neden Piskopos'un çarmıha gerilmesine göz yumuyorsun?" diye sordum. "Bunun nedeninin sen olduğunu inkâr etmeyeceksin herhalde."</span></p>

    <p class="MsoPlainText" style="text-align: justify;"><span class="calibre1">"Milyonlarca insan sefalet içinde kıvranırken, neden kaygısız bir ruhu rahat bırakacakmışım?" diye cevap verdi.</span></p>

    <p class="MsoPlainText" style="text-align: justify;"><span class="calibre1">"<span>Peki</span> o halde neden babama bu izni kabul etmesini öneriyorsun?"</span></p>

    <p class="MsoPlainText" style="text-align: justify;"><span class="calibre1">"Çünkü ben saf ve yüce bir ruh değilim," diye cevap verdi. "Çünkü ben katıyım, bencilim. Çünkü seni seviyorum ve daha önce Ruth'a dediğim gibi, senin halkın benim halkımdır. Piskopos'a gelince, onun bir kızı yok. Sonra etkisi ne kadar küçük, yaran ne kadar az olursa olsun yine de devrime mutlaka katkısı olacaktır."</span></p>

    <p class="MsoPlainText" style="text-align: justify;"><span class="calibre1">Ernest'le aynı kanıda değildim. Piskopos Morehouse'un ne kadar soylu bir kişiliği olduğunu biliyordum. Onun erdemlilik adına yükselteceği sesinin küçük ve uygunsuz bir çığlık olmaktan öteye gidemeyeceğinden emindim. Ama ben Ernest gibi, katı gerçeklerle karşı karşıya kalmamıştım. O, bu yüce ruhla çabalarının nereye kadar varabileceğini iyi biliyordu ve olaylar patlak verdikçe, ben de bunu açık ve net olarak görecektim.</span></p>

    <p class="MsoPlainText" style="text-align: justify;"><span class="calibre1">Bu konuşmamızdan birkaç gün sonra, Ernest bana çok iyi bir haberi olduğunu söyledi. Hükümetten bir teklif almıştı. Ona Birleşik Devletler İş Bakanlığı'nda bir danışmanlık verilmek isteniyordu. Çok sevindim. Maaş oldukça yüklüydü ve bu evliliğimizi daha da güvence altına alacaktı. Hem, bu, tam Ernest'e göre bir işti. Dahası, benim belki de gözümde büyüttüğüm yeteneklerinin, başkaları tarafından da kabul edildiğini görmek, için için gurur veriyordu bana. <span>Kıskançlıkla karışık bir gurur duygusu.</span></span></p>

    <p class="MsoPlainText" style="text-align: justify;"><span class="calibre1">Birden gözlerinde bir pırıltı fark ettim. Bana gülüyordu.</span></p>

    <p class="MsoPlainText" style="text-align: justify;"><span class="calibre1">"Herhalde<span>....</span> <span>reddetmeyeceksin</span>?" diye tereddüt ederek sordum.</span></p>

    <p class="MsoPlainText" style="text-align: justify;"><span class="calibre1">"Bu bir rüşvet," dedi. "Bunun arkasında Wickson'ın ince eli, onun arkasında da daha üstteki insanların elleri var. Emekçiler ordusunun önderlerini satın alma yöntemi, sınıf mücadelesi kadar eski bir numaradır. Zavallı ihanete uğramış emek! Eski işçi liderlerinin benzer yollarla nasıl satın alındıklarını bir buseydin. Bütün ordusuyla savaşmak yerine, bir generali satın almak ucuza, çok ucuza mal olur. Bunun pek çok örneği görüldü, ama isim vermeyeceğim. Yeterince öfkelendim zaten. Güzelim, ben bir işçi lideriyim. Satın almamam ben. Başka hiçbir neden olmasa bile, ölünceye kadar köle gibi çalışan babamın anısına duyduğum saygı, benim böyle davranmama engel olur."</span></p>

    <p class="MsoPlainText" style="text-align: justify;"><span class="calibre1">Gözleri yaşlarla dolmuştu. Benim büyük, güçlü kahramanımın gözleri dolmuştu. Babasının ahlakını nasıl bozduklarını, çocuklarının karnını doyurabilmek için, onu nasıl adi yalanlara ve hırsızlığa sürüklediklerini hiçbir zaman bağışlamayacaktı.</span></p>

    <p class="MsoPlainText" style="text-align: justify;"><span class="calibre1">"Babam iyi bir insandı," demişti Ernest bana. "Ruhu çok temizdi, ama sürdüğü hayatın vahşiliği onun ruhunu körleştirdi, sakatladı, bozdu. Patronları; bu vahşi yaratıklar, onu yerinden kıpırdamayan bir hayvan haline getirdiler. Şimdi o da senin baban gibi yaşayabilirdi. Sağlam bir bünyesi vardı. Ama sanayi makinesine yakalandı ve kâr uğruna ölesiye çalıştırdılar onu. Düşün bir kez. Damarlarındaki kan, daha fazla kâr elde etmek için efendilerinin, patronlarının zevk âlemleri, görkemli şölenleri, eğlenceleri için bulunmaz şaraplarla karıştırılarak içki diye sunuldu!"</span></p>

    <p class="MsoPlainText" style="text-align: justify;"><span class="calibre1"><br /></span></p>

    <p class="MsoPlainText"></p>

    <h1 class="MsoPlainText" id="sigil_toc_id_9" style="text-align: center;"><span class="calibre1">VII. Pi̇skoposun Gördüğü Hayalet</span></h1>

    <div>
      <span class="calibre1"><br /></span>
    </div>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Piskopos elden gitti," diye yazıyordu Ernest bana. "Gökyüzünde dolaşıyor. Bu gece, bu küçük sefil dünyamızı yerli yerine yerleştirecek, düzene koyacakmış. Vahyini tebliğ edecekmiş. Bana böyle söyledi, bir türlü vazgeçiremedim onu bu isteğinden. Bu akşam I.P.H.* toplantısına da başkanlık edecek. Açılış konuşmasında ilk vahiylerini verecekmiş.</span></p>

    <p class="MsoPlainText" style="text-align: justify;"><span class="calibre1">"Onu dinlemek için seni almaya gelebilir miyim? Elbette, boşuna konuşacak. Yüreğin parçalanacak, onun yüreği de parçalanacak, ama bu senin için iyi bir ders olacak. Biliyorsun, sevgilim, beni sevdiğin için kendimle gururlanıyorum. Ve bu yüzden, beni çok iyi tanımanı, eleştirmeni istiyorum. Senin gözünde değersiz olan yanlarımı düzeltmek istiyorum. Bu gururum, sizi düşüncelerimin gerçekliğine ve doğruluğuna inandırmak istemektedir. Benim görüşlerim serttir, ama soylu bir ruha sahip Piskopos'un girişiminin, başarısızlığa uğramasında bu sertliğin nedenini bulacaksınız. Bu akşamı kaçırmayın. Bu akşam çok acıklı olaylar yaşanacak ama bunun seni bana daha da yaklaştıracağına inanıyorum."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Bu harflerle belirtilen örgütün tam adı bilinemiyor.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">I.P.H. o gece San Francisco'da* toplanıyordu. Toplantının amacı, giderek yaygınlaşan ahlaksızlık sorununu tartışmak ve buna çözüm yollan aramaktı. Piskopos Morehouse toplantıya başkanlık ediyordu. Kürsüde son derece sinirli görünüyordu, büyük bir gerilim içinde olduğu belliydi. İki tarafındaki koltuklarda, Piskopos Dickinson, California Üniversitesi Ahlakbilimi Bölümü Başkanı H. H. Jones, büyük bağış örgütçüsü Bayan W. W. Hurd, bağış yapmada ondan aşağı kalmayan büyük insan sever Philip Ward, ahlak ve iyilik dünyasının daha az önemli diğer yıldızlan oturuyordu. Piskopos Morehouse ayağa kalktı ve doğrudan söze başladı:</span></p>

    <p class="MsoPlainText" style="text-align: justify;"><span class="calibre1">"Kupa arabamın içinde sokakları dolaşıyordum. Geceydi. İkide bir pencerelerden dışarı bakıyordum. Birden gözlerim açılır gibi oldu ve nesneleri aslında oldukları gibi görmeye başladım. İlk tepkim bu korkunç gerçeği görmemek için iki elimi gözlerime götürmek oldu. Sonra karanlığın içinde aklıma şu soru geldi; Ne yapmalı? Ne yapmalı? Bir an sonra aynı soru bu defa başka bir kılıkta karşıma çıktı. Büyük İsa olsa ne yapardı? Bu soruyla birlikte büyük bir nur etrafı aydınlattı gibi oldu ve Şam yolunda Saul'a görevinin görünmesi gibi, benim görevim de güneş parlaklığıyla bana göründü.</span></p>

    <p class="MsoPlainText" style="text-align: justify;"><span class="calibre1">"Arabayı durdurdum, dışarı çıktım ve birkaç dakika konuştuktan sonra, iki genelev kadınını arabama binmeye ikna ettim. Eğer İsa'nın dedikleri doğruysa, bu iki talihsiz kadın da benim kız kardeşlerimdi.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Berkeley'den San Francisco'ya feribotla sadece birkaç dakikada gidilirdi. Bu iki kent ve öteki körfez kentleri aslında bir bütün sayılırdı.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Günahlarından arınmak için benim şefkatime ve iyiliğime ihtiyaçları vardı.</span></p>

    <p class="MsoPlainText" style="text-align: justify;"><span class="calibre1">"San Francisco'nun en seçkin semtlerinden birinde otururum. Oturduğum ev, yüz bin dolar eder, içindeki kitaplar, eşyalar ve sanat eserleri daha da fazla eder. Ev bir konak, hayır, bir saraydır, evde birçok uşak vardır. Sarayların ne işe yaradığını bilmezdim. İnsanların oturması için yapılmışlardır sanırdım. Ama şimdi biliyorum. Sokakta bulduğum o iki kadını sarayıma getirdim, benimle birlikte oturacaklar. Sarayımın bütün odalarını onlar gibi kız kardeşlerle dolduracağım."</span></p>

    <p class="MsoPlainText" style="text-align: justify;"><span class="calibre1">Dinleyiciler giderek daha huzursuz oluyorlardı, kürsüde oturanların suratında ise büyüyen bir korku okunuyordu. Donup kalmıştı hepsi. Birden Piskopos Dickinson ayağa kalktı, yüzünde tiksinti duyduğunu belirten bir ifadeyle kürsüden indi. Salondan çıktı gitti. Ama gözleri hep aynı hayaleti gören Piskopos Morehouse, orada bulunduğunu unutmuştu, konuşmasını sürdürdü:</span></p>

    <p class="MsoPlainText" style="text-align: justify;"><span class="calibre1">"Ey kız ve erkek kardeşlerim, bu hareketimde bütün güçlüklerimin çözümünü buluyorum. Eskiden kupa arabaların ne işe yaradığını bilmezdim, ama şimdi bunu da biliyorum. Arabalar güçsüzleri, hastalan, ihtiyarları taşımak için yapılmıştır. Utanç sınırını aşacak kadar onurlarını yitirenlere onurlarını tekrar kazandırmak için yapılmıştır.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Sarayların ne için yapıldığını bilmezdim, ama şimdi onları kullanacak bir iş buldum. Kilise'nin sarayları, hastaneler, doğru yoldan sapmışları barındıran yurtlar olarak kullanılmalıdır."</span></p>

    <p class="MsoPlainText" style="text-align: justify;"><span class="calibre1">Uzun bir süre, kuşkusuz derin düşüncelerini en iyi biçimde anlatacak cümleyi seçmek için konuşmasına ara verdi. Hayli tedirgindi.</span></p>

    <p class="MsoPlainText" style="text-align: justify;"><span class="calibre1">"Sevgili kardeşler, ahlaktan söz etmek, size ahlak üzerine ders vermek bana düşmez. <span>Ömrüm, utanç ve ikiyüzlülüklerle dolu.</span> Kimseye yardım eli uzatamadım bu yüzden. Ama bu kadınlara, bu kız kardeşlere karşı gösterdiğim tavır bana, en iyi yolun kolaylıkla bulunabileceğini gösterdi. İsa'ya ve İncite inananlar için, insanlar arasında yalnız sevgi bağı vardır. Günahtan ve ölümden güçlü olan tek şey sevgidir. Burada, sizin huzurunuzda, aranızdaki zenginlerin görevinin, benim davrandığım gibi davranmak olduğunu bildiriyorum. Her bir zengin, evine bir hırsız alsın, ona kardeş gibi davransın. Birkaç talihsiz kadın alsın, onlara kardeş gibi davransın. O zaman San Francisco'da ne polise gerek kalacak, ne de mahkemelere. Hapishaneler hastanelere dönüşecek, suçluyla birlikte suç da yok olacak. "Yalnız paramızı değil, kendimizi de vermeliyiz. İsa'nın yaptığını yapmalıyız biz de. Kilise'nin bugünkü öğretisi budur. İsa'nın ilkelerinden nasıl da saptık. Kendi kabuğumuza çekilmişiz. İsa'nın yerine paraya tapar olduk. Bütün hikâyeyi birkaç dizeyle anlatan bir şiir var elimde. Şimdi bunu size okuyacağım. Yolunu kaybetmiş, ama her şeyi açık seçik görebilen bir insan tarafından yazılmıştır.* Bunu Katolik Kilisesi'ne bir saldın olarak almayınız. Bu, bütün kiliselere, İsa'nın çizdiği yoldan ayrılan ve kendilerine teslim edilen kuzularını bırakan bütün din adamlarının gösteriş ve görkemine karşı yazılmıştır. İşte okuyorum:</span></p>

    <p class="MsoPlainText" style="text-align: justify;"><span class="calibre1">"Gökkübbe altında gümüş borazanlar öttü, Diz çökmüş bütün bir halk <span>suskundu,</span> Ve gözlerinin önünden, sanki büyük bir</span></p>

    <p class="MsoPlainText" style="text-align: justify;"><span><span class="calibre1">tanrıymış</span></span> <span class="calibre1">gibi Roma'nın büyük efendisi insanların</span></p>

    <p class="MsoPlainText" style="text-align: justify;"><span><span class="calibre1">omuzlarında</span></span> <span class="calibre1">geçti</span></p>

    <p class="MsoPlainText" style="text-align: justify;"><span class="calibre1">Bir rahipmiş gibi tertemiz bir elbise giymişti, Bir kralmış gibi erguvan rengi bir pelerine</span></p>

    <p class="MsoPlainText" style="text-align: justify;"><span><span class="calibre1">bürünmüştü</span></span><span class="calibre1">, Ve üç katlı o görkemli taç o kutsal alına</span></p>

    <p class="MsoPlainText" style="text-align: justify;"><span><span class="calibre1">yerleşmişti</span></span><span class="calibre1">; Görkem ve ışık yağmuru altında Papa</span></p>

    <p class="MsoPlainText" style="text-align: justify;"><span><span class="calibre1">evine</span></span> <span class="calibre1">geçti</span></p>

    <p class="MsoPlainText" style="text-align: justify;"><span class="calibre1">Birden kalbim geçmişin çöllerini aştı, İsa'nın yapayalnız bırakıldığı hüzünlü</span></p>

    <p class="MsoPlainText" style="text-align: justify;"><span><span class="calibre1">kumsala</span></span> <span class="calibre1">vardı.</span></p>

    <p class="MsoPlainText" style="text-align: justify;"><span class="calibre1">Ve boş yere dinlenecek bir yer aradı, Kuşların yuvaları vardır, tilkilerin inleri, Ben, yalnızca ben dolaşıyorum bitkin, Ayaklarım tutmuyor yürümekten ve <span>göz yaşlarımın</span> ılık ve tuzlu şarabını içiyorum."</span></p>

    <p class="MsoPlainText" style="text-align: justify;"><span class="calibre1">Dinleyiciler hareketlendiler, ama heyecanlı değillerdi. Piskopos Morehouse ise hiçbir şeyin farkında değildi. Kararlı sesiyle konuşmasını sürdürüyordu.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Oscar Wilde, 19. yüzyılın dil ustalarından biridir.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"İşte ben de bu yüzden içinizdeki zenginlere ve bütün zenginlere diyorum ki, İsa'nın kuzularını acımasızca ezdiniz. Yüreklerinizi katılaştırdınız. Çevrenizdeki acı ve ıstırap çığlıklarına kulaklarınızı tıkadınız ama kaçamazsınız. Bir gün duyacaksınız bu sesleri. Bu yüzden, diyorum ki..."</span></p>

    <p class="MsoPlainText" style="text-align: justify;"><span class="calibre1">Ama tam bu sırada, ayağa kalkıp gelen Bayan H. H. Jones ve Philip Ward, Piskopos'un kollarına girip onu kürsüden indirdiler. Dinleyiciler sessiz soluksuz oturuyordu.</span></p>

    <p class="MsoPlainText" style="text-align: justify;"><span class="calibre1">Sokağa çıkar çıkmaz Ernest vahşi bir kahkaha attı; bu davranışı sinirlerimi ayağa kaldırdı. Gözyaşlarımı tutmak için sarf ettiğim çabadan, yüreğim çatlayacak gibi oldu.</span></p>

    <p class="MsoPlainText" style="text-align: justify;"><span class="calibre1">"Vahiylerini verdi," diye haykırdı Ernest. "Piskoposlarının insanlığı ve derinlerde sakladığı nazik ruhu, onu candan seven Hıristiyan müminlerin önünde patlak verdi ve onlar da Piskopos'un aklını oynattığı sonucuna vardılar! Onu kürsüden büyük bir dikkatle indirdiklerini fark ettin mi? Bu manzara karşısında şeytanlar bile gülmüştür."</span></p>

    <p class="MsoPlainText" style="text-align: justify;"><span class="calibre1">"Ne olursa olsun, Piskopos'un bu akşam yaptıkları ve söyledikleri büyük bir etki yaratacaktır," dedim.</span></p>

    <p class="MsoPlainText" style="text-align: justify;"><span class="calibre1">"Öyle mi düşünüyorsun?" dedi Ernest alaylı bir tavırla.</span></p>

    <p class="MsoPlainText" style="text-align: justify;"><span class="calibre1">"Büyük bir olay olacak," diye ekledim. "O konuşurken gazetecilerin deli gibi not aldıklarını görmedin mi?"</span></p>

    <p class="MsoPlainText" style="text-align: justify;"><span class="calibre1">"Yarın gazetelerde, söylediklerinin bir tek sözcüğü bile yer almayacaktır."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Buna inanamam," diye bağırdım.</span></p>

    <p class="MsoPlainText" style="text-align: justify;"><span class="calibre1">"Bekle, göreceksin," diye cevap verdi. "Onun ne tek bir satırına, ne tek bir düşüncesine yer vereceklerdir. Günlük basın mı? Haa... Günlük madrabazlık!"</span></p>

    <p class="MsoPlainText" style="text-align: justify;"><span class="calibre1">"Ya muhabirler," diye karşı çıktım. "Onları gördüm."</span></p>

    <p class="MsoPlainText" style="text-align: justify;"><span class="calibre1">"Söylediklerinin tek bir sözcüğü bile gazetelerde yayımlanmayacaktır. Editörleri unutuyorsun. Onlar, uyguladıkları politikaya göre maaş alıyorlar. <span>Uyguladıkları politika ise, kurulu düzene karşı hiçbir şey yazmamak.</span> Piskopos'un konuşması, kurulu ahlak düzenine yapılmış bir saldırıydı. Daha fazla konuşmasını engellemek için apar topar kürsüden indirildi. Birleşik Devletler basını mı? <span>Kapitalist sınıftan geçinen asalak bir hayvan.</span> Görevi, kamuoyuna yön vererek egemen sınıflara hizmet etmektir ve bu işi de olağanüstü bir başarıyla gerçekleştirir.</span></p>

    <p class="MsoPlainText" style="text-align: justify;"><span class="calibre1">"Gel sana bir kehanette bulunayım. Yarınki gazeteler, Piskopos'un çok çalışmaktan yorgun düştüğünü, sağlığının iyi olmadığını ve dün gece bir kriz geçirdiğini yazacaklar. Aradan birkaç gün geçtikten sonra da, küçük bir haberle Piskopos'un sinirsel bir yorgunluk içinde olduğu ve sadık dindaşlarının ona izin verilmesi için girişimde bulundukları duyurulacaktır. Bundan sonra, şu iki şeyden biri olacak, ya Piskopos yanlışını görüp kendisine çeki düzen verecek ve artık hayaletler görmeyen biri olarak dönecek ona verilen izinden ya da çılgınlığında ısrar edecek. O zaman gazetelerde acıklı ve sıcak sözcüklerle <span>Piskopos'un delirdiği</span> haberini okuyacağız.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Bundan sonra da hayallerini bir akıl hastanesinin duvarlarına anlatacaktır."</span></p>

    <p class="MsoPlainText" style="text-align: justify;"><span class="calibre1">"Fazla ileri gidiyorsun!" diye haykırdım.</span></p>

    <p class="MsoPlainText" style="text-align: justify;"><span class="calibre1">"Yüksek sosyetenin gözünde bu gerçekten çılgınlıktır," diye karşılık verdi. "Hangi namuslu adam evine <span>orospuları</span>, hırsızlan alıp, onlarla kardeş, kız kardeş gibi yaşar? Doğru, İsa iki hırsız arasında öldü, ama bu başka bir hikâye. Delilik mi? Uyuşamadığımız bir insanın düşüncesi bize hep yanlış görünür. Artık bu adamın görüşleri toplumun görüşlerinden ayrı düşmüştür. Dolayısıyla bu adam yanlış düşünüyordur. Yanılan insanla çıldırmış insan arasındaki sınır nedir? Sağduyulu bir insanın, toplumun bu sağlıklı temel görüşlerinden önemli ölçüde aykırılığa düşmesi akıl almayacak bir şeydir.</span></p>

    <p class="MsoPlainText" style="text-align: justify;"><span class="calibre1">"Bu akşamki gazetede buna güzel bir örnek veriliyor. Mary McKerına, Market Caddesi'nin güneyinde oturuyor. Yoksul olmasına rağmen çok namuslu bir kadındır. O da bir yurtsever. Ama Amerikan bayrağı ve onun simgeleştirdiği himaye gücü hakkında yanlış düşünceler besliyormuş. Başına neler geldi dersin? Kocası bir kaza geçirmiş ve üç ay hastanede yatmış. Çamaşırcılık yapmaya başlamış kadın ama yine de kirasını günü gününe ödeyememiş. Dün onu evden atmak istemişler. O, evinin kapısına Amerikan bayrağını çekip, kıvrımları arasına girerek, bu bayrağın himayesindeyken kendisini kapı dışarı edemeyeceklerini söylemiş. Ne yapmışlar dersin? Tutuklayıp, deli diye tutanak tutmuşlar. Bugün doktorlar muayene etmişler kadını ve deli olduğuna dair rapor vermişler. Napa Akıl Hastanesi'ne kapattılar kadını."</span></p>

    <p class="MsoPlainText" style="text-align: justify;"><span class="calibre1">"Bu çok ayrı bir konu," diye karşı çıktım. "Örneğin, bir kitabın edebi üslubu üzerine herkesten farklı düşünüyorum diyelim. Bu nedenle beni bir akıl hastanesine tıkamazlar ya." "Çok doğru," diye karşılık verdi. "Ama böyle bir düşünce ayrılığı toplumun düzenini tehdit etmez ki. <span>İşte fark burada.</span> Mary McKerına'nın ve Piskopos'un başkalarınınkine uymayan düşünceleri, toplum için zararlıdır. Bütün yoksullar Amerikan bayrağına sarılarak kiralarını ödememeye kalkarsa ne olur bir düşünsene. Rantiye denen şey ortadan kalkar. Piskopos'un görüşleri' de toplum için zararlı. <span>Öyleyse, doğru tımarhaneye."</span> Ona inanmak istemiyordum. "Sabırlı ol, göreceksin," dedi Ernest ve ben bekledim.</span></p>

    <p class="MsoPlainText" style="text-align: justify;"><span class="calibre1">Ertesi sabah bütün gazeteleri aldırdım. Şimdilik Ernest haklıydı. Piskopos Morehouse'un söylediği tek bir söz bile yansımamıştı gazetelere. Yalnız bir iki gazetede, onun duygularına fazla kapıldığından söz ediliyordu. <span>Oysa,</span> ondan sonra konuşanların sözleri satın satırına yazılmıştı.</span></p>

    <p class="MsoPlainText" style="text-align: justify;"><span class="calibre1">Birkaç gün sonra, küçük bir haberde, Piskopos'un aşın yorgunluktan dolayı, dinlenmek için izne çıktığı bildiriliyordu. Buraya kadar bir sorun yoktu, aklını kaçırdığını ima eden, hatta sinirlerinin zayıf düştüğünü ima eden bir şey yoktu şimdilik. Piskopos'un bu hale düşeceği ve bundan sonra basma gelecekler, hele Ernest'in söylediği gibi çarmıha doğru yol alacağı, aklıma hayalime sığmıyordu.</span></p>

    <p class="MsoPlainText" style="text-align: justify;"><span class="calibre1"><br /></span></p>

    <p class="MsoPlainText"></p>

    <p class="MsoPlainText"></p>

    <h1 class="MsoPlainText" id="sigil_toc_id_10" style="text-align: center;"><span class="calibre1">VIII. Maki̇ne Kırıcılar</span></h1>

    <p class="MsoPlainText" style="text-align: justify;"><span class="calibre1"><br /></span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Ernest'in Sosyalist Parti'den meclis üyeliğine adaylığını koymasından kısa bir süre önce babam, kendisinin "kâr ve zarar akşamı", Ernest'in ise "makine kırıcılarının" akşamı dediği gizli bir toplantı düzenledi. Bu, işlerini çok fazla geliştirememiş işadamlarının davet edildiği bir akşam yemeğiydi. Hiçbirinin işletmesinin sermayesi, sanırım iki yüz bin dolan aşmıyordu. Tam orta sınıf işadamları temsilcileriydi bu adamlar.</span></p>

    <p class="MsoPlainText" style="text-align: justify;"><span class="calibre1">Siverberg'deki Owen and Co.'nun sahibi Bay Owen vardı örneğin. Bu şirket, birçok şubesi bulunan büyük bir gıda ürünleri şirketiydi. Biz de onlardan alışveriş ederdik. Büyük bir ilaç şirketi olan Kovvalt and Wash-burn ecza ürünleri deposunun iki ortağı da toplantıdaydı. Ayrıca Contra Costa bölgesinde, önemli bir maden ocağına sahip Bay Asmunsen ve bunun gibi küçük fabrikaların, küçük ticari işletmelerin, küçük şirketlerin sahipleri ya da ortaklan, yani küçük kapitalistler de bu toplantıya katılmışlardı.</span></p>

    <p class="MsoPlainText" style="text-align: justify;"><span class="calibre1">Keskin bakışlı adamlardı hepsi. Sade ve açık bir dille konuşuyorlardı. Hepsi de büyük ortaklıklardan yani tröstlerden yakınıyorlardı. Parolalarıymış gibi durmadan, 'Tröstleri yok edelim!" diye tekrarlıyorlardı. Onlara göre tröstler bütün bunalımların kaynağıydı. Hepsi de istisnasız aynı sözleri tekrarlıyordu. Hükümetin, demiryolları ya da posta ve telgraf gibi tröstleri devletleştirmesini istiyor, sermayenin sayılı insanlarda birikmesinin önüne geçmek için, gelir üstünden, daha yüksek oranda vergilendirme düzeninin gerekliliğini savunuyorlardı. Yerel sorunları çözmek için de, ilkin su, havagazı, telefon ve tramvay gibi kamu hizmeti gören işletmelerin, belediyelerin mülkiyetine geçirilmesini öneriyorlardı.</span></p>

    <p class="MsoPlainText" style="text-align: justify;"><span class="calibre1">Özellikle, Bay Asmunsen'in bir maden ocağı sahibi olarak anlattıkları ilginçti. Maden ocağından hiç kâr elde edemediğini söylüyordu. Büyük Deprem'de, San Francisco'nun baştan aşağı yıkılması nedeniyle çok iş almasına rağmen, kâr elde edemiyormuş. Altı yıldır San Francisco'nun yeniden yapımı sürmekteymiş de, yine de adamcağızın işi iyileşeceğine, kötüleşiyormuş.</span></p>

    <p class="MsoPlainText" style="text-align: justify;"><span class="calibre1">"Demiryolları şirketi benim işlerimden hemen haberdar oluyor," diyordu. "Madendeki masraflarımı en son kuruşuna, bütün sözleşmelerimin koşullarını en küçük ayrıntısına kadar bilirler. Bunu nasıl haber alıyorlar, bilemiyorum. Memurlarımın arasından casuslar kiraladıklarını ya da iş arkadaşlarımı satın almış olabileceklerini sanıyorum. Koşulları çok uygun olan ve bana büyük bir kâr bırakacak bir sözleşme imzalamamın hemen ertesinde, demiryolu şirketi nakliye ücretlerine zam yapıyor. Zamın nedenlerini de açıklamıyorlar. Böylece kârım demiryolu şirketinin kasasına akıyor. Bir defa olsun ucuz tarifeden mal taşıtmayı başaramadım. Buna karşılık büyük iş kazaları olup da işletme masrafları arttığında ya da şöyle böyle kazançlı bir anlaşmaya girdiğimde, navlun bedeli düşük oluyor. Sonuç ne oluyor? İster az ister çok kazançlı bir iş yapayım, bütün kârlarıma demiryolu şirketi el koymuş oluyor."</span></p>

    <p class="MsoPlainText" style="text-align: justify;"><span class="calibre1">"Yani size kala kala, bir müdür maaşı kadar bir para kalıyor," diye sözünü kesti Ernest. "Yani, ocak, demiryolu şirketinin olsaydı da, siz orada yönetici olsaydınız, kazandığınız kadar para alacaktınız."</span></p>

    <p class="MsoPlainText" style="text-align: justify;"><span class="calibre1">"Üstüne bastınız," diye cevap verdi Bay Asmunsen. "Çok olmadı, şu son on yılın hesaplarının bir bilançosunu çıkarttım ve kazancımın bir yöneticininkini aşmadığını gördüm. Hiç olmazsa demiryolu, benim ocağımı alsın da beni oraya yönetici olarak atasın..."</span></p>

    <p class="MsoPlainText" style="text-align: justify;"><span class="calibre1">"Ama şu farkla ki," diye güldü Ernest; "sizin risklerinizi de demiryolu şirketi üstlenmiş olurdu o zaman."</span></p>

    <p class="MsoPlainText" style="text-align: justify;"><span class="calibre1">"Çok doğru," diye cevap verdi Bay Asmunsen hüzünle.</span></p>

    <p class="MsoPlainText" style="text-align: justify;"><span class="calibre1">Onların söyleyeceklerini söylemelerine izin verdikten sonra, Ernest sağa sola sorular yağdırmaya başladı. Önce Bay Owen'dan başladı.</span></p>

    <p class="MsoPlainText" style="text-align: justify;"><span class="calibre1">"Berkeley'de yaklaşık altı ay önce bir şube açtınız, değil mi?"</span></p>

    <p class="MsoPlainText" style="text-align: justify;"><span class="calibre1">"Evet," diye cevap verdi Bay Owen.</span></p>

    <p class="MsoPlainText" style="text-align: justify;"><span class="calibre1">"O günden bu yana, üç küçük semt bakkalının kapandığına tanık oldum. Bunun nedeni sanırım sizin açtığınız şube, değil mi?"</span></p>

    <p class="MsoPlainText" style="text-align: justify;"><span class="calibre1">"Bize karşı rekabet şansları olamaz," diye itiraf etti Bay Owen memnun bir gülümsemeyle.</span></p>

    <p class="MsoPlainText" style="text-align: justify;"><span class="calibre1">"Neden şansları olmasın?"</span></p>

    <p class="MsoPlainText" style="text-align: justify;"><span class="calibre1">"Bizim daha çok sermayemiz var. Büyük bir işletmede zarar etme olasılığı daha az, verim daha yüksektir."</span></p>

    <p class="MsoPlainText" style="text-align: justify;"><span class="calibre1">"Sizin o şube, üç küçük bakkalın kârlarını yuttu böylece. Anlıyorum. Ama söyleyin bana, o üç bakkalın sahibine ne oldu?"</span></p>

    <p class="MsoPlainText" style="text-align: justify;"><span class="calibre1">"Bunlardan biri, bizim sipariş teslim arabalarımızdan birini kullanıyor. Diğer ikisine ne olduğunu bilmiyorum."</span></p>

    <p class="MsoPlainText" style="text-align: justify;"><span class="calibre1">Ernest birden Bay Kowalt'a döndü.</span></p>

    <p class="MsoPlainText" style="text-align: justify;"><span class="calibre1">"Hayli indirimli satış* yapıyorsunuz. Kepenklerini indirmek zorunda bıraktığınız küçük eczane sahiplerinin ne durumda olduğunu biliyor musunuz?"</span></p>

    <p class="MsoPlainText" style="text-align: justify;"><span class="calibre1">"Bir tanesi, Bay Haasfurther, bizim reçete servisimizin şefi oldu," diye cevap verdi Bay Kowalt.</span></p>

    <p class="MsoPlainText" style="text-align: justify;"><span class="calibre1">"Siz de onların kârlarını yuttunuz yani?"</span></p>

    <p class="MsoPlainText" style="text-align: justify;"><span class="calibre1">"Elbette. Bunun için ticaret yapıyoruz."</span></p>

    <p class="MsoPlainText" style="text-align: justify;"><span class="calibre1">"Ya siz?" diye birden Bay Asmunsen'e döndü Ernest. "Siz demiryolu şirketinin elinizden kârınızı aldığından yakınıyordunuz, değil mi?"</span></p>

    <p class="MsoPlainText" style="text-align: justify;"><span class="calibre1">Bay Asmunsen başını sallayarak onayladı.</span></p>

    <p class="MsoPlainText" style="text-align: justify;"><span><span class="calibre1">İndirim: Malın satış fiyatını maliyet fiyatına, hatta daha da azına düşürmek.</span></span> <span class="calibre1">Böylece, büyük bir şirket, küçük bir şirketten daha uzun bir süreyle zararına da olsa satış yapardı ve böylece küçük şirketleri iflasa sürüklerdi. <span>Rekabetin yaygın kurallarından biri.</span></span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Sizin arzunuz, kârınızın cebinizde kalması değil mi?"</span></p>

    <p class="MsoPlainText" style="text-align: justify;"><span class="calibre1">Yine başını sallayarak onayladı Bay Asmunsen.</span></p>

    <p class="MsoPlainText" style="text-align: justify;"><span class="calibre1">"Başkalarının zararına olarak mı?" dedi Ernest.</span></p>

    <p class="MsoPlainText" style="text-align: justify;"><span class="calibre1">Cevap alamadı.</span></p>

    <p class="MsoPlainText" style="text-align: justify;"><span class="calibre1">"Başkalarının zararına olarak mı?" diye ısrar etti Ernest.</span></p>

    <p class="MsoPlainText" style="text-align: justify;"><span class="calibre1">"Kâr böyle yapılıyor," diye kuru bir sesle karşılık verdi Bay Asmunsen.</span></p>

    <p class="MsoPlainText" style="text-align: justify;"><span class="calibre1">"Öyleyse, ticaret oyunu dediğimiz, başkalarının sırtından kazanç sağlamak ve onların kendi şirketinizden kazanç sağlamasını önlemektir. Bu doğru, değil mi?"</span></p>

    <p class="MsoPlainText" style="text-align: justify;"><span class="calibre1">Bay Asmunsen cevap vermedi. Ernest sorusunu tekrarladı, sonunda konuştu Asmunsen.</span></p>

    <p class="MsoPlainText" style="text-align: justify;"><span class="calibre1">"<span>Evet</span> doğru, ama biz başkalarının aşın kâr yapmalarının dışında onlara karşı değiliz. Bunu bilmenizi isterim."</span></p>

    <p class="MsoPlainText" style="text-align: justify;"><span class="calibre1">"Aşın derken, büyük kâr demek istiyorsunuz sanırım. Ama çok yüksek diye adlandırdığınız kârları, siz kendiniz etseniz buna bir itirazınız olur mu? Kesinlikle olmaz değil mi?"</span></p>

    <p class="MsoPlainText" style="text-align: justify;"><span class="calibre1">Bay Asmunsen, bu konudaki zaafını büyük bir alçakgönüllülükle itiraf etti. Ernest bu defa, eskiden büyük bir mandıranın sahibi olan Bay Calvin'e döndü.</span></p>

    <p class="MsoPlainText" style="text-align: justify;"><span class="calibre1">"Bir süre önce süt tröstüyle mücadele ediyordunuz," dedi Ernest. "Şimdi Grange* üyesisiniz. Bu nasıl oldu?"</span></p>

    <p class="MsoPlainText" style="text-align: justify;"><span class="calibre1">* <span>Yok</span> olmakta olan çiftçi sınıfını, siyasa] bir parti halinde örgütlemek için çok çaba harcanmıştı bu dönemde. Bunda amaç, tröstleri ve şirketler topluluklarını, ağır yasalarla yok etmekti. Bu girişimlerin tamamı başarısızlıkla sonuçlandı.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Oh, hayır, kavgayı bırakmış değilim," diye cevap verdi, yeterince kavgacı bir ifade vardı yüzünde. 'Tröste, etkili olabileceğim tek alanda, siyaset alanında mücadeleme devam ediyorum. Bakın anlatayım size. Birkaç yıl önce, biz mandıra sahipleri kendi halinde geçinip giden sütçülerdik."</span></p>

    <p class="MsoPlainText" style="text-align: justify;"><span class="calibre1">"Ama kendi aranızda rekabet ediyordunuz değil mi?" diye sözünü kesti Ernest.</span></p>

    <p class="MsoPlainText" style="text-align: justify;"><span class="calibre1">"Evet, bu da kârları daha düşük bir düzeyde tutuyordu. Örgütlenmeye çalıştık, ama bağımsız mandıralar bu birliği hep kırdı. Sonra bu süt tröstü çıktı ortaya."</span></p>

    <p class="MsoPlainText" style="text-align: justify;"><span class="calibre1">"Standar Oil Şirketi'nin* sermaye fazlasıyla kurulmuş bir tröst," dedi Ernest.</span></p>

    <p class="MsoPlainText" style="text-align: justify;"><span class="calibre1">"Evet, dediğiniz gibi," diye onayladı Bay Calvin. "Ama o günlerde bunu bilmiyorduk. Adamları, sopalarla karşımıza dikildiler. 'Ya tröste girip zenginlesin,' dediler bize, 'ya da tröst dışında kalıp yok olun.' Çoğumuz katıldık. Katılmayanlar da açlıktan kıvrandı. Önceleri işler yolunda gitti. Süte, litre başına bir sent zam yapıldı. Bunun bir çeyreği bize geliyor, diğer <span>üç çeyreği</span> tröstün kasasına giriyordu. Sonra süt bir sent daha zamlandı ama bu yeni artıştan bize hiçbir pay verilmedi. Yakınmalarımız boşunaydı. Bütün kontrol tröstün elindeydi. Birer kukladan başka bir şey olmadığımızı anladık. Sonunda o verdikleri çeyrek senti de elimizden çekip aldılar. Tröst bizi giderek daha çok sömürmeye başlamıştı. Ne yapabilirdik? Tröst canımıza okumuştu. Artık tek bir mandıra kalmamıştı, yalnızca süt tröstü vardı."</span></p>

    <p class="MsoPlainText" style="text-align: justify;"><span><span class="calibre1">Benzerlerinden çok ilerde, ilk başarılı büyük tekel.</span></span></p>

    <p class="MsoPlainText" style="text-align: justify;"><span class="calibre1">"Ama sizinkinden iki sent daha pahalıya satılan sütle rekabet edebilirdiniz," dedi Ernest muzır bir ifadeyle.</span></p>

    <p class="MsoPlainText" style="text-align: justify;"><span class="calibre1">"Biz de öyle düşünmüştük. Bunu denedik." Sözün burasında bir an durdu Bay Calvin. "Ve bu bizim sonumuz oldu. Tröst sütü piyasaya bizden daha ucuza verebiliyordu. Bizim maliyetin altında sattığımız fiyatla bile satsa, tröstün küçük de olsa bir kân oluyordu. O serüvende elli bin dolar zarar ettim. Çoğumuz iflas* ettik. Mandıralar böylece yeryüzünden silindi gitti."</span></p>

    <p class="MsoPlainText" style="text-align: justify;"><span class="calibre1">"Tröst kârlarınızı elinizden aldığı için," dedi Ernest, "siz de bunları geri almak amacıyla, tröstü ortadan kaldıracak yeni yasalar çıkarabilecek bir partide siyasete atılıyorsunuz, öyle mi?"</span></p>

    <p class="MsoPlainText" style="text-align: justify;"><span class="calibre1">Bay CaMn'in yüzü aydınlandı. "Çiftçilerle yaptığım konuşmalarda hep bunu anlatıyorum. Siz bütün programımızı tek bir cümlede ifade ettiniz."</span></p>

    <p class="MsoPlainText" style="text-align: justify;"><span class="calibre1">"Ama yine de tröst bağımsız mandıralardan daha ucuza süt üretiyor, değil mi?" diye sordu Ernest.</span></p>

    <p class="MsoPlainText" style="text-align: justify;"><span class="calibre1">"Elbette, o olağanüstü örgütlenmesi ve büyük sermayesinin ona sağladığı son model makineleriyle neden üretmesin ki?"</span></p>

    <p class="MsoPlainText" style="text-align: justify;"><span class="calibre1">"Bu ayrı konu," diye cevap verdi Ernest. "Daha ucuza satabilir elbette, zaten satıyor da."</span></p>

    <p class="MsoPlainText" style="text-align: justify;"><span class="calibre1">Sözün burasında, Bay Calvin kendi görüşünü açıklamak için siyasi bir konuşma yapmaya başladı.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* İflas: Rekabetçi sanayide bireyi borçlarını ödemek için malını vermek zorunda bırakan tuhaf bir kurum. Bunun etkisi dişe diş sosyal mücadelenin çok vahşi yönlerini düzeltmek oldu.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Ötekiler de kendisini can kulağıyla dinlediler. Yürekten onayladılar söylediklerini. Hepsi de tröstleri yok etmek istiyordu.</span></p>

    <p class="MsoPlainText" style="text-align: justify;"><span class="calibre1">"Zavallı akıl yoksunları," diye fısıldadı kulağıma Ernest. "Görebildikleri kadarını iyi görüyorlar, ama aslında burunlarının ucundan ötesini göremiyorlar."</span></p>

    <p class="MsoPlainText" style="text-align: justify;"><span class="calibre1">Bir süre sonra tartışmanın iplerini eline geçirdi ve kendine özgü hâkim tavrıyla toplantının sonuna kadar bırakmadı.</span></p>

    <p class="MsoPlainText" style="text-align: justify;"><span class="calibre1">"Hepinizi büyük bir dikkatle dinledim," diye söze başladı. 'Ticaret oyununu usulüne göre oynadığınızı görüyorum. Sizin gözünüzde hayat, kâr demektir. Dünyaya yalnızca para kazanmak için geldiğiniz düşüncesine sarsılmaz bir inançla bağlısınız. Yalnız burada bir sorun ortaya çıkıyor. Tam, kârlı bir çalışma düzeni içinde giderken, bir tröst ortaya çıkıp kârınızı elinizden alıyor. Bu sizin dünyaya gelme amacınıza aykırı düşüyor, tek çıkar yol diyorsunuz, kârınızı elinizden alanı yok etmek.</span></p>

    <p class="MsoPlainText" style="text-align: justify;"><span class="calibre1">"Dikkatle dinledim sizi evet, sizi tanımlayacak tek bir sıfat var, makine kırıcıları! Makine kırıcının ne olduğunu bilir misiniz? Anlatayım. On sekizinci yüzyılda, evlerde kadınlar ve erkekler, el tezgâhlarında kumaş dokurdu. Bu üretim biçimi hem yavaş, hem özensiz hem de maliyeti yüksekti. Bu evlerde üretim sistemi, iyi ürün veremiyordu. Sonra, zamandan tasarruf sağlayan buharlı dokuma tezgâhlan icat edildi. Büyük bir fabrikada, bir merkezden çalıştırılan binlerce tezgâhın ürettiği kumaş, bin ayrı evde üretilen kumaştan çok daha ucuza geliyordu. Bu koskoca fabrika karşısında, rekabet daha doğmadan yok oldu. O güne kadar, kendi el tezgâhlarında kendi hesaplarına çalışan kadınlar ve erkekler, bu defa buharlı tezgâhlarda kapitalistler hesabına çalışmaya başladılar. Dahası, bu makine tezgâhlarında, küçük çocuklar daha düşük ücretlerle çalışmaya başladılar, bunun üzerine birçok erkek, işsiz kaldı. Yaşamak bu erkekler için giderek daha zorlaştı. Yaşam standartları düştü. Açlık içindeydiler. Bütün kötülüğün makinelerde olduğunu söylüyorlardı. Bunun üzerine makineleri kırmaya kalkıştılar. Başaramadılar ve de çok aptaldılar.</span></p>

    <p class="MsoPlainText" style="text-align: justify;"><span class="calibre1">"Onların başına gelenlerden ders almamışsınız siz. İşte, aradan bir buçuk yüzyıl geçmesine rağmen, yine makineleri kırmak istiyorsunuz. Kendi ağzınızla söylediğiniz gibi, tröstün makineleri sizden daha ucuz ve daha verimli iş çıkarıyorlar. Bu yüzden onlarla rekabet edemiyorsunuz. Ancak makineleri kırmayı kafanıza koyabilirsiniz. Siz, İngiltere'nin o günkü işçilerinden de aptalsınız. Rekabetin tekrar yaratılması için istediğiniz kadar söylevler verin, tröstler sizi ezmeye devam edecektir."</span></p>

    <p class="MsoPlainText" style="text-align: justify;"><span class="calibre1">Hepiniz, istisnasız aynı hikâyeyi, rekabetin ortadan kalkmasını ve tröstlerin ortaya çıkışını anlatıyorsunuz. Burada, Bay Owen, Berke-ley'de açtığınız şubeyle rekabeti ortadan kaldırdınız ve üç küçük bakkalı iflas ettirdiniz. Çünkü sizin şirketiniz, onlardan daha güçlüydü. Ama karşınızda daha güçlü birliklerin, tröstlerin kurulduğunu görünce kıyameti koparıyorsunuz. Kalkmış, başka tröstlerin size baskı yaptığından yakınıyorsunuz. Siz, tröst değilsiniz diye yakınıyorsunuz. Siz de, bütün Birleşik Devletler'e yayılmış yiyecek maddeleri tröstü olsaydınız, başka telden çalardınız. 'Yaşasın tröstler,' diyecektiniz. Ama şirketiniz bir tröst değil ve güçsüz olduğunun siz de farkındasınız. Sonunuzun ne olacağını anlamaya başladınız. Bu kadar şubeleriniz olmasına rağmen, kendinizin de bir kukla olduğunu fark ettiniz. Güçlü ortaklıkların gün geçtikçe çoğaldığını görüyorsunuz. Demir eldivenler giymiş tröstün ellerinin, sağınızdan solunuzdan parçalar kopardığını hissediyorsunuz. Demiryolu Tröstü, Petrol Tröstü, Çelik Tröstü, Kömür Tröstü! Sonunda sizi yok edeceklerini, küçük kârlarınızı son yüzdesine kadar elinizden alacaklarını biliyorsunuz.</span></p>

    <p class="MsoPlainText" style="text-align: justify;"><span class="calibre1">"Bunlar da sizin kötü bir oyuncu olduğunuzu gösterir. Buradaki üç küçük bakkalı kapattırdığınız zaman gururlandınız, işbilirliğinizle övündünüz. Göğsünüz kabardı. Verimlilikten ve yatırımdan söz ettiniz. Üç küçük bakkalı yutarak elde ettiğiniz kârla karınızı Avrupa'ya hava almaya gönderdiniz. Bu bir köpek yasasıdır. Bir köpek diğer köpeğin ağzından lokmasını kapmaya çalışır. Siz üç küçük bakkalın lokmalarını kaptınız, öte yandan siz daha güçlü köpekler tarafından ısırıldınız ve bir fmo gibi yaygarayı bastınız. Size söylediğim bu şeyler, masa başında oturan herkes için geçerlidir. Hepiniz havlıyorsunuz. Oyunu kaybedeceğinizi anladınız, bağırıp çağırıyorsunuz.</span></p>

    <p class="MsoPlainText" style="text-align: justify;"><span class="calibre1">"Ama sızlanmalarınızda bile açık yürekli değilsiniz. Başkalarını sömürerek kâr yapmayı sevdiğinizi, bu gürültüyü başkaları sizi sömürerek para kazandığı için kopardığınızı itiraf etmiyorsunuz. Bunu söyleyemeyecek kadar kurnazsınız hepiniz. Başka biçimde konuşuyorsunuz. Bay Calvin'in yaptığı gibi, küçük kapitalist politik nutuklarını çekiyorsunuz. Ne dedi Bay Calvin? Aklımda kalan birkaç sözcüğünü tekrarlayayım size; 'Bizim ilkelerimiz sağlam ve doğrudur. Bu ülkeye gerekli olan, temel Amerikan yöntemlerine dönmektir. Bu da herkese eşit fırsatlar tanımaktır. Bu ulusu doğuran özgürlük ruhudur. Atalarımızın ilkelerine geri dönelim.'</span></p>

    <p class="MsoPlainText" style="text-align: justify;"><span class="calibre1">"'Herkese eşit fırsat' derken, büyük tröstlerin elinizden aldığı, kâr elde etme hakkına tekrar sahip olmayı anlatmaktadır. İşin garip yanı, bu sözleri o kadar çok tekrarladınız ki, bunun doğruluğuna kendiniz de inanıyorsunuz. Siz, başkalarını azar azar yolmak istiyorsunuz ve bunun da özgürlük arzusu olduğuna kendinizi inandırmışsınız. Sizler doymak bilmeyen oburlarsınız ama cümlelerinizin büyüsüyle vatanseverlik yaptığınıza inanıyorsunuz. Aslında yalnızca katıksız bir bencillik olan para kazanma isteğinizi, acı çeken insanlık için duyduğunuz fedakârlık duygusu gibi göstermek istiyorsunuz. Hiç olmazsa, burada, biz bizeyken namuslu olun ve gerçekleri olduğu gibi görüp, her şeyin adını doğru koyun."</span></p>

    <p class="MsoPlainText" style="text-align: justify;"><span class="calibre1">Masadakilerin yüzleri kimisinin öfkeyle kıpkırmızı, kimisinin korkuyla sapsarı kesildi. Bu tüysüz delikanlıdan, sözcükleri tartıp tokmak gibi kafalarına indirmesinden ve her şeyi olduğu gibi anlatmasından bir parça korkmuşlardı. Bay Calvin, hemen savunmaya geçti.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Neden olmasın?" dedi. "Bu cumhuriyeti kuran atalarımızın yöntemlerine ne diye dönmeyelim? <span>Evet</span> Bay Everhard, söyledikleriniz yenilir yutulur cinsten olmasa da, büyük çoğunluğu gerçek. Ama burada açık sözlü olabiliriz. Maskelerimizi atalım ve Bay Everhard'ın önerdiği gibi sorunları açıkça ortaya koyalım. Biz küçük kapitalistlerin kâr peşinde koştuğu ve tröstlerin de bunu elimizden aldığı doğrudur. Tröstleri de, kârlarımızı tekrar geri almak için ortadan kaldırmaya çalıştığımız da doğrudur. Ama soruyorum, bunu neden yapmayalım? Neden? Neden yapmayalım?"</span></p>

    <p class="MsoPlainText" style="text-align: justify;"><span class="calibre1">"Hah, işte şimdi konuşmanın can alıcı noktasına geliyoruz," dedi Ernest memnun bir tavırla. Pek kolay olmayacak ama bu sorunun cevabını vermeye çalışacağım size. Sizler ticaret, iş eğitimi görmüşsünüz, ama toplumsal evrimden hiç haberiniz yok. Ekonomik evrimin bir geçiş dönemini yaşamaktasınız, ama bunu anlamıyorsunuz. Bütün sorun da buradan çıkıyor. Bana geriye dönüşün neden olanaksız olduğunu soruyorsunuz. <span>Çünkü bu olanaksız da ondan.</span> Nasıl <span>akar suyu</span> yokuş yukarı akıtamazsanız, ekonomik evrimin gelişmesini de, geldiği kanaldan geri döndüremezsiniz. Joshua, güneşi Gibeon üzerinde durdurdu, ama siz daha da öteye gitmek istiyorsunuz. Güneşi gökyüzünde geriye itelemek istiyorsunuz. Öğlenin ardından akşam değil, sabah olsun istiyorsunuz.</span></p>

    <p class="MsoPlainText" style="text-align: justify;"><span class="calibre1">"İş, yüksek üretim, giderek artan iş verimliliğini sağlayan makineler karşısında siz, ekonomi güneşini birkaç kuşak geriletmek; büyük sermayenin, büyük makinelerin, demiryollarının olmadığı bir avuç sanayicinin birbirleriyle ekonomik bir anarşiyle rekabet ettiği, üretimin ilkel, yağmacı, masraflı ve plansız olduğu bir döneme geri götürmek istiyorsunuz. İnanınız, Joshua'nın görevi daha basitti, üstelik ona Yehova yardım ediyordu. Ama Tanrı, siz küçük kapitalistleri yüzüstü bırakmış. Sizin güneşiniz artık batıyor ve bir daha da doğmayacak. Sizin gücünüz, onu şimdi olduğu yerde durdurmaya da yetmez. Siz yok oluyorsunuz, yeryüzünden bütünüyle silinmeye <span>mahkumsunuz</span>."</span></p>

    <p class="MsoPlainText" style="text-align: justify;"><span class="calibre1">"Karar evrimindir. Bu Tanrı'nın buyruğudur. Birleşmek rekabetten daha güçlüdür. İlk insanlar, kaya oyuklarında barınan güçsüz yaratıklardı, ama et obur düşmanlarına karşı yine de birleştiler. Bunlar rekabetçi canavarlardı. Yırtıcı hayvanlarda yalnızca rekabet duygusu, oysa insanoğlunda işbirliği yapma güdüsü vardır. Bu nedenledir ki, bütün hayvanlara üstünlük sağlamışlardır. O günden bu yana durmadan bu işbirliğini geliştirmekten başka bir şey yapmamışlardır. Rekabete karşı örgütlenme savaşı, binlerce yıl öncesine uzanır ve örgütler savaştan daima kazançlı çıkmıştır. Serbest rekabet alanını seçenler, yok olmaktan kendilerini kurtaramazlar."</span></p>

    <p class="MsoPlainText" style="text-align: justify;"><span class="calibre1">"Ama tröstlerin kendisi de rekabetten doğmuştur," diye sözünü kesti Bay Calvin.</span></p>

    <p class="MsoPlainText" style="text-align: justify;"><span class="calibre1">"Çok doğru," diye cevap verdi Ernest. "Ama rekabeti ortadan kaldıranlar da yine bu tröstler olmuştur. İşte bu yüzdendir ki, az önce itiraf ettiğiniz gibi, siz artık bir mandıra sahibi değilsiniz."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Akşamın ilk kahkahası masaja dolaştı, Bay Calvin bile kendine gülenlere katıldı.</span></p>

    <p class="MsoPlainText" style="text-align: justify;"><span class="calibre1">"Şimdi tröstlerden söz açmışken," diye sürdürdü Ernest, "karanlıkta kalmış bazı noktalan aydınlatalım. Şimdi birkaç tez ileri süreceğim, benimle aynı düşüncede olmayanlar hemen belirtsinler. Karşı çıkmadığınız takdirde, suskunluğunuz sözlerimi onayladığınız anlamına gelecektir. Motorlu bir dokuma tezgâhının, bir el tezgâhından daha çok kumaşı, daha ucuza dokuyacağı bir gerçek midir?" Durakladı Ernest, cevap bekledi, ama kimseden ses çıkmadı. "Motorlu dokuma tezgâhını parçalayıp el tezgâhında daha kaba, daha pahalıya kumaş dokumak mantığa sığmaz, bu da tamam mı?" Başlar onaylarcasına sallandı. 'Tröst olarak bilinen ortaklıkların, binlerce rakip işletmenin ürettiğinden daha fazlasını, daha ucuza ürettiği de doğru mudur?" Gene karşı çıkan olmadı. "Öyleyse, o ucuz ve yetkin ticari birliği yok etmek mantığa sığar mı?"</span></p>

    <p class="MsoPlainText" style="text-align: justify;"><span class="calibre1">Uzun bir süre kimse cevap vermedi. Sonra Bay Kowalt konuştu.</span></p>

    <p class="MsoPlainText" style="text-align: justify;"><span class="calibre1">"Ne yapacağız peki?" diye sordu. "Onların egemenliğinden kurtulmak için, tröstleri ortadan kaldırmaktan başka çıkar yolumuz yok."</span></p>

    <p class="MsoPlainText" style="text-align: justify;"><span class="calibre1">Ernest birden parladı, saldırıya hazırlandı.</span></p>

    <p class="MsoPlainText" style="text-align: justify;"><span class="calibre1">"Size başka bir yol göstereceğim!" diye bağırdı. "Gelin, bu güzelim makineleri, daha yetkin ve daha ucuz üretim yapan bu makineleri yok etmeyelim. Gelin, biz ele geçirelim bunları. Onların yüksek verimliliğinden ve ucuza mal üretmelerinden yararlanalım. Onları biz işletelim. Bu harika makinelerin şimdiki sahiplerine bir tekme atalım ve bu üretim araçlarına kendimiz sahip olalım. Bu, baylar, sosyalizmdir. Tröstlerden daha büyük bir birliktir bu. Gezegenimizde görüp göreceğiniz sosyal ve ekonomik birliklerin en büyüğüdür. Bu, evrim çizgisine uygun bir davranıştır. Birliklerin karşısına daha büyük bir birlikle çıkıyoruz. Kozlar bizim elimizde. Bizim yanımıza gelin ve kazanacakların yanında yer alın."</span></p>

    <p class="MsoPlainText" style="text-align: justify;"><span class="calibre1">Birden dinleyenler arasından itiraz sesleri yükseldi ve başlar sallanmaya, ağızlarda bir şeyler gecelenmeye başlandı.</span></p>

    <p class="MsoPlainText" style="text-align: justify;"><span class="calibre1">"Pekâlâ," diye güldü Ernest. "Demek siz, tarihte geri dönmeyi tercih ediyorsunuz. Atalarınızı diriltmek istiyorsunuz. ¦ Ama bütün ataların yok olduğu gibi yok olmaya <span>mahkumsunuz</span>. Şimdiki tröstlerden daha büyük birlikler doğduğunda, durumunuzun ne olacağını sordunuz mu kendinize? Bu büyük tröstlerin de birleşip daha büyük birlikler oluşturduğu zaman, sosyal, ekonomik ve politik tröstleri oluşturduğu zaman ne olacak diye sordunuz mu kendi kendinize?"</span></p>

    <p class="MsoPlainText" style="text-align: justify;"><span class="calibre1">Sözünün burasında ansızın Bay Calvin'e döndü Ernest.</span></p>

    <p class="MsoPlainText" style="text-align: justify;"><span class="calibre1">"Eğer haksızsam söyleyin, siz yeni bir siyasi parti kurmak zorunda kaldınız, çünkü eski partilerin hepsi tröstlerin eline geçmiştir. Bunlar sizin tarım alanındaki propagandanıza, sizin Grange Partisi'ne en büyük engeli oluşturuyorlar. Karşılaştığınız bütün bunalımların, yediğiniz bütün darbelerin, uğradığınız bütün başarısızlıkların ardında hep bu tröstlerin parmağı var, doğru değil mi? Söyleyin bana."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Bay Calvin huzursuz bir suskunluk içindeydi.</span></p>

    <p class="MsoPlainText" style="text-align: justify;"><span class="calibre1">"Haydi, söyleyin, doğru değil mi, söylesenize," diye ısrar etti Ernest, yüreklendirmek istercesine.</span></p>

    <p class="MsoPlainText" style="text-align: justify;"><span class="calibre1">"Doğru," diye itiraf etti Bay Calvin. "Oregon Eyalet Meclisi'ni ele geçirdik. Bizleri koruyan yasalar çıkardık. Ama bu yasalar, tröstlerin getirdiği vali tarafından veto edildi. Biz de tam tersi, Colorado'da bizi destekleyen bir valiyi iş başına getirdik, orada da yasama kurulları onun çalışmasını engelledi. İki defa gelir üstünden, daha yüksek oranda vergi yasası çıkarttık, bunların ikisini de Yüksek Mahkeme, Anayasa'ya aykırı bularak iptal etti. Mahkemeler de tröstlerin elinde. Biz, yani halk, yargıçlara yeterince rüşvet veremiyoruz. Ama bir gün gelecek..."</span></p>

    <p class="MsoPlainText" style="text-align: justify;"><span class="calibre1">"Aralarında birleşen tröstler meclisi ele geçirecek, tröst birliklerinin kendisi hükümet olacak," diye sözünü kesti Ernest.</span></p>

    <p class="MsoPlainText" style="text-align: justify;"><span class="calibre1">"Asla! Asla!" diye çığlıklar yükseldi. Salondakiler heyecanla savaş naraları atmaya başladılar.</span></p>

    <p class="MsoPlainText" style="text-align: justify;"><span class="calibre1">"Söyleyin bakalım," diye üsteledi Ernest, "o gün geldiğinde ne yapacaksınız?"</span></p>

    <p class="MsoPlainText" style="text-align: justify;"><span class="calibre1">"Bütün gücümüzle karşı çıkacağız!" diye haykırdı Bay Asmunsen ve birçok ses onun bu kararlılığını destekledi.</span></p>

    <p class="MsoPlainText" style="text-align: justify;"><span class="calibre1">"Ama bu iç savaş demektir," diye uyardı onları Ernest.</span></p>

    <p class="MsoPlainText" style="text-align: justify;"><span class="calibre1">"İç savaş olursa olsun," diye kestirip attı Bay Asmunsen. Masadaki herkes onun bu <span>yürekliliğini destekledi</span>. "<span>Biz atalarımızın</span> kahramanlıklarını unutmadık. Özgürlük için dövüşmeye ve ölmeye hazırız."</span></p>

    <p class="MsoPlainText" style="text-align: justify;"><span class="calibre1">Ernest gülümsedi.</span></p>

    <p class="MsoPlainText" style="text-align: justify;"><span class="calibre1">"Unutmayın ki," dedi, "sizin o bağımsızlık dediğinizin, başkalarının kârlarını cebe indirmek anlamına geldiğini daha önce kabul etmiştiniz."</span></p>

    <p class="MsoPlainText" style="text-align: justify;"><span class="calibre1">Masadaki herkes öfkeden köpürüyordu. Ama Ernest sesini yükseltti ve hâkim bir tavırla sürdürdü konuşmasını.</span></p>

    <p class="MsoPlainText" style="text-align: justify;"><span class="calibre1">"Size bir sorum daha var. Hükümet, tröstlerin eline geçince ayaklanacağınızı söylüyorsunuz. Bunun sonucu olarak hükümet size karşı düzenli orduları, donanmayı, milis kuvvetlerini, polisi, sözün kısası Birleşik Devletler'in elinin altında tuttuğu bütün güçleri kullanacaktır. Bunlara karşı sizin gücünüz nedir?"</span></p>

    <p class="MsoPlainText" style="text-align: justify;"><span class="calibre1">Yüzlerde korkulu ifadeler belirmişti. Ernest daha kendilerini toplamalarına fırsat vermeden yeni bir darbe daha indirdi.</span></p>

    <p class="MsoPlainText" style="text-align: justify;"><span class="calibre1">"Unutmayın ki, kısa bir süre önce, düzenli ordumuzun toplamı elli bin kişi kadardı. Ama her yıl biraz daha büyüdü ordu. Bugün tam üç yüz bin kişilik bir güç halinde."</span></p>

    <p class="MsoPlainText" style="text-align: justify;"><span class="calibre1">Bir darbe daha vurdu.</span></p>

    <p class="MsoPlainText" style="text-align: justify;"><span class="calibre1">"Hepsi bu kadarla da bitmiyor. Siz bu kutsal düşünüzün, yani kârınızın peşinde çılgınca koşarken, serbest rekabet üstüne söylevler verirken, tröstler karşınıza çok daha acımasız ve güçlü engeller çıkardı. Milis gücü var."</span></p>

    <p class="MsoPlainText" style="text-align: justify;"><span class="calibre1">"O bizim gücümüz!" diye haykırdı Bay Kowalt. "Biz onunla düzenli ordulara karşı koyacağız."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Yani milise kendinizin de gireceğini söylemek istiyorsunuz," diye karşılık verdi Ernest. "Yani özgürlük adına nerede meslektaşlarınız ayaklanmışsa, Florida'ya, Maine'e, Filipinler'e ya da her neresi olursa oraya gönderecekler. Özgürlükleri için iç savaşa girişen kendi yoldaşlarınızın kanıyla boğacaklar sizi. Öte yandan, Wisconsin, ya da başka eyaletlerden gelen yoldaşlar, milise katılacak, buraya California'ya gelip sizin iç savaşınızda sizin kanınızla boğulacaklar."</span></p>

    <p class="MsoPlainText" style="text-align: justify;"><span class="calibre1">Şimdi iyice sarsılmışlardı. Hepsi sustular, derin bir sessizliğe gömüldüler. Sonunda Bay Owen fısıltıya benzer bir sesle mırıldandı:</span></p>

    <p class="MsoPlainText" style="text-align: justify;"><span class="calibre1">"Biz de milise girmeyiz olur biter. Biz o kadar aptal değiliz."</span></p>

    <p class="MsoPlainText" style="text-align: justify;"><span class="calibre1">Ernest koca bir kahkaha attı.</span></p>

    <p class="MsoPlainText" style="text-align: justify;"><span class="calibre1">"Bu tekellerin gücünü ve dönen dolapları hiç anlamıyorsunuz. Elinizde değil savaşa girip girmemek. Sizi milise alacaklar."</span></p>

    <p class="MsoPlainText" style="text-align: justify;"><span class="calibre1">"Yurttaş hukuku diye bir şey var," diye üsteledi Bay Owen.</span></p>

    <p class="MsoPlainText" style="text-align: justify;"><span class="calibre1">"Ama hükümet sıkıyönetim ilan ederse bu dediğiniz ortadan kalkar. Siz kendi gücünüzü ayaklandırmaktan söz ettiğiniz gün, kendi gücünüz size karşı kullanılacaktır. Şöyle ya da böyle milise alınırsınız. Birinin habeas corpus* diye mırıldandığını duydum. Habeas corpus yerine post mortem** alınırsınız. Eğer milise girmeyi kabul etmezseniz, bir savaş mahkemesine çıkarılır ve bir duvar dibinde köpekler gibi kurşunlanırsınız. İşte size yasa."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">* Habeas corpus: Yasal yollardan uğranılan <span>haksızlığın ortadan</span> kaldırılması belgesi.</span></p>

    <p class="MsoPlainText" style="text-align: justify;"><span class="calibre1">** Ölümden sonra.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Böyle yasa olmaz!" diye atıldı Bay Calvin. "Böyle bir yasa yok. Genç adam, bütün bunları uyduruyorsunuz. Siz Filipinler'e milis gönderilmesinden söz ediyorsunuz. Bu, Anayasa'ya aykırıdır. Anayasa'da, milisin ülke dışına gönderilmeyeceği konusunda özel bir madde var."</span></p>

    <p class="MsoPlainText" style="text-align: justify;"><span class="calibre1">"Anayasa'nın bu konuyla ne ilgisi var?" diye sordu Ernest. "Anayasa'yı, bildiğiniz gibi, Yüksek Mahkemeler yorumlar ve bunlar da, az önce Bay Asmunsen'in de belirttiği gibi, tröstler tarafından satın alınmışlardır. Ayrıca, dediğim gibi yasa böyle. Yıllardır, tam dokuz yıldır yürürlükte bu yasa baylar."</span></p>

    <p class="MsoPlainText" style="text-align: justify;"><span class="calibre1">"Bizim milise girmemiz mi yani?" diye sordu Bay Calvin. "Yani biz katılmayı kabul etmezsek Özel Askeri Mahkeme'nin bizi kurşunlayacağı yasa mı?"</span></p>

    <p class="MsoPlainText" style="text-align: justify;"><span class="calibre1">"Evet," dedi Ernest, "tam üstüne bastınız."</span></p>

    <p class="MsoPlainText" style="text-align: justify;"><span class="calibre1">"Biz nasıl oluyor da bu yasadan söz edildiğini hiç duymadık?" diye bu defa babam, yeni bir şey öğreniyormuş gibi sordu.</span></p>

    <p class="MsoPlainText" style="text-align: justify;"><span class="calibre1">"Bunun iki neden var," dedi Ernest. "Birincisi bu yasayı uygulama gereği hiç duyulmadı. Böyle bir şey olsaydı, mutlaka haberiniz olacaktı. İkincisi, yasa mecliste ve senatoda tartışmasız ve gizlice kabul edildi. Gazeteler de bu konuda doğal olarak en küçük bir haber bile yayımlamadı. Ama biz sosyalistler biliyorduk. Gazetelerimizde yazdık yasanın çıktığını. Ama siz bizim gazetelerimizi okumazsınız ki." ,</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Uydurduğunuzda ısrar ediyorum," dedi Bay Calvin inatla. "Buna kimse razı olmaz. Halk böyle bir şeye izin veremez."</span></p>

    <p class="MsoPlainText" style="text-align: justify;"><span class="calibre1">"Ama halk buna izin verdi bile," diye karşılık verdi Ernest. "Siz bana 'uyduruyorsunuz' diyorsunuz..." elini cebine soktu, cebinden küçük bir kitapçık çıkardı, "bakın bakalım bu uydurma bir şeye benziyor mu?"</span></p>

    <p class="MsoPlainText" style="text-align: justify;"><span class="calibre1">Kitabı açtı, okumaya başladı.</span></p>

    <p class="MsoPlainText" style="text-align: justify;"><span class="calibre1">'"Birinci Bölüm: Milis, Columbia Bölgesi'yle, ilgili eyalet ve bölgelerde yaşayan on sekiz yaşından büyük ve kırk beş yaşından küçük sağlıklı erkek yurttaşlardan oluşur.'</span></p>

    <p class="MsoPlainText" style="text-align: justify;"><span class="calibre1">"'Yedinci Bölüm: Milise çağrılan bir subay ya da bir er -unutmayınız ki birinci bölüme göre hepiniz milise çağrılmış olacaksınız baylar- yoklamaya gelmeyi kabul etmez ya da çağrılır çağrılmaz üstlerine teslim olmazsa, Askeri Mahkeme tarafından yargılanacaktır ve bu kişi Askeri Mahkeme'nin kararına göre cezalandırılacaktır.'</span></p>

    <p class="MsoPlainText" style="text-align: justify;"><span class="calibre1">'"Sekizinci Bölüm: Milis subayları ya da erlerini yargılayacak Askeri Mahkemeler milis subaylarından oluşacaktır.'</span></p>

    <p class="MsoPlainText" style="text-align: justify;"><span class="calibre1">"'Dokuzuncu Bölüm: Birleşik Devletler'in hizmetine çağrılan milis kuvvetlerine, Birleşik Devletler'in düzenli ordularıyla aynı savaş kural ve yasaları uygulanacaktır.'</span></p>

    <p class="MsoPlainText" style="text-align: justify;"><span class="calibre1">"Şimdi nerede olduğunuzu anladınız mı baylar, benim sevgili Amerikan yurttaşlarım ve milis arkadaşlarım. Dokuz yıl önce, biz sosyalistler bu yasanın emeğe karşı çıkarıldığını sanmıştık ama şimdi size karşı da <span>yönelmiş olduğunu</span> anlıyorum. <span>Meclis üyesi</span> Wiley, çok kısa süren bir tartışma sırasında bu yasa tasarısının, hayatı, özgürlüğü ve mülkiyeti her türlü tehlikeye karşı korumak için halkın boğazına yapışacak, halk diye adlandırdığı sizlersiniz baylar, bir yedek kuvvet oluşturduğunu söylemişti. İlerde, ayaklandığınız zaman, tröstlerin mülkiyetine ve tröstlere ve sizi sömürmek için yasal yoldan sağlanan serbestliğe karşı ayaklandığınızı unutmayın. Baylar, sizin dişleriniz sökülmüş, pençeleriniz törpülenmiş. Bütün yürekliliğinizle, ama dişsiz ve pençesiz ayaklandığınız gün istiridyeler sürüsü kadar zararsız olacaksınız."</span></p>

    <p class="MsoPlainText" style="text-align: justify;"><span class="calibre1">"Anlattıklarınıza inanmıyorum!" diye haykırdı Kowalt. "Böyle bir yasa yok. Bu sizin sosyalistleriniz tarafından uydurulmuş bir balon."</span></p>

    <p class="MsoPlainText" style="text-align: justify;"><span class="calibre1">"Bu yasa tasarısı 30 Temmuz 1902 günü Ohio milletvekili Dick tarafından Temsilciler Meclisi'ne sunuldu," diye cevap verdi Ernest. "Acele işleme sokuldu. 14 Şubat 1903 günü Senato'da oy birliğiyle kabul edildi. Yedi gün sonra da Birleşik Devletler Başkanı tarafından onaylandı."*</span></p>

    <p class="MsoPlainText" style="text-align: justify;"><span class="calibre1">Everhard, yasa tasarısının teklif tarihinde yanılmasına rağmen, aslında doğruyu söylüyordu. Yasa 30 Temmuz'da değil, 30 Haziran'da teklif edilmişti. Meclis tutanakları Ardis'tedir ve bu yasadan söz eden tutanaklar şu tarihleri taşımaktadır; 30 Haziran, 9, 15, 16 ve 17 Aralık 1902 ve 7, 14 Ocak 1903. Akşam yemeğindeki işadamlarının bunu bilmemeleri hiç de olağandışı değildir. Bu yasanın varlığından çok az insanın haberi vardı. Bir devrimci olan E. Untermarın, Temmuz 19O3'te, Kansas Girard'da Milis Yasası adlı bir kitapçık yayımlamış, bu kitapçık az sayıda işçi arasında elden ele dolaşmıştı. Sınıf ayrımı o kadar keskindi ki, orta sınıf hiç kimse kitapçığın adını bile duymadı ve böylece yasanın çıktığından haberleri olmadı.</span></p>

    <p class="MsoPlainText" style="text-align: justify;"><span class="calibre1"><br /></span></p>

    <p class="MsoPlainText"></p>

    <h1 class="MsoPlainText" id="sigil_toc_id_11" style="text-align: center;"><span class="calibre1">IX. Bi̇r Düşün Matematiği</span></h1>

    <p class="MsoPlainText" style="text-align: justify;"><span class="calibre1"><br /></span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Açıklamalarının yarattığı şaşkınlığın ortasında Ernest yine konuşmaya başladı.</span></p>

    <p class="MsoPlainText" style="text-align: justify;"><span class="calibre1">"Bu toplantıya katılanların çoğu, sosyalizmin gerçekleşmesinin olanaksız olduğunu söylediler. Şimdi size, olanaksız olduğunu söylediğiniz şeyin, kaçınılmaz olduğunu göstereceğim. Değil yalnız siz küçük kapitalistlerin, büyük kapitalistlerin ve tröstlerin de tarih sahnesinden silinmesi kaçınılmazdır. Unutmayınız ki, evrim süreci hiçbir zaman geriye işletilemez. Bu süreç hiç aksamadan akar, akar ve rekabetten birleşmeye doğru akar. Büyük birleşmeden daha büyük birleşmelere ve hepsinden daha büyük bir birleşme olan sosyalizme doğru akar.</span></p>

    <p class="MsoPlainText" style="text-align: justify;"><span class="calibre1">"Bana düş gördüğümü söylüyorsunuz. Çok güzel. O halde size gördüğüm düşün matematiksel yorumunu yapacağım. Ama buna geçmeden önce, sizleri, yaptığım hesabın yanlışlarını bulmaya çağırıyorum. Kapitalist sistemin yıkılmasının neden kaçınılmaz olduğunu ve bunun nedenini matematiksel yoldan açıklayacağım. Başlıyorum, eğer konu dışına çıkıyormuş gibi görünürsem de sabırlı olmanızı rica edeceğim.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Önce özel bir endüstri dalını, -sözlerime katılmadığınız takdirde hemen sözümü kesmekten çekinmeyin- örneğin bir ayakkabı fabrikasını ele alalım. Bu fabrika deri satın alır ve bu deriyi ayakkabı haline getirir. Yüz dolarlık deri satın aldı, diyelim. Bu derinin, fabrikada işlendikten sonra, yine iki yüz dolarlık ayakkabılar olarak piyasaya sürüldüğünü varsayalım. Ne oldu? Derinin değerinin üstüne yüz dolarlık yeni bir değer daha eklenmiş oldu. Bu nasıl eklendi; görelim:</span></p>

    <p class="MsoPlainText" style="text-align: justify;"><span class="calibre1">"Sermaye ve emek birleşerek bu yüz dolarlık değeri ekledi. Sermaye fabrikayı, makineleri sağladı, bütün masrafları karşıladı. Emekçi, emek verdi. Sermaye ve emeğin ortak çabasıyla bu yüz dolarlık değer meydana geldi. Buraya kadar bir diyeceğiniz var mı?"</span></p>

    <p class="MsoPlainText" style="text-align: justify;"><span class="calibre1">Salondakilerin hepsi başlarıyla onayladı.</span></p>

    <p class="MsoPlainText" style="text-align: justify;"><span class="calibre1">"Sermaye ve emek bu yüz dolarlık değeri ortaklaşa ürettiklerinden, sıra şimdi bu değeri paylaşmaya geldi. Bu tür paylaşım istatistiklerde, genellikle çok küçük kesirli rakamları içerir, ama biz burada konunun daha iyi anlaşılması için yuvarlak rakamlarla yetineceğiz. Diyelim ki, sermayenin payı elli dolar, emeğin de ücret olarak aldığı elli dolardır. Şimdi bu paylaşımdaki anlaşmazlıklar üstünde durmayacağız.*</span></p>

    <p class="MsoPlainText" style="text-align: justify;"><span class="calibre1">Everhard burada, açıkça dönemin emek sorunlarının nedenlerine değiniyor. Ortak ürünün paylaşılmasında, sermaye alabileceği kadarını, emek de mümkün olanın en fazlasını almak istiyordu. Paylaşım üzerine yapılan bu kavgalar kaçınılmazdı. Kapitalist üretim düzeni varolduğu sürece, emek ve sermaye, ortak üretimin paylaşılması konusunda kavga etmeyi sürdürdüler. Bu durum bugün bize garip görünmekte, ama unutmamalıyız ki biz o dönemde yaşayanların yedi yüzyıl ilerisinde bulunuyoruz.</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Ne kadar gürültü koparılırsa kopartılsın, bu paylaşma oranının yüzdeleri önceden ayarlanmıştır. Bu söylediklerim, yalnız ayakkabı sanayisi için değil, sanayinin diğer dallan için de geçerlidir. Tamam mı?"</span></p>

    <p class="MsoPlainText" style="text-align: justify;"><span class="calibre1">Masadakiler aynı görüşte olduklarını belirttiler.</span></p>

    <p class="MsoPlainText" style="text-align: justify;"><span class="calibre1">"Diyelim ki bu elli dolan alan işçiler, ayakkabı satın almak istediler. Ancak elli dolarlık ayakkabı alabileceklerdir. Bu konuda da anlaştık mı?</span></p>

    <p class="MsoPlainText" style="text-align: justify;"><span class="calibre1">"Şimdi bu sanayi sürecini değil, Birleşik Devletler'deki bütün sanayi süreçlerinin tümünü ele alalım. Bunun içine deri, hammadde, nakliye, satış, her şey giriyor elbette. Birleşik Devletler'in yıllık toplam üretim miktarının da dört milyar dolar olduğunu varsayalım. Bu hesaba göre, işçiler ücret olarak yılda iki milyar dolar kazanmaktadır. Dört milyar dolarlık üretim yapıldı. Bunun ne kadarını emek geri alabilir? <span>İki milyar dolarlığını.</span> Bu konuda tartışılacak bir şey yok, eminim. Aslına bakarsanız ben burada, bu değerleri, emekçilerin lehine geniş bile tuttum. Çünkü bin kapitalist kuruluşta, emeğin geri satın aldığı ürün yarıyı bulmuyor.</span></p>

    <p class="MsoPlainText" style="text-align: justify;"><span class="calibre1">"Neyse hesabımıza dönelim. Ama biz buna göre emeğin, toplam üretimin yansına, yani iki milyar dolarlık satın alma gücüne sahip olduğunu varsayalım. Buradan, emekçilerin yılda ancak iki milyarlık tüketim yapabileceği sonucu açıkça ortaya çıkar. O halde emekçilerin eline geçmeyen ve dolayısıyla tüketemeyecekleri iki milyar dolar daha vardır."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">"Emekçiler, paylarına düşen iki milyar dolan alsalar bile harcayamazlar," diye atıldı Bay Kowalt. "Eğer öyle olsaydı, bankada hiç paralan olmazdı."</span></p>

    <p class="MsoPlainText" style="text-align: justify;"><span class="calibre1">"Bankalarda biriken paralar, toplandığı kadar çabuk eriyen yedek fonlardır. Bunlar emekçiler tarafından yaşlılık, hastalık, kaza, cenaze masraftan için çok zor biriktirilmiş paralardır. Bankaya yatırılan paralar, ertesi gün ısırılmak üzere rafa kaldırılmış bir dilim ekmektir. Hayır, emek, ücretleriyle satın alabileceği üretimin hepsini tüketir.</span></p>
  </div>
</body>
</html>
