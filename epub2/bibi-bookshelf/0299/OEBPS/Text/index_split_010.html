<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>AYRILIK VALSİ</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2>1</h2>

  <p class="block17">&nbsp;</p>

  <p class="block16">Bayan Klima sokağa çıkmaya hazırlanıyordu, ama kocası hâlâ yataktaydı.</p>

  <p class="block16">“Bu sabah senin de çıkman gerekmiyor muydu?” diye sordu.</p>

  <p class="block16">“Acele etmem neye yarar? Onlarla buluşmak için bol zamanım var,” karşılığını verdi Klima, esnedi ve öbür yana döndü.</p>

  <p class="block16">Önceki gün gece yarısı, o bezdirici konferans sırasında amatör müzisyen topluluklarına yardım edeceğine söz vermek zorunda kaldığını ve dolayısıyla sonraki perşembe akşamı küçük bir kaplıca kentinde caz yapan bir eczacı ve bir hekimle konser vereceğini karısına bildirmişti. Bunu söylerken avaz avaz bağırıyordu, ama Bayan Klima kocasının yüzüne bakıyor ve küfürlerin içten bir öfkeyi belirtmediğini açıkça görüyordu, -çünkü konser monser yoktu ve Klima yalnızca bir kadın hikâyesi için zaman kazanmak amacıyla bunu uydurmuştu. Yüzünden okuyordu. Klima ondan hiçbir şey gizleyemezdi. Sövüp sayarak öbür yana döndüğünde, uykusunun olmadığını, ama yüzünü kendisinden gizlemek ve bu yüze bakmasını engellemek istediğini hemen anladı.</p>

  <p class="block16">Sonra tiyatroya gitmek üzere çıktı. Hastalık, onu sahne ışıklarından yoksun bıraktığında, Klima karısına sekreter olarak çalışabileceği bir iş bulmuştu. Bu iş tatsız değildi, her gün ilginç kişilere rastlıyor ve zamanını oldukça özgür bir biçimde ayarlayabiliyordu. Yığınla resmi mektup yazmak üzere masasına oturdu, ama bir türlü dikkatini işine veremiyordu.</p>

  <p class="block16">İnsanın kafasını tümüyle uğraştırmak için kıskançlık gibisi yoktur. Bir yıl önce Kamila annesini yitirdiğinde, bu olay herhalde trompetçinin bir kaçamağından çok daha trajik bir şeydi. Oysa, çok çok sevdiği annesinin ölümü, ona daha az acı çektiriyordu. Bu acı, bir sürü renkle bezenmekteydi: içinde hüzün vardı, özlem vardı, duygusallık vardı, pişmanlık vardı (Kamila, annesine yeterince bakmış mıydı? Onu savsaklamamış mıydı?) ve dingin bir gülümseme. Ve bu üzüntü, şefkatle dört yöne saçılıyordu. Kamila'nın düşünceleri, annesinin tabutuna çarpıp zıplıyor ve kendisini anılarına, çocukluğuna, daha da öteye, annesinin çocukluğuna götürüyordu; Kamila'yı düzinelerle pratik kaygıya gönderiyordu. Apaçık olan ve Klima'nın çizgilerinde avuntu bulduğu geleceğe (evet, Klima'nın kendisi için bir avuntu olduğu olağanüstü günlerdi bunlar) yolluyordu.</p>

  <p class="block16">Kıskançlığın acısı, tersine, boşlukta yer değiştirmiyor, tek noktanın çevresinde bir freze gibi dönüyordu. Hiçbir dağılma olmuyordu. Annenin ölümü bir geleceğin kapısını açtıysa (değişik, daha yalnız, daha olgun), kocanın aldatmasından gelen acı hiçbir gelecek sunmuyordu. Her şey bir tek ve değişmeksizin var olan aldatan bedenin görünüşünde, bir tek ve değişmeksizin var olan bir serzeniş üzerinde toplanıyordu. Annesini yitirdiğinde, müzik dinleyebilirdi, kitap bile okuyabilirdi, kıskançlık duyduğu sıralar hiçbir şey yapamıyordu.</p>

  <p class="block16">Önceki gün de, kuşkulu konserin verilip verilmeyeceğini anlamak için kaplıca kentine gitmeyi düşünmüştü, ama bundan hemen vazgeçmişti, çünkü Klima'nın kıskançlığından nefret ettiğini ve bunu kocasına açıkça göstermemesi gerektiğini biliyordu. Ama kıskançlık içinde ambale olmuş bir motor gibi dönüyordu ve telefonu açmaktan kendini alamadı. Kendi kendini doğrulamak için, belirli bir niyet beslemeksizin sadece vakit geçirmek amacıyla dikkatini resmi yazışmanın hazırlanması üzerinde toplayamadığından gara telefon ettiğini düşündü.</p>

  <p class="block16">Trenin sabah on birde hareket ettiğini öğrenince, kendini bilmediği sokaklardan geçerken, Klima'nın adım taşıyan bir afiş ararken, kocasının çalacağı bir konserden haberli olup olmadıklarını anlamak için sendikaya uğrarken, görüyordu, konser verilmeyeceği karşılığını duyar gibi oldu ve sefil, aldatılmış, ıssız ve yabancı bir kentte başıboş dolaşıyordu. Daha sonra, Klima'nın ertesi gün nasıl kendisine konserden söz edeceğini ve ayrıntılar konusunda kocasını nasıl sorguya çekeceğini düşündü. Klima'nın yüzüne bakacak, yalanlarını dinleyecek ve yalanlarının ağulu şurubunu acı bir zevkle içecekti.</p>

  <p class="block16">Ama hemen böyle davranmaması gerektiğini geçirdi içinden. Hayır, günler ve haftalar boyu gözleyerek ve kıskançlığının görüntülerini besleyerek duramazdı. Klima'yı yitirmekten korkuyordu ve bu korku yüzünden sonunda onu yitirecekti.</p>

  <p class="block16">Bir başka ses hemen yanıltıcı bir saflıkla karşılık veriyordu: Hayır, Klima'yı ispiyonlamayacaktı. Kocası ona bir konser vereceğini söylemişti ve Klima'ya inanıyordu! Artık kıskanç olmak istemediği için sözlerini ciddiye alıyor, kuşkulanmaksın kabul ediyordu. Oraya istemeye istemeye gittiğini ve tatsız bir gün ve bir gece geçirmekten çekindiğini söylemiş miydi? Klima'nın konser sonunda yorucu dönüş yolculuğunu düşünerek tiksintiyle selam vereceği an, sahnenin dibine süzülecek, kocası da onu görecek ve birlikte gülmeye başlayacaklardı.</p>

  <p class="block16">Müdüre güçlükle yazdığı mektupları verdi. Tiyatroda onu sayarlardı. Ünlü bir müzisyenin karısının alçakgönüllü ve dostça davranması hoşlarına gidiyordu. Ondan sızan hüzünde bazen karşısındakilerin ellerini kollarını bağlayan bir şey vardı. Direktör hiçbir isteğine hayır diyemezdi. Cuma günü öğleden sonra işte olacağına ve geçen zamanı karşılamak için geç vakte kadar tiyatroda kalacağına söz verdi.</p>

  <p class="block17">&nbsp;</p>

  <h2 id="sigil_toc_id_28">2</h2>

  <p class="block17">&nbsp;</p>

  <p class="block16">Saat sabahın 10'uydu ve Olga, her günkü gibi, Ruzena'nın ellerinden beyaz bir çarşaf ve bir anahtar almıştı. Bir bölmeye girdi, giysilerini çıkardı, bir askıya astı, antik bir ihram gibi çarşafa sarındı, bölmeyi anahtarla kilitledi, anahtarı Ruzena'ya verdi ve havuzun bulunduğu dipteki salona doğru yürüdü. Çarşafı korkuluğun üzerine attı, bir sürü kadının şimdiden yıkandığı suya girmek için merdiveni indi. Havuz büyük değildi ama Olga yüzmenin sağlığı için gerekli olduğuna inanıyordu ve birkaç kulaç atmayı denedi. Dalgalandırmakta olduğu su konuşkan bir kadının ağzına sıçradı.</p>

  <p class="block16">“Deli misiniz?” diye bağırdı o kadın Olga'ya soğuk bir sesle. “Burası bir yüzme havuzu değil!”</p>

  <p class="block16">Kadınlar iri kurbağalar gibi oturmuşlardı havuzun kıyısına. Olga onlardan ürküyordu. Hepsi kendisinden yaşlıydı, çok daha fazla yağları ve derileri vardı. Bu nedenle, küçük düşmüş olarak aralarına oturdu, hareketsiz, kaşları çatık durdu.</p>

  <p class="block16">Birden, havuzun girişinde genç bir adam gördü, ufak tefekti ve sırtında bir blucinle delinmiş bir kazak vardı.</p>

  <p class="block16">“O herif burada ne arıyor?” diye bağırdı.</p>

  <p class="block16">Tüm kadınlar Olga'nın bakışının yönünü izlediler ve kıkırdamaya, gülmeye koyuldular.</p>

  <p class="block16">Tam o sıra Ruzena içeri girdi ve bağırdı: “Sinemacılar geldi. Haber programında yayınlanmak üzere filminizi çekecekler.”</p>

  <p class="block16">Havuzdaki kadınlar bir kahkaha koyverdiler.</p>

  <p class="block16">Olga karşı çıktı: “Bu hikâye de ne oluyor?”</p>

  <p class="block16">“Müdürden izin aldılar,” dedi Ruzena.</p>

  <p class="block16">“Müdür de vız gelir, kimse bana danışmadı!” diye bağırdı Olga.</p>

  <p class="block16">Delik kazaklı delikanlı (boynunda ışığın yoğunluğunu ölçen bir aygıt vardı) havuza yaklaşmıştı ve genç kadının edepsizce bulduğu bir bakışla Olga'yı süzüyordu: “Küçük hanım, ekranda sizi görecek binlerce seyircinin aklını başından alacaksınız!”</p>

  <p class="block16">Kadınlar yeni bir kahkahayla karşılık verdiler ve Olga göğüslerini elleriyle gizledi (bu güç bir iş değildi, çünkü bildiğimiz gibi göğüsleri eriğe benziyordu) ve öbür kadınların arkasına büzüldü.</p>

  <p class="block16">Blucinli iki adam daha havuza doğru yürüdüler ve uzun boylusu konuştu: “Rica ederim, biz burada değilmişiz gibi doğal davranın.”</p>

  <p class="block16">Olga, çarşafının asılı olduğu korkuluğa elini uzattı, havuzdan çıkmaksızın çarşafı bedenine doladı, sonra basamakları çıktı ve ayağını salonun çinileri üzerine koydu, çarşaf ıslanmıştı ve her yanından sular akıyordu.</p>

  <p class="block16">“Allah kahretsin! Gitmeyin böyle!” diye bağırdı delik kazaklı genç.</p>

  <p class="block16">“Havuzda on beş dakika daha kalmanız gerekiyor!” diye bağırdı Ruzena da.</p>

  <p class="block16">“Küçük hanım utangaç!” diye gülüyordu havuzdakiler arkasından.</p>

  <p class="block16">“Güzelliğini çalmalarından korkuyor!” dedi Ruzena.</p>

  <p class="block16">“Prensesi gördünüz ya!” dedi havuzdan yükselen bir ses.</p>

  <p class="block16">“Tabii, filmde görünmek istemeyenler gidebilirler,” dedi şişman bir kadın, çın çın sesiyle ve kahkaha havuzun yüzeyini ürpertti.</p>

  <p class="block16">“Ama bu küçük hanımın gitmemesi gerek! Daha bir çeyrek saati var!” diye karşı çıkıyordu Ruzena, inatla vestiyere yürüyen Olga'yı gözleriyle izleyerek.</p>

  <p class="block17">&nbsp;</p>

  <h2 id="sigil_toc_id_29">3</h2>

  <p class="block17">&nbsp;</p>

  <p class="block16">Ruzena'ya keyifsiz olduğu için kızılamaz. Ama Olga'nın filmde görünmeye karşı çıkmasına neden bu kadar sinirlenmişti? Neden adamlar, gelişen şen ayıltılarla karşılayan şişko kadınlar kalabalığıyla özdeşleşiyordu?</p>

  <p class="block16">Ve aslında, bir şişko kadınlar neden böylesine keyifli gülmüşlerdi? Genç adamların önünde güzelliklerini sergilemek onlar, baştan çıkarmak için değil mi?</p>

  <p class="block16">Kuşkusuz hayır. Açık edepsizlikleri hiçbir baştan çıkarma güçleri bulunmadığına kesinlikle inanmalarından geliyordu. Kadının genç bedeni karşısında tiksintiyle doluydular ve cinsel yönden işe yaramaz olan bedenlerini kadın çıplaklığını gülünç düşürmek ve bu çıplaklığa iftira etmek için sergilemeyi diliyorlardı. Bedenlerinin itici gücüyle kadın güzelliğini prestijini torpilleyerek öç almak istiyorlardı, çünkü ister güzel olsun ister biçimsiz, bedenlerin eninde sonunda aynı olduğunu ve biçimsizliğinin erkeğin kulağına şu sözleri fısıldayarak güzel beden üzerine gölgesini düşürdüğünü biliyorlardı: bak, aklını başından alan bedenin gerçeği işte! Bak, şu pörsümüş koca meme deli gibi taptığın bu memenin aynı.</p>

  <p class="block16">Havuzdaki şişko kadınların şen edepsizlikleri gençliğin geçiciliği çevresinde yapılan ölü sevici bir danstı, kurban olarak yararlanılmak üzere havuzda bir genç kadın bulunduğundan daha da şendi bu dans. Olga çarşafa sarındığında, bu hareketi acımasız törenlerinin baltalanması olarak yorumlamışlar ve çılgına dönmüşlerdi.</p>

  <p class="block16">Ama Ruzena ne şişkoydu, ne de yaşlı; Olga'dan bile daha güzeldi! Öyleyse niçin onunla dayanışmaya girmemişti?</p>

  <p class="block16">Çocuk aldırmaya karar vermiş olsaydı ve Klima'yla kendisini mutlu bir aşkın beklediğine inansaydı, çok daha başka davranırdı. Sevildiğinin bilincinde olmak kadını sürüden ayırır ve Ruzena öykünülmez özelliğini kendinden geçerek yaşardı. Şişko kadınlarda birtakım düşmanlar ve Olga'da bir kız kardeş görürdü. Güzellik güzelliğin, mutluluk bir başka mutluluğun aşk bir başka aşkın yardımına koştuğundan ona yardım ederdi.</p>

  <p class="block16">Ama önceki gece Ruzena çok kötü uyumuştu ve Klima'nın aşkına güvenemeyeceği sonucuna varmıştı, öyle ki onu sürüden ayıran her şey Ruzena'da bir düş etkisi yapıyordu. Sahip olduğu tek şey, toplumun ve geleneğin koruduğu karnındaki bu yeşermekte olan tohumdu. Sahip olduğu tek şey onun safında savaşacağına söz veren dişilik alınyazısının efsaneleşmiş evrenselliğiydi.</p>

  <p class="block16">Ve bu kadınlar, havuzda, tam da bu evrensel yanıyla dişiliği temsil ediyorlardı. Çocuk yapmanın, emzirmenin, ebedi tükenmenin dişiliği, kadının sevildiğini sandığı ve öykünülmez bir kişilik sahibi olduğunu duyduğu o geçici anı düşündükçe sırıtan dişilik.</p>

  <p class="block16">Tek olduğuna kesinlikle inanmış bir kadınla, evrensel dişilik alınyazısının kefenini giymiş kadınlar arasında uzlaşma olanağı yoktur. Düşüncelerle yüklü bir uykusuz geceden sonra, Ruzena bu kadınların safında (vah zavallı trompetçi) yer almıştı.</p>

  <p class="block17">&nbsp;</p>

  <p class="block17">&nbsp;</p>

  <h2 id="sigil_toc_id_30">4</h2>

  <p class="block16">Jakub direksiyondaydı, ön koltukta yanında oturan Bob ikide bir yüzünü yalamak için başını ondan yana çeviriyordu. Küçük kentin son evlerini geçince kule gibi yapılar yükseliyordu. Geçen yıl bu yapılar yoktu ve Jakub bunları iğrenç buluyordu. Yemyeşil görüntünün ortasında, bir çiçek saksısının üzerindeki süpürgeler gibiydiler. Jakub, görüntüyü hoşnut bir gözle seyreden Bob'u okşuyor ve kafalarına güzellik kavramını aşılamadığı için tanrının köpeklere karşı iyi davranmış olduğunu düşünüyordu.</p>

  <p class="block16">Köpek yeniden onun yüzünü yaladı (belki de Jakub'un sürekli kendisini düşündüğünü duymaktaydı) ve Jakub ülkesinde işlerin düzelmediğini, kötüye de gitmediğini, ama gitgide gülünçleştiğini düşündü. Bir zamanlar insan avının kurbanı olmuştu ve önceki gün bir köpek avına tanıklık etmişti, başka bir rol dağıtımıyla bu yine ve hep aynı görüntüymüş gibi. Birtakım emekliler bu oyunda sorgu yargıçlarının ve gardiyanların yerini tutuyorlardı, cezaevine konulan devlet adamları bir boxer, bir sokak köpeği ve bir tazıyla temsil edilmekteydiler.</p>

  <p class="block16">Prag'da, birkaç yıl önce, komşularının kedilerini gözlerine iki çivi çakılmış, dili kopartılmış ve ayakları bağlanmış olarak kapılarının önünde bulduklarını anımsadı. Sokaktaki çocuklar olgun kişileri oynuyorlardı. Jakub Bob'un başını okşadı ve arabayı hanın önüne çekti.</p>

  <p class="block16">Arabadan indiğinde, köpeğin keyifle evinin kapısına kadar koşacağını düşündü. Ama Bob koşmaya başlayacak yerde Jakub'un çevresinde zıplıyor, oynamak istiyordu. Yine de, bir ses Bob diye bağırınca köpek ok gibi eşikte duran kadına doğru atıldı.</p>

  <p class="block16">“Sen iflah olmaz bir serserisin,” dedi kadın ve Jakub'a, bağışlamasını dileyerek, köpeğin ne kadar zamandır kendisini rahatsız ettiğini sordu.</p>

  <p class="block16">Jakub, köpeğin geceyi yanında geçirdiğini ve onu arabayla getirdiğini söyleyince, kadın gürültülü teşekkür etti ve içeri girmesini önerdi. Onu herhalde birtakım şirketlerin şölenlerinin verildiği özel bir salona aldı ve koşarak kocasını çağırmaya gitti.</p>

  <p class="block16">Az sonra yanında genç bir adamla döndü.</p>

  <p class="block16">Adam, Jakub'un yanına oturdu ve ona elini uzattı: “Sırf Bob'u getirmek için arabayla buraya kadar geldiğinize göre çok iyi bir insan olmalısınız. Bu köpek budala ve gezinmekten başka bir şey yapmıyor. Ama onu seviyoruz. Bir şeyler yersiniz, değil mi?”</p>

  <p class="block16">“Zevkle,” dedi Jakub ve kadın mutfağa koştu. Sonra Jakub, Bob'u nasıl bir emekli sürüsünden kurtardığını anlattı.</p>

  <p class="block16">“Alçaklar!” diye bağırdı adam. Sonra başını mutfağa doğru çevirip karısını çağırdı: “Vera! Buraya gel! Kentteki alçakların ne yaptıklarını işittin mi?”</p>

  <p class="block16">Vera, üzerinde dumanı tüten bir çorba kâsesinin durduğu tepsiyle salona döndü. Oturdu ve Jakub önceki günü başından geçen serüveni yeniden anlatmak zorunda kaldı. Köpek masanın altına oturmuştu ve kulağının arkasını kaşıtıyordu. Jakub çorbasını içince, bu kez adam ayağa kalktı, mutfağa koştu ve Knödelli<sup class="calibre2"><sup class="noteref" id="back_note_1"><a class="calibre3" href="../Text/index_split_013.html#note_1" title="1">1</a></sup></sup> domuz kızartması getirdi.</p>

  <p class="block16">Jakub pencerenin yanındaydı ve kendini iyi hissediyordu. Adam aşağıdakileri lânetlemekteydi. (Jakub, adamın lokantasını yüksek bir yer, bir Olimpos dağı, geriden ve yüksekten bakmayı sağlayan bir mevzi gibi görmesine hayranlık duymadan edemezdi) ve kadın iki yaşındaki bir çocuğu elinden tutarak geri döndü.</p>

  <p class="block16">“Babaya teşekkür et,” dedi, “sana Bob'u getirdi.”</p>

  <p class="block16">Yumurcak anlaşılmaz birkaç şey mırıldandı ve gülmeye koyuldu. Dışarda güneş vardı ve sararmakta olan yapraklar sakin sakin açık pencereye doğru eğiliyordu. En ufak bir gürültü yoktu. Han gerçekten yeryüzünün epey üzerindeydi ve orada huzur buluyordu.</p>

  <p class="block16">Çocuk yapmayı reddetse de, Jakub çocukları seviyordu:</p>

  <p class="block16">“Güzel bir oğlunuz var,” dedi.</p>

  <p class="block16">“Çok gırgır bir çocuk,” dedi kadın. “Bu koca burunlu kime çekti bilmiyorum.”</p>

  <p class="block16">Jakub dostunun burnunu anımsadı:</p>

  <p class="block16">“Doktor Skreta size baktığını söyledi bana.”</p>

  <p class="block16">“Doktoru tanıyor musunuz?” diye sordu adam keyifle.</p>

  <p class="block16">“Yakın dostlarımdan biridir,” dedi Jakub.</p>

  <p class="block16">“Ona çok şey borçluyuz,” dedi genç anne ve Jakub, çocuğun büyük bir olasılıkla Skreta'nın üreme programının başarılarından biri olduğunu düşündü.</p>

  <p class="block16">“O hekim değil, bir büyücü,” dedi adam hayranlıkla.</p>

  <p class="block16">Jakub, Bethleem barışının hüküm sürdüğü bu yerde bu üç kişinin <i class="calibre1">kutsal aile</i> olduğunu, çocuklarının bir insan babadan değil de Tanrı- Skreta'dan doğduğunu kafasından geçirdi.</p>

  <p class="block16">Yeniden, uzun burunlu yumurcak anlaşılmaz şeyler mırıldanıyordu ve genç baba ona aşkla bakıyordu.</p>

  <p class="block16">“Uzaktan atalarından hangisinin uzun bir burnu olduğunu merak ediyorum,” dedi karısına.</p>

  <p class="block16">Jakub gülümsedi. Garip bir şey gelmişti aklına: Doktor Skreta kendi karısını da doğurtmak için bir enjektörden yararlanmış mıydı?</p>

  <p class="block16">“Haklı değil miyim?” diye soruyordu genç baba.</p>

  <p class="block16">“Kuşkusuz,” dedi Jakub. “Mezarımızda uykuya dalalı uzun süre olduğu halde, burnumuzun yumurtadan çıkmaya başlayacağını düşünmek büyük bir avuntu.”</p>

  <p class="block16">Herkes kahkahalarla güldü, Skreta'nın çocuğun babası olabileceği, şimdi Jakub'a bir düş gibi geliyordu.</p>

  <p class="block17">&nbsp;</p>

  <h2 id="sigil_toc_id_31">5</h2>

  <p class="block17">&nbsp;</p>

  <p class="block16">Frantisek, buzdolabını onarmış olduğu kadından parasını aldı. Evden çıktı, sadık motosikletine bindi, tüm bölgenin onarım işlerini yöneten kuruluşa o gün aldığı parayı yatırmak üzere küçük kentin öbür ucuna doğru yollandı. İşi bittiğinde saat ikiyi biraz geçiyordu. Motosikleti işletti ve kaplıcanın yolunu tuttu. Otomobil parkında beyaz arabayı gördü. Motosikleti arabanın yanında bıraktı, kemerli avluya girdi ve trompetçinin bulunabileceğini düşündüğü Halkevi'ne doğru yöneldi.</p>

  <p class="block16">Frantisek'i oraya götüren ne gözü peklikti, ne de düşmanlık. Artık rezalet çıkarmak da istemiyordu. Tersine, kendini feda etmekte, boyun eğmekte, tümüyle pes demekte kararlıydı. Aşkının çok büyük olduğunu, bu aşk adına her şeye katlanabileceğim düşünüyordu. Prensesi uğruna tüm acıları ve tüm işkenceleri çeken canavarla boğuşan ve okyanuslar, geçen prens gibi olağanüstü ölçüsüzlükteki küçük düşmeleri bile kabule hazırdı.</p>

  <p class="block16">Neden bu kadar uysal? Bu küçük kaplıca kentinde genç kadınlar hoş bir bollukta olduğundan neden bir başkasına yönelmiyor?</p>

  <p class="block16">Frantisek, Ruzena'dan küçük, dolayısıyla da ne yazık ki çok genç. Daha olgunlaştığında, her şeyin geçici olduğunu keşfedecek ve bir kadının ufkunun ardında başka kadınların ufkunun da açıldığını bilecek. Ancak, Frantisek henüz zamanın ne olduğunu bilmiyor. Çocukluğundan beri sürüp giden ve değişmeyen bir dünyada yaşıyor, bir çeşit hareketsiz sonsuzlukta yaşıyor, hep aynı baba ve aynı anneye sahip ve onu erkek yapan Ruzena, ufkun, olabilecek tek ufkun kapağı gibi tepesinde. Yaşamı onsuz düşünemiyor.</p>

  <p class="block16">Önceki gün, büyük bir uysallıkla onu ispiyonlamayacağına söz vermişti, içtenlikle onu rahatsız etmemekte kararlıydı. Yalnızca trompetçiyle İlgilendiğine ve izlediği o olduğuna göre, yeminini gerçekten çiğnemeyeceğini düşünüyordu. Aynı zamanda bunun sadece bir bahane olduğunu ve Ruzena'nın davranışını kınayacağını biliyordu, ama içindeki eğilim her türlü düşünceden ya da karardan güçlüydü, uyuşturucu madde alışkanlığı gibiydi. Trompetçiyi görmeliydi, onu bir kere daha, uzun uzun ve yakından görmeliydi. Acısının yüzüne bakmalıydı. Ruzena'nın bedeniyle birleşmesi akıl almaz ve inanılmaz gelen bu bedene bakmalıydı. İkisinin bedenlerinin birleşebilecek yetenekte olun olmadığını kendi gözleriyle anlamak için ona bakmalıydı.</p>

  <p class="block16">Sahnede çalmaya başlamışlardı bile: Doktor Skreta davuldaydı, ufak tefek bir adam piyano başında oturuyor, Klima da trompet çalıyordu. Provada hazır bulunmak için içeri süzülen caz hastası birkaç genç, salonda oturuyorlardı. Frantisek'in orada bulunma nedeninin anlaşılmasından korkması gerekli değildi. Motosikletin farıyla gözleri kamaşan trompetçinin geçen gece yüzünü görmediğinden emindi, Ruzena'nın, temkinliliği sayesinde de kimse genç kadınla arasındaki ilişkiler hakkında fazla bir şey bilmiyordu</p>

  <p class="block16">Trompetçi müzisyenleri susturdu ve başka bir biçimde yorumladığı bir bölümü ufak tefek adama çalmak için kendisi piyanoya geçti. Frantisek, salonun dibindeki bir iskemleye oturmuştu ve ağır ağır gölgeye dönüşüyordu, bu gölgede o gün trompetçiden bir saniye bile ayrılmayacaktı.</p>

  <p class="block17">&nbsp;</p>

  <h2 id="sigil_toc_id_32">6</h2>

  <p class="block17">&nbsp;</p>

  <p class="block16">Ormandaki handan dönüyor ve yanında yüzünü yalayan şen köpeğin bulunmamasına üzülüyordu. Sonra, kırk beş yıllık yaşamı boyunca yanındaki bu yeri boş tutmayı başarmasının bir mucize olduğunu düşündü, öyle ki şimdi bu ülkeden güçlük çekmeksizin yanına bir sürü bavul almadan, yükten yoksun, geleceğinin temellerini daha yeni atmaya başlayan bir öğrenci gibi, gençliğin yanıltıcı (yine de güzel) görünüşüyle yalnız ayrılabiliyordu.</p>

  <p class="block16">Ülkesinden ayrılmakta olduğu düşüncesini kafasına iyice yerleştirmeye çabalıyordu. Geçmişini anımsamaya çalışıyordu. Bu geçmişi özlemle dönüp baktığı engin bir görünüm, baş döndürücü uzaklıktaki bir görünüm gibi görmeye çalışıyordu. Ama bunu başaramıyordu. Ardında görmeyi başardığı şey minikti, kapalı bir akordeon gibi yamyassıydı. İç içe ve az çok yaşanmış bir alınyazısı izlenimi bırakan anı kırıntılarını anımsamak için çaba harcaması gerekti.</p>

  <p class="block16">Çevresindeki ağaçlara bakıyordu. Yaprakları yeşil, kırmızı, sarı ve kahverengiydi. Ormanlar bir yangına benziyordu. Ormanların alev aldığı ve yaşamıyla anılarının bu nefis ve duyarsız alevlerde yanıp kül olduğu bir sırada ülkeden gittiğini düşündü. Acı çekmediği için üzülmesi mi gerekiyordu? Hüzünlü olmadığı için hüzünlenmek zorunda mıydı?</p>

  <p class="block16">Hüzünlü değildi, ama acele etmek isteği duyduğu da yoktu. Dış ülkelerdeki dostlarıyla anlaşmalarına göre şu sıra sınırı geçmiş olmalıydı, ama dost çevresinde iyi bilinen ve çok alaya alınan kararsız tembelliğinin pençesine yeniden düştüğünü duyuyordu. Çünkü koşullar özellikle enerjik ve kararlı bir tutum gerektirdiğinde bu tembelliğin pençesine düşerdi. Son ana dek o gün yola çıkacağını söyleyeceğini biliyordu, ama sabahtan beri de bazen çok uzun aralarla, ama hep zevkle yıllardan beri dostunu görmeye geldiği bu sevimli kaplıca kentinden ayrılma anını geciktirmek için elinden geleni yaptığını anlıyordu.</p>

  <p class="block16">Arabayı otoparka bıraktı (evet, trompetçinin beyaz arabasıyla Frantisek'in kırmızı motosikletinin durmakta olduğu yere) ve yarım saat sonra Olga'yla buluşacağı birahaneye girdi. Dipte parkın alev alev ağaçlarını görmeyi sağlayan camın önünde hoşuna giden bir masa seçti, ne yazık ki masaya otuz yaşlarında bir adam yerleşmişti, Jakub yan masaya oturdu. Oradan ağaçları göremiyordu, ama gözle görülür biçimde sinirli olan, gözlerini kapıdan ayırmayan ve durmadan ayağını yere vuran bu adamdan bakışlarını alamıyordu.</p>

  <p class="block17">&nbsp;</p>

  <h2 id="sigil_toc_id_33">7</h2>

  <p class="block17">&nbsp;</p>

  <p class="block16">Sonunda Ruzena içeri girdi. Klima, iskemlesinden fırladı, ona doğru yürüdü ve genç kadını camın yanındaki masaya götürdü. Ona gülümsüyordu, bu gülümsemeyle anlaşmalarının hâlâ geçerli, ikisinin de dingin ve suç ortağı olduğunu, birbirlerine güvendiklerini belirtmek istermiş gibi. Genç kadının yüzünde sorusuna olumlu bir karşılık arıyor, ama bulamıyordu. Bundan kaygılandı. Kafasını kurcalayan şeyden söz açmaya cesaret edemiyordu ve genç kadınla kaygısızlık havası yaratması gerekli, havadan sudan bir gevezeliğe girdi. Ancak, sözleri bir taş bölmeden yansırmış gibi genç kadının suskunluğunda yansıyordu.</p>

  <p class="block16">Sonra Ruzena onun sözünü kesti: “Görüşümü değiştirdim. Bu bir cinayet olur. Sen belki böyle bir şeyi yapabilirsin, ama ben yapamam.”</p>

  <p class="block16">Trompetçi, çevresinde her şeyin yıkıldığını duydu. Ruzena'yı anlamsız bir bakışla süzüyor ve artık ne diyeceğini bilemiyordu. İçinde umutsuz bir yorgunluktan başka şey bulduğu yoktu. Ve Ruzena yineliyordu: “Bu bir cinayet olur.”</p>

  <p class="block16">Klima genç kadına bakıyor ve Ruzena ona gerçekdışı geliyordu. Uzaklaştığında yüzünü anımsama yeteneğinden yoksun olduğu bu kadın, şimdi ona yaşam boyu çarptırıldığı hapis cezası gibi görünüyordu (her birimiz gibi, Klima yaşamına içten, gitgide artarak, organik bir biçimde giren şeylere gerçeklik yüklüyor, birden ve rastlantıyla, dışardan geleni gerçekdışının bir işgali gibi algılıyordu. Ne yazık ki, bu gerçekdışı olandan daha gerçek bir şey yoktur).</p>

  <p class="block16">Sonra geçen gün trompetçiyi tanıyan garson masalarının önünde bitti. Onlara bir tepsi üzerinde iki konyak getiriyordu ve neşeli bir sesle: “Görüyorsunuz ya, isteklerinizi gözlerinizden okuyorum,” dedi. Ve Ruzena'ya geçen sefer söylediklerini yineledi: “Dikkat et! Bütün kızlar senin gözlerini oyacak!” Ardından yüksek sesle güldü.</p>

  <p class="block16">Bu kez Klima, garsonun sözlerine dikkat edemeyecek kadar korkusuna gömülmüştü. Bir yudum konyak içti ve Ruzena'ya doğru eğildi: “Yalvarırım. Görüş birliğine vardığımızı sanıyordum. Birbirimize her şeyi söyledik. Niçin birden fikir değiştirdin? Benim gibi birkaç yıl süreyle kendimizi tümüyle birbirimize verebilmemiz gerektiğine inanıyordun Ruzena! Bunu yapıyorsak, sırf aşkımız ve gerçekten ikimizin de istediği bir gün çocuk sahibi olmak içindir.”</p>

  <p class="block17">&nbsp;</p>

  <h2 id="sigil_toc_id_34">8</h2>

  <p class="block17">&nbsp;</p>

  <p class="block16">Jakub, Bob'u ihtiyarlara teslim etmek isteyen hastabakıcıyı hemen tanıdı. Ona büyülenmiş gibi bakıyordu, hastabakıcıyla karşısındaki adamın birbirlerine söyledikleriyle çok ilgiliydi. Tek sözcük işittiği yoktu, ama konuşmanın çok gergin olduğunu görüyordu.</p>

  <p class="block16">Adamın yüzünden, üzücü bir haber almış olduğu çabucak ve açıkça anlaşıldı. Yeniden konuşabilmesi için bir süre geçmesi gerekti. Yüz hareketlerinden genç kadını kandırmaya çalıştığı ve ona yalvardığı görülüyordu. Ama genç kadın inatla susuyordu.</p>

  <p class="block16">Jakub, bir insanın yaşamının söz konusu olduğunu düşünmekten kendini alamadı. Sarışın genç kadın ona hep <i class="calibre1">cellat işini görürken kurbanı tutmaya hazır olan kişi</i> gibi görünüyordu ve adamın yaşamadan yana, kadının da ölümden yana olduğundan bir an bile kuşku duymuyordu. Adam birinin yaşamını kurtarmaya çalışıyor, kadından yardım istiyor, ama sarışın reddediyordu ve onun yüzünden biri ölecekti.</p>

  <p class="block16">Ve sonra, adamın üstelemeyi bıraktığım, gülümsediğini, genç kadının yanağını okşamakta duraksamadığını fark etti. Anlaşmışlar mıydı acaba? Hiç bile. Sar, saçların altındaki yüz, adamın bakışından kaçarak inatla uzağa bakıyordu.</p>

  <p class="block16">Jakub'un önceki günden beri cellat yardımcısı çizgileri dışında gözünün önüne getiremediği genç kadından bakışlarını ayırabilecek gücü yoktu. Genç kadının güzel bir boş yüzü vardı. Erkekleri çekecek kadar güzel ve tüm iniltin yalvarmalarının yitip gideceği kadar boş. Ama bu aynı zamanda gururlu bir yüzdü ve Jakub bu yüzün güzelliğiyle değil, boşluğuyla kıvandığından emindi. Bu yüzde çok iyi tanıdığı binlerce yüzün kendisine doğru gelişini gördüğünü düşünüyordu. Tüm yaşamının bu yüzle bitmek bilmeyen bir konuşma olduğunu içinden geçirmekteydi. Ona bir şey anlatmaya çalıştığında, yüz hakarete uğramış gibi dönüyor, bu kanıtlara başka bir şeyden söz ederek karşılık veriyor, ona gülümsediğinde, yüz kayıtsızlığını kafasına kakıyor, yalvardığında, hiçbir şey anlamayan ve her şeye karar veren bu yüz onu üstünlükle suçluyordu, bir çöl gibi bomboş ve çölüyle kıvanan bu yüz.</p>

  <p class="block16">Jakub, yarın egemenlik alanından çıkıp gitmek üzere bugün bu yüze son kez baktığını düşündü.</p>

  <p class="block17">&nbsp;</p>

  <h2 id="sigil_toc_id_35">9</h2>

  <p class="block17">&nbsp;</p>

  <p class="block16">Ruzena da Jakub'u fark etmişti ve onu tanımıştı. Jakub'un gözlerinin üzerine dikildiğini duyuyor ve bu bakış elini ayağına dolaştırıyordu. Konuşmadan suç ortağı olan iki adamın çemberine, iki tüfek namlusu gibi üzerine dikilmiş iki bakışın çemberine alındığını sanıyordu.</p>

  <p class="block16">Klima görüşlerini yineliyor ve Ruzena ne karşılık vereceğini bilmiyordu. Doğacak bir çocuğun yaşamı söz konusu olduğunda aklın diyecek şeyi bulunmadığını, bir tek duyguların söz hakkı bulunduğunu kendi kendine çabucak yinelemeyi yeğliyordu. Çift bakışın erişeceği alanın dışına çıkarmak için yüzünü sessizce çeviriyor ve durmadan pencereden bakıyordu. O an, dikkatini yoğunlaştırmasının belli bir noktaya varması sonucu, içinde hakarete uğramış sevgilinin ve anlaşılmamış ananın bilincinin doğduğunu duydu ve bu bilinç ruhunda bir <i class="calibre1">knödel</i> hamuru gibi kabarıyordu. Bu bilinci, sözcüklerle açıklama yeteneğinden yoksun olduğu için de, hep parkın aynı noktasına dikilmiş olan gözlerinden sızdırıyordu.</p>

  <p class="block16">Ama sersemlemiş bakışının dikildiği yerde, birden alışılmış bir karaltı gördü ve dehşete kapıldı. Klima'nın söylediğini hiç duymuyordu, namlusu üzerine dikilmiş olan üçüncü bakıştı bu ve en tehlikelisiydi. Çünkü başlangıçta (birkaç hafta önce) Ruzena analığından kimin sorumlu olduğunu kesinlikle söyleyemiyordu. Şimdi parktaki ağaçlardan birinin ardında kötü bir biçimde saklanmış gizlice kendisini gözleyen adam, da hesaba katmak gerekliydi. Bu, tabii ki başlangıçtaydı, çünkü o zamandan beri baba olarak gitgide trompetçinin seçilmesinden yana çıkmıştı, babanın kesinlikle trompetçi olduğuna karar verdiği güne dek. Dikkat edelim: Kurnazlıkla gebeliğini ona yüklemek istemiyordu. Kararını verirken, kurnazlığı değil ama gerçeği seçmişti. Gerçekten böyle olduğu sonucuna varmıştı.</p>

  <p class="block16">Hem analık öylesine kutsal bir şeydi ki küçümsediği bir adamın buna yol açabilmesi ona olanaksız geliyordu. Bu hiç de mantıklı bir düşünüş değildi, ama ancak hoşuna giden, değer verdiği ve hayranlık duyduğu bir adamdan gebe kalabileceğine kesinlikle inanmasına yol açan bir çeşit akılüstü esindi. Ve telefonda çocuğunun babası olarak seçtiği adamın sersemlediğini, ürktüğünü ve babalık görevini geri çevirdiğini işitince her şey kesinlik kazanmıştı. Çünkü o andan sonra kendi gerçeğinden kuşku duymamakla kalmıyordu, onun uğrunda savaşı başlatmaya da hazırdı.</p>

  <p class="block16">Klima sustu ve Ruzena'nın yanağını okşadı. Düşüncelerinden sıyrılan Ruzena, gülümsemesini fark etti. Geçen seferki gibi arabayla kırlarda bir gezinti yapmaları gerektiğini söyledi Klima, çünkü bu kahve masası onları soğuk bir duvar gibi birbirlerinden ayırıyordu.</p>

  <p class="block16">Ruzena irkildi. Frantisek hâlâ parktaki ağacın arkasındaydı ve gözleri birahanenin camına dikiliydi. Dışarı çıktıkları an üstlerine gelirse ne olacaktı? Ne olacaktı, salı günkü gibi bir sahne yaratırsa?</p>

  <p class="block16">“İki konyağın parasını ödüyorum,” dedi Klima garsona.</p>

  <p class="block16">Ruzena çantasından bir cam tüp çıkardı.</p>

  <p class="block16">Trompetçi garsona bir kâğıt para uzattı ve üstünü cömertçe geri çevirdi.</p>

  <p class="block16">Ruzena tüpü açtı, avucuna bir hap yuvarladı ve yuttu.</p>

  <p class="block16">Tüpü kapadığında, trompetçi ona doğru döndü ve gözlerinin içine baktı, iki elini onun ellerine doğru kaydırıyordu. Ruzena parmaklarının dokunuşunu duymak için tüpü bıraktı.</p>

  <p class="block16">“Gel, gidelim,” dedi Klima ve Ruzena ayağa kalktı, Jakub'un sabit ve düşman bakışını gördü, gözlerini kaçırdı.</p>

  <p class="block16">Dışarı çıktığında kaygıyla parka doğru baktı, ama Frantisek artık orada değildi.</p>

  <p class="block17">&nbsp;</p>

  <h2 id="sigil_toc_id_36">10</h2>

  <p class="block17">&nbsp;</p>

  <p class="block16">Jakub ayağa kakı, hâlâ yarısına kadar dolu olan bardağını aldı ve boşalan masaya oturdu. Camdan parkın kızarmaktaki ağaçlarına hoşnut bir bakış yöneltti ve bu ağaçların kırk beş yıllık yaşamını içine attığı bir yangın gibi olduğunu kendi kendine yineledi. Sonra bakışı masanın üzerine kaydı ve kül tablasının yanında unutulmuş cam tüpü gördü. Eline aldı ve incelemeye koyuldu: Tüpün üzerinde bilinmeyen bir ilaç adı yazılıydı ve biri kalemle Günde üç kere alınacak sözcüklerini eklemişti. Tüpün içindeki haplar soluk mavi renkteydi. Bu ona garip geldi.</p>

  <p class="block16">Ülkesinde geçirdiği son saatlerdi bunlar ve küçük olaylar olağanüstü bir anlamla yükleniyor, simgesel bir oyuna dönüşüyordu. Birinin masa üzerinde, tam da bugün, bana soluk mavi haplarla dolu bir tüp bırakması ne anlama geliyor, diye düşündü. Ve neden tüpü buraya bırakan kadının, siyasal baskıların mirasçısı ve cellatların aracısı olan bu kadın olması gerekiyor? Bununla bana soluk mavi hapların gerekliliğinin daha geçmediğini mi söylemek istiyor? Ya da yine, bu ülkeden ayrılmakla ceketimin cebinde taşıdığım solu* mavi hapı yutsam göstermiş olacağım boyun eğmenin eşini mi gösterdiğimi bana söylemek istiyor?</p>

  <p class="block16">Cebini karıştırdı, yuvarlanmış ve kıvrılmış kâğıdı çıkardı. Şimdi hapa bakarken, rengi unutulmuş olan tüptekilerden biraz daha koyu gibi geliyordu Jakub'a. Tüpü açtı ve eline bir hap düşürdü. Evet, kendininki biraz daha koyu ve daha küçüktü. İki hapı da tüpün içine attı. Şimdi bunlara bakarken, ilk bakışta aralarında hiçbir fark bulunamayacağını anlıyordu. Tepede, kuşkusuz en hafif rahatsızlıkları geçirmeye yönelik hapların üzerinde maskelenmiş ölüm yatıyordu.</p>

  <p class="block16">Tam o sırada Olga masaya yaklaştı. Jakub hemen tüpün ağzını kapattı, kül tablasının yanına koydu Olga'yı karşılamak üzere ayağa kalktı.</p>

  <p class="block16">“Ünlü trompetçi Klima'ya rastladım. Olabilir mi bu?” dedi Olga Jakub'un yanına otururken. “O iğrenç kadınla birlikteydi. O kadın bugün havuzda beni canımdan bezdirdi.”</p>

  <p class="block16">Ama Olga sustu, çünkü o sırada Ruzena gelip masalarının başında dikildi ve: “Haplarımı burada unuttum,” dedi.</p>

  <p class="block16">Jakub kendisine karşılık verecek zamanı bulamadan, kül tablasının yanında duran tüpü gördü ve elini uzattı.</p>

  <p class="block16">Ama Jakub daha atik davrandı, tüpü ondan önce kaptı.</p>

  <p class="block16">“Tüpü bana verin!” dedi Ruzena.</p>

  <p class="block16">“Sizden bir şey isteyecektim,” dedi Jakub. “Bir hap almama izin verin.”</p>

  <p class="block16">“Bağışlayın! Kaybedecek zamanım yok.”</p>

  <p class="block16">“Aynı ilacı kullanıyorum ve...”</p>

  <p class="block16">“Ben gezgin eczane değilim,” dedi Ruzena.</p>

  <p class="block16">Jakub kapağı açmak istedi, ama bunu başaramadan Ruzena elini birden tüpe doğru uzattı. Hemen Jakub tüpü avucunda sıktı ve elini çekti.</p>

  <p class="block16">“Bu da ne demek? Bana o hapları verin!” diye bağırdı genç kadın.</p>

  <p class="block16">Jakub gözlerinin içine bakıyordu, birden kararını verdi, ağır ağır görkemli bir hareketle tüpü ona uzattı.</p>

  <p class="block17">&nbsp;</p>

  <h2 id="sigil_toc_id_37">11</h2>

  <p class="block17">&nbsp;</p>

  <p class="block16">Tekerleklerin çıkardığı gürültü arasında, yolculuğunun gereksizliği ona açık olarak görünüyordu. Nasılsa kocasının kaplıca kentinde olmadığından emindi. Öyleyse niçin oraya gidiyordu? Yalnızca önceden bildiğini öğrenmek ve gerisin geri dönmek İçin mi dört saatlik tren yolculuğu yapıyordu? Boyun eğdiği mantıklı bir niyet değildi. İçinde durdurma olanağı bulunmayan bir motor dönmeye, dönmeye koyulmuştu.</p>

  <p class="block16">(Evet, o dakikada Frantisek ve Kamila kör bir kıskançlığın uzaktan yönettiği iki füze gibi romanımızın içine fırlatıldılar. Ama neydi bu uzaktan yönetim?)</p>

  <p class="block16">Başkentle kaplıca kenti arasındaki ulaşım rahat değildi ve Bayan Klima, iyileştirici kaynakları ve kentin mucizeler yaratan çamurlarını öğütleyen afişlerle kaplı mini mini bir istasyonda yorgun argın inene dek üç kez aktarma yapmak zorunda kalmıştı. İstasyonda kaplıca binasına giden çınarlı yola saptı ve avlunun ilk sütunlarına vardığında kocasının adının kırmız, harflerle yazdı olduğu elle yapılmış bir afişi görüp afalladı. Şaşkınlıkla afişin önünde durdu ve kocasının adının altında iki erkek adı daha söktü. Buna inanamıyordu. Klima kendisine yalan söylememişti! Tam tamına söylediği gibiydi. İlk anlar bundan büyük bir sevinç, uzun süredir yitirilmiş bir güven duydu.</p>

  <p class="block16">Ama sevinç uzun sürmedi, çünkü hemen konserin varlığının hiç de kocasının bağlılığının kanıtı sayılmayacağı sonucuna vardı. Bu yitik kaplıca kentinde sahneye çıkmayı kabul ettiğine göre, nedeni hiç kuşkusuz bir kadınla buluşmaktı. Ve durumun düşündüğünden de beter olduğunu, bir tuzağa düştüğünü düşündü.</p>

  <p class="block16">Kocasının kaplıca kentinde bulunmadığına güven getirmek ve de dolaylı olarak böylece (bir kez daha ve kimbilir kaçıncı kez) kendisini aldatıldığına inandırmak için buraya gelmişti. Ama şimdi, durum değişmişti: Onu yalan söylerken değil, ama doğrudan ve gözleriyle kendisini aldatırken görüp suçüstü yakalayacaktı. İstese de, istemese de, Klima'nın gününü geçirdiği yabancı kadını görecekti. Bu düşünceyle sendeliyordu neredeyse. Tabii, uzun süredir kesinlikle her şeyi <i class="calibre1">bildiği</i> inancındaydı, ama şimdiye dek hiçbir şey <i class="calibre1">görmemişti</i> (kocasının metreslerinden bir tekini bile). Aslında hiçbir şey bilmiyordu, sadece bildiğine inanıyordu ve varsayımlarına kesinliğin gücünü yüklüyordu. Kocasının kendisini aldattığına, bir Hıristiyanın Tanrıya inanması gibi inanıyordu. Ancak Hıristiyan, Tanrıya, hiç görmeyeceğini kesinlikle bilerek inanır. O gün Klima'yı yabancı bir kadınla göreceğini düşündükçe, Tanrının telefonla öğlen yemeğine geleceğini bildirdiği bir Hıristiyanın duyabileceği dehşeti duyuyordu.</p>

  <p class="block16">Tüm bedeni korkuyla kaplanmıştı. Ama sonra, birinin, adıyla seslendiğini duydu. Döndü ve avlunun ortasında duran üç genç gördü. Blucin ve kazak giymişlerdi, derbeder duruşları kemerlerin altında dolaşan kaplıcalardaki öbür müşterilerin giyinişlerindeki iç karartıcı özenle çatışıyordu. Onu kahkahalarla selamladılar.</p>

  <p class="block16">“Bu ne sürpriz!” diye bağırdı. Sinemacıydı bunlar, şarkı söylediği günlerden tanıdığı arkadaşları.</p>

  <p class="block16">Sahneye koyucu olan en uzun boyluları hemen koluna girdi: “Bize katılmak için, bizim için buraya geldiğini düşünmek ne hoş olurdu...”</p>

  <p class="block16">“Ama kocan için geldin,” dedi sahneye koyucunun yardımcısı acı acı.</p>

  <p class="block16">“Ne büyük talihsizlik!” dedi sahneye koyucu. “Başkentin en güzel kadını ve bir trompetçi hayvanı onu kafeste tutuyor, bu yüzden de kendisini yıllardır hiçbir yerde görmüyoruz.”</p>

  <p class="block16">“Tamam!” dedi kameraman (kazağı delik delikanlıydı bu), “bunu kutlamalıyız!”</p>

  <p class="block16">Geveze hayranlıklarını, kayıtsızca önemsemeyen armağanların doldurduğu bir hasır sepete atmakta acele eden parlak bir kraliçeye adadıklarını düşünüyorlardı. Kadın da, bu arada, iyiliksever bir kola yaslanan topal bir genç kız gibi onların sözlerini minnetle kabul ediyordu.</p>

  <p class="block17">&nbsp;</p>

  <h2 id="sigil_toc_id_38">12</h2>

  <p class="block17">&nbsp;</p>

  <p class="block16">Olga konuşuyor ve Jakub zehiri tanımadığı bir genç kadına verdiğini, kadının her an bunu yutma tehlikesiyle karşı karşıya olduğunu düşünüyordu.</p>

  <p class="block16">Bu birden olmuştu, öylesine çabuk olmuştu ki fark edecek zamanı bile bulamamıştı. Bu istemediği halde olmuştu.</p>

  <p class="block16">Olga hâlâ öfkeyle konuşuyordu ve Jakub kafasında davranışını doğrulayacak nedenler arıyordu, tüpü genç kadına vermek istemediğini ve onun, yalnızca onun kendisini buna zorladığını düşünüyordu.</p>

  <p class="block16">Ama hemen bunun kolay bir bahane olduğunu anladı. Genç kadının dediğini yapmaması için bin bir olanağı vardı. Genç kadının küstahlığına kendi küstahlığıyla karşı çıkabilir, ilk hapı sakin sakin avucuna düşürebilir ve cebine atabilirdi.</p>

  <p class="block16">Ama hazırcevaplık gösteremediğine ve hiç de böyle yapmadığına göre, genç kadının peşinden koşabilir ve tüpte zehir bulunduğunu ona itiraf edebilirdi. Olup biteni ona açıklamak güç değildi.</p>

  <p class="block16">Harekete geçecek yerde iskemlesinin üzerinde oturuyor ve kendisine bir şey açıklayan Olga'ya bakıyordu. Hastabakıcıyı yakalamak için ayağa kalkmak, koşmaya başlamak gerekmekteydi. Daha zaman vardı. Ve genç kadının yaşamını kurtarmak için her şeyi yapmak onun ödeviydi. Öyleyse neden iskemlesinde oturup duruyor, neden yerinden kımıldamıyordu?</p>

  <p class="block16">Olga konuşuyor ve Jakub iskemlesinin üzerinde oturup durduğuna ve kımıldamadığına şaşıyordu.</p>

  <p class="block16">Hemen ayağa kalkması ve hastabakıcıyı aramaya çıkması gerektiğine karar vermişti. Ama gitmesi gerektiğini Olga'ya nasıl anlatacağını düşünüyordu. Olanı biteni ona açıklamak mı gerekti? Bunu ona açıklayamayacağı sonucuna vardı. O yetişemeden hastabakıcı ilacı alırsa ne olacaktı? Olga, bir katil olduğunu bilmeli miydi? Zamanında hastabakıcıya yetişse bile, Olga'nın gözünde kendini nasıl doğrulayabilir ve neden uzun süre duraksadığını ona nasıl anlatabilirdi? Çünkü şimdiden hareketsiz iskemlesinde mıhlanıp kaldığı bu kısa an yüzünden herhangi bir gözlemci açısından katil sanılabilirdi</p>

  <p class="block16">Hayır, Olga'ya açılamazdı, ama ona ne söyleyebilirdi? Kimbilir nereye koşmak için birden yerinden kalktığını ona nasıl anlatmalıydı?</p>

  <p class="block16">Ama ona söyleyeceğinin önemi var mıydı? Nasıl hâlâ böyle saçma sapan şeylerle uğraşabiliyordu? Bir yaşam ya da ölüm sorunu söz konusu olduğunda, Olga'nın ne düşüneceğiyle nasıl kaygılanabiliyordu?</p>

  <p class="block16">Düşüncelerinin çok yersiz olduğunu ve duraksamayla geçen her saniyenin hastabakıcıyı tehdit eden tehlikeyi ağırlaştırdığını biliyordu. Gerçekte, şimdiden çok geç olmuştu. Duraksadığı sürede, kadın sevgilisiyle birahaneden öyle uzaklaşmış olmalıydı ki, Jakub onu hangi yönde arayacağını bile kestiremezdi. Nereye gittiklerini olsun biliyor muydu? Onlar, bulmak için ne yana sapmalıydı?</p>

  <p class="block16">Ama hemen, yeni bir bahane olan bu görüşten ötürü kendi kendini kınadı. Onları hemen bulmak güçtü kuşkusuz, ama olanaksız değildi. Harekete geçmek için de, çok geç değildi, ama hemen harekete geçmek gerekiyordu yoksa çok geç kalacaktı.</p>

  <p class="block16">“Güne kötü başladım,” diyordu Olga. “Uyanamadım, kahvaltıya geç kaldım, bana servis yapmayı reddettiler, kaplıcada da o sersem sinemacılar ortaya çıktı. Güzel bir gün geçirmeyi öyle istiyordum ki, burada seninle geçirdiğim son gün olduğundan. Bu benim için çok önemli. Hiç değilse bunun benim için ne denli önemli olduğunu biliyor musun Jakub?”</p>

  <p class="block16">Masanın üzerinden uzandı ve Jakub'un ellerini tuttu.</p>

  <p class="block16">“Hiçbir şeyden korkma, kötü bir gün geçirmen için bir neden yok,” dedi Jakub ona çaba harcayarak, çünkü dikkatini Olga'nın üzerinde toplama yeteneğinden yoksundu. Bir ses ona durmadan hastabakıcının çantasında zehir olduğunu ve yaşamasının ya da ölmesinin kendisine bağlı bulunduğunu anımsatıyordu. Önemli, üsteleyen ama aynı zamanda garip bir biçimde zayıf, ona çok uzak derinliklerden ulaşıyormuş gibi gelen bir sesti bu.</p>

  <p class="block17">&nbsp;</p>

  <h2 id="sigil_toc_id_39">13</h2>

  <p class="block17">&nbsp;</p>

  <p class="block16">Klima bir orman yolu boyunca Ruzena'yla birlikte gidiyordu ve bu kez lüks arabayla yapılan yolculuğunun hiç de kendisinden yana olmadığını görüyordu. Hiçbir şey Ruzena'yı erişilmez suskunluğundan ayıramazdı ve trompetçi uzun süre konuşmadan durdu. Sessizlik çok ağırlaşınca; “Konsere gelecek misin?” diye sordu.</p>

  <p class="block16">“Bilmiyorum,” karşılığını verdi Ruzena.</p>

  <p class="block16">“Gel,” dedi Klima. Ve akşamki konser onları bir an kavgalarından uzaklaştıran bir konuşma bahanesi sağladı. Klima, davul çalan hekimden alaylı bir sesle söz etmek için çaba harcadı, Ruzena'yla kesin konuşmayı da akşama ertelemeye karar verdi.</p>

  <p class="block16">“Umarım konserden sonra beni beklersin,” dedi. “Geçen seferki gibi...” Söyler söylemez de bu sözlerin taşıdığı anlamı kavradı. Geçen seferki gibi, konserden sonra sevişecekleri anlamına geliyordu. Tanrım nasıl olmuştu da bu olasılığı düşünmemişti?</p>

  <p class="block16">Garipti, ama o ana kadar Ruzena'yla yatabileceği düşüncesi aklının köşesinden bile geçmemişti. Ruzena'nın gebeliği onu hafifçe ve belli belirsiz kaygının cinsellikten uzak bölgesine itiyordu. Kuşkusuz kendini ona sevecen davranmaya, onu öpmeye, okşamaya zorlamıştı, bunu yapmaya da özen gösteriyordu, ama bu bir davranıştı, boş bir hareketti, bedeni en ufak bir ilgi göstermiyordu.</p>

  <p class="block16">Şimdi düşünürken, Ruzena'nın bedenine gösterdiği bu kayıtsızlığın son günlerde yaptığı en ağır hata olduğu sonucuna vardı. Evet, şimdi kendi için çok açık bir şeydi bu (ve başvurduğu arkadaşlarına dikkatini bu noktaya çekmedikleri için kızıyordu): mutlaka onunla yatması gerekiyordu! Çünkü genç kadının büründüğü ve delme olanağı bulunmayan bu ani gariplik özellikle bedenlerinin uzak durmasından geliyordu. Çocuğu, Ruzena'nın karnının ürününü reddetmekle gebe olan bedeni yaralayarak itiyordu aynı zamanda. Dolayısıyla, öteki bedene karşı daha da büyük bir ilgi göstermek gerekiyordu. Verimli bedenin karşısına verimsiz eti çıkarmak ve onda bir müttefik bulmak gerekiyordu.</p>

  <p class="block16">Bunları düşündüğünde, içinde yeni bir umut duydu. Ruzena'nın omuzunu sıktı ve ona doğru eğildi: “Kavga ettiğimizi düşünmek yüreğimi paralıyor. Dinle, nasılsa bir çözüm buluruz. Asıl önemlisi birlikte olmamız. Kimsenin bizi bu geceden yoksun bırakmasına fırsat vermeyeceğiz ve bu geçen seferki kadar güzel bir gece olacak.”</p>

  <p class="block16">Bir eliyle direksiyonu tutuyor öbürüyle de Ruzena'nın omuzlarını sarıyordu. Birden, çok derinlerde, çıplak tene duyulan isteğin yükseldiğini duyar gibi oldu ve buna sevindi, çünkü bu istekle Ruzena'yla konuşabileceği tek ortak dili bulmayı hesaplamaktaydı.</p>

  <p class="block16">“Nerede buluşacağız?” diye sordu Ruzena.</p>

  <p class="block16">Klima, tüm kaplıca kentinin, konserden kiminle ayrıldığını göreceğini biliyordu. Ama kaçış yolu yoktu: “İşim biter bitmez, sahnenin arkasına beni almaya gel.”</p>

  <p class="block17">&nbsp;</p>

  <h2 id="sigil_toc_id_40">14</h2>

  <p class="block17">&nbsp;</p>

  <p class="block16">Klima, <i class="calibre1">Saint Louis Blues</i> ve <i class="calibre1">When the saints go marching in'</i>i son bir kez prova etmek üzere aceleyle Halkevi'ne giderken, Ruzena çevresine kaygılı bakışlar yöneltiyordu. Az önce, arabada, dikiz aynasından Frantisek'in motosikletle kendilerini izlediğini birkaç kere görmüştü. Ama şimdi onu hiçbir yerde göremiyordu.</p>

  <p class="block16">Zamanın kovaladığı bir kaçak olduğu izlenimini duyuyordu. Yarına kadar ne istediğini anlaması gerektiğini biliyordu, ama hiçbir şey bildiği yoktu. Yeryüzünde güvendiği bir tek yaratık yoktu. Ailesi de yabancıydı. Frantisek onu seviyordu, ama özellikle bu nedenden ötürü genç adamdan çekiniyordu (karacanın avcıdan çekindiği gibi). Yaşamda tek başınaydı ve birkaç haftadır karnında taşıdığı garip bir yoldaşı vardı, kimi onun en büyük şansı olduğunu öne sürüyordu, öbürleri de tam tersini ve bu yoldaşa kendisi de kayıtsızlıktan başka şey duymuyordu.</p>

  <p class="block16">Bir şey bildiği yoktu. Ağzına kadar bilgisizlik doluydu. Tepeden tırnağa bilgisizlikti. Nereye gittiğini bile bilmiyordu.</p>

  <p class="block16">Kaplıca kentindeki yerlerin en kötüsünün, kent halkının bira içmek ve yerlere tükürmek için geldiği leş gibi bir kahvenin, Slavia lokantasının önünden geçmişti. Eskiden burası kuşkusuz kaplıca kentinin en iyi lokantasıydı ve o günlerden küçük bahçede, açık havada çalan bandoların, danslı toplantıların ve iskemlelerin kenarına bırakılan şemsiyelerin verdiği kentsoylu zevkinin anısı olarak, iskemleleriyle birlikte kırmızıya boyalı (boyaları dökülmüştü bile) üç masa kalmıştı. Ama yaşamda, her türlü tarihsel bellekten yoksun, ancak bugünün dar köprüsünde ilerleyen Ruzena o günler hakkında ne biliyordu? Uzak bir zamandan buraya dek yansıyan şemsiyenin gölgesini göremezdi ve sadece üç blucinli adar ı, güzel bir kadın ve örtüsüz bir masanın ortasında duran bir şarap şişesi görüyordu.</p>

  <p class="block16">Adamlardan biri ona seslendi. Döndü ve kazağı delik kameramanı tanıdı.</p>

  <p class="block16">“Gelin de bizimle bir kadeh için!” diye bağırdı adam ona.</p>

  <p class="block16">Yanlarına gitti.</p>

  <p class="block16">“Bu sevimli küçük hanım sayesinde, bugün küçük bir açık saçık film çekebildik,” dedi kameraman, böylece Ruzena'yı kendisine elini uzatan ve adını anlaşılmaz bir biçimde söyleyen kadınla tanıştırarak.</p>

  <p class="block16">Ruzena minnettardı, çünkü bir şeyler oluyordu. Çünkü nereye gittiğini ve ne yapması gerektiğini düşünmesi artık zorunlu değildi. Çünkü çocuğu aldırıp aldırmaması gerektiğine artık karar vermek zorunda değildi.</p>

  <p class="block17">&nbsp;</p>

  <h2 id="sigil_toc_id_41">15</h2>

  <p class="block17">&nbsp;</p>

  <p class="block16">Sonunda kararını verdi. Garsona hesabı ödedi ve Olga'ya kendisinden ayrılmak zorunda olduğunu ve konserden önce buluşacaklarını söyledi.</p>

  <p class="block16">Olga ne yapacağını sordu ve Jakub sorguya çekildiği gibi tatsız bir izlenime kapıldı. Skreta'yla buluşacağı karşılığını verdi.</p>

  <p class="block16">“İyi,” dedi Olga, “ama bu iş senin uzun zamanını almaz. Ben üstümü değiştireceğim, saat altıda seni burada beklerim. Seni akşam yemeğine davet ediyorum.”</p>

  <p class="block16">Jakub, Olga'yı Karl Marx Yurdu'na götürdü. O odalara giden koridorda kaybolduğunda kapıcıya sordu: “Lütfen söyler misin, bayan Ruzena odasında mı acaba?”</p>

  <p class="block16">“Hayır,” dedi kapıcı. “Anahtar tahtada asılı.”</p>

  <p class="block16">“Ona çok acele söylemem gereken çok önemli bir şey var. Kendisini nerede bulabileceğimi biliyor musunuz?”</p>

  <p class="block16">“Hiçbir fikrim yok.”</p>

  <p class="block16">“Kendisini az önce bu akşam burada konser verecek olan trompetçiyle gördüm.”</p>

  <p class="block16">“Evet, ben de gördüm, onunla çıktığını da işittim,” dedi kapıcı. “Şu sıra trompetçinin Halkevi'nde prova yapması gerekiyor.”</p>

  <p class="block16">Sahnede davulunun arkasında oturan Doktor Skreta kapıda Jakub'u görünce, ona işaret etti. Jakub da doktora gülümsedi ve on kadar meraklının oturmakta olduğu iskemle dizisini gözden geçirdi (evet, Klima'nın gölgesi haline gelen Frantisek de onların arasındaydı). Hastabakıcının sonunda görüneceğini umarak oturdu.</p>

  <p class="block16">Onu daha başka nerede arayabileceğini düşünüyordu. O dakikada, hiç aklına gelmeyecek çeşitli yerlerde olabilirdi. Trompetçiyi sorguya çekmek gerekiyor muydu? Ama soruyu ona nasıl sormalıydı? Ya şimdiye kadar Ruzena'nın başına bir şey geldiyse? Jakub, hastabakıcı ölürse bu ölümün tümüyle açıklanamayacağını ve bir neden olmaksızın adam öldüren bir katilin bulunamayacağını düşünmüştü bile. Dikkati üzerine çekmeli miydi? Bir iz bırakmalı ve kuşkularla karşı karşıya gelmeli miydi?</p>

  <p class="block16">Kendi kendini uyardı. Bir insanın yaşamı tehlikedeydi ve böylesine ödlekçe düşünmemesi gerekiyordu. İki parça arasındaki duraklamadan yararlanıp arkadan sahneye çıktı. Skreta gülümseyerek ona doğru döndü, ama Jakub bir parmağını dudağına götürdü ve alçak sesle bir saat önce birahanede trompetçiyle birlikte gördüğü hastabakıcının şu sıra nerede olduğunu sormasını rica etti.</p>

  <p class="block16">“Hepiniz ondan ne istiyorsunuz?” diye homurdandı Skreta somurtuk bir havayla. “Ruzena nerede?” diye bağırdı ardından trompetçiye, adam kızardı ve bilmediğini söyledi.</p>

  <p class="block16">“Ne yapalım!” dedi Jakub bağışlanmayı dilercesine. “Devam edin!”</p>

  <p class="block16">“Orkestramızı nasıl buldun?” diye sordu Doktor Skreta ona.</p>

  <p class="block16">“Mükemmel,” dedi Jakub ve aşağı inip oturdu.</p>

  <p class="block16">Çok kötü davrandığını biliyordu. Gerçekten Ruzena'nın yaşamı konusunda kaygılansaydı, onu en kısa zamanda bulmaları için yeri göğü birbirine katar ve bütün dünyaya haber salardı. Gerçekte onun peşine düştüyse, sırf kendi vicdanı karşısında bir bahane elde etmek içindi bu.</p>

  <p class="block16">Yeniden içinde zehirin bulunduğu tüpü ona verdiği anı gözünün önüne getirdi. Gerçekten bu İş o kadar çabuk mu olmuştu da fark edecek zamanı bulamamıştı? Gerçekten mi fark edememişti?</p>

  <p class="block16">Jakub bunun doğru olmadığını biliyordu. Bilinci uykuya dalmamıştı. San saçların altındaki yüzü yeniden gözünün önüne getirdi ve içinde zehir bulunan tüpü hastabakıcıya vermesinin (bilincinin uykuya dalmasıyla değil) rastlantıyla olmadığını, ama bunun kendi yönünden yıllardır fırsat bekleyen bir istek olduğunu anladı. Hem de öylesine güçlü bir istek ki sonunda fırsatı kendisi yaratmıştı.</p>

  <p class="block16">Ürperdi ve iskemlesinden kalktı. Koşarak Karl Marx Yurdu'nun yolunu tuttu, ama Ruzena hâlâ odasında değildi.</p>

  <p class="block17">&nbsp;</p>

  <h2 id="sigil_toc_id_42">16</h2>

  <p class="block17">&nbsp;</p>

  <p class="block16">Bu ne mutluluk, bu ne huzur! Dramın orta yerinde bu ne hoş bir ara! Üç erkek arasında bu ne zevkli bir öğleden sonra!</p>

  <p class="block16">Trompetçinin iki belâlısı (onun iki felâketi) karşı karşıya oturuyorlar, ikisi de şarabı aynı şişeden içiyorlar, ikisi de burada bulunmaktan ve bir an için de olsa onu düşünmekten başka şey yapabilmekten aynı ölçüde mutlu. Ne dokunaklı bir suç ortaklığı, ne anlayış!</p>

  <p class="block16">Bayan Klima üç adama bakıyordu; eskiden onların çevresinde bulunmuştu ve gözlerinin önünde bugünkü yaşamının negatifi varmış gibi bakıyordu. Kaygılara gömülmüş olan kendisi, işte şimdi en saf kaygısızlığın karşısında oturuyordu, bir tek adama zincirlenmiş olan kendisi, işte şimdi sonsuz çeşitliliği içinde erkekliği canlandıran üç kişinin karşısında oturmuştu.</p>

  <p class="block16">Üç erkeğin sözleri açık bir amaç güdüyordu: iki kadınla geceyi geçirmek, beşli bir gece geçirmek. Bu düşsel bir amaçtı, çünkü Bayan Klima'nın kocasının burada olduğunu biliyorlardı, ama bu amaç öylesine güzeldi ki erişilmez olduğunu bile bile onun peşinde koşuyorlardı.</p>

  <p class="block16">Bayan Klima nereye varmak istediklerini biliyordu, bu yüzden de bir fanteziden, bir düşten, düşsel bir eğilimden başka şey olmayan amacın peşinde koşulmasına daha kolay boyun eğiyordu. Onların çift anlamlı sözlerine gülüyor, tanımadığı suç ortağıyla karşılıklı kışkırtıcı şakalar yapıyordu. Rakibesini görme ve gerçeğin gözlerinin içine bakma anını daha da uzun süre geciktirmek için oyundaki arayı elinden geldiğince uzatmayı dilerdi.</p>

  <p class="block16">Bir şişe şarap daha, herkes şen, herkes sarhoş, ama şaraptan çok bu garip havadan, çabucak geçecek olan bu anı uzatma isteğinden sarhoş.</p>

  <p class="block16">Bayan Klima masanın altından sol bacağım sıkıştıran sahneye koyucunun baldırını hissetti. Bunu iyice fark ediyor, yine de bacağını çekmiyordu. Bu sürtüşme aralarında açık seçik bir şehvet bağlantısı kuruyordu, ama rastlantıyla da gerçekleşebilirdi ve öylesine önemsizdi ki fark etmemiş olabilirdi. Demek ki bu tam saf olanla edepsizin sınırında yer alan bir dokunuştu. Kamila bu sınırı aşmak istemiyordu, ama bu sınırda tutmaktan da hoşnuttu (bir ani özgürlüğün daracık bölgesinde) ve bu tılsımlı çizgi kendiliğinden başka sözlü imalara, başka sürtüşmelere ve başka oyunlara geçse daha da çok sevinirdi. Bu hareketli sınırın belirsiz saflığıyla korunmuş olarak, düşünülemeyenin gitgide daha ötesine sürüklenmek isterdi.</p>

  <p class="block16">Neredeyse tedirgin edecek kadar parlak olan Kamila'nın güzelliği, sahneye koyucunun saldırışım temkinli bir ağırlıkla sürdürmek zorunda bırakırken, Ruzena'nın sıradan sevimliliği de kameramanı zorlu ve dolambaçlı yollara sapmayacak bir biçimde çekiyordu. Genç kadının beline sarılıyor, göğüslerini elliyordu.</p>

  <p class="block16">Kamila sahneyi gözlemekteydi. Başkalarının utanmaz hareketlerini yakından görmeyeli çok olmuştu. Genç kadının göğsünü kaplayan, yoğuran, ezen ve giysinin üzerinden okşayan adamın avucuna bakıyordu. Ruzena'nın hareketsiz, pasif, şehvete kendini bırakmışlığın izini taşıyan yüzünü seyrediyordu.</p>

  <p class="block16">El göğsü okşuyor, zaman yavaş yavaş akıp gidiyordu ve Kamila öbür bacağında asistanın dizini hissetti. Ve tam o sırada şöyle dedi: “Sabaha kadar eğlenebilirim.”</p>

  <p class="block16">“Kocan olacak trompetçinin cana cehenneme!” dedi sahneye koyucu.</p>

  <p class="block16">“Evet canı cehenneme,” diye yineledi asistan.</p>

  <p class="block16">Tam o anda Ruzena onu tamdı. Evet, meslektaşlarının fotoğrafını gösterdikleri kadın oydu. Kameramanın elini sertçe itti. Genç adam karşı çıktı.</p>

  <p class="block16">“Ne oluyor sana?”</p>

  <p class="block16">Bir kere daha beline sarılmaya kalkıştı ve yeniden itildi. “Siz bu gözü pekliği nereden buluyorsunuz?” Sahneye koyucuyla asistanı kahkahalarla güldüler. “Ciddi mi konuşuyorsunuz?” diye sordu asistan Ruzena'ya.</p>

  <p class="block16">“Tabii ciddi konuşuyorum,” diye karşılık verdi genç kadın sert bir yüzle.”</p>

  <p class="block16">Asistan, saatine baktı ve kameramana döndü. “Saat tam altı. Hanım arkadaşımız çift saatlerde erdemli davrandığı için bu değişiklik oldu. Demek ki saat yediye kadar sabırla beklemen gerek.”</p>

  <p class="block16">Yeniden, kahkahalar yükseldi. Ruzena küçük düştüğü için kıpkırmızıydı. Göğsünün üzerinde tanımadığı birinin eliyle yakalanmayı beklemişti. Kendini okşatırken yakalanmayı beklemişti, rakibelerinin en beterine herkesin gözü önünde kendini birine sunarken yakalanmayı beklemişti.</p>

  <p class="block16">Sahneye koyucu, kameramana döndü: “Belki de küçük hanımdan altı sayısının bu seferlik tek sayılmasını dilemen gerekir.”</p>

  <p class="block16">“Kuramsal olarak altının tek sayılabileceğini sanıyor musun?”</p>

  <p class="block16">“Evet,” dedi sahneye koyucu. “Euclide, ünlü ilkelerinde, bunu harfi harfine söylüyor: Birtakım özel ve çok gizemli koşullarda, bazı çift sayılar tek sayılmış gibi davranırlar. Bence şu an bizde olağanüstü koşullarla karşı karşıyayız.”</p>

  <p class="block16">“Dolayısıyla, Ruzena, saat altıyı tek saymayı kabul ediyor musunuz?”</p>

  <p class="block16">Ruzena susuyordu.</p>

  <p class="block16">“Kabul ediyor musun?” diye sordu kameraman ona doğru eğilerek.</p>

  <p class="block16">“Küçük hanım susuyor,” dedi asistan. “Demek ki suskunluğunu evet ya da hayır olarak yorumlamak bize düşüyor.”</p>

  <p class="block16">“Oylayabiliriz,” dedi sahneye koyucu.</p>

  <p class="block16">“Doğru,” dedi asistan. “Bu durumda Ruzena'nın altının tek olmasını kabul etmesinden yana kim var? Kamila, önce sen oyunu veriyorsun.”</p>

  <p class="block16">“Ruzena'nın bu işi kesinlikle kabul ettiğini düşünüyorum,” dedi Kamila.</p>

  <p class="block16">“Ya sen, sahneye koyucu?”</p>

  <p class="block16">“Bayan Ruzena'nın altıyı tek kabul edeceğinden eminim,” dedi sahneye koyucu ciddi sesiyle.</p>

  <p class="block16">“Kameraman bu işle doğrudan ilgili, dolayısıyla oy kullanmıyor. Bana gelince, ben de aynı yönde oy kullanıyorum,” dedi asistan. “Demek ki aynı görüşteyiz. Üç oyla Ruzena'nın suskunluğunun kabul anlamına geldiğine karar verdik. Kameraman, bundan hemen girişimini sürdürebileceğin sonucu çıkıyor.”</p>

  <p class="block16">Kameraman Ruzena'ya doğru eğildi ve beline öylesine sarıldı ki eli yeniden göğüslerinden birine değiyordu. Ruzena onu az öncekinden daha da sertçe itti ve bağırdı: “Çek pis ellerini!”</p>

  <p class="block16">Kamila araya girdi: “Canım, Ruzena, elinde değil, bu kadar hoşuna gidiyorsanız... Hepimiz öylesine keyifliydik ki...”</p>

  <p class="block16">Birkaç dakika önce Ruzena tam anlamıyla pasifti ve alınyazısını oyuncağı olacağı rastlantılarda okumayı diliyormuş gibi, ne isterlerse yapmaları için kendini olayların akışına bırakıyordu. Kendisini kaçırmalarına ses çıkarmazdı, kendisini baştan çıkarmalarına ve herhangi bir şeve kandırmalarına ses çıkarmazdı, sırf içinde kapalı kaldığı çıkmazdan kurtulmak için.</p>

  <p class="block16">Ama yalvaran bir bakış yönelttiği rastlantı birden düşman olduğunu açığa vuruyordu, rakibesinin önünde alaya alınan ve herkes tarafından gülünç düşürülen Ruzena bir tek sağlam desteği, bir tek avuntusu, bir tek kurtuluş fırsatı olduğunu düşündü: Karnındaki dölüt. Tüm ruhu (bir kez daha, bir kez daha) aşağı, içe, bedeninin derinliklerine doğru yeniden iniyor ve Ruzena, içinde sakin sakin filizlenenden hiç ayrılmaması gerektiğine git gide inanıyordu. Kendisini onların kahkahalarının ve kirli parmaklarının çok üzerine yükselten gizli kozunu içinde tutuyordu. Bunu onlara söylemek, yüzlerine haykırmak, onlardan ve alaylarından, bu kadından ve göstermek lütfunda bulunduğu yakınlığından öç almak için büyük istek duyuyordu.</p>

  <p class="block16">En önemli olan soğukkanlı kalmak! dedi kendi kendine ve tüpü çıkarmak için çantasını karıştırdı. Tüpü çıkarmıştı ki bir elin bileğine sımsıkı yapıştığını duydu.</p>

  <p class="block17">&nbsp;</p>

  <h2 id="sigil_toc_id_43">17</h2>

  <p class="block17">&nbsp;</p>

  <p class="block16">Kimse onun yaklaştığını görmemişti. Birden ortaya çıkmıştı ve başını çeviren Ruzena şimdi gülümsemesini görüyordu.</p>

  <p class="block16">Hâlâ elini tutmaktaydı, Ruzena, bileğindeki parmakların yumuşak ve güçlü dokunuşunu duyuyordu ve boyun eğdi. Tüp çantasının içine düştü.</p>

  <p class="block16">“Masanıza oturmama izin verin baylar. Adım Bertlef.”</p>

  <p class="block16">Bu istenmeyen konuğun gelişine adamlardan hiçbiri sevinmemişti, hiçbiri kendini tanıtmadı ve Ruzena arkadaşlarını ona tanıtacak kadar alışkın değildi insan içine çıkmaya.</p>

  <p class="block16">“Beklenmedik gelişim sizleri şaşırtmışa benzer,” dedi Bertlef.</p>

  <p class="block16">Yan masadan bir iskemle aldı, masanın boş olan ucuna kadar sürükledi, öyle ki başköşeye kurulmuş ve Ruzena'yı sağma almıştı.</p>

  <p class="block16">“Beni bağışlayın,” diye konuşmasını sürdürdü. Uzun süredir bir insan gibi değil de bir hayalet gibi gelme alışkanlığını edindim.”</p>

  <p class="block16">“Öyleyse,” dedi asistan, “size bir hayaletmişsiniz gibi davranmamıza ve sizinle ilgilenmememize izin verin.”</p>

  <p class="block16">“Buna gönülden izin veriyorum,” dedi Bertlef, hafifçe eğilerek. “Ama tüm iyi niyetime karşın bunu başaramayacağınızdan korkarım.”</p>

  <p class="block16">Sonra içki evinin aydınlatılmış kapısına doğru döndü ve el çırptı.</p>

  <p class="block16">“Sizi buraya kim çağırdı, bay müdür?” diye sordu kameraman.</p>

  <p class="block16">“Bununla istenmeyen bir konuk olduğumu mu belirtmek istiyorsunuz? Hemen Ruzena'yla birlikte gidebilirim, ama alışkanlık alışkanlıktır. Her gün akşama doğru bir şişe şarap içmek için bu masaya gelirim (masanın üzerinde duran şişenin etiketini inceledi), ama kuşkusuz içmekte olduğunuz şaraptan daha iyisini içmek için.”</p>

  <p class="block16">“Bu batakhanede iyi şarabı nasıl bulduğunuzu merak ediyorum,” dedi asistan.</p>

  <p class="block16">“Bence, bay müdür, siz çok şişiniyorsunuz,” dedi kameraman, istenmeyen konuğu gülünç düşürmeye çalışarak. “Belirli bir yaştan sonra insanın başka şey yapamadığı da doğrudur ya.”</p>

  <p class="block16">“Yanılıyorsunuz,” dedi Bertlef, kameramanın hakaretini duymamış gibi, “burada hâlâ çalıların ardında en büyük otellerde bulunabileceklerden de iyi birkaç şişe vardır.”</p>

  <p class="block16">Bu süre içinde pek az görülen, ama şimdi Bertlef i karşılayan ve soran patrona doğru elini uzatıyordu bile.</p>

  <p class="block16">“Herkes için sofra kurmak gerekli mi?”</p>

  <p class="block16">“Kuşkusuz,” karşılığını verdi Bertlef ve ötekilere döndü: “Bayanlar baylar, sizleri pek çok kere tattığım ve çok iyi bulduğum şarabı benimle içmeye çağırıyorum. Kabul ediyor musunuz?”</p>

  <p class="block16">Kimse Bertlef'e karşılık vermiyordu, patron konuştu: “İçmek ve yemek söz konusu olduğunda, bayanlarla baylara sayın Bertlef’e rahatlıkla güvenebileceklerini öğütleyebilirim.”</p>

  <p class="block16">“Dostum,” dedi Bertlef, patrona, “büyük bir peynir tepsisiyle iki şişe getirin.” Sonra ötekilere döndü: “Duraksamalarınız gereksiz, Ruzena'nın dostları benim de dostlarımdır.”</p>

  <p class="block16">İçki evinden, üzerinde bardaklar, küçük tabaklar ve bir örtü bulunan tepsiyi taşımaktaki on iki yaşlarında bir yumurcak koştu geldi. Tepsiyi yan masaya bıraktı ve yarı yarıya boşalmış bardaklarını kaldırmak için müşterilerin omuzları üzerinden eğildi. Birazı içilmiş şişeyle birlikte bardakları, tepsiyi bıraktığı masaya dizdi. Sonra, kar beyazlığındaki bir örtüyü sermeden önce pis olduğu açık seçik görülen masayı bir bezle uzun uzun sildi. Yan masadan topladığı bardakları aldı ve müşterilerin önüne koymak istedi.</p>

  <p class="block16">“Bu bardaklarla şıra şişesini kaldırın,” dedi Bertlef çocuğa. “Babanız bize iyi şarap getirecek.”</p>

  <p class="block16">Kameraman karşı çıktı: “Bay Müdür, canımızın istediğini içmemize izin verir misiniz lütfen.”</p>

  <p class="block16">“Nasıl isterseniz bayım,” dedi Bertlef. “İnsanlara mutluluğun zorla kabul ettirilmesinden yana değilim. Herkesin kötü şarabına, budalalığına ve tırnaklarının altındaki pisliğe sahip çıkma hakkı var.”</p>

  <p class="block16">“Dinleyin küçük,” diye ekledi çocuğa doğru: “Her birine eski bardağıyla temiz bir bardak verin. Konuklarım seslerin ürünü olan bir şarapla güneşten doğan bir şarap arasında özgürce seçim yapabilirler.</p>

  <p class="block16">Demek ki, şimdi, adam başına iki bardak vardı, bir boş bardak ve içinde bir parça şarap bulunan bardak. Patron iki şişeyle masalarına yaklaştı, ilkini dizleri arasında sıktı ve enerjik bir hareketle tıpayı çıkardı. Sonra Bertlef’in bardağına bir parça şarap döktü. Bertlef bardağını dudaklarına götürdü, şarabı tattı ve patrona döndü: “Çok iyi 23'ün mü?”</p>

  <p class="block16">“22'nin,” diye düzeltti lokantacı.</p>

  <p class="block16">“Servis yapın,” dedi Bertlef ve patron şişeyle masayı dolaştı, tüm boş bardakları doldurdu.</p>

  <p class="block16">Bertlef bardağını parmaklarının arasına aldı: “Dostlarım, bu şarabın tadına bakın. Geçmişin hoş tadı var onda. İçi ilik dolu uzun bir kemiği emerken çoktan unutulmuş bir yaz mevsimini içinize çekiyormuş gibi, tadını çıkarın onun. Kadeh tokuştururken geçmişle bugünü, 1922'nin güneşiyle bu anın güneşini birleştirmek isterdim. Bu güneş Ruzena'dır, bir kraliçe olduğunu bilmeyen şu sapsade genç kadındır. Bu kaplıca kentinin oluşturduğu fon önünde, bir dilencinin giysisi üzerindeki elmas gibidir. Sabahın soluk gökyüzünde unutulmuş bir hilâl gibidir. Karın üzerinde uçuşan bir kelebek gibidir.”</p>

  <p class="block16">Kameraman zoraki bir kahkaha attı: “Abartmıyor musunuz, bay müdür?”</p>

  <p class="block16">“Hayır, abartmıyorum,” dedi Bertlef ve kameramana döndü. “Abarttığım izlenimini duyuyorsunuz, çünkü nesneler ölçüsünde yaşamaktan başka şey yapamadınız, insan kılığına bürünmüş sirke! Bir simyacının tenceresinde kaynayan asitler gibi içinizde kaynayanlarla dolup taşıyorsunuz! İçinizde taşıdığınız çirkinliği çevrenizde keşfetmek için yaşamınızı verirdiniz. Geçici olarak kendinizi tüm dünyayla barışık hissetmenin sizin için tek yolu bu. Çünkü güzel olan dünya sizi korkutuyor, sizi üzüyor ve sürekli merkezinin dışına itiyor. Ne katlanılmaz değil mi, tırnaklarının altı kirle dolu olmak ve yanında güzel bir kadınla oturmak. O zaman daha sonra tadını çıkarmak için kadını kirletmekle işe başlamak gerekiyor. Öyle değil mi, bayım? Ellerinizi masanın altında sakladığınız için mutluyum, tırnaklarınızdan söz ederken kuskusuz haklıydım.”</p>

  <p class="block16">“Kibar hareketleriniz bana vız gelir, sizin gibi beyaz yakalı ve boyunbağlı bir palyaço değilim,” diye sözünü kesti kameraman.</p>

  <p class="block16">“Kirli tırnaklarınız ve delik kazağınız güneşin altında yeni bir şey değil,” dedi Bertlef. “Eskiden, alışılmışı küçümsediğini sergileyip herkesi kendine hayran bırakmak için, sırtında yırtık bir paltoyla Atina sokaklarında dolaşan bir sinik filozof vardı. Bir gün Sokrates ona rastladı ve şöyle dedi. <i class="calibre1">'Kendini beğenmişliğinizi paltonun yırtığından görüyorum,'</i> Sizin pisliğiniz de, bayım, bir kendini beğenmişlik ve kendini beğenmişliğiniz de pis.”</p>

  <p class="block16">Ruzena şaşkınlıktan kurtulamıyordu. Hasta olarak belli belirsiz tanıdığı adam gökyüzünden düşmüşçesine yardımına gelmişti ve davranışındaki sevimli doğallıkla kameramanın küstahlığını unufak eden acımasız güveni karşısında kendinden geçmişti.</p>

  <p class="block16">“Görüyorum ki konuşma yeteneğinizi yitirdiniz,” dedi Bertlef, kameramana, kısa bir sessizliğin ardından, “ve inanın, size hiç de hakaret etmek istemiyordum. Barışı severim, kavgaları değil, konuşmaya kendimi kaptırdımsa beni bağışlamanızı dilerim. Bir tek şey istiyorum, bu şarabın tadına bakmanız, ve kendisi için buraya geldiğim Ruzena'nın sağlığına benimle kadeh tokuşturmanızı.”</p>

  <p class="block16">Bertlef kadeh kaldırmıştı, ama kimse ona katılmıyordu.</p>

  <p class="block16">“Patron,” dedi Bertlef, içki evinin sahibine dönerek, “bizimle kadeh tokuşturacaksınız!”</p>

  <p class="block16">“Bu şarapla her zaman tokuştururum,” dedi patron ve yan masadan boş bir bardak aldı, şarapla doldurdu. “Bay Bertlef iyi şaraptan anlar. Bir kırlangıcın uzaktan yuvasının kokusunu alması gibi, mahzenimin kokusunu çoktan aldı.”</p>

  <p class="block16">Bertlef, gururu okşanmış bir adamın mutlu kahkahasını koyverdi.</p>

  <p class="block16">“Bizimle Ruzena'nın sağlığına kadeh tokuşturacak mısınız?” diye sordu.</p>

  <p class="block16">“Ruzena'nın sağlığına mı?” dedi patron.</p>

  <p class="block16">“Evet, Ruzena'nın sağlığına,” dedi Bertlef bakışıyla yanındaki genç kadını göstererek. “Benim kadar sizin de hoşunuza gidiyor mu?”</p>

  <p class="block16">“Sizinle birlikte, bay Bertlef, yalnızca güzel kadınlar görülür. Yanınızda oturduğuna göre güzel olduğunu anlamak için küçük hanıma bakmak zahmetine değmez.”</p>

  <p class="block16">Yeniden Bertlef mutlu kahkahasını attı, patron da onunla birlikte güldü ve gariptir, Bertlef’in gelişinin baştan beri meraka düşürdüğü Kamila da onlarla birlikte güldü. Bu beklenmedik bir gülüştü, ama şaşılacak ve anlatılamayacak kadar bulaşıcı bir gülüştü. İnce bir dayanışmayla, sahneye koyucu, ardından asistan ve sonunda rahatlatan bir kucaklaşma gibi bu çok sesli kahkahanın içine gömülen Ruzena da Kamila'ya katıldılar. Bu o gün attığı ilk kahkahaydı. İlk gevşeme ve rahatlama anıydı. Hepsinden yüksek sesle gülüyordu ve kahkahasına doyamıyordu.</p>

  <p class="block16">Bertlef bardağını kaldırdı: “Ruzena'nın sağlığına!”</p>

  <p class="block16">Patron da bardağını kaldırdı, sonra da Kamila, peşinden sahneye koyucuyla asistanı. Hepsi de Bertlef’in ardından yinelediler: “Ruzena'nın sağlığına!”</p>

  <p class="block16">Kameraman da sonunda bardağını kaldırdı ve t r şey söylemeden içti.</p>

  <p class="block16">Sahneye koyucu bir yudum tattı. “Bu şarabın nefis olduğu doğru,” dedi.</p>

  <p class="block16">“Size söylemiştim,” dedi patron.</p>

  <p class="block16">Bu arada çocuk masanın ortasına büyük bir peynir tepsisi koymuştu.</p>

  <p class="block16">“Alın, bu peynirler çok iyidir,” dedi Bertlef.</p>

  <p class="block16">Sahneye koyucu kendinden geçmişti. “Bu kadar peynir türünü nereden buldunuz? İnsan kendini Fransa'da sanabilir.”</p>

  <p class="block16">Birden gerilim tümden söndü, hava gevşedi, herkes rahatça konuşuyor, tabağına peynir alıyor, patronun bunları nereden bulmuş olabileceğini (pek az peynir türünün bulunduğu bu ülkede) soruyor ve bardaklara şarap dolduruluyordu.</p>

  <p class="block16">En güzel anda Bertlef ayağa kalktı ve selam verdi: “Sizlerle birlikte olmaktan büyük mutluluk duydum ve hepinize teşekkür ederim. Dostum Doktor Skreta bu akşam bir konser veriyor ve Ruzena'yla birlikte bu konserde bulunmak istiyoruz.”</p>

  <p class="block17">&nbsp;</p>

  <h2 id="sigil_toc_id_44">18</h2>

  <p class="block17">&nbsp;</p>

  <p class="block16">Ruzena ve Bertlef inmekte olan gecenin ince perdeleri arasında kaybolmuşlardı ve içki içenler topluluğunu şehvetin düşlenen adasına doğru sürükleyen başlangıçtaki atılım iyiden iyiye yitirilmişti, hiçbir şey de bunu canlandıramazdı. Herkes bezginliğe pes ediyordu.</p>

  <p class="block16">Bayan Klima için, bu bir düşten uyanmak gibiydi ve ne pahasına olursa olsun oyalanmak isterdi. Konsere gitmek zorunda olmadığını, buraya bir kocayı izlemek için değil de serüven yaşamak için geldiğini keşfetmenin, kendisi için akıl almaz bir sürpriz olacağını düşündü. Üç sinemacıyla birlikte kalmak ve ertesi sabah gizlice evine dönmek harika olacaktı. Bir ses, yapılması gerekenin bu olduğunu ona fısıldıyordu, bu bir eylem, bir kurtuluş, bir iyileşme, büyülenme sonrasında bir uyanma olacaktı.</p>

  <p class="block16">Ama fazlaca ayılmıştı bile. Tüm tılsımlar etki yapmaz olmuştu. Kendi kendisiyle, geçmişiyle, eski kaygılandırın düşünceleriyle dolu ağırlaşmış kafasıyla baş başaydı yeniden. Hiç değilse birkaç saat için bu çok kısa düşü uzatmak isterdi, ama düşün çoktan solduğun” ve sabahın alacakaranlığı gibi dağılmakta olduğunu biliyordu.</p>

  <p class="block16">“Ben de gitmeliyim,” dedi.</p>

  <p class="block16">Artık yeterince güçleri ve onu alıkoyacak kadar kendilerine güvenleri kalmadığını bilerek, Kamila'yı gitmekten vazgeçirmeye çalışıyorlardı.</p>

  <p class="block16">“Allah kahretsin,” dedi kameraman. “Neydi o herif?”</p>

  <p class="block16">Patrona sormak istiyorlardı, ama Bertlef gideli beri yeniden kendileriyle ilgilenen kimse kalmamıştı. İçki evinden sarhoşlamış müşterilerin sesi geliyordu ve şarapla peynir kalıntıları önünde, terkedilmiş masanın çevresinde oturuyorlardı.</p>

  <p class="block16">“Kim olursa olsun, gecemizin canına okudu. Kadınlardan birini elimizden aldı, şimdi de öteki tek başına gidiyor. Kamila'yı geçireceğiz.”</p>

  <p class="block16">“Hayır,” dedi Kamila, “burada kalın. Tek başıma olmak istiyorum.”</p>

  <p class="block16">Artık onlarla değildi. Şimdi, varlıkları Kamila'yı rahatsız ediyordu. Kıskançlık, ölüm gibi gelip onu bulmuştu. Kıskançlığın etkisindeydi ve başka kimseyi görmüyordu. Ayağa kalktı ve az önce Bertlef’in Ruzena'yla birlikte uzaklaştığı yöne doğru yürüdü. Uzaktan kameramanın sesini duyuyordu: “Allah kahretsin...”</p>

  <p class="block17">&nbsp;</p>

  <h2 id="sigil_toc_id_45">19</h2>

  <p class="block17">&nbsp;</p>

  <p class="block16">Konser başlamadan, Jakub ve Olga, sanatçıların bulunduğu bölüme gidip Skreta'nın elini sıktıktan sonra salona girdiler. Olga, geceyi Jakub'la baş başa geçirebilmek için arada gitmek istiyordu. Jakub dostunun üzüleceğini söylüyordu, ama Olga erken gidişlerini fark etmeyeceğini belirtiyordu.</p>

  <p class="block16">Salon şimdiden tıklım tıklımdı ve onların sırasında ikisinin koltuğundan başka boş yer yoktu.</p>

  <p class="block16">“Bu kadın bizi gölge gibi izliyor,” dedi Olga, otururlarken Jakub'a doğru eğilerek.</p>

  <p class="block16">Jakub başını çevirdi ve Olga'nın yanında, Bertlef'le zehiri çantasında taşıyan hastabakıcıyı gördü. Yüreği bir an durdu, ama yaşamı boyunca içinden geçenleri gizlemeye çalıştığından, çok sakin bir sesle şöyle dedi: “Görüyorum ki Skreta'nın dostlarıyla tanıdıklarına dağıttığı bedava yerlerdeyiz. Demek ki hangi sırada olduğumuzu biliyor ve gidişimizi fark edecek.”</p>

  <p class="block16">“Ön sıralarda sesin kötü olduğunu ve aradan sonra gidip arkaya oturduğumuzu kendisine söylersin,” dedi Olga.</p>

  <p class="block16">Ama Klima pırıl pırıl trompetiyle sahnede ilerliyordu bile ve seyirciler onu alkışlamaya başlıyorlardı. Doktor Skreta onun ardından göründüğünde, alkışlar daha da yoğunlaştı ve salon bağırtılarla çınladı. Doktor Skreta alçakgönüllülükle trompetçinin ardında duruyor ve konserin başlıca kişisinin başkentten gelen konuk olduğunu göstermek için kolunu acemice sallıyordu. Seyirci bu hareketteki tatlı beceriksizliği sezdi ve daha da güçlü alkışlayarak tepki gösterdi. Salonun dibinden biri bağırdı: “Yaşasın Doktor Skreta!”</p>

  <p class="block16">Üç kişinin en az dikkati çekeni ve en az alkışlananı olan piyanist piyanonun önündeki alçak bir iskemleye oturdu. Skreta, hatırı sayılır bir davul kümesinin ardında yerini aldı, trompetçi, hafif ve uyumlu bir yürüyüşle piyanist ve Skreta arasında gidip geliyordu.</p>

  <p class="block16">Alkışlar kesildi, piyanist tuşlara dokundu ve bir soloya başladı. Ama Jakub dostunun sinirli göründüğünü ve hoşnutsuzlukla çevresine bakındığını fark ediyordu. Trompetçi de doktorun çektiği güçlüğü fark etti ve ona yaklaştı, Skreta trompetçiye bir şeyler fısıldadı. İki adam öne doğru eğildiler, döşemeyi incelediler, sonra trompetçi piyanonun dibine düşmüş olan küçük bir sopayı aldı, Skreta'ya uzattı.</p>

  <p class="block16">O anda olup biteni dikkatle izleyen seyircilerden yeni alkışlar yükseldi ve piyanist, bu alkışları yaptığı girişin değerlendirilmesi sayıp çalmaya devam ederek seyircileri selamlamaya koyuldu.</p>

  <p class="block16">Olga, Jakub'un koluna yapıştı ve kulağına: “Müthiş! Öylesine müthiş ki, şimdiden sonra talihsizlik günümün sona erdiğini sanıyorum.”</p>

  <p class="block16">Trompet ve davul sonunda müziğe katılmışlardı. Klima durup dinlenmeksizin uyumlu kısa notalar üflüyordu. Skreta, gösterişli ve ağırbaşlı bir Buda gibi davulunun arkasında oturuyordu. Jakub, hastabakıcının, konser sırasında ilacını düşüneceğini, hapı yutacağını, çırpıntılar içinde yığılacağım ve iskemlesinin üzerinde can vereceğini düşünüyor, bu arada da Skreta, sahnede, davullarına vuruyor, seyirciler alkışlıyor ve haykırıyorlardı.</p>

  <p class="block16">Birden, genç kadının neden kendisiyle aynı sırada oturduğunu açıkça anladı? Az önce birahanedeki beklenmedik rastlantı, bir eğilim, bir sınavdı. Bu rastlantı olduysa, sırf aynada kendi görüntüsünü seçebilmesi içindi: türdaşına zehir veren bir adamın görüntüsü. Ama kendini sınayan (inanmadığı Tanrı) kanlı bir özveri istemiyor, suçsuzların kanını istemiyordu. Sınavın sonunda, bir ölüm olmaması, bu yoldan yakışıksız bir ahlak üstünlüğü duygusundan kurtulması gereken Jakub'un kendini tanıması gerekliydi. Şimdi hastabakıcı onunla aynı sırada oturuyorsa, bu nedenle de Jakub'un önceki gün dostluk kurduğu ve kendisine yardım edecek olan adam hastabakıcının yanındaydı.</p>

  <p class="block16">Evet, ilk fırsatı bekleyecekti, belki de iki parça arasındaki ilk arayı ve Bertlef'ten kendisi ve genç kadınla birlikte dışarı çıkmasını isteyecekti. O zaman, her şeyi açıklayabilir ve bu akıl almaz çılgınlık son bulurdu.</p>

  <p class="block16">Müzisyenler ilk parçayı bitirdiler, alkışlar yükseldi, hastabakıcı, “Özür dilerim,” dedi ve Bertlef’le birlikte sıradan çıktı. Jakub onları izlemek için ayağa kalkmak istedi, ama Olga koluna yapıştı ve onu engelledi: “Hayır, ne olursun, şimdi değil. Aradan sonra.”</p>

  <p class="block16">Her şey öyle çabuk olup bitmişti ki Jakub bunu fark edecek zamanı bulamamıştı. Müzisyenler bir sonraki parçaya başlıyorlardı bile, Jakub kendisini sınayanın Ruzena'yı kurtarmak için değil, ama her türlü kuşkunun ötesinde yenilgisini ve mahkûmiyetini doğrulamak için yanına oturttuğunu anladı.</p>

  <p class="block16">Trompetçi trompetini üflüyor, Doktor Skreta davulun büyük Buda'sı gidi dikiliyordu ve Jakub iskemlesinde oturmuş yerinden kıpırdamıyordu. O anda ne trompetçiyi ne de Skreta'yı görüyordu, ama tek gördüğü kendisiydi, oturduğunu ve kımıldamadığını görüyor ve gözlerini korkunç görüntüden ayıramıyordu.</p>

  <p class="block17">&nbsp;</p>

  <h2 id="sigil_toc_id_46">20</h2>

  <p class="block17">&nbsp;</p>

  <p class="block16">Trompetinin pürüzsüz sesi Klima'nın kulağında çınladığında, böyle titreşenin kendisi olduğunu ve tek başına tüm salonun boşluğunu doldurduğunu sandı. Kendini yenilmez ve güçlü hissediyordu. Ruzena onur konuklarına ayrılmış olan parasız yerler sırasına oturmuştu, Bertlef’in yanındaydı (ve bu da mutlu bir belirtiydi) ve gecenin havası sevimliydi. Seyirci, doyumsuzlukla ve özellikle Klima'da her şeyin iyi biteceği yolunda belli belirsiz bir umut yaratan bir keyifle dinliyordu. İlk alkışlar yükseldiğinde, Klima zarif bir hareketle o akşam, nedendir bilinmez hoş ve sevimli bulduğu Doktor Skreta'yı gösterdi. Doktor davulunun ardında ayağa kalktı ve selam verdi.</p>

  <p class="block16">Ama ikinci parçadan sonra, salona baktığında, Ruzena'nın iskemlesinin boş olduğunu gördü. Korktu. O andan sonra, gözlerini iskemle iskemle salonda gezdirerek, her yeri dikkatle tarayarak, ama bir türlü Ruzena'yı bulamayarak, sinirli çaldı. Kurulun karşısına çıkmakta kararlı, bir kere daha görüşlerini işitmemek için Ruzena'nın bile bile gittiğini düşündü. Konserden sonra onu nerede aramalıydı? Bulamazsa ne olacaktı?</p>

  <p class="block16">Kötü, mekanik, kafası uzaklarda çaldığını fark etti. Ama seyirci trompetçinin keyifsiz havasını anlayacak yetenekten yoksundu, hoşnuttu ve her parçadan sonra bağırtıların yoğunluğu artıyordu.</p>

  <p class="block16">Belki de tuvalete gitmiş olabileceği düşüncesiyle sinirlerini yatıştırıyordu. Gebe kadınların karşılaştıkları türden rahatsızlık geçirmiş olabilirdi. Yarım saatin sonunda, evinden bir şey almaya gittiğini ve yeniden iskemlesinde görüneceğini düşündü. Ama ara geçmişti, konser sonuna yaklaşıyordu ve iskemle hâlâ boştu. Belki de konserin orta yerinde salona girmeye cesaret edemiyordu? Belki de son alkışlar yükselirken gelecekti?</p>

  <p class="block16">Ama son alkışlara gelinmişti. Ruzena görünmüyordu ve Klima'nın sabrı tükenmişti. Seyirciler ayağa kalktılar ve bağırmaya başladılar: Bis. Klima, Doktor Skreta'ya döndü ve artık çalmak istemediğini belirtmek için başını salladı. Ama daha, biraz daha, hep ve gece boyunca davul çalmaktan başka şey istemeyen pırıl pırıl iki gözle karşılaştı.</p>

  <p class="block16">Seyirci, Klima'nın baş sallayışını yıldızların kaçınılmaz bir nazlanma belirtisi olarak yorumluyor ve alkışlamaktan usanmıyordu. Tam o anda genç ve güzel bir kadın sahnenin altına süzüldü ve Klima, onu gördüğünde yığılacağım, kendinden geçeceğini ve bir daha ayılamayacağını sandı. Genç kadın kendisine gülümsüyor ve şöyle diyordu (sesini duymuyor, ama sözcükleri dudaklarından okuyordu): “Çal canım! Çal!”</p>

  <p class="block16">Klima çalacağını göstermek için trompetini kaldırdı. Seyirciler birden sustular.</p>

  <p class="block16">İki arkadaşı sevinçten uçuyordu ve son parçayı bir kez daha çaldılar. Klima için, bu bir cenaze bandosunda kendi tabutunun peşinden giderek çalmak gibiydi. Çalıyordu ve her şeyin yitirilmiş olduğunu, gözlerini kapamaktan, kollarını indirmekten, kaderin kendisini ezip geçmesine göz yummaktan başka şeyi kalmadığını biliyordu.</p>

  <p class="block17">&nbsp;</p>

  <h2 id="sigil_toc_id_47">21</h2>

  <p class="block17">&nbsp;</p>

  <p class="block16">Bertlef’in dairesinde, küçük bir masanın üzerine egzotik adlar taşıyan nefis etiketlerle süslü şişeler yan yana konulmuştu. Ruzena lüks içkileri hiç bilmezdi ve başka bir şişe gösteremediğinden viski istedi.</p>

  <p class="block16">Bu arada, baş dönmesinin yarattığı örtüyü delmeye ve durumu anlamaya çalışıyordu. Birkaç kez Bertlef’e, çok az tanıdığı halde neden özellikle o gün kendisini görmeye çalıştığını sordu. “Bunu öğrenmek istiyorum,” diye yineliyordu, “neden beni düşündüğünüzü öğrenmek istiyorum.”</p>

  <p class="block16">“Sizi uzun süreden beri düşünüyorum,” karşılığını verdi Bertlef, gözlerinin içine bakmayı sürdürerek.</p>

  <p class="block16">“Öyleyse neden bugün de başka bir gün değil?”</p>

  <p class="block16">“Çünkü her şeyin bir anı vardır. Bizim saatimiz de şimdi.”</p>

  <p class="block16">Sözleri bilmece gibiydi, ama Ruzena içtenlikli olduğunu seziyordu. Çözümlenemeye çözümlenemeye durumu öylesine katlanılmaz bir hal almıştı ki bir şey olması gerekiyordu.</p>

  <p class="block16">“Evet,” dedi düşünceli bir havayla, “çok garip bir gündü.”</p>

  <p class="block16">“Görüyorsunuz ya, siz de tam zamanında geldiğimi biliyorsunuz,” dedi Bertlef kadife gibi bir sesle.</p>

  <p class="block16">Ruzena'nın içi, belli belirsiz ama çok hoş bir rahatlama duygusuyla dolmuştu. Bertlef özellikle bugün göründüğüne göre, başına gelenlerin hepsine başka yerden komuta ediliyor demekti ve dinlenebilir, kendini bu üstün güce bırakabilirdi. “Evet, doğru, tam zamanında geldiniz.”</p>

  <p class="block16">“Biliyorum.”</p>

  <p class="block16">Yine de, hâlâ anlayamadığı bir şey vardı: “Ama neden, neden beni görmeye çalıştınız?”</p>

  <p class="block16">“Çünkü sizi seviyorum.”</p>

  <p class="block16">Seviyorum sözcüğünü yavaşça söylemişti, ama oda birden bu sözcükle dopdoluydu. Ruzena sesini alçaktı: “Beni seviyor musunuz?”</p>

  <p class="block16">Frantisek ve Klima da ona bu sözü söylemişlerdi, ama o akşam ilk kez, çağrılmadan, beklenmediği ve çırılçıplak olduğu an geldiğinde gerçekten nasılsa öyle gördü bunu ilk kez. Bir mucize gibi odaya girdi. Ruzena'ya kesinlikle açıklanamaz olduğu için daha da gerçek görünüyordu, çünkü bu dünyada önemli şeyler açıklamasız ve nedensiz, varlık nedenlerini kendilerinden alarak gerçekleşirler.</p>

  <p class="block16">“Doğru mu?” diye sordu Ruzena, genellikle yüksek olan sesi ancak fısıltıyla çıkıyordu.</p>

  <p class="block16">“Evet. Doğru.”</p>

  <p class="block16">“Ama ben pek sıradan bir kızım.”</p>

  <p class="block16">“Hiç bile.”</p>

  <p class="block16">“Öyle.”</p>

  <p class="block16">“Güzelsiniz.”</p>

  <p class="block16">“Hayır.”</p>

  <p class="block16">“Tatlısınız.”</p>

  <p class="block16">“Hayır,” dedi Ruzena başını sallayarak. “Tatlılık ve iyilik saçıyorsunuz.”</p>

  <p class="block16">Ruzena başını sallıyordu. “Hayır, hayır, hayır.”</p>

  <p class="block16">“Nasıl olduğunuzu biliyorum. Bunu sizden iyi biliyorum.”</p>

  <p class="block16">“Hiçbir şey bildiğiniz yok.”</p>

  <p class="block16">“Evet, biliyorum.”</p>

  <p class="block16">Bertlef’in gözlerinden çıkan güven, mucize yaratan bir banyo gibiydi ve Ruzena, her yanını kaplayan ve kendisini okşayan bu bakışın olabildiğince uzun sürmesini diliyordu. “Doğru mu? Ben öyle miyim?”</p>

  <p class="block16">“Evet. Bunu biliyorum.”</p>

  <p class="block16">Baş dönmesi gibi güzeldi bu. Bertlef’in gözlerinde, kendini narin, tatlı, saf duyuyordu, kendini bir ece gibi soylu hissediyordu. Birden bal ve hoş kokulu bitkilerle dolmak gibi bir şeydi bu. Kendi kendini tapınılacak buluyordu (Tanrım! Kendini böylesine tapınılacak kadar hoş bulduğu hiç olmamıştı).</p>

  <p class="block16">Karşı çıkmayı sürdürüyordu: “Ama beni pek az tanıyorsunuz.”</p>

  <p class="block16">“Sizi çok eskiden tanıyorum. Çoktandır sizi gözlüyorum ve bunun farkında bile değilsiniz. Sizi ezbere biliyorum,” diyordu Bertlef ve parmaklarını Ruzena'nın yüzünde gezdiriyordu. “Burnunuz, çok zarif bir biçimde beliriveren gülümsemeniz, saçlarınız...”</p>

  <p class="block16">Sonra giysilerinin düğmelerini çözmeye başladı, Ruzena kendini savunmuyordu bile, gözlerini onun gözlerine, kendisini bir su, kadifemsi bir su gibi çevreleyen bakışına dikmekle yetiniyordu. Gözlerinin önünde dikilen, görülmeyi ve yüceltilmeyi isteyen çıplak göğüsleriyle Bertlef’in karşısında oturmuştu. Tüm bedeni güneşe dönen bir ay çiçeği gibi onun gözlerine doğru dönüyordu.</p>

  <p class="block17">&nbsp;</p>

  <h2 id="sigil_toc_id_48">22</h2>

  <p class="block17">&nbsp;</p>

  <p class="block16">Jakub'un odasındaydılar. Olga bir şey söylüyordu ve Jakub hâlâ vakti olduğunu kendi kendine yineliyordu. Karl Marx Yurdu'na dönebilir, hastabakıcı orada değilse komşu dairedeki Bertlef i rahatsız edebilir ve genç kadının ne olduğunu bilip bilmediğini sorabilirdi.</p>

  <p class="block16">Olga gevezelik ediyor ve Jakub kafasında hastabakıcıya bir şey açıkladığı, kekelediği, bahaneler ileri sürdüğü, bağışlanmayı dilediği ve ondan hapların bulunduğu tüpü almaya çalıştığı güç bir sahneyi yaşamayı sürdürüyordu. Sonra birden, saatlerden beri karşı koyduğu bu görüntülerden yorulmuş gibi, yoğun bir kayıtsızlıkla dolduğunu hissetti.</p>

  <p class="block16">Bu sadece yorgunluğun getirdiği kayıtsızlık değildi, kararlaştırılmış ve savaşçı bir kayıtsızlıktı.</p>

  <p class="block16">Gerçekten de Jakub, sarı saçlı yaratığın yaşayıp yaşamamasına aldırmadığını, onu kurtarmaya çalışırsa bunun aslında ikiyüzlülük ve çirkin bir güldürü olacağını anlamış bulunuyordu. Böyle davranırsa kendisini sınayanı aldatmaktan başka şey yapmayacaktı. Çünkü kendisini sınayan (var olmayan Tanrı), Jakub'u görünmeye çalıştığı gibi değil, gerçekten olduğu gibi tanımak istiyordu. Ve Jakub ona karşı açık, gerçekte nasılsa öyle olmaya karar vermişti.</p>

  <p class="block16">Koltuklarda karşılıklı oturmuşlardı, aralarında küçük bir masa vardı, Jakub, Olga'nın bu küçük masa üzerinde kendisine doğru eğildiğini görüyor ve sesini duyuyordu: “Beni öpmeni isterdim. Nasıl oluyor da birbirimizi bu kadar uzun süredir tanıdığımız halde hiç öpüşmedik?”</p>

  <p class="block17">&nbsp;</p>

  <h2 id="sigil_toc_id_49">23</h2>

  <p class="block17">&nbsp;</p>

  <p class="block16">Bayan Klima'nın yüzünde zoraki bir gülümseme, içinde de korku vardı, kocasının peşinden sanatçılara ayrılmış bölüme süzüldüğünde. Klima'nın metresinin gerçek yüzünü keşfetmekten korkuyordu. Ama ortada metres yoktu. Klima'dan bir imza almak için çırpınan birkaç kız vardı gerçekten, ama hiçbirinin onu yakından tanımadığını (genç kadında bir kartal gözü vardı) anlıyordu.</p>

  <p class="block16">Yine de metresinin burada olduğundan emindi. Solgun ve uzak olan Klima'nın yüzünden bunu anlıyordu. Karısına, onunki kadar yapay olarak gülümsüyordu.</p>

  <p class="block16">Doktor Skreta, eczacı ve daha birkaç kişi kuşkusuz doktorlar ve karıları eğilerek kendilerini Bayan Klima'ya tanıttılar. Biri kentteki tek bara gitmelerini önerdi. Klima, yorgunluğunu bahane ederek bağışlanmayı diledi. Bayan Klima, metresin barda beklemesi gerektiğini düşündü, bu nedenle Klima oraya gitmek istemiyordu. Felaket onu bir mıknatıs gibi çektiği için de, kendisini kırmamasını ve yorgunluğunu yenmesini istedi Klima'dan.</p>

  <p class="block16">Ama barda da, Klima'yla ilişkisi olduğundan kuşkulanabileceği bir kadın yoktu. Büyük bir masaya oturuldu. Doktor Skreta konuşkandı ve trompetçiyi övüyordu. Eczacı dışa vurmayı beceremeyen utangaç bir mutlulukla doluydu. Bayan Klima, sevimli ve şen bir gevezelik havasında görünmeye çalışıyordu: “Doktor, harikasınız,” diyordu Skreta'ya. “Siz de, sevgili eczacı. Havası da gerçek, neşeli, kaygısız ve başkentteki konserlerden bin kere iyiydi.”</p>

  <p class="block16">Klima'ya bakmıyor ama onu incelemekten bir saniye bile geri durmuyordu. Sinirliliğini ancak gerilimlerin en büyüğü pahasına gizlediğini, zaman zaman bir şey söylemek ve kafasının başka yerde olduğunu belli etmemek için çaba harcadım seziyordu. Klima'nın bir şeyini bozduğu açıktı, hem de sıradan bir şey değil. Önemsiz bir serüven söz konusu olsaydı (Klima hep başka bir kadına âşık olamayacağına yemin ederdi), böylesine derin bir çöküntüye düşmezdi. Kuşkusuz, kocasının metresini görmüyordu ama onun aşkını gördüğünü sanıyordu (acı çeken ve umutsuz bir aşk) ve bu görüntü belki de daha acılıydı.</p>

  <p class="block16">“Neniz var bay Klima?” diye sordu birden eczacı, suskun olduğu kadar da sevimli ve gözlemci olduğunu ortaya koyarak.</p>

  <p class="block16">“Hiç, hiçbir şeyim yok!” dedi Klima, korkuya kapılarak. “Biraz başım ağrıyor.”</p>

  <p class="block16">“Bir ilaç istemez misiniz?”</p>

  <p class="block16">“Hayır, hayır,” dedi trompetçi başını sallayarak. “Ama biraz erken kalkarsak, beni bağışlamanızı dilerim. Gerçekten çok yorgunum.”</p>

  <p class="block17">&nbsp;</p>

  <h2 id="sigil_toc_id_50">24</h2>

  <p class="block17">&nbsp;</p>

  <p class="block16">Nasıl olmuştu da sonunda buna cesaret etmişti?</p>

  <p class="block16">Jakub'la birahanede buluştuğundan beri, onun her zamanki gibi olmadığını görüyordu. Sessizdi, sevimliydi yine de, dikkatini toplama yeteneğinden yoksundu ama aşırı uysaldı, kafası başka yerdeydi ve yine de onun her istediğini yapıyordu. Ve bu dikkatini vermekten yoksunluk (Olga bunu yakında gideceğine bağlıyordu) hoşuna gidiyordu. Olga orada bulunmayan bir yüzle konuşuyordu, uzaktan konuştuğu ve işitilmediği izlenimini duyuyordu. Demek ki ona hiç söylemediği şeyi söyleyebilirdi.</p>

  <p class="block16">Jakub'u kendisini öpmeye çağırdığı şu an, onu rahatsız ettiği, korkuttuğu izlenimindeydi. Ama bundan hiç ürkmüyordu, tersine, hoşuna gidiyordu bu: sonunda hep olmayı dilediği gözü pek ve kışkırtıcı, duruma egemen, bunu harekete getiren, karşısındakini merakla gözleyip onu güç duruma düşüren kadın olduğunu duyuyordu.</p>

  <p class="block16">Olga, Jakub'un gözlerinin içine bakmayı sürdürüyordu, gülümseyerek şöyle dedi: “Ama burada değil. Öpüşmek için masanın üzerinden uzanmanız gülünç olur. Gel.” Jakub'a elini uzattı, onu divana götürdü, davranandaki inceliğin, zarafetin, dingin egemenliğin tadını çıkarıyordu. Sonra Jakub'u öptü ve şimdiye dek hiç yaşamadığı bir azgınlıkla davrandı. Oysa, bu kendini tutmayı beceremeyen bedenin içten gelen azgınlığı değildi, beynin azgınlığıydı, bilinçli ve isteyerek başvurulan bir azgınlık, Jakub'dan baba rolüne bürünmüş dış görünüşü söküp almak istiyordu, onu baştan çıkarmak ve şaşkınlığını seyrederek kendi kendini kışkırtmak istiyordu, onun ırzına geçmek ve kendini Jakub'un ırzına, geçerken seyretmek istiyordu, dilinin tadını almak ve babaca ellerinin gitgide yüreklenerek kendisini okşamalarla kaplamasını istiyordu.</p>

  <p class="block16">Jakub'un ceketinin düğmesini çözdü ve ceketi çıkardı.</p>

  <p class="block17">&nbsp;</p>

  <h2 id="sigil_toc_id_51">25</h2>

  <p class="block17">&nbsp;</p>

  <p class="block16">Konser boyunca gözünü ondan ayırmadı, sonra sanatçılardan imza almak için sahne gerisine koşan meraklılara karıştı. Ama Ruzena orada değildi. Trompetçinin kaplıca kentindeki bara götürdüğü küçük topluluğu izledi. Ruzena'nın gelip trompetçiyi beklediğinden emin, onlarla birlikte bara girdi. Yanlıştı bu. Dışarı çıktı ve uzun süre girişte gözcülük yaptı.</p>

  <p class="block16">Birden, bir acının yüreğini delip geçtiğini duydu. Trompetçi bardan çıkmıştı ve bir kadın ona yaslanıyordu. Kadını Ruzena sandı, ama o değildi.</p>

  <p class="block16">Onları Klima'nın yabancı kadınla birlikte girdiği Richmond'a kadar izledi.</p>

  <p class="block16">Parktan geçerek hızla Karl Marx Yurdu'na gitti. Kapı hâlâ açıktı. Ruzena'nın odasında olup olmadığını kapıcıya sordu. Odasında değildi.</p>

  <p class="block16">Ruzena'nın Klima'yla buluşmasından çekinip, koşarak yeniden Richmond'un yolunu tuttu. Parkın yolunda bir aşağı bir yukarı gidip geliyor ve gözlerini girişten ayırmıyordu. Olup bitene akıl erdirememekteydi. Birçok varsayım geldi aklına, ama bunların önemi yoktu. Önemli olan, kendisinin burada bulunması ve gözetlemesiydi, onlar, görünceye dek gözetleyeceğini biliyordu.</p>

  <p class="block16">Niçin? Neye yarar? Evine dönse daha iyi etmez miydi?</p>

  <p class="block16">Sonunda tüm gerçeği keşfetmesi gerektiğini kendi kendine yineliyordu.</p>

  <p class="block16">Ama aslında gerçeği öğrenmek istiyor muydu? Ruzena'nın Klima'yla yattığından emin olmayı bu kadar çok mu diliyordu? Yine de, kuşkuculuğuyla, bu kanıta inanacak mıydı?</p>

  <p class="block16">Neden beklediğini kestiremiyordu. Sadece uzun süre, gerekirse bütün gece ve hatta geceler boyu bekleyeceğini biliyordu. Çünkü, kıskançlığın mahmuzladığı zaman inanılmaz bir hızla geçer. Kıskançlık beyni coşkunluk veren bir kafa çalışmasından çok daha fazla oyalar. Beynin bir tek boş anı yoktur. Kıskançlığın pençesine düşen, can sıkıntısı nedir bilmez.</p>

  <p class="block16">Frantisek, Richmond'un girişini gören park yolunun ancak yüz metre boyundaki kısa bir bölümünü arşınlıyor. Böylece kendisinden başka herkes uyuyuncaya dek gece boyunca yürüyecek, böylece ertesi güne dek yolu arşınlayacak, bir sonraki bölümün başlangıcına dek.</p>

  <p class="block16">Ama neden oturmuyor? Richmond'un karşısında sıralar var.</p>

  <p class="block16">Oturamaz. Kıskançlık zorlu bir diş ağrısı gibidir. İnsan kıskançlık duydu mu bir şey yapamaz, oturamaz bile. Ancak gidip gelebilir. Bir noktadan öbürüne.</p>

  <p class="block17">&nbsp;</p>

  <h2 id="sigil_toc_id_52">26</h2>

  <p class="block17">&nbsp;</p>

  <p class="block16">Bertlef ve Ruzena'nın, Jakub ve Olga'nın izledikleri yolu izliyorlardı, birinci kata çıkan merdiven, ardından Bertlef’in dairesinin büyük kapısıyla son bulan koridordaki tüylü kırmızı halı. Sağda Jakub'un oda kapısı bulunuyordu, solda Doktor Skreta'nın Klima'ya bıraktığı odanın kapısı.</p>

  <p class="block16">Kapıyı açtığında ve ışığı yaktığında, Kamila'nın odada gezdirdiği kısa araştırıcı bakışı fark etti. Bir kadının izlerini aradığını biliyordu. Bu bakışı tanıyordu. Onun her şeyini biliyordu. Sevimliliğinin içten olmadığını biliyordu. Kendisini ispiyonlamaya geldiğini biliyordu, sözde hoşuna giden bir şeyi yapar göründüğünü biliyordu. Ve tedirginliğini açık seçik okuduğunu, kocasını bir aşk serüveninden yoksun bıraktığına emin olduğunu biliyordu.</p>

  <p class="block16">“Sevgilim, buraya gelmiş olmam seni gerçekten rahatsız etmiyor mu?” diye sordu Bayan Klima.</p>

  <p class="block16">Ve Klima: “Sanki böyle bir şey beni rahatsız edebilirmiş gibi!”</p>

  <p class="block16">“Burada canının sıkılacağından korkuyordum.”</p>

  <p class="block16">“Sen yanımda olmadığın zaman canım sıkılır. Sahnenin dibinde alkışladığını görünce çok hoşuma gitti.”</p>

  <p class="block16">“Yorgun görünüyorsun. Tabii bu can sıkıntısı değilse.”</p>

  <p class="block16">“Hayır. Hayır, canım sıkkın değil. Sadece yorgunum.”</p>

  <p class="block16">“Üzgünsün, çünkü burada erkek erkeğeydiniz, bu da seni sıkıyor. Ama işte güzel bir kadınlasın. Ben güzel bir kadın değil miyim?”</p>

  <p class="block16">“Evet, güzel bir kadınsın,” dedi Klima.</p>

  <p class="block16">Bunlar o gün söylediği ilk içtenlikli sözlerdi. Kamila göksel bir güzellikteydi ve Klima bu güzelliğin ölüm tehlikesi içinde olduğunu düşündükçe engin bir acı duyuyordu. Ama bu güzellik kendisine gülümsüyordu ve gözlerinin önünde soyunmaya başlıyordu. Kamila'nın bedeninin soyunmasına bakıyordu, bu onunla vedalaşmak gibi bir şeydi. Göğüsler, Kamila'nın güzel, saf ve dimdik göğüsleri, incecik beli, inen külotunun ortaya çıkardığı karnı. Onu bir anı gibi özlemle seyrediyordu. Bir camın ardından seyreder gibi. Uzaklara bakar gibi. Çıplaklığı öyle uzaktı ki, en ufak bir coşku duymuyordu. Yine de, onu doyumsuz bir bakışla seyrediyordu. Bu çıplaklığı içiyordu, bir mahkûmun asılmadan önce son kadehi içmesi gibi. Yitirilmiş bir geçmişi ve yitirilmiş bir yaşamı içer gibi içiyordu bu çıplaklığı.</p>

  <p class="block16">Kamila yanına yaklaştı: “Ne var? Soyunmuyor musun?”</p>

  <p class="block16">Soyunmaktan başka şey yapamazdı ve korkunç üzgündü.</p>

  <p class="block16">“Yanına geldiğim bu akşam yorgunluğa hak kazandığını sanma. Seni istiyorum.”</p>

  <p class="block16">Klima bunun doğru olmadığını biliyordu. Kamila'nın sevişmek için en ufak bir istek duymadığını, sırf üzüntüsünü gördüğü ve bunu bir başkasına duyulan aşka bağladığı için kendini bu kışkırtıcı tavrı almaya zorladığını biliyordu. Biliyordu ki (Tanrım onu nasıl da tanıyordu, bu âşıkane meydan okumayla kafasının başka bir kadınla ne denli ilgili olduğunu öğrenmek için Kamila kendisini sınamak istiyordu biliyordu ki üzüntüsüyle acı çekmek istiyordu.</p>

  <p class="block16">“Gerçekten yorgunum,” dedi.</p>

  <p class="block16">Kamila onu kollarına aldı, sonra yatağa kadar götürdü: “Göreceksin sana yorgunluğunu nasıl unutturacağım!”</p>

  <p class="block16">Ve Kamila, çıplak bedeniyle oynamaya başladı.</p>

  <p class="block16">Klima, bir ameliyat masasına uzatılmış gibi yatıyordu. Karısının tüm girişimlerinin boşuna olduğunu biliyordu. Bedeni kasılıyordu içeriye doğru ve en ufak bir genleşme yeteneğinden yoksundu. Kamila nemli dudaklarıyla tüm bedeninde dolaşıyordu, kendine ve kocasına acı çektirmek istediğini biliyor, ondan nefret ediyordu: kıskançlığıyla, kuşkularıyla, güvensizliğiyle oydu, yalnız oydu, bugünkü gelişiyle her şeyi berbat eden yalnız oydu, onun yüzünden evlilikleri başka bir kadının karnına bırakılan bir mayınla doldurulmuştu, yedi ay sonra patlayacak ve her şeyi silip süpürecek bir mayınla. Kamila'ydı, bir tek o, aşkları için deli gibi titreye litreye her şeyi yok eden.</p>

  <p class="block16">Kamila ağzını Klima'nın karnına dayadı ve Klima aletinin okşamalar altında büzüldüğünü, Kamila'nın önünden gitgide daha küçük, gitgide daha kaygılı kaçtığını duyuyordu. Ve Kamila'nın bedeninin çekilmesiyle başka bir kadına beslediği aşkın büyüklüğünü ölçtüğünü biliyordu. Kendini korkunç bir biçimde üzdüğünü, üzüldükçe de kocasını daha çok üzeceğini ve nemli dudaklarıyla güçsüz bedenine dokunmakta daha fazla direteceğini biliyordu.</p>

  <p class="block17">&nbsp;</p>

  <h2 id="sigil_toc_id_53">27</h2>

  <p class="block17">&nbsp;</p>

  <p class="block16">Bu kızla yatmak kadar dilemediği bir şey olmamıştı. Ona sevinç taşımayı ve onu tüm iyiliğiyle boğmayı istiyordu, ama bu iyiliğin cinsel istekle hiçbir ortak yanı yoktu, daha da öte, cinsel isteği tümüyle dışında bırakıyordu, çünkü lekesiz, çıkarcılıktan uzak, her türlü zevkten arınmış olmak peşindeydi.</p>

  <p class="block16">Ama şimdi ne yapabilirdi? Bu iyiliği lekelememek için, Olga'yı itmek mi gerekiyordu? Söz konusu değildi bu. Hayır demesi Olga'yı yaralar ve onda uzun sürecek bir iz bırakırdı. İyiliğin kadehini son damlasına kadar içmesi gerektiğini anlıyordu.</p>

  <p class="block16">Ve Olga birden karşısında çırılçıplak kaldı, Jakub yüzünün soylu ve tatlı olduğunu düşünüyordu. Ama ucunda ölçüsüz denebilecek kadar büyük, saçlı bir çiçeğin yapışık olduğu uzun ve ince bir sapa benzeyen bedenle bir bütün oluşturan yüzü görmek çok hafif bir avuntuydu.</p>

  <p class="block16">Yine de güzel olsun olmasın, Jakub kurtulma olanağı bulunmadığını biliyordu. Hem bedeninin (şu aşağılık beden) bir kere daha, hatır sayan mızrağını kaldırmaya hazır olduğunu duyuyordu. Yine de, coşkusu, bir başkasında, uzakta, ruhunun dışında gibiydi, sanki katılmadan duygulanmıştı ve gizlice bu duygululuğu küçümsüyordu. Ruhu bedeninden uzaktaydı, tanımadığı kadının çantasındaki zehir fikrine saplanmıştı. Olsa olsa bedenin körlemeden ve amansız bir biçimde gülünç amaçlarını izlediğini pişmanlıkla görüyordu. Belli belirsiz bir anı kafasından geçti: çocukların nasıl dünyaya geldiklerini öğrendiğinde on yaşındaydı, o günden beri de bu fikir gitgide daha çok kafasını kurcalıyordu, hele hele yıllar geçip dişinin örgensel yapısının somut özünü ayrıntılı olarak keşfettikçe. Daha sonra, sık sık kendi doğumunu düşünmüştü, daracık nemli tülden kayan minik bedenini düşlüyordu, bu bedenin burnunu ve ağzını, tümüyle bulandığı ve izini taşıdığı garip sümüğümsü maddeyle dolu olarak düşlüyordu. Evet, dişinin sümüğümsü maddesi, daha sonra Jakub'u yanına çağırmak ve bedeninin garip mekanizmalarına hükmetme hakkını elde etmek için, yaşamı boyunca gizemli gücünü Jakub üzerinde duyurmak amacıyla onu damgalamıştı. Bundan oldum olası tiksinmişti, bu köleliğe başkaldırıyordu, hiç değilse kadınlara ruhunu vermeyerek, özgürlüğünü ve yalnızlığını koruyarak, <i class="calibre1">sümüğümsü maddenin gücünü</i> yaşamının belirli saatleriyle sınırlayarak. Evet, Olga’ya bunca sevgi besliyorsa, nedeni hiç kuşkusuz genç kızın tümüyle duyularının sınırı ötesinde yer alması ve bedeniyle dünyaya gelişinin utanç verici biçimini kendisine hiç anımsatmayacağından emin olmasıydı.</p>

  <p class="block16">Bu düşünceleri tersçe uzaklaştırdı, çünkü divanın üzerindeki durum hızla gelişiyordu ve her an Olga'nın içine girmesi gerekebilirdi. Oysa tiksinti uyandıran bir şeyi düşünerek bu işi yapmak istemiyordu. Kendisine açılan bu kadının yaşamının tek saf aşkını armağan ettiği yaratık olduğunu, onu şimdi sırf mutluluk duyması, sevinci tatması, kendinden emin ve şen olması için seveceğini düşündü.</p>

  <p class="block16">Kendi kendini şaşırtmaktaydı: Olga'nın üzerinde, iyiliğin dalgaları üzerinde dalgalanırcasına hareket ediyordu. Mutluluk duyuyordu, kendini iyi hissediyordu. Sevişme eylemi iyi niyetli bir sevecenliğin fiziksel anlatımıymış, başka birine beslenen saf bir duyguymuş gibi, ruhu alçakgönüllülükle, bedeninin eylemiyle özdeşleşiyordu. Engel yoktu, en ufak bir falso yoktu. Birbirlerine sımsıkı sarılmışlardı ve solukları birbirine karışıyordu.</p>

  <p class="block16">Güzel ve uzun süren dakikalar oldu bunlar, sonra Olga kulağına açık saçık bir sözcük fısıldadı. Sözcükle etkilenerek, bunu bir kez, ardından bir başka kez ve sonra bir kez daha yineledi.</p>

  <p class="block16">Ve iyiliğin dalgaları bir anda çekildi ve Jakub kendini genç kadınla bir çölde buldu.</p>

  <p class="block16">Hayır, başka kereler, sevişirken açık saçık sözcüklere karşı çıktığı yoktu. Bu sözcükler onda şehvet ve acımasızlık uyandırırdı. Kadınları hoş bir biçimde ruhuna yabancı, hoş bir biçimde bedeni için istek uyandırıcı kılardı.</p>

  <p class="block16">Ama Olga'nın ağzından çıkan açık saçık sözcük, tüm o tatlı düşü kabaca yok etti. Onu bir düşten uyandırdı. İyilik bulutu dağıldı. Olga'yı kollarında, bir an önce görmüş olduğu gözle gördü: altında bedenin incecik sapının titrediği başın kocaman çiçeğiyle. Bu dokunaklı yaratıkta, dokunaklı olmayı sürdürdüğünde de, kışkırtıcı orospu davranışları vardı. Bu da açık saçık sözcüklere gülünç ve hüzün uyandıran bir şey veriyordu.</p>

  <p class="block16">Ama Jakub bir şey belli etmemek, kendine egemen olmak, iyiliğin acı içkisini içmek ve bir daha içmek zorundaydı, çünkü bu saçma kucaklaşma onun tek iyi eylemi, ödediği tek bedel (bir an bile öteki kadının çantasında bulunan zehiri anımsamadan edemiyordu), tek kurtuluşuydu.</p>

  <p class="block17">&nbsp;</p>

  <h2 id="sigil_toc_id_54">28</h2>

  <p class="block17">&nbsp;</p>

  <p class="block16">Bir yumuşakçanın çifte kabuğu içindeki iri bir inci gibi, Bertlef’in lüks dairesi, Jakub'la Klima'nın oturdukları daha az lüks olan odalarla çevrili. Ama iki komşu odada sessizlik ve dinginlik uzun süreden beri hüküm sürüyor, Ruzena da Bertlef’in kollarında son şehvet iniltilerini koyveriyor.</p>

  <p class="block16">Sonra sessizce onun yanında uzanıp kalıyor ve Bertlef genç kadının yüzünü okşuyor. Bir süre sonra, Ruzena hıçkırıklara boğuluyor. Uzun uzun ağlıyor ve başını Bertlef’in göğsüne gömüyor.</p>

  <p class="block16">Bertlef onu küçük bir kız gibi okşuyor ve Ruzena kendini gerçekten küçücük duyuyor. Hiçbir zaman olmadığı kadar küçük (kimsenin göğsüne böylesine gizlenmedi); ama hiçbir zaman olmadığı kadar da büyük (bugünkü kadar zevk de hiç duymadı). Ve ağlamaları, kesik hareketlerle onu şimdiye dek aynı ölçüde yabancı olduğu rahatlık duygularına doğru alıp götürüyor.</p>

  <p class="block16">Klima şu sıra nerede ve nerede Frantisek? Sisler içinde bir yerdeler, ufukta kaybolan uzak karaltılar, bir tüy kadar hafif. Ve nerede Ruzena'nın birine yapışmak, ötekinden de kurtulmak için beslediği inatçı istek? Ne oldu büyük öfkelerine, sabahtan beri bir zırh gibi içine kapandığı hakarete uğramışlığı yansıtan suskunluğuna?</p>

  <p class="block16">Uzanmış yatıyor, hıçkırıyor ve Bertlef onun yüzünü okşuyor. Uyumasını kendi yatak odasının yanda olduğunu söylüyor. Ve Ruzena gözlerini açıyor, ona bakıyor. Bertlef çıplak banyoya giriyor (suyun aktığı duyuluyor), sonra geri dönüyor, dolabı açıyor, dolaptan bir battaniye çıkarıyor ve bunu özenle Ruzena'nın üzerine yayıyor.</p>

  <p class="block16">Ruzena onun baldırlarında varisli damarlar görüyor. Üzerine eğildiğinde kıvırcık ve seyrek saçlarının kırlaştığını ve kafa derisini gösterdiğini fark ediyor. Evet, Bertlef ellisinde, biraz göbeği de var, ama Ruzena için bu bir önem taşımıyor. Tersine, Bertlef’in yaşı onu rahatlatıyor, henüz gri ve anlamsız olan kendi gençliğinin üzerine pırıl pırıl bir ışık düşürüyor, kendini yaşam dolu ve en sonunda yolun tam başına gelmiş duyuyor. Ve işte onun yanında, daha uzun süre genç kalacağını, telaş etmeye gerek olmadığını ve zamandan korkmaması gerektiğini keşfediyor. Bertlef yeniden yanına oturdu, Ruzena'yı okşuyor ve genç kadının parmaklarının iç rahatlatıcı dokunuşundan çok, yaşadığı uzun yılların güven verici kucaklayışında sığmak bulduğu izlenimini duyuyor.</p>

  <p class="block16">Sonra dalıyor, kafasından uykunun ilk yaklaşışının yarattığı belirsiz görüntüler geçiyor. Uyanıyor ve tüm oda garip bir mavi ışıkla dolmuş gibi geliyor genç kadına. Nedir bu hiç görmediği garip parıltı? Mavi bir örtüye sarınarak buraya kadar inmiş olan ay mı? Meğer ki Ruzena gözleri açık düş görmesin?</p>

  <p class="block16">Bertlef, yüzünü okşamayı kesmeden ona gülümsüyor. Ve şimdi, Ruzena, uykuyla sürüklenerek gözlerini kesinlikle kapıyor.</p>

  <p class="block21" id="calibre_pb_10">&nbsp;</p>
</body>
</html>
