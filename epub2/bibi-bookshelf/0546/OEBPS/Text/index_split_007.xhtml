<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>METRO2033</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="main">
  <p class="heading2" id="chapter">7</p>

  <p class="heading2">KARANLIĞIN&nbsp;<span class="sgc9"><b class="sgc6">HANLIĞ</b><b class="sgc6">I</b></span></p>

  <p class="heading1">Bu tünel gerçekten de boş ve temizdi. Zemin kuruydu, hoş bir hava cereyanı&nbsp;yüzlerini okşuyordu ve ne yakında ne uzakta tek bir sıçan bile görülmüyordu.</p>

  <p class="heading1">Hiçbir yerde kuşkulu sapaklara ya da girişleri karanlık galerilere rastlanmıyordu, sadece kapıları kapalı birkaç hizmet bürosu vardı, o kadar. Buradaki yaşam herhangi bir istasyondakinden daha kötü değildi göründüğü kadarıyla. Bu doğal olmayan sükûnet ve temizlik hiçbirinde kuşku uyandırmamıştı. Adamların daha önceki bütün endişeleri bir anda unutulup gitmişti. İz bırakmadan kaybolan yolcuların öyküleri şimdi onlara uydurma masallar gibi geliyordu. Artyom da “Acaba sözde vebaya yakalanan talihsizlerle ilgili vahşi sahneyi gerçekten yaşadık mı, yoksa bunu sadece gezginci filozofun ateşin yanına serili çadır tentesi üzerinde hayal mi ettim?” diye kendi kendine sordu.</p>

  <p class="heading1">Han ve Artyom, kervanın sonunda yürüyorlardı çünkü Han, adamların teker teker geride kalıp sonunda Kitai-gorod’a kadar kafilede kimse kalmayacak diye korkuyordu. Han, Artyom’un yanında sanki hiçbir şey olmamış gibi esnek adımlarla yürüyordu. Suharevskaya’daki tatsız tartışmaları sırasında yüzünde beliren derin çizgiler yumuşamıştı. Fırtına dinmişti, şimdi Artyom’un yanında vahşileşen, şeytana pabucunu ters giydiren kurnaz bir kurt değil, yine akıllı uslu, bilgece davranan Han vardı. Ama birkaç saniye sonra her şey tersine değişebilirdi, Artyom bunu hissediyordu.</p>

  <p class="heading1">Metroyla ilgili bazı sırları hemen gün ışığına çıkarmanın mümkün olamayacağını sezdiği için, sonunda kendini tutamayıp sordu: “Bu tünelde ne olup bittiğini biliyor musunuz?”&nbsp;</p>

  <p class="heading1">Han, ‘‘Bunu kimse bilmiyor, ben de bilmiyorum” diye cevap verdi, sonra ekledi: “Tabii, benim de hiç bilmediğim bazı şeyler var... Sana tek bir şey söyleyebilirim: Bir kocaman çukur var, uçurum. Ben buna ‘Kara Delik’ diyorum. Sanırım bugüne kadar yıldızları hiç görmedin? Belki de bir kere gördün? Evren hakkında ne biliyorsun? Şimdi dinle: Sönen bir yıldız, böyle bir deliğe dönüşebilir, yani yıldız sönüp kendi inanılmaz güçteki çekiminin etkisiyle yok olmaya başladığı ve yüzeydeki maddeyi kendi merkezine çekip giderek küçüldüğü ama aynı anda yoğunlaştığı ve ağırlaştığı zaman, böyle bir deliğe dönüşebilir. Ve yıldızın yoğunluğu arttıkça kütle çekim kuvveti de o ölçüde artar. Bu süreci geriye döndürmek mümkün değildir, aynen bir çığa benzer. Artan çekimle, hep daha büyük miktarda madde ve hep daha büyük bir hızla canavarın, yani o kara deliğin içine çekilir. Belli bir andan sonra gücü öylesine artar ki, komşularını da -yani kendi etki alanı içinde bulunan bütün maddeyi ve sonunda ışık dalgalarını da içine emer. Hatta devasa gücü sayesinde, diğer güneşlerin ışınlarını da yutar. Çevresindeki alan cansızdır ve simsiyahtır, içine aldığı şey bir daha asla kurtulamaz. O karanlığın yıldızıdır, çevresine sadece soğuk ve karanlık yayan siyah güneştir.” Han sustu ve önlerinde yürüyenlerin konuşmalarına kulak verdi.</p>

  <p class="heading1">Beş dakika kadar konuşmadan yürüdüler, sonra yeniden Artyom konuştu: “Ama bütün bunların tünelle ne ilgisi var?”</p>

  <p class="heading1">“Sen de biliyorsun, ben uzağı görürüm. Bazen geleceği ya da geçmişi görebilirim ya da manen kendimi başka yerlere taşıyabilirim. Ama yine de bazı şeyler benim için hâlâ sırdır, yani senin yolculuğunun nasıl sona ereceğini henüz göremiyorum,&nbsp;geleceğin de benim için tam bir bilmece. Sanki bulanık bir suya bakıyor da hiçbir şey göremiyorsun gibi bir duygu bu. Ama bu tünelde nelerin döndüğünü, bakarak anlamayı ve buranın doğal yapısını kavramayı denediğim zaman, dipsiz bir karanlık görüyorum ve düşüncelerimin ışığı tünelin bu mutlak karanlığından geri dönmüyor. Bundan dolayı, kendi kendimle konuşunca, ona ‘Kara Delik’ diyorum. Bu konuda sana daha fazla bir şey söyleyemem.” Han tekrar sustu ama birkaç dakika sonra birden “Ve bu nedenle buradayım” diye ekledi.</p>

  <p class="heading1">“Yani, tünelin neden bazen tamamen tehlikesiz olduğunu ama sonra yine oradan geçen insanları neden yuttuğunu bilmiyorsunuz? Ve neden bu tehlikenin hep tek başına yolculuk yapanların başına geldiğini?”</p>

  <p class="heading1">“Bu sırları üç yıldır çözmeye çalıştığım halde, bu konuda senden daha fazla bir şey bilmiyorum. Bugüne kadar boşuna uğraştım.”</p>

  <p class="heading1">Adımlarının sesleri uzaklarda yankılanıyordu. Burada hava sanki berraktı, hayret edilecek kadar kolay soluk alınıyordu, karanlığın etkisi de sanki daha az ürkütücüydü. Han’ın sözleri Artyom’u ne kuşkuya düşürmüş ne de endişelendirmişti, bu yüzden vardığı sonuç şu oldu: Yanındakinin karamsar olmasının nedeni bu tüneldeki tehlikeler ve sırları çözememek değil, arayışlarının sonuçsuz kalmasıydı. Han’ın endişe duyması Artyom’a abartılı, dahası gülünç gelmişti. Bu hat son derece tehlikesizdi, dümdüz devam ediyordu, tünel de boştu. Artyom’un kafasında neşeli bir melodi çınlamaya başladı. Bir şey belli etmemişti ama değişen havası dışarıya vurmuş olmalıydı, çünkü Han birden ona alaycı bir tavırla bakıp sordu: “Ne o, neşen yerinde galiba? Burada her şey mükemmel gidiyor değil mi? Sakin ve temiz, değil mi?”</p>

  <p class="heading1">“Hı hı!” diye Artyom neşeyle onayladı. Kendini özgür ve hafif hissediyordu, çünkü Han da onun havasına kendini kaptırmıştı. Çünkü o da artık gülüyordu ve somurtarak ağır düşüncelere dalmıyordu. Çünkü artık o da Artyom gibi tünele güveniyordu.</p>

  <p class="heading1">Han Artyom’u hafifçe bileğinden tuttu. “Gözlerini kapa, korkma, tökezlemeyesin diye seni elinden tutacağım. Bir şey görüyor musun?”</p>

  <p class="heading1">Artyom uysal bir şekilde gözkapaklarım indirdi ve hayal kırıklığıyla “Hayır, hiçbir şey görmüyorum. Sadece cep fenerinin ışığının titrediğini görüyorum” dedi. Ama birden hafif sesle bağırdı.</p>

  <p class="heading1">Han “Tamam, şimdi seni yakaladı” diye memnun bir ifadeyle mırıldandı. “Güzel, değil mi?”</p>

  <p class="heading1">“Muhteşem. Tam eskisi gibi. Tavan yok ve her şey mavi... Aman tanrım, her şey ne kadar da güzel. Ve mis gibi bir hava!”</p>

  <p class="heading1">“Orası gökyüzü, dostum. İlginç değil mi? Burada gözlerini kapatarak rahatlayıp gevşeyen birçok kişi gökyüzünü görüyor. Bu elbette garip. Hatta, ömründe hiç yüzeye çıkmamış olanlar bile. Sanki yukarıdaymışsın gibi bir duygu. Ve üstelik...”</p>

  <p class="heading1">“Ya siz? Siz de görüyor musunuz?” diye Artyom mutlu bir şekilde sordu. Bu arada gözlerini açmaya cesaret edememişti.</p>

  <p class="heading1">“Hayır. Benim dışımda hemen herkes görebilir. Ben sadece, tüneli çepeçevre saran, neredeyse göz kamaştıran yoğun bir karanlık görüyorum, ne demek istediğimi anlıyorsan şayet. Yukarıda, aşağıda, her iki yanda bir siyahlık ve tünelden sadece minicik bir ışık huzmesi sızıyor bu labirenti geçerken, bize yol göstersin diye sıkıca tutunacağımız bir ışık huzmesi. Belki ben körüm. Ama belki diğerleri de öyle... Hadi&nbsp;şimdi gözlerini aç, Kitai-gorod’a kadar senin kör köpeğin olmak istemiyorum.” Han, Artyom’un bileğini bıraktı.</p>

  <p class="heading1">Artyom gözlerini açmadan yürümeyi denedi ama bir traversin üzerinde tökezledi, az kaldı torbasıyla yere yuvarlanacaktı. İstemeyerek gözlerini açtı, budalaca bir gülümsemeyle bir süre daha konuşmadan yoluna devam etti. Sonunda sordu: “Neydi bu?”</p>

  <p class="heading1">“Fanteziler” diye Han yanıtladı. “Rüyalar. Ruhsal durumlar. Hepsi birden. Ama bu sık sık değişir. Onlar senin rüyaların ve ruh hallerin değil. Biz çok kişiyiz, yani şimdilik hiçbir şey olmayacak ama bu ruh hali her an değişebilir. Bunu sen de yaşayacaksın. Bak, karşıda Turgenevskaya göründü bile. Ne de çabuk geldik. Ancak orada hiçbir şekilde durmamalıyız, kısa bir mola için bile olsa. Adamlar mutlaka biraz soluk alıp dinlenmek isteyeceklerdir ama onlar tüneli hissetmiyorlar. Çoğu, senin hissettiğini bile hissetmiyor. Bundan sonra bize daha zor gelecek ama yine de yolumuza devam etmek zorundayız.”</p>

  <p class="heading1">İstasyona girdiler. Duvarları kaplayan açık renk mermer, Prospekt Mira ya da Suharevskaya’dakilerden pek farklı değildi, ama orada duvarlar ve tavanlar o kadar kurumlaşmış ve kirlenmişti ki, altındaki taş görülmüyordu. Oysa burada her şey bütün güzelliğini koruyordu, insan gözünü onlardan zor ayırıyordu. İnsanlar burasını epey uzun bir süre önce terk etmişlerdi öyle ki bir zamanlar burada yaşadıklarına dair artık hiçbir iz kalmamıştı. Bunun dışında istasyonun durumu da şaşılacak kadar iyiydi, hiç sel ya da yangın felaketi yaşamamıştı anlaşılan. Döşemelerin, bank ve duvarların üzeri kalın bir toz tabakası ile kaplı ve çevre de zifiri karanlık olmasa, her an köşeden yolcular çıkıp gelecek ya da tünelden uzanan melodik bir uyarı sinyaliyle bir tren, istasyona girecek sanırdınız. Geçen yıllar içinde burada hemen hemen hiçbir şey değişmemişti: Zaten Artyom’un üvey babası da ona buradan öykünerek söz etmişti...</p>

  <p class="heading1">Turgenevskaya’da sütunlar yoktu, alçak kemerler geniş aralıklarla kalın mermer duvarların içine yapılmışlardı. Kervandakilerin kullandıkları lambalar, salonun karanlığını delip karşıdaki duvarı aydınlatmaya yetmiyordu. Bu yüzden insan bu kemerlerin arkasında kara bir boşluktan başka hiçbir şey yokmuş duygusuna kapılıyordu. Sanki evrenin kenarında, dünya oluşumlarının bittiği uçurumun yanı başındaydınız.</p>

  <p class="heading1">Han’ın korktuğu gibi olmadı, kimse burada kalmak istemedi, az sonra istasyonun diğer ucuna varmışlardı. Adamlar yine de endişeli görünüyorlardı, devamlı olarak bir an önce meskûn bir yere varmak istediklerini söylüyorlardı.</p>

  <p class="heading1">“Fark ettin mi, hava değişti” diye Han alçak bir sesle uyardı. Rüzgârın yönünü tayin etmek ister gibi bir parmağını yukarıya kaldırmıştı. “Gerçekten de buradan bir an önce uzaklaşmalıyız. Benim sezgilerimle algıladığımı, onlar kendi derilerinde hissediyorlar. Ama bir şey devam etmemi engelliyor. Bekle biraz.” “Kılavuz” dediği planı ihtimamla iç cebinden çıkardı, diğerlerine yerinden kımıldamamaları için emir verdi, nedendir bilinmez, fenerini söndürdü, birkaç adımda karanlığın içinde kayboldu.</p>

  <p class="heading1">Han gittikten sonra, öndeki gruptan biri ayrılıp yavaşça Artyom’a yaklaştı, sanki bir şeye dilenir gibi bir hali vardı. Artyom’la konuşurken sesi öyle ürkek çıkıyordu ki, Artyom onun Suharevskaya’da tehditler savuran, o kaba saba, kavgacı sakallı olduğunu önce anlayamadı. “Dinle genç adam, burada durmamız doğru değil. Ona&nbsp;korktuğumuzu söyle. Evet, sayımız çok ama kim bilebilir ki. Bu tünel lanetli, istasyon da öyle. Yolumuza devam etmeliyiz, bunu ona söyle. Duydun mu? Ona söyle. Lütfen.” Adam bakışlarını çevirip çabucak uzaklaştı.</p>

  <p class="heading1">Adamın son “lütfen”i Artyom’u tatsız bir şekilde şaşırtmıştı, hatta sarsmıştı. Grubun daha yakınında olmak ve konuşulanları dinlemek üzere birkaç adım ilerledi. Birden keyfinin kaçtığını hissetti, morali bozulmuştu. Daha az önce minik bir orkestranın marş müziğiyle çınlayan kafası şimdi bunaltıcı bir boşluk ve sessizlik içindeydi. Önlerinde uzanan tünelde vızıldayan rüzgârın sadece yankısı duyuluyordu. Artyom önlenemez değişimlerin sezgisiyle, sıkıntılı bir bekleyiş içinde sanki donmuş kalmış gibiydi. Bir saniye içinde görünmeyen bir gölge üzerine gelir gibi oldu, bir üşüme ve huzursuzluk hissetti. Tünele girdiğinden bu yana sürekli hissettiği huzur ve güven duygusu, birden kaybolmuştu. Han’ın sözleri aklına geldi, bunlar benim kendi ruh hallerim, kendi sevincim değil, durumumdaki değişimler de irademin dışında oluyor, demişti. Fenerin ışığını sinirli sinirli etrafta gezdiriyordu, sanki yakınında, biri varmış gibi huzursuz bir duygu içindeydi. Tozlanmış beyaz mermer hüzünle aydınlandı ama kemerlerin arasındaki kalın kara perde, Artyom panik halinde orayı burayı aydınlattığı halde, ışık geçirmiyordu ve bu da dünyanın orada son bulduğu fantezisini sadece daha da güçlendiriyordu. Sonunda Artyom artık daha fazla dayanamadı, koşar adımlarla diğerlerinin yanına fırladı.</p>

  <p class="heading1">Biri ona “Bize gel, bize genç adam” diye seslendi. Artyom karanlıkta seslenenin yüzünü göremedi. Adamlar anlaşılan fenerlerin pillerini fazla harcamak istemiyorlardı. “Korkma. Sen de bizim gibi bir insansın. Ve böyle bir istasyonda biz insanlar birbirimize destek olmalıyız. Sen de aynı şeyi hissediyor musun?”</p>

  <p class="heading1">Artyom bir hevesle, sadece havada bir şeylerin olduğunu itiraf etti. Korku onu geveze yapmıştı, duygularını heyecanla diğerleriyle tartışmaya koyuldu. Ama düşünceleri dönüp dolaşıp Han’ın nereye gittiği, on dakikayı geçtiği halde neden ortalıkta görünmediği ve ondan bir haber alınamadığı sorusunda düğümleniyordu. Ama tam bunları kafasından geçirirken Han sessizce yanında belirdi, diğer adamlar da yeniden hareketlendiler.</p>

  <p class="heading1">“Onlar artık burada kalmak istemiyorlar” dedi Artyom rica eden bir sesle. “Korkuyorlar. Yola devam edelim. Ben de bunu hissediyorum.”</p>

  <p class="heading1">Han “Hissettikleri korku değil” diyerek onu yatıştırdı ve çevresine baktı. Han konuşmasını sürdürürken Artyom, onun her zaman tok ve kısık olan sesinin sanki biraz titrediğini fark etti. “Sen korku nedir bilmezsin, bu yüzden havayı bulandırmaya değmez. Korku, benim hissettiğim bir şey. Ve çevremdeki böyle sözlere de bu yüzden pek aldırış etmiyorum. İstasyonun öte tarafına gidip karanlığın içine daldım. Kılavuz ikinci bir adım atmamı yasakladı, aksi halde yok olmam işten bile değildi. İleriye gidemeyiz. Orada bir şeyler saklanmış. Ama bakışlarım daha derine inmedi, yani bizi orada tam olarak neyin beklediğini bilmiyorum. Bak!” Artyom’un önüne aceleyle planı uzattı. “Gördün mü? Hadi ışığı buraya doğru tut! Buradan Kitai-gorod’a giden tünele bak. Bir şey fark etmedin mi?”</p>

  <p class="heading1">Artyom, gözleri acıyana kadar şemanın minicik kesitine baktı. Alışılmamış bir şey göremedi ama itiraf etmeye de dili varmadı.</p>

  <p class="heading1">Han “Kör tavuk!” diye fısıldadı. “Gerçekten hiçbir şey görmüyor musun? Tünel simsiyah! Bu ölümdür!” Sabırsız bir hareketle Artyom’un elinden planı çekip aldı.</p>

  <p class="heading1">Artyom onu kuşkuyla süzdü. Han ona yine çılgının biriymiş gibi geldi. Şenya’nın anlattığı, tünelden tek başına geçen adamın hikâyesi aklına geldi. Adam gerçi sağ kalmıştı ama korkudan aklını kaçırmıştı. Acaba Han’a da aynı şey mi olmuştu?</p>

  <p class="heading1">“Ama artık bir daha geriye dönemeyiz” dedi Han fısıldayarak. “Yolculuğumuzun ilk aşamasında uygun bir havanın estiği bir anı yakaladık. Ama şimdi orada karanlık yoğunlaşıyor ve bir fırtına gelmek üzere. Yapabileceğimiz tek şey, ileriye doğru yolumuza devam etmek ama bu tünelden değil, yanındakinden. Belki orası temizdir. Diğerlerine döndü: “Hey! Haklısınız! Yolumuza devam etmeliyiz. Ama bu yoldan değil. Orada, ileride ölüm bekliyor.”</p>

  <p class="heading1">“Nasıl yani?” diye içlerinden biri çekinerek sordu.</p>

  <p class="heading1">“İstasyonun diğer yanındaki paralel tünelden gideceğiz.Ve olabildiğince çabuk hareket edeceğiz.”</p>

  <p class="heading1">“Ah hayır” diye cevap verdi bir başkası. “Kendi tünelin temizse, karşı tünelden gitmek uğursuzluktur, bu ölüm demektir! Bunu herkes bilir. Soldaki tünelden gidemeyiz.”</p>

  <p class="heading1">Adamın söylediklerini onaylayan mırıldanmalar duyuldu. Ayaklar zemine vurmaya başladı.</p>

  <p class="heading1">“Neden bahsediyor bu?” diye Artyom şaşırarak sordu.</p>

  <p class="heading1">Han kaşlarını çattı. “Yöresel inançları olmalı. Kahretsin! Onu ikna etmek için zamanımız yok, gücümü de yitirdim. Dinleyin! Ben paralel tünelden gidiyorum. Bana inanan, benimle gelebilir. Diğerlerine hoşça kal diyorum. Ebediyen. Hadi gidiyoruz!” Sırt çantasını peronun üzerine fırlattı ve kollarını kaldırarak yukarıya, peronun kenarına tırmandı.</p>

  <p class="heading1">Artyom kararsız kalakaldı. Bir yandan Han’ın bu tünel ve bütün metroyla ilgili bildiği şeyler vardı, bunlar insan aklının sınırlarını iyice aşıyordu ve açıkça ona güvenilebilirdi. Ama diğer yandan da, sırf daha emin olduğu için, çok insanla birlikte yola çıkmak tanrı yasası değil ki bozulmasın?</p>

  <p class="heading1">Han Artyom’a baktı. “Ne var, ne oldu? Yoruldun mu? Sana yardım edeyim!” Bir dizini bükerek peronun kenarından elini aşağıya uzattı.</p>

  <p class="heading1">Artyom Han’ın gözlerine bakmaktan kaçındı, çünkü onu her defasında ürküten o çılgın parıltıyı görmekten korkuyordu. Han, böyle davranarak sadece gruptaki adamlara değil, aynı zamanda tünelin kendisine de açıkça meydan okuduğunu acaba biliyor muydu? Gerçekten bunu iyice biliyor muydu? Bunu hissediyor muydu? Hat haritasının üzerindeki bölüm -yani <b class="sgc5">Kılavuz-</b> siyah değildi. Artyom, hattın tamamı gibi bu bölümün de soluk bir turuncu renginde olduğuna yemin edebilirdi. Sorun sadece şuydu: ikisinden acaba hangisi kördü?</p>

  <p class="heading1">“Hadi gel! Hâlâ ne bekliyorsun? Tereddüt ettiğin her an hayatımıza mal olur, anlamıyor musun? Ver elini! Hadi artık uzat elini bana!” Han bağırmaya başlamıştı ama Artyom küçük adımlarla yavaş yavaş ondan uzaklaştı. Tökezleyerek gruba doğru giderken gözlerini de hiç yerden ayırmadı.</p>

  <p class="heading1">“Gel genç adam” diye oradan biri seslendi. “Bizimle gel. Bırak bu deliyle dalaşmayı. Bu daha sağlıklı!”</p>

  <p class="heading1">“Mankafa” diye Han arkasından seslendi. “Onlarla gidersen öleceksin! Hayatın&nbsp;umurunda değilse, hiç olmazsa misyonunu düşün!”</p>

  <p class="heading1">Artyom sonunda gözlerini kaldırıp yukarı bakmaya cesaret edebildi. Han’ın faltaşı gibi açılan gözlerine baktı. Delilik belirtisi minicik bir kıvılcım bile yoktu, sadece umutsuzluk ve yorgunluk seziliyordu.</p>

  <p class="heading1">Durakladı ama o anda omzuna konan bir el onu yavaşça kendine çekti. “Gidelim! İlle de mezara gidecekse, iyisi mi bırak kendi başına zıbarsın.” Artyom bu sözlerin anlamını çıkarmakta zorlandı, düşünme melekelerini yitirmişti sanki. Birkaç saniye tereddüt ettikten sonra, onlarla gitmeye razı oldu.</p>

  <p class="heading1">Grup hareket etti, güney tünelinin karanlık ağzına geldiler. Oysa sanki suyun altında gidiyormuş ya da bir direnişe karşı savaşıyorlarmış gibi, şaşılacak kadar ağır ilerliyorlardı.</p>

  <p class="heading1">O sırada Han, birden adeta uçarcasına perondan rayların üzerine atladı. İki adımda gruba yetişti ve Artyom’u kolundan tutan adamı bir yumrukta yere serdi. Artyom’u da çapraz bir şekilde gövdesinden yakalayarak, bütün gücüyle geriye doğru sürükledi.</p>

  <p class="heading1">Artyom bütün olanları rölantide bir film gibi yaşamıştı. Han’ın atlayışını -sanki saniyeler sürmüş gibiydi- sessiz bir şaşkınlıkla izlemiş, sırtında yelken bezinden yelek olan posbıyıklı adamın bütün ağırlığıyla nasıl hemen yanına yere yıkıldığını da aynı şaşkınlıkla seyretmişti.</p>

  <p class="heading1">Ama Han kendisini kolundan çekip onunla sürüklemeye başladığında, zaman tekrar hızlanmış ve yumruktan sonra arkalarını dönen diğer adamların tepkisi de Artyom’a şimşek hızında görünmüştü. Adamlar Han’a doğru gelmeye başlamışlardı bile. Silahlarını omuzlarını koyarken Han da yan yan gidip yavaşça kendini geriye çekti, bir yandan da bir eliyle hâlâ hareketsiz duran Artyom’u sıkıca göğsüne bastırıyordu, onu arkasına alarak vücuduyla onu korumaya aldı. İleriye doğru uzattığı elinde ise Artyom’un yeni silahını tutuyordu.</p>

  <p class="heading1">“Gidin buradan!” diye Han boğuk bir sesle bağırdı. “Sizi öldürmemin bir anlamı yok. Bir saat içinde zaten ölmüş olacaksınız. Bizi rahat bırakın. Gidin!” Adamlar kararsız bir halde arkada kalana ve gölgeleri karanlıkta kaybolana kadar geriye doğru adım adım istasyonun ortasına kadar geldi.</p>

  <p class="heading1">Uzaktan birtakım telaşlı gürültüler duyuldu -posbıyıklı adamı yerden kaldırıyor olmalıydılar. Sonra grup güney tünelinin girişine doğru harekete geçti. Anlaşılan hiçbir şeyi tehlikeye atmak istememişlerdi.</p>

  <p class="heading1">Ancak o zaman Han silahını indirdi ve sert bir ses tonuyla Artyom’a platforma çıkmasını emretti. “Az kaldı dostum, seni kurtarma hevesimi yitirdim zaten” diye Han gizleyemediği bir öfkeyle homurdandı.</p>

  <p class="heading1">Artyom uslu uslu yukarıya tırmandı, Han hemen arkasından onu izledi. Rayların üzerindeki seyahat torbasını aldıktan sonra karanlık kemerlerden birine daldı. Artyom’u da arkasından sürükledi.</p>

  <p class="heading1">Turgenevskaya’nın orta geçidi uzun değildi. Solda bir mermer duvarla bitiyordu, diğer ucu cep fenerinin ışığının uzandığı yere kadardı. Oluklu tenekeden bir setle kapatılmıştı. Bütün duvarlar hafif sararmış mermerle kaplıydı, sadece üç büyük kemer gri renkli kaba beton bloklarıyla örülmüştü, kemerlerin altında komünistlerin Kirovskaya adını verdikleri Çitsiye Prudy istasyonuna uzanan bir geçit vardı. İstasyon tamamen boştu. Ne insan ne sıçan ne de hamamböceklerinden bir iz vardı. Artyom&nbsp;çevreye göz gezdirirken Burbon’un sözleri aklına geldi: Sıçanlardan korkmaya gerek yok, eğer sıçan yoksa, işte o zaman durum kötü, demişti.</p>

  <p class="heading1">Han Artyom’u aceleyle omzundan tutup çekerken Artyom, Han’ın elinin nöbet geçiriyormuş gibi titrediğini ceketin altından bile hissetti. Sonra rayların üzerine atlamak üzere bagajlarını peronunun kenarına koydukları sırada, birden sırtlarına bir şua çarptı. Artyom, yanındakinin tehlikelere ne kadar çabuk tepki gösterdiğine yine hayret etti. Saniye geçmemişti ki Han boylu boyunca yere yatmış, ışığın kaynağını siper almıştı bile. Işık o kadar kuvvetli değildi ama doğrudan gözlerine gelmiş olmalıydı, çünkü kendilerini kimin takip ettiğini anlayamamışlardı. Az sonra Artyom da çuval gibi yere yığıldı. Sürünerek sırt çantasına doğru uzandı ve içinden eski silahını aldı. Gerçi biraz büyük ve hantaldı ama yine de 7.62 kalibrelik delikler açıyordu ve kimse vücudunda bu deliklerle ayakta kalamazdı.</p>

  <p class="heading1">“Ne oldu?” diye Han gürledi.</p>

  <p class="heading1">Artyom, şayet biri kendilerini öldürmek isteseydi, bunu çoktan yapardı diye aklından geçirdi. Tabloyu olabildiğince somut gözlerinin önüne getirdi: Lambanın aydınlattığı noktada ve saldırganın tam hedefinde, Han yerde iki büklüm olmuştu. Çizmenin altında ezilen bir salyangoz gibi çılgınca oraya buraya dönüp durmuştu. Evet, eğer onu öldürmek isteselerdi, çoktan kan revan içinde yere serilmiş olurdu.</p>

  <p class="heading1">“Ateş etme!” diye bir ses duyuldu.</p>

  <p class="heading1">“Işığı söndür!” diyen Han, kısa bir duraklamadan yararlanarak bir kemerin arkasına saklanıp kendi fenerini çıkardı.</p>

  <p class="heading1">Artyom nihayet kundak telini kesmişti. Öndeki ucunu sıkıca eline alıp ateş hattından yana doğru kayarak o da bir kemeri kendine siper aldı. Şimdi eğer yabancı ateş açarsa, hemen kemerin yanından süzülerek onu bir salvoyla yere serebilirdi.</p>

  <p class="heading1">Ama davetsiz konuk pes etmişti. Han bu sefer yumuşak bir sesle emretti: “İyi. Şimdi hemen silahı yere bırak. Acele et!”</p>

  <p class="heading1">Granit zeminin üzerinde bir şey şangırdadı. Artyom silahın namlusu ileriye dönük olarak, yan taraftan avlunun dışına koştu. Yanılmamıştı: 15 adım ileride, Han’ın cep fenerinin tam aydınlattığı yerde, zavallıcık elleri yukarıda duruyordu, Suharevskaya’da dalaştıkları o sakallı adamdı.</p>

  <p class="heading1">Titreyen bir sesle, “Ateş etmeyin!” diye yalvardı. “Niyetim size kötülük yapmak değil. Bırakın sizinle geleyim. İsteyen bize katılabilir, demiştiniz. Ben... Ben sana güveniyorum. Sağ taraftaki tünelde bir şeylerin olduğunu ben de hissettim. Diğerleri çoktan gitti, hepsi gitti. Sadece ben kaldım. Şimdi sizinle denemek istiyorum.”</p>

  <p class="heading1">Han, adamı dikkatle süzdü. “İçgüdülerin iyi.” Ama bana güven vermiyorsun. Neden bilmiyorum. Yine de teklifini deneyeceğiz ama bir tek koşulla: Bütün cephaneni derhal bize teslim edeceksin. Tünelde bizim önümüzden yürüyeceksin. Ve sakın aptalca şeyler yapmaya kalkma, sonra kötü olur.”</p>

  <p class="heading1">Sakallı ayağıyla yerde duran tabancayı ona doğru sürdü. Birkaç şarjörü de ihtimamla yanına koydu.</p>

  <p class="heading1">Artyom, silahı hedefe yönelik, yerinden doğrularak ona doğru geldi. “Üstünü ararım” diye seslendi.</p>

  <p class="heading1">Han “Yürü, ellerini de uslu uslu hep yukarıda tut” diye gürledi. “Hadi rayın üzerine atla bakalım. Sırtın bize dönük olsun.”</p>

  <p class="heading1">Adı Tus olan sakallı beş adım önde, arkada Han ve Artyom olmak üzere üçgen teşkil edecek biçimde hızlı adımlarla yola koyulmalarından yaklaşık iki dakika sonra, birden sağ taraftan, abartısız üç metre kalınlığındaki toprak tabakasından, boğuk bir inleme duyuldu. Başladığı gibi de aniden kesildi.</p>

  <p class="heading1">Tus korkuyla onlara döndü, bu arada ışığı kendinden yöne çevirmeyi de unuttu. Fener elinde bir hopladı ve yüzüne alttan vuran ışığın aydınlığında kasılmış çarpık suratı, Artyom’u az önce duyduğu çığlıktan daha çok dehşete düşürdü.</p>

  <p class="heading1">Han, sessiz soruya, başını sallayarak yanıt verdi. “Diğerleri yanıldılar, buraya kadar doğru. Gerçi bizim de haklı olduğumuz henüz söylenemez.”</p>

  <p class="heading1">Hızla yollarına devam ettiler. Artyom arada bir koruyucusuna bakıyor ve onda giderek artan bir yorgunluk seziyordu: Titreyen eller, düzensiz adımlar, yüzünde beliren ter damlaları. Oysa henüz fazla da yol almamışlardı. Anlaşılan bu hat ona Artyom’a olduğundan çok daha yorucu gelmişti. Refakatçisinin gücünü kaybettiğini gözlerken, bu arada ister istemez onun kendisini kurtardığını da unutmuyordu. Artyom şayet kervanla birlikte sağdaki tünelden gitseydi, bu esrarengiz ölüm mutlaka onu da yakalayacak ve o da arkasında iz bırakmadan kaybolacaktı.</p>

  <p class="heading1">Üstelik sayıları da çoktu, altı kişi ya da daha fazla. Eğer değişmeyen katı kural bozulduysa, Han bunu ya önceden sezmişti ya da büyücü Kılavuz bunu onun kulağına fısıldamıştı. Oysa Kılavuz da alt tarafı küçük, renkli bir kâğıt parçasıydı. Acaba gerçekten onlara yardım etmiş miydi? Planın üzerinde Turgenevskaya ile Kitai-gorod arasında kalan bölge <b class="sgc5">%</b> 100 turuncuydu. Yoksa siyah mıydı?</p>

  <p class="heading1">Tus birden “Neydi bu?” diye sordu, durdu ve huzursuz bir şekilde Han’a baktı. “Hissettin mi? Arkamızda...”</p>

  <p class="heading1">Artyom Tus’un iyice laçka olan sinirlerine hınzırca bir yorum getirmeye niyetlendi, çünkü kendisi hiçbir şey duymamıştı. Hatta Turgenevskaya’da üzerine gelen tutukluluk ve tehlike hissi, onu iyice gevşetmişti. Ama aynı anda Han’ın yerinde donup kaldığını, eliyle sessiz durmaları için işaret ederek, geldikleri yöne dönüp baktığını görünce şaşırdı.</p>

  <p class="heading1">Yarım dakika kadar sonra fark ettiğini belirterek, “Ne müthiş bir duygu” dedi. “Biz hayran kaldık. Kraliçe hayran kaldı.”<sup class="calibre1"><a class="calibre2" href="../Text/Section0030.xhtml#dipnot-30" id="dipnot-30-geri">30</a></sup> Sonra da hangi nedenledir bilinmez, ekledi. “Buradan çıktıktan sonra, mutlaka bunu aramızda iyice tartışmalıyız.” Artyom’a sordu: “Sen hiçbir şey duymuyor musun?”</p>

  <p class="heading1">“Hayır, her şey sakin.” Artyom’un neler hissettiğini söylemek zordu. Kıskançlık mıydı? İncitilmiş olmak mı? Yoksa, daha birkaç saat önce neredeyse onların canına okuyacak olan, bu yontulmamış, sakallı şeytanı övdüğü için duyduğu öfke mi?</p>

  <p class="heading1">“Doğrusu çok garip. Senin tünelin sesini duyacağını, böyle bir yeteneğinin olduğunu sanıyordum. Anlaşılan bu yetenek sende henüz o kadar gelişmemiş.” Han kafasını sallayarak Tus’a döndü. “Haklısın, buraya doğru geliyor. Yola devam etmeliyiz, hem de daha hızlı.” Tıpkı bir kurt gibi, sessizliğe kulak verdi, huzursuzca havayı kokladı. “Üzerimize bir dalga gibi geliyor. Devam etmeliyiz! Bize yetişirse, işimiz bitiktir.” Bunları söyledikten sonra ileriye fırladı.</p>

  <p class="heading1">Artyom yürüyerek onu takip etmeye çalıştı ama geride kalmamak için bazen koşmak zorunda kalıyordu. Şimdi yanlarında giden sakallı da bacakları kısa olduğu için, hızlı adımlarla yürüyünce soluk almakta zorlanıyordu.</p>

  <p class="heading1">Böyle belki on dakika kadar gittiler, Artyom bütün bu süre içinde, neden bu kadar telaşlandıklarını, düşe kalka soluksuz koşturduklarını bir türlü anlayamadı. Arkalarında kalan tünel boş ve sakindi, takip edildiklerine dair en ufak bir belirti yoktu. Ama birden o da aynı şeyi hissetti. Yürürken gerçekten de arkalarında topuklarına basan bir şey vardı, her adımla aradaki mesafeyi kısaltıyordu. Dalga değildi, daha çok boşluğu yayan kara bir anafordu. Eğer başaramazlarsa ve hissettikleri şey küçük gruplarına yetişirse, o zaman onların da yazgısı aynı olacaktı. Önüne gelen her canlıyı silip süpüren o kahrolası kasırganın ortalığı kasıp kavurduğu sırada tünele giren gözü pek, kafasız adamların akıbetine uğrayacaklardı. Artyom’un önsezileri alev gibi beyninde dolanıyordu, endişeyle Han’a göz attı. Han, bakışından ne demek istediğini anlamıştı. “Şimdi sen de mi hissettin?” dedi. “Bu kötü işte, artık iyice yakınımızda demektir.”</p>

  <p class="heading1">“Daha hızlı!” dedi Artyom kısık bir sesle. “Henüz çok geç olmadan!”</p>

  <p class="heading1">Han hızlandı, şimdi adımlarıyla arayı açarak öne geçti. Artyom’un onda daha önce sezdiği yorgunluktan eser kalmamıştı. Yüz hatları yine hayvani bir şekil almıştı. Ona yetişmek için Artyom da aynı hızla koşmaya başladı. Bir saniye için amansız takipçilerinden kurtulabileceklerini sanmışlardı ki, Tus birden bir traversin üzerinden tökezleyerek boylu boyunca rayın üzerine serildi, yüzü ve elleri kana bulandı.</p>

  <p class="heading1">Koşmaya devam ederlerken bir an durakladıklarında Artyom, sakallının arkalarında düştüğünü fark etti ama durup geri dönmeyi düşünmedi bile, bütün istediği bu kısa bacaklı, harikulade sezgisi olan sümüklüyü şeytana havale edip o felaketin kendilerine ulaşamayacağı bir yere kadar koşmaya devam etmekti.</p>

  <p class="heading1">Böyle düşünmek istememişti ama hâlâ rayların üzerinde yatan ve boğuk sesle inleyen Tus’a karşı duyduğu öfke, vicdanının sesini bastırıyordu. Öyle ki, Han’ın hemen arkaya fırlayarak güçlü bir hareketle sakallının ayağa kalmasına yardım etmesi bile açıkça onu hayal kırıklığına uğratmıştı, çünkü kendine yabancı olan doğal yaşamları ve ölümleri küçümseyen Han’ın hiç düşünmeden adamı tünelin içinde bir başına bırakacağını ummuştu.</p>

  <p class="heading1">Oysa Han tam aksine, topallayan Tus’a bir tarafından tutup destek vermesi için tok bir sesle Artyom’a emretti, kendi de onu diğer kolundan yakalayarak ikisini de kendine doğru çekti. Şimdi koşmaları biraz zorlaşmıştı. Tus her adım başı, dişlerinin arasından acıyla sızlıyordu, Artyom ise giderek artan öfkeden başka ona karşı içinde hiçbir şey hissetmiyordu. Koşarken bacaklarına çarpan uzun ve ağır silahı ona acı veriyordu, silahını tutmak için eli boşta değildi çünkü. Ayrıca sanki bir yere geç kalmış gibi bir his onu rahatsız ediyordu. Bütün bunlar bir araya gelince, arkalarında kalan kara boşluk onda korku yerine öfke ve direnç yaratıyordu.</p>

  <p class="heading1">Ölüm şimdi çok yakınlarındaydı. Artyom’un sadece orada durup bir dakika kadar beklemesi yeterdi, uğursuz anafor arkasından ona yetişecek, sürükleyip fırlatacak, binlerce parçaya ayıracaktı. Birkaç saniye içinde de bu evrenden yok olup gidecekti. Ama bu düşünceler onu yıldırmıyordu, aksine -hiddet ve öfkeyle attığı her adımda- ona yeniden güç veriyordu. Ve sonra birden her şey geçti. Kayboldu. Tehlike duygusu birden yok olup gitti, Artyom’un bilincinde, sanki ağrıyan dişini çekmişler gibi garip bir boşluk kalmıştı ve oluşan boşluğa dilinin ucuyla dokunabiliyordu. Arkalarında artık hiçbir şey yoktu, sadece bir tünel, temiz, kuru, serbest ve tamamen tehlikesiz. Bütün&nbsp;bu koşuşmalar, korkular ve paranoyak fanteziler, birtakım farklı duygulara ya da sezgilere gereksiz yere inanmak, hepsi şimdi Artyom’a o kadar gülünç, aptalca ve anlamsız gelmişti ki, sonunda dayanamayıp yüksek sesle bir kahkaha patlattı. Yanında duran Tus önce ona hayretle baktı ama sonra onun da yüzünde sırıtan bir ifade belirdi, o da kahkahayla güldü.</p>

  <p class="heading1">Han ikisini de huzursuz bir şekilde süzdükten sonra söylendi: “Keyfiniz yerinde galiba? Burası güzel değil mi? Ne kadar sakin ve temiz!” Tek başına yürümeye devam etti.</p>

  <p class="heading1">Artyom, tünelin sonunda ışık olduğunu ancak şimdi fark etmişti, bir sonraki istasyona kadar ancak 50 adım daha gideceklerdi.</p>

  <p class="heading1">Han onları çelik merdivenin başında bekliyordu. Artyom’la Tus, iyice rahatlamış bir halde gülmeye devam ederek son 50 adımı arkalarında bırakırlarken, o da merdivenin yanında durmuş bir cins otla sarılmış olan sigarasını tüttürüyordu.</p>

  <p class="heading1">Artyom bu arada, gülüşmelerin arasında topallayarak oflayıp puflayan Tus’a karşı sanki biraz sempati ve acıma duymaya başlamıştı. Az önce Tus düştüğü zaman, kafasından geçen düşüncelerinden şimdi utanıyordu: Keyfi yeniden yerine gelmişti, hatta Han’ın yorgun, mecalsiz hali ve acayip küçümser bakışları şimdi onu rahatsız bile ediyordu.</p>

  <p class="heading1">“Teşekkür ederim!” diye Tus seslendi, Han’ın beklediği merdivenleri tırmanırken. “Şayet sen... Şayet siz olmasaydınız, sonum gelecekti. Ama siz beni orada tek başıma bırakmadınız. Teşekkürler! Böyle bir şeyi asla unutmam.”</p>

  <p class="heading1">Han, tepkisiz yanıtladı: “Teşekkür etmeye değmez.”</p>

  <p class="heading1">“Ama beni niye yanınıza aldınız?” diye sakallı sordu.</p>

  <p class="heading1">Han izmariti yere atarak omuzlarını silkti.</p>

  <p class="heading1">“Konuşması ilginç bir tipsin. O kadar.”</p>

  <p class="heading1">Artyom merdivenin üzerine henüz çıkmıştı ki, Han’ın neden rayların üzerinde kalmadığını anladı. Kitai-gorod istasyonunun girişine yakın bir yere, rayların üzerine bir adam boyunda kum dolu çuvallar yığılmıştı. Çuvalların arkasındaki taburelerde, görünüşleri adeta saygı uyandıran üç adam oturmuştu. Saçları kısa kesilmiş, geniş omuzlu, sırtlarında havı dökülmüş deri ceketle üniformaya benzer yıpranmış antrenman pantolonları olan üç adam. Heyecanla ortalarında duran taburede oyun kâğıtlarını şakırdatıyorlardı. Bu arada o kadar çok küfrediyorlardı ki, Artyom söylediklerinden doğru dürüst tek bir kelimeyi bile duyamadı.</p>

  <p class="heading1">İstasyona dar bir koridorla hemen önündeki parmaklıktan geçilerek geliniyordu. Ama orada da koca bedeniyle en az diğerleri kadar etkileyici bir adam dikilmiş duruyordu, dördüncü nöbetçiydi. Artyom adamı kısaca süzdü: Saçları iyice tıraş edilmişti, sulanmış gri gözleri, hafif çengel bir burnu, yırtık kulakları vardı. Ağır Tokarev’ini<sup class="calibre1"><a class="calibre2" href="../Text/Section0031.xhtml#dipnot-31" id="dipnot-31-geri">31</a>&nbsp;</sup>kemerine geçirmişti.</p>

  <p class="heading1">Burunlarına, zihni bulandıran bir votka kokusu geldi.</p>

  <p class="heading1">“Ne var?” diye adam gerinerek boğuk bir sesle sordu ve Han’la arkasında duran Artyom ve Tus’u baştan aşağıya şöyle bir süzdü. “Turist mi yoksa satıcı mısınız?”</p>

  <p class="heading1">“Satıcı değiliz” diye Han açıkladı. “Sadece transit geçiyoruz. Yükümüz yok.”</p>

  <p class="heading1">Gorile benzeyen adam, “Transit, hadi oradan!” diye kaba bir kahkaha atarak sözü kafiyeledi, sonra da kâğıt oynayanlara dönerek, “Duydun mu Kolya? Transit, hadi&nbsp;oradan!” diye tekrarladı.</p>

  <p class="heading1">Han sabırla gülümsedi.</p>

  <p class="heading1">Koca oğlan lakayt bir tavırla kolunu duvara dayayıp geçişi tamamen kapattı. “Burada bir gümrük var, tamam mı?” diye açıklama yaptı. “Mangırlar içeri. Geçeceksen, ödeyeceksin. Yok eğer vermek istemezsen, o zaman toz ol!”</p>

  <p class="heading1">Artyom önce “Ama lütfen, neden?” diye heyecanla söze girdi, ama sonra konuştuğuna pişman oldu.</p>

  <p class="heading1">Koca oğlan anlaşılan Artyom’un ne söylediğini bile anlamamıştı ama sesinin tonu hoşuna gitmemişti. Han’ı bir kenara itip hantal bir adımla öne doğru gelerek Artyom’un önünde dikildi.</p>

  <p class="heading1">Çenesini aşağı sarkıtıp gözlerini ona dikti. Gözleri bomboş bakıyordu, neredeyse saydam gibiydiler. Aptallık ve kötülük akıyordu. Artyom bu bakışa dayanmaya çalışırken, gerginlikten gözlerini kırpıştırmaya başlamıştı. Bu arada içinde bir yandan bir korkunun, diğer yandan dünyaya baktığı bulanık gözbebeklerin arkasına saklanan bu varlığa karşı müthiş bir nefretin kabardığını hissediyordu.</p>

  <p class="heading1">“Bu ne demek, be adam?” diye nöbetçi tehditkâr bir sesle sordu. Artyom’dan en az iki karış uzun, gövdesi üç misli genişti.</p>

  <p class="heading1">Artyom’un aklına David ve Goliath söylencesi geldi. Ama ne yazık ki, kim kimdi tam olarak anımsayamadı. Her neyse, öykü sonuçta küçük ve zayıf olanların lehine son buluyordu ve bu da ona güven veriyordu. “Hiçbir şey demek olmuyor!” diye yanıtladı, soğukkanlılığına kendi de şaşırmıştı.</p>

  <p class="heading1">Beklediği gibi, karşısındaki öfkelendi. Kısa kalın parmaklarını birbirine kenetli, Artyom’un üzerine yürüyüp elini onun alnının üzerine koydu. Avucunun içi sararmış, nasır bağlamıştı, tütünle makine yağı karışımı kokuyordu. Artyom koku kokteylinin cinsini tam olarak çıkarmaya fırsat bulamadı çünkü boğa gibi kalın enseli adam onu geriye fırlattı.</p>

  <p class="heading1">Anlaşılan bunun için fazla güce ihtiyacı da yoktu -Artyom havada en az bir buçuk metre kadar uçarak hemen arkasında duran Tus’un üzerine devrilince, ikisi birden çelik parmaklığın üzerine düştüler. Koca oğlan ise hiçbir şey olmamış gibi telaş etmeden yerine döndü. Ama döndüğü yerde onu bir sürpriz bekliyordu. Han bohçasını yere atmış, iki eliyle sıkı sıkı Artyom’un otomatik tüfeğini tutmuş, bacaklarını açmış orada duruyordu. Gösteri yapar gibi tetiğin emniyetini açtı ve alçak bir sesle “Ama, ama... Bu kadar kabalık niye?” dedi.</p>

  <p class="heading1">Utancından yüzü alev alev yanan Artyom, hâlâ yerde debelenip ayağa kalkmaya uğraşırken, Han’ın homurdanarak ağzından çıkan sorusu ona bir uyarı gibi geldi ve son bir sıçrayışla tekrar ayaklandı. Omzundaki eski tüfeğini hızla çekip aldı, karşısındaki çam yarması adamların üzerine doğrulttu, emniyeti açtı ve silahı doldurdu. Şimdi her an tetiğe basmaya hazırdı. Kalbi daha hızlı çarpıyordu, duyduğu nefret açıkça korkusunu aşmıştı, Han’a sordu: “Onu acaba...”</p>

  <p class="heading1">Artyom, kendisini yere deviren adamı hiç duraksamadan öldürmeye hazır olmasına kendi bile hayret etmişti. Adamın terli kel kafası şimdi daha iyi ortaya çıkmıştı. Artyom’un sanki iştahı kabarmış gibiydi, tetiğe basmak için adeta sabırsızlanıyordu. Ondan sonrası, ki şimdi onun için önemli olan da buydu, bu boktan herifi yere serip kendi kanının içinde boğmaktı.</p>

  <p class="heading1">Boğa enseli adam, “Silah başına” diye gürledi, sanki neler döndüğünü anlamıştı.</p>

  <p class="heading1">Han şimşek gibi bir hızla davranıp adamın kemerinden silahını çekip aldı ve onu yana iterek ileriden koşarak gelen gümrükçülere silahını doğrulttu, sonra da “Ateş etme!” diye Artyom’a seslendi, az önce hareketlenen görüntü, yeniden donuklaştı. Şimdi boğa ellerini yukarıya kaldırmış, köprünün üzerinde sessizce duruyor, Han da yığılı silahlarına davranmaya fırsat bulamayan üç adama doğru silahını doğrultmuş bekliyordu. “Kan dökmek yok” dedi Han sakin bir sesle, rica etmiyor, emrediyordu. “Buranın bazı kuralları var Artyom.” Bunları söylerken, yanda duran üç canlı savaş makinesinden de gözlerini ayırmıyordu. Adamlar, bir kalaşnikovun bu mesafeden bir bedeni nasıl delip geçecek güçte olduğunu kuşkusuz çok iyi biliyorlar ve Han’ı da kışkırtmak istemiyorlardı. “Bu kurallara göre, istasyona ayak bastığımız anda bir vergi vermek zorundayız. Ne kadar ödeyeceğiz?”</p>

  <p class="heading1">“Adam başına üç fişek” dedi köprünün üzerindeki.</p>

  <p class="heading1">“Olmaz öyle şey” diye Artyom uyardı ve silahının namlusunu gorilin beline doğrulttu.</p>

  <p class="heading1">Diğeri “Öyleyse iki” diye onayladı. Artyom’a kötü kötü baktı ama davranmaya cesaret edemedi.</p>

  <p class="heading1">Han Tus’a dönerek “Hadi, öde ona” dedi. “Sonra anlaştık demektir” dedi.</p>

  <p class="heading1">Tus cebinin diplerini karıştırarak nöbetçiye yanaştı ve sivri uçlu altı parlak fişeği eline saydı. Nöbetçi acele avcunu kapatıp fişekleri ceketinin torbalanmış cebine boşalttı. Sonra yeniden kollarını yukarıya kaldırıp Han’a bakarak bekledi.</p>

  <p class="heading1">Han bir kaşını kaldırarak “Vergimizi bunlarla ödedik mi?” diye sordu.</p>

  <p class="heading1">İri yarı adam, gözünü silahtan ayırmadan başını salladı.</p>

  <p class="heading1">“Ve konu böylece halledildi mi?”</p>

  <p class="heading1">Goril susuyordu. Han, bir bantla ana şarjöre sabitlenmiş olan yedek şarjörden beş fişek çıkarıp adamın cebine attı. Fişeklerin hafif tıngırtısıyla adamın gerginlikten çarpılmış suratı gevşedi, yüzüne her zamanki umursamaz ifade geldi.</p>

  <p class="heading1">Han “Bozulan moralinizin telafisi için” diye açıkladı ama sözlerine tepki veren olmadı. Anlaşılan çam yarması sadece para ve şiddetten anlıyordu.</p>

  <p class="heading1">Han “Ellerini aşağıya indirebilirsin” diyerek oyuncuları mat ettiği silahının namlusunu yukarı kaldırdı.</p>

  <p class="heading1">Artyom da aynen onun gibi yaptı, elleri hâlâ sinirden titriyordu. Gorilin kel kafasına her an nişan almaya hazırdı. Bu insanlara güvenmiyordu. Ama hiddeti yersizdi. Nöbetçi rahatlamış olarak kollarını aşağıya sarkıttı, diğerlerine de “Her şey yolunda” diye mırıldandı. Sonra da sırtını duvara dayayarak yüzünde abartılı, umursamaz bir ifadeyle yolcuları gümrükten geçirdi.</p>

  <p class="heading1">Artyom onun önünden geçerken, son bir kez daha cesaretini toplayarak gözlerine baktı ama goril bu meydana okumaya aldırış etmeden uzakta bir noktaya gözlerini dikti. Ama birkaç adım ilerledikten sonra Artyom arkadan birinin küçümseyen bir sesle “Acemi çaylak” dediğini ve sonra da ayaklarını yere vurduğunu duydu. Hemen arkasını dönmek istedi ama bir adım önünde giden Han, onu kolundan tutup kendine doğru çekti. Artyom karmaşık duygular içindeydi; öfkeliydi, hakareti yutmak zorunda kalmış ama biraz da rahatlamıştı, karşısındakine meydan okumaya gerek kalmamıştı.</p>

  <p class="heading1">Arkalarından birinin seslendiğini duyduklarında, istasyonun granit zeminine ayak basmışlardı. “Hey, bana silahı geri ver!” diyordu biri.</p>

  <p class="heading1">Han durdu, TT’nin yuvarlak mermili hafif uzunca olan fişeklerini şarjörden boşalttı,&nbsp;sonuncusunu yine içine soktu ve tabancayı şişmana doğru fırlattı. Adam ustalıkla tabancayı yakaladı, alışık bir hareketle kemerine soktu. Bu arada Han’ın fişekleri yere saçmasını öfkeyle seyrediyordu.</p>

  <p class="heading1">“Özür dilerim ama...” diye Han kollarını iki yana açarak konuştu. “Sadece bir önlem. Buna böyle diyorlardı değil mi?” Tus’a göz kırptı.</p>

  <p class="heading1">Kitai-gorod istasyonu, Artyom’un o güne kadar gördüklerinden farklıydı. Ortadaki büyük salon adeta ürküntü veren bir genişlikteydi. Sadece birkaç yer tavandan sarkıtılan ampullerle aydınlatılıyordu. Hiçbir yerde ateş yoktu, anlaşılan burada yasaklanmıştı. Salonun ortasında beyaz bir cıvalı lambanın çevreyi bonkörce aydınlatması, Artyom’a bir mucize gibi görünmüştü. Ama çevresindeki kargaşa dikkatini dağıttığı için bu garabeti yeteri kadar seyretmeye fırsat bulamadı. “Ne büyük bir istasyon” dedi sonunda hayretini saklamadan.</p>

  <p class="heading1">“Aslında burada salonun sadece yarısını görüyorsun” dedi Han. Bu arada çevrede koşuşturan insanları gözlüyordu. “Kitai-gorod tam iki misli büyük. Ah evet, metrodaki en garip yerlerden biridir. Burada birbirinden farklı hatların kesiştiğini herhalde daha önce duymuşsundur. Orada sağdaki ray, akıl almaz çılgınlıkların ve karmaşanın hüküm sürdüğü, Tagansko-Krasnopresnenskaya hattına<sup class="calibre1"><a class="calibre2" href="../Text/Section0032.xhtml#dipnot-32" id="dipnot-32-geri">32</a></sup> ait. Burada senin turuncu rengiyle bildiğin Kaluşsko-Rişskaya hattıyla buluşuyor. Kitai-gorod federasyonlardan hiçbirine bağlı değil, yani bura sakinleri tamamen kendi başlarına terk edilmişler. Son derece ilginç bir yer. Buraya Babil diyorum. Ama olumlu anlamda.”</p>

  <p class="heading1">İstasyon gerçekten bir karınca yığınıydı. Uzaktan Prospekt Mira’yı andırıyordu ama orası nispeten daha kontrollü ve organizeydi. Artyom Burbon’un sözlerini anımsadı. Metroda, her zaman birlikte gittikleri o berbat çarşıdan çok daha iyileri olduğunu söylemişti.</p>

  <p class="heading1">Satış standları raylar boyunca sıra halinde uzayıp gidiyordu. Salonun tamamı çadırlarla ve çadıra benzer üstü açık yapılarla tıklım tıklım doluydu. Bunlardan birkaçını alışveriş standlarına dönüştürmüşlerdi, diğerlerinde insanlar yaşıyordu. Bazılarının üzerine KİRALIK etiketi iğnelenmişti, anlaşılan gezginlere geceliğine kiraya veriliyordu. Artyom kalabalığın içinden güçlükle yürüyüp çevresine bakınırken, sağdaki bir rayın üzerinde bir trenin gri mavi kocaman gövdesini gördü ama sadece üç vagonluydu.</p>

  <p class="heading1">İstasyonda inanılmaz bir gürültü vardı, sanki insanlar bir saniye bile susmuyor, sürekli bir şeyler konuşuyor, bağırıyor, şarkı söylüyor, herhangi bir şey için tartışıyor, gülüyor ya da ağlıyordu. Hatta metronun her bir yanından müzik sesi geliyor, kalabalığın şamatası duyuluyordu, yeraltı yaşamı için alışılmadık bir bayram havası esiyordu.</p>

  <p class="heading1">WDNCh istasyonunda da gerçi hevesle şarkı söyleyenler vardı ama orada her şey çok ölçülü ve sakindi. İstasyonda sadece birkaç adet gitar vardı, bazen işten sonra rahatlamak ve gevşemek amacıyla birinin çadırında bir araya gelinirdi. Ara sıra da, 300 metredeki nöbet yerinde toplanırlardı. En azından orada, kuzey tünelinden gelen gürültüleri kulakları düşene kadar dinlemek zorunda kalmazlardı. Gitarın tellerinden çıkan sese uyarak alçak sesle şarkı söylerlerdi ama Artyom’un çoğu kez pek anlayamadığı şeylerdi: Katılmadığı savaşlardan ya da metronun yukarısındaki hayattan, bir zamanlar ve önceleri orada olan hayattan söz eden şarkılardı.</p>

  <p class="heading1">Artyom’u “Afganistan’la ilgili şarkılar özellikle çok etkilemişti. Bir zamanlar deniz piyadesi olan Andrey bu şarkıları orduda kendinden daha yaşlı arkadaşlarından öğrenmişti ve her zaman pek severek söylerdi. Oysa, dinleyenler bu şarkılardan, savaşta ölen yoldaşları için duydukları acı ve düşmana duyulan nefretten başkaca bir şey anlamazlardı.</p>

  <p class="heading1">Andrey genç adamlara bir keresinde, Afganistan’ın bir ülke olduğunu anlatmıştı. Onlara dağlardan, geçitlerden, şırıl şırıl akan derelerden, Kişlaklar’dan,<sup class="calibre1"><a class="calibre2" href="../Text/Section0033.xhtml#dipnot-33" id="dipnot-33-geri">33</a></sup> Vertuşkalar’dan<sup class="calibre1"><a class="calibre2" href="../Text/Section0034.xhtml#dipnot-34" id="dipnot-34-geri">34</a>&nbsp;</sup>ve çinko tabutlardan söz etmişti.</p>

  <p class="heading1">Artyom, bir ülkenin ne demek olduğunu iyice anlamıştı, Suhoy ona bazı şeyleri boşuna öğretmemişti. Ama devletler ve onların tarihleriyle ilgili biraz bir şeyler bilse de, dağlar, nehirler ve vadiler onun için soyut kavramlar olarak kalıyordu. Bu sözcükler ona, üvey babasının çıktığı yolculuklardan beraberinde getirdiği coğrafya kitaplarında gördüğü soluk resimleri anımsatıyorlardı sadece.</p>

  <p class="heading1">Her neyse Artyom, WDNCh istasyonunda hiçbir zaman buna benzer bir müzik dinlememişti. Andrey’in düşündürücü, melankolik halatlarıyla burada her bir yönden gelen neşeli, oynak melodileri kıyaslıyor ve müziğin bir insanın ruh halini ne kadar çok etkileyebileceğini anlıyordu.</p>

  <p class="heading1">Müzisyenlerin bulunduğu tepede gayri ihtiyari durdu, yine küçük bir grup insanın arasındaydı. Şarkının, tünel serüvencilerinden birine ait bir porsiyon otu anlatan cüretkâr sözlerinden çok, melodisine kulak verdi ve müzik yapan iki kişiyi merakla seyre koyuldu. Şarkıcılardan biri, yağlı saçlarını bir deri kurdeleyle alnından arkaya tutturmuştu, sırtında renkli çaputuyla gitarın tellerini tıngırdatıyordu. Gözlerinde, birkaç kez onarımdan geçmiş, bantlı bir gözlük, sırtında eskilikten torbalanmış bir ceket olan daha yaşlıcası, Han’ın “saksafon” dediği üflemeli bir çalgı çalıyordu.</p>

  <p class="heading1">Artyom o güne kadar hiç böyle bir alet görmemişti. Üflemeli çalgı olarak bir tek pan flütleri biliyordu, onları yapan ustalar da WDNCh’daki birkaç becerikli insandı, izole hortumları, çapları birbirinden değişik olacak şekilde düzgün bir şekilde keserlerdi. Bunu sırf satış amaçlı yapıyorlardı çünkü istasyonda onlara ilgi duyan pek yoktu. Saksafona benziyordu, en azından borusu öyleydi, herhangi bir nedenle sirenler çalışmadı mı, kocaman borusuyla bazen alarm vermek için onu üflüyorlardı.</p>

  <p class="heading1">Müzisyenlerin önünde, zeminin üzerinde ağzı açık bir gitar kılıfı duruyordu, içinde en az bir düzine fişek toplanmıştı. Saçları uzun olan, yüzünde komik bir ifadeyle ne zaman boğazını yırtarcasına neşeli bir şeyler söylemeye başlasa, kalabalık keyifli gülüşmelerle tepki veriyor, alkışlıyor ve bir fişek daha kılıfın içine atılıyordu.</p>

  <p class="heading1">Şarkı sona erince, uzun saçlı ara verip sırtını arkaya dayıyor ve bu sefer saksafoncu, Artyom’un bilmediği ama anlaşılan burada pek sevilen bir melodiyi mükemmel bir şekilde çalıyordu. İnsanlar yeniden ellerini çırpmaya başlıyor, birkaç fişek daha havada ışıltılar saçarak kılıfın yıpranmış kırmızı kadifesinin üzerine düşüyordu.</p>

  <p class="heading1">Han’la Tus, bir ilerideki standın önünde durmuş sohbet ediyorlardı. Bu sıradan şarkıları dinleyebilmek için burada bir saat daha kalmak isteyen Artyom’u anlaşılan rahat bırakmak istemişlerdi ama her şey bir anda yön değiştirdi: Tipik gangster kılıklı güçlü kuvvetli iki adam müzisyenlere yaklaştı. İstasyonun girişinde rastladıkları adamlara benziyordu, aynen onlar gibi giyinmişlerdi. Biri kalabalığa yaklaştı ve hiç oralı olmadan, gitar kılıfının içindeki fişekleri toparlayıp ceketinin ceplerine koymaya başladı. Uzun saçlı gitarist ona engel olmak için yerinden fırladı ama adam omuzlarına&nbsp;indirdiği bir darbeyle onu geriye attı, elinden gitarını çekip aldı, sonra da sütunlardan birine çarpıp parçalamak istiyormuş gibi gitarı yukarı kaldırdı, ikinci haydut, arkadaşına yardım etmek isteyen yaşlı saksafoncuyu zorlanmadan duvara yapıştırdı.</p>

  <p class="heading1">Orada olan hiç kimse olaya karışmaya cesaret edememişti. Kalabalık zaten iyice azalmıştı. Arkada kalan birkaç kişi ya ilgisizce uzaklara bakıyor ya da az ilerideki standarda sergilenen eşyayla ilgileniyordu. Artyom onlar ve kendi adına utanç duyuyor ama kendisi de duruma karışmaya cesaret edemiyordu.</p>

  <p class="heading1">“Daha bugün buradaydınız” dedi uzun saçlı ağlamaklı bir sesle, bir yandan da eliyle omzunu tutuyordu.</p>

  <p class="heading1">“Şimdi beni iyi dinle. Eğer bugün iyi günündeyseniz, o zaman bizim için de öyledir, anlaşıldı mı? Ve ne cüretle üstüme geliyorsun? Yoksa vagonla tur atmaya mı heves ettin, seni pis homo?” Herif gürleyerek gitarı aşağıya indirdi. Anlaşılan korkutmak için gitarı elinde tutup sallamıştı.</p>

  <p class="heading1">“Vagon” sözcüğünü duyunca uzun saçlı hemen sustu ve hızla kafasını salladı.</p>

  <p class="heading1">“Şimdi doğru yaptın işte. Seni ibne seni!” Çam yarması adam müzisyenin ayaklarına tükürdü, diğeri sesini çıkarmadan bunu yuttu. Uzun saçlının artık fazla direnmeyeceğine kanaat getirince de, iki adam yeni bir kurban aramak üzere oradan uzaklaştı.</p>

  <p class="heading1">Artyom şaşkınlıkla çevresine bakınca, Tus’un yanında durduğunu fark etti. Olanları dikkatle izlemişti.</p>

  <p class="heading1">“Kimdi o?” diye Artyom sordu.</p>

  <p class="heading1">“Sence neye benziyorlardı? Dolandırıcı tabii başka ne olabilir ki? Kitai-gorod’da hükümet yok. Burada her şey iki grubun kontrolü altında. Bölgenin bu yarısı Slav kardeşlerin kontrolünde. Kaluşsko-Rişskaya hattında ne kadar ayaktakımı varsa burada toplanmış durumda, hepsi katil ve haydut. Çoğu kendilerine Kalugalar ya da Rigalılar diye ad takmış ama tabii ne Kaluga ne de Riga ile herhangi bir ilgileri var. Orayı görüyor musun, köprünün olduğu yeri?” diyen Tus, istasyonun hemen hemen ortasında duran bir merdiveni işaret etti. “Orada, yukarıda, burasıyla tıpatıp aynı büyük bir salon var. Orada da aynı karmaşa yaşanıyor ama oradaki adamlar Kafkas kökenli Müslümanlar, çoğunluk Azeri ve Çeçen. Eskiden burada savaş vardı, herkes birbirinden olabildiğince çok almak için savaşıyordu. Sonunda istasyonu ikiye böldüler.”</p>

  <p class="heading1">Artyom söylemesi zor olan bu adların anlamlarını sormadı. Bütün bu haydutların tanımadığı metro istasyonlarından geldiğini tahmin ediyordu.</p>

  <p class="heading1">“Yaşam şimdilik nispeten sakin gidiyor” diye Tus devam etti. “Çeteler, para kazanmak için Kita-gorod’da mola verenleri bölgelerinden çıkarıyorlar, transit geçenlerden de gümrük istiyorlar. Her iki salonda da vergi üç fişekle ödeniyor, istasyona hangi taraftan giriş yapıldığı fark etmiyor. Burada yasalar işlemiyor, zaten onlara ihtiyaçları da yok, sadece ateş yakmak kesin yasak. Ot mu satın almak istiyorsun, buyurun serbest, içkinin de zengin çeşitleri var. Silaha gelince, burada istediğin kadar tedarik edebilirsin, metronun yarısını bu silahlarla yerle bir edebilirsin. Fahişelik de burada mükemmel işliyor. Ama sana bunu hiç tavsiye etmem.” Tus sıkılarak kendi yaşadığı birkaç olayı mırıldandı.</p>

  <p class="heading1">“Ya vagon ne demek oluyor?” diye Artyom sordu.</p>

  <p class="heading1">“Vagon mu? Onların bir çeşit ana karargâhıdır. Biri hoşlarına gitmez ya da parasını ödemek istemezse, onlara borçlanırsa falan, onu oraya götürürler. Orada bir hapishaneleri ve işkence odaları var, istersen bir çeşit günah kulesi diyebilirsin. Yani, asla gidilmemesi gereken bir yer. Şimdi söyle, aç mısın?”</p>

  <p class="heading1">Artyom başını salladı. Han’la birlikte Suharevskaya’da çay içip sohbet etmelerinin üzerinden Allah bilir ne kadar uzun zaman geçmişti! Saatsiz, bütün zaman mevhumunu yitirmişti. Tünel içinde yaptığı gezintiler sırasında başından geçen serüvenler, saatler de sürmüş olabilirdi, birkaç dakika da. Ayrıca tünellerde zaman normal durumlardan daha farklı geçebilirdi. Her zaman olduğu gibi acıkmıştı, çevresine bakındı.</p>

  <p class="heading1">Kendilerinden az uzakta, kanca burnun altında gür kara bıyıkları görünen esmer bir satıcı, “Şiş kebap! Sıcak şiş kebap!” diye bağırıyordu. Artyom’un daha önce hiç dikkatini çekmeyen garip bir aksanı vardı.</p>

  <p class="heading1">WDNCh istasyonunda şiş kebap sık ve severek yapılıyordu.</p>

  <p class="heading1">Tabii domuz etinden. Ama satıcının önünde sallanıp duran şey, gerçek şiş kebapla ancak uzaktan akraba olabilirdi. Kurumdan kararmış şişlerin üzerine dizili et parçacıklarını, Artyom kendi sağlam deneyimlerine göre ayakları kavrulmuş, sıçan sırtından koparılmış etler” diye tanımlayabilirdi. Birden içi kalktı.</p>

  <p class="heading1">Tus, satıcıyı işaret ederek, “Sıçan sevmez misin?” diye acımış gibi sordu. “Buna karşılık onlar da domuz yemez. <b class="sgc5">Kuran</b> yasaklıyor. Ama aslında sıçanlar da o kadar kötü sayılmaz.” Dumanı tüten kömür mangalına iştahla baktı. “Önceleri bana da iğrenç gelirdi, biraz fazla kemikli, ayrıca hep bir şeyler kokuyor. Ama bu Abrekler<sup class="calibre1"><a class="calibre2" href="../Text/Section0035.xhtml#dipnot-35" id="dipnot-35-geri">35</a></sup> sıçan etini iyi hazırlıyorlar, bunu onlara bırakmak lazım. Önce iyice yumuşayıncaya kadar bir şekilde salamura yapıyorlar, şiir gibi. Sonra da gelsin baharatlar! Üstelik de çok ucuz!”</p>

  <p class="heading1">Artyom ağzını kapattı, derin bir soluk aldı, başka şeyler düşünmeyi denedi ama şişe dizilmiş kara sıçan bedenleri gözlerinin önünden gitmiyordu. Demir şiş, hayvanın arkasından bedenini deliyor, açık ağzından çıkıyordu.</p>

  <p class="heading1">“Sen nasıl istersen. Ben nasılsa biraz alacağım. Sen de alsan iyi olurdu. Bir şişe sadece üç fişek ödüyorsun !” Tus bunu söyleyip kömür mangalına yanaştı.</p>

  <p class="heading1">Artyom’un Han’a haber verip başka bir yerde yenilebilir bir şeyler aramaktan başka çaresi kalmamıştı. Boydan boya bütün istasyonu dolaştı, sırnaşık satıcıların inanılmaz hokkabazlıklarla önüne sundukları hazır kızarmış etleri nezaketle geri çevirdi; yarı açık duran çadırların önünde durup gelen geçenlere baştan çıkaran ateşli bakışlar fırlatan yarı çıplak kadınları merakla ama kuşkuyla seyretti. Kadınlar bayağı idi ama aynı zamanda son derece rahat ve özgür görünüyorlardı. WDNCh’daki, acımasız hayatın sillesini yemiş kapalı giyimli kadınlardan çok farklıydılar. Kitap satılan tezgâhlar da durup baktı ama ilginç bir şey bulamadı. Genelde ucuz, kadınlar için büyük ve temiz bir aşk, erkekler içinse cinayet ve para hakkında yazılmış, sayfaları lime lime olmuş beş para etmez romanlardı.</p>

  <p class="heading1">İstasyon yaklaşık 200 adım kadardı, alışılmıştan biraz daha uzundu. Duvarlarla akordeonu andıran payandalar, çoğunluk gri-sarı, bazı yerlerde ise pembe mermerle kaplanmıştı. Raylarda boydan boya, eskiden renkleri muhtemelen sarı olan metal levhalar asılmıştı, üzerlerine ne oldukları pek anlaşılmayan eski zamanlara ait birtakım amblemler kazılmıştı.</p>

  <p class="heading1">Ne var ki bu suskun güzellik, acınacak durumdaydı, arkasında sadece eski zamanki&nbsp;görkeminden kalan bir sızlanma bırakmıştı. Kömür ateşi tavanı karartmıştı ve duvarların pek çok yerine boyayla ya da kurumla yazılmış yazılar, çoğunluk açık saçık ilkel çizimler kazınmıştı. Mermer parçaları yer yer kırılmış, madeni süslemeler eğrilmiş ve kazınmıştı.</p>

  <p class="heading1">Salonun ortasından, sağ kolda köprüye benzer kısa ama geniş bir merdivenle istasyonun ikinci salonuna çıkılıyordu. Artyom öbür tarafa geçmek isterken önüne demir bir çit çıktı. Çit daha önce Prospekt Mira’da da gördüğü bir sürü kilitten oluşmuştu.</p>

  <p class="heading1">Dar bir geçişin yanında duran birkaç adam sırtını çite dayamıştı. Artyom’un bulunduğu tarafta, işçi pantolonlarıyla bildik buldozerciler, diğer yanda ise siyah saçlı, posbıyıklı tipler göze çarpıyordu. Fizikleri gerçi pek o kadar etkileyici değildi ama eğlenceli bir görünüşleri de yoktu. Haydutlar aralarında öyle bir sohbet ediyorlardı ki, bir zamanlar birbirlerine düşman olduklarına kimse inanmazdı. Az da olsa belli bir nezaketle Artyom’a, komşu istasyona iki fişek karşılığında geçildiğini, dönüşte de yine aynı miktarı ödemek zorunda olduğunu açıkladılar. Artyom deneyiminden bildiği için, meblağın uygunluğunu tartışmaya girişmedi ve tekrar geri döndü.</p>

  <p class="heading1">Çevreyi dolaşıp sergilenen eşyayı dikkatle gözden geçirdikten sonra tekrar geldikleri yere, istasyonun sonuna geldi. Salonun orada bitmediğini fark etti. Yukarıya çıkan ikinci bir merdivenden daha küçük bir ön avluya geldi. Avlu, yine nöbetçilerin kontrolünde olan bir çitle ikiye ayrılmıştı; anlaşılan burada da iki devleti ayıran bir sınır uzanıyordu. Sağ tarafta, büyük bir şaşkınlık içinde, sahici bir heykel gördü. Böyle bir şeyi daha önce sadece resimlerden biliyordu. Ama heykel bir insan vücudunu tasvir etmiyordu, sadece bir insanın kafasıydı.<sup class="calibre1"><a class="calibre2" href="../Text/Section0036.xhtml#dipnot-36" id="dipnot-36-geri">36</a></sup></p>

  <p class="heading1">Ama ne kadar da büyüktü! Yüksekliği en az iki metre vardı. Heykelin sadece üst tarafı kirlenmiş olduğu halde -burnu, sık ellenmekten olacak parlıyordu- yine de Artyom’un içine korku saldı, hatta dehşete düşürdü. O anda, savaşta kafası kesilen dev aklına geldi, kafa şimdi bronza dökülmüş olarak Allah’ın her şeyi gören gözünden saklamak ve cezadan korumak için insanları toprağın en derinlerine kovalayan Sodom’un mermer fuayesini süslüyordu. Kesik kafanın yüzü üzgündü. Artyom önce bu yüzü, bir zamanlar sayfalarını karıştırdığı <b class="sgc5">İncil’deki</b> Vaftizci Yahya’ya benzetti. Ama sonra, heykelin bu boyutları ile, yine şu anda hatırladığı David ve Goliath efsanesindeki kahramanlardan biri olduğuna karar verdi. Efsanedeki kahramanlardan biri iri yarı ve güçlüydü, kelimenin tam anlamıyla bir devdi ama buna karşın yine de kafası kesilmişti. İstasyon çevresinde oturanlardan hiç kimse Artyom’a bu kafanın gerçekte kime ait olduğunu söyleyemezdi, bu da onu hayal kırıklığına uğratmıştı.</p>

  <p class="heading1">Buna karşılık heykelin hemen yanında harikulade bir yere rastladı -derli toplu, temiz, aynen geldiği yerdeki gibi, koyu yeşil, hoş bir rengi olan bir çadırın içinde, gerçek bir restorandı. Çadırın içinde köşede, kumaştan yaprakları olan plastik çiçekleri pek anlayamadı ama görünüşleri güzeldi ve derli toplu birkaç masa duruyordu, masaların üzerine çadıra sıcak bir ışık veren yağ lambaları konmuştu. Sunum tam anlamıyla mükellefti. Hafif kızartılmış mantarlı domuz eti, Artyom’un saptamasına göre ağızda eriyen bir yemekti. Kendi istasyonunda böyle bir yemeği ancak kutlama günlerinde görebilirdi, üstelik buradaki gibi de lezzetli değildi.</p>

  <p class="heading1">Masaların çevresinde, görünüşleriyle itibarlı satıcılar oldukları anlaşılan, ciddi&nbsp;giyimli adamlar oturmuştu. Önlerindeki, sıcak yağ kokusunun geldiği kızarmış eti ince, düzenli parçalara dilimliyor, acele etmeden çiğniyor ve bu arada da alçak ve sakin bir sesle işlerinden konuşuyorlardı. Arada bir de, nazikçe ve merakla Artyom’a bakıyorlardı.</p>

  <p class="heading1">Tabii bu oldukça pahalı bir zevkti. Artyom yedek şarjöründen şişman garsonun iri ellerine 15 fişek saymak zorunda kaldı. Neredeyse böyle bir deneyime giriştiğine pişman olmuştu ama midesinde öyle bir rahatlama, sükûnet ve sıcaklık hissediyordu ki, sonunda aklının sesini bastırdı.</p>

  <p class="heading1">Ve yemeğin yanında bir testi de içki vardı, hafif damıtılmış, hoş bir sarhoşluk veren yumuşak bir şaraptı, kokladığında dizlerinin dermanını kesen, pis şişelerle cam kavanozlardaki bulanık renkli ev yapımı içkiye benzemiyordu. Pekala, hadi üç fişek daha... Dünyanın bütün kusurlarıyla seni barışık kılan, ruhsal dengeni yeniden kazanmana yardım eden bir kadeh iksirin yanında, şu zavallı üç fişeğin lafı mı olurdu?</p>

  <p class="heading1">Artyom karışımı küçük küçük yudumluyordu. Son günlerde ilk kez kendini bu kadar rahat ve güvende hissediyordu. O güne kadar başından geçen olayları düşündü, bundan ne elde ettiğini ve bundan sonra da nereye başvuracağını anlamaya çalıştı. Bir parça yol almıştı ve şimdi yine bir yol ayrımındaydı.</p>

  <p class="heading1">Kendini çocukluğuna ait, neredeyse unutulmuş olan mitolojik silahşora<sup class="calibre1"><a class="calibre2" href="../Text/Section0037.xhtml#dipnot-37" id="dipnot-37-geri">37</a></sup> benzetiyordu.</p>

  <p class="heading1">Üzerinden o kadar uzun zaman geçmişti ki, masalı kimin anlattığını artık unutmuştu bile. Suhoy mu, Şenya’nın annesiyle babası mı, yoksa kendi annesi miydi? Masalı annesinin anlatmış olduğunu düşünmek hoşuna gitti, çünkü henüz bunu aklından geçirmişti ki sislerin içinden annesinin yüzü belirdi ve bir sesin ağır ve düzenli bir şekilde masalı okuduğunu duydu: “Bir varmış bir yokmuş...”</p>

  <p class="heading1">Mitolojideki kahraman gibi Artyom da şimdi, bir taşın önünde duruyordu, yol buradan üçe ayrılıyordu: Kusnezki Most’a, Tretyakovskaya’ya da Taganskaya’ya gidiyordu. Onu iyice çakır keyif yapan içkisini höpürdeterek yudumlarken, bir yandan da içini ruhsal bir doygunluk sarmalıyor, düşünme melekeleri giderek ağırlaşıyor, kafasının içinde de durmadan şu sözler dolanıyordu: “Dümdüz gidersen, hayatını kaybedersin. Sola doğru gidersen, atını kaybedersin.”</p>

  <p class="heading1">Bu durum sonsuza dek sürüp gidebilirdi. Bütün bu gerginlikten sonra Artyom’un mutlak bir huzura ihtiyacı vardı. Çevreyi gezip görmek ve bura insanlarından gidilecek çeşitli yollar hakkında bilgi almak için Kitai-gorod’da bir süre daha kalmaya değerdi. Ayrıca Han’a sormalıydı, kendisine refakat edecek miydi, yoksa bu garip istasyonda yolları ayrılacak mıydı?</p>

  <p class="heading1">Ama Artyom gevşemiş bir halde kafasında bu fantezileri kurgular, bir yandan da bitkin bir halde masanın üzerindeki lambada dans eden küçük alevcikleri seyrederken, birden her şey yön değiştirdi.</p>
</body>
</html>
