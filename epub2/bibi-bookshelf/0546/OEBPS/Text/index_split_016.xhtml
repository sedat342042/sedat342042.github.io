<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>METRO2033</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="main">
  <p class="heading2" id="chapter">16</p>

  <p class="heading2">ÖLÜLERİN&nbsp;ŞARKILARI</p>

  <p class="heading1">‘‘Burada gizli geçitler yok, hiçbir zaman da olmadı. Bunu sen de biliyorsun!”</p>

  <p class="heading1">Tretyak, heyecandan Artyom’un anlayabileceği kadar yüksek sesle&nbsp;konuşmuştu. İstasyona geri dönüyorlardı. Melnik’le Tretyak biraz geride kalmışlar, heyecanla tartışıyorlardı. Artyom konuşmalarına katılmak üzere adımlarını yavaşlatınca, seslerini kıstılar. Artyom da ister istemez küçük Oleg’in ayaklarını vuraraktan yetişkinlere ayak uydurmaya çalıştığı kafileye katıldı. Oleg, babasının kendisini omzunda taşımasını istememişti. Büyük bir keyifle Artyom’un elinden tutup gururla, “Ben de roket uzmanıyım” dedi.</p>

  <p class="heading1">Artyom ona hayretle baktı. Melnik, Tretyak’ı kendisine tanıştırdığı sırada Oleg de yanlarındaydı. Acaba onun ne dediğini anlamış mıydı?</p>

  <p class="heading1">“Ama sakın kimseye söyleme” diye Oleg ekledi. “Diğerleri bunu bilmemeli. Bu bir sır. Oradaki amca herhalde senin dostundur, eğer bundan sana söz ettiyse...”</p>

  <p class="heading1">“Tamam, söylemem” diyen Artyom, küçük çocuğun oyununa katılmış oldu böylece.</p>

  <p class="heading1">Çocuk açıklamaya devam etti. “İnsan bundan utanmamalı. Hatta gurur duymalı! Ama eğer diğerleri öğrenirlerse, hakkında kötü şeyler söyleyebilirler.”</p>

  <p class="heading1">Artyom on adım ileriden yürüyerek yolu aydınlattı. Çocuk, başıyla babasının çelimsiz bedenini işaret ederek fısıldadı: “Babam kimseye anlatmamamı tembihledi. Ama zaten sen söylemezsin. Şuna bir bak!” İç cebinden bir şey çıkardı.</p>

  <p class="heading1">Lambanın ışığında, Artyom yaklaşık yedi santimetre çapında kalın kauçuktan yuvarlak bir şekil gördü. Bir tarafı siyahtı, diğer yüzünde koyu zemin üzerine, üzerleri çapraz işaretli üç uzun garip şekil çizilmişti, WDNCh istasyonunda yeni yıl süslemelerinde kullanılan, altı köşeli, kâğıttan yıldıza benziyordu. Artyom dikkatle bakınca, dik duran şeklin fişek olduğunu fark etti, bir makineli tüfek ya da hassas bir silahtan alınmıştı ama ucuna hangi nedenle bilinmez, küçük kanatlar monte edilmişti. Aynı şekilde sarı olan diğer işaretlerin de her iki ucu şişkindi ama Artyom bunların neyi ifade ettiğini çıkaramadı. Bu garip yıldız, bildik kokartlardaki gibi, saçaklı bir daireyle çevrilmişti, yuvarlak kenarında küçük bir yazı göze çarpıyordu. Ama rengi soluk olduğu için Artyom ancak ...BÖLÜK VE OR... ile ...USYA sözcüklerini sökebildi. Zamanı olsaydı belki çocuğun ne gösterdiğini tam olarak çıkarabilecekti ama tam o sırada Anton oğlunu çağırdı. “Hey Oleşka! Buraya gel, seninle konuşacaklarımız var!”</p>

  <p class="heading1">“Nedir bu?” diye Artyom sormuştu ki çocuk onu elinden alıp hemen cebine soktu.</p>

  <p class="heading1">“B.O.R.” diye Oleg yüksek sesle ve net bir şekilde sözcükleri açıklarken, bir yandan da gururla gözleri parlıyordu. Sonra Artyom’a göz kırparak hemen babasına doğru uzaklaştı.</p>

  <p class="heading1">İstasyona geldiklerinde nöbetçiler perona tırmanarak kendi yollarından devam ettiler. Tünelin girişinde Anton’un karısı bekliyordu. Yaşlı gözlerle Oleg’e doğru koşarak elinden yakaladı, sonra da kocasına bağırdı: “Beni deli mi edeceksin? Çocuk evden uzak kalınca ne kadar endişelendiğimi bilmiyor musun? Onu geri getiremez miydin?”</p>

  <p class="heading1">“Lena, lütfen adamların önünde yapma...” diye Anton homurdandı ve sıkılarak çevresine bakındı. “Oradan ayrılamazdım. Lütfen düşün, kumandan olarak öyle keyfi&nbsp;nöbeti terk edemem.”</p>

  <p class="heading1">“Kumandan olarak mı? Bırak da güleyim bari! O zaman en azından kumandan gibi davran! Sanki burada neler olduğunu bilmiyormuşsun gibi. Komşularımızın en küçük çocuğu bir haftadır ortada yok!”</p>

  <p class="heading1">Melnik’le Tretyak acele uzaklaştılar. Artyom da arkalarından seğirtti, uzaklaşırken tek tek sözleri anlamasalar bile, Lena’nın ağladığını ve küfrettiğini hâlâ duyuyorlardı.</p>

  <p class="heading1">Üçü, istasyon müdürünün ana karargâhına doğru yürüdüler. Az sonra, duvarlarına kilim asılı odadaydılar, Melnik’in ricası üzerine Arkadi Semyonovitç onları yalnız bıraktı.</p>

  <p class="heading1">Melnik Artyom’a döndü. “Hâlâ pasaportun yok değil mi?” Sorudan çok bir saptamaydı bu.</p>

  <p class="heading1">Artyom başını salladı. Faşistlerin el koyduğu dokümanlar yanında olmadıkça -sınır dışı edilmiş biriydi- ister az ister çok uygar olsun, hiçbir istasyona artık giremezdi. Ştalker yanında olduğu sürece ona gereksiz sorular sormuyorlardı ama birbirlerinden ayrıldıkları anda, terk edilmiş duraklarda ya da Kievskaya gibi yabani istasyonlar arasında tek başına dolanıp duracaktı. O zaman WDNCh istasyonuna dönme hayalini de unutabilirdi.</p>

  <p class="heading1">Melnik, Artyom’un kafasından geçenleri doğrularcasına devam etti: “Seni pasaportsuz Hansa’dan geçirememem ama Mayakovskaya’ya en kısa yol çevre istasyonundan gidiyor. Yeni bir yol bulmalıyız ama bu da epey zaman alır. Ne yapalım dersin?”</p>

  <p class="heading1">Artyom omuzlarını silkti. Ştalkerin sözü nereye getirmek istediğini sezmişti. Hansa’nın etrafından dolanarak Mayakovskaya’ya kadar gidemezdi. Hansa’nın diğer yanından oraya uzanan tünel, doğru Tverskaya’dan geliyordu. Faşistlerin inine geri dönmek tam bir çılgınlık olurdu. Ümitsiz bir durumdu.</p>

  <p class="heading1">“En iyisi önce Tretyak’la ikimiz Mayakovskaya’ya gidelim” diye Melnik düşüncesini açıkladı. “Orada D-6’ya girişin nerede olduğunu ararız. Bulursak, daha sonra gelir seni alırız. Belki o zamana kadar bir pasaport edinebilirsin; bir örnek hazırlaması için birine rica ederim. Çevre hattını iki kişi çabuk geçeriz, bir gün içinde bunu becermemiz şart. Bizi beklersin değil mi?” Artyom’u süzdü.</p>

  <p class="heading1">Artyom yine omuzlarını kaldırdı. Evet demek ya da onayladığını açıklamak ona şu anda olanaksız görünüyordu. Çünkü kendisini kullandıkları hissinden bir türlü kurtulamıyordu. Asli görevini -tehlikeyi haber vermek- yerine getirdiğine göre, top şimdi yine büyüklerin elindeydi. Ayak altında dolaşmasın diye onu kenara itelemişlerdi.</p>

  <p class="heading1">‘Tamam” diye ştalker kararlı konuştu. “Zaman kaybetmeden hemen yola çıkıyoruz. Yarın erken saatlerde yine buradayız. Arkadi Semyonovitç’le birlikte senin yerleşme işini ayarlayacağız. Sakın dert etme, iyi bir ev sahibidir. Hepsi bu kadar. Sadece biraz daha sabret.” Üzerinde planın çizili, yanında da söylencenin yazılı olduğu kanla lekelenmiş kâğıt parçasını çıkardı. “Al bunu, ben kendim için kopyaladım, olayların nasıl seyredeceğini bilemeyiz. Yalnız bunu başkalarına gösterme.”</p>

  <p class="heading1">Bir saat sonra Melnik’le Tretyak yola çıkmışlardı. Önemli konuları önceden istasyon müdürüyle görüştüler. Arkadi Semyonovitç nazik bir şekilde Artyom’a çadırına kadar eşlik etti, onu birlikte akşam yemeğine davet etti, sonra da biraz dinlenmesi için yalnız&nbsp;bıraktı.</p>

  <p class="heading1">Konuk çadırı biraz ötedeydi, mükemmel görünüşüne rağmen Artyom, içinde kendini rahat hissetmedi. Dışarıya bakınca, tünel girişlerinden oldukça uzak olan barınakların yan yana, sıkışık bir halde dizildiklerini gördü. Ştalker gitmişti ve Artyom bu yabancı istasyonda yine yalnızdı, tekrar o sıkıntı çöreklendi içine: Kievskaya’da ona her şey korkutucu geliyordu, görünür bir nedeni yoktu ama korkutucuydu. Geç olmuştu, çocuklar seslerini kesmişlerdi, yetişkinler de tek tük çadırlarından çıkıyordu. Peronun üzerinde gezinmek Artyom’a pek cazip gelmiyordu Danila’dan aldığı kâğıdı üç kere daha okuduktan sonra, artık daha fazla yerinde duramadı ve Arkadi Semyonovitç’le yiyeceği akşam yemeğine yarım saat erken gitti.</p>

  <p class="heading1">Hizmet odasının girişi, mutfağa dönüştürülmüştü. Artyom’dan az büyük, çekici bir kadın yemek hazırlıyordu. Büyük bir tavanın içinde, birtakım bitki kökleriyle bir tür eti buharda pişiriyordu, yanında, Artyom’un daha önce Anton’un çadırında yediği beyaz yumrular kaynıyordu. İstasyon müdürü ocağın yanında bir tabureye oturmuş, yırtılmış bir kitapçığın sayfalarını çeviriyordu, kitabın kapağında bir tabancayla bir kadının uzun siyah külotlu çoraplı bacakları resmedilmişti. Artyom’u görünce, kitabı bıraktı. “Burası size eminim sıkıcı gelmiştir” diye yüzünde anlayışlı bir ifadeyle gülümsedi. “Benim büroya gidelim. Katerina bize orada sofrayı hazırlar.” Artyom’a göz kırptı. “Şimdi az içelim.”</p>

  <p class="heading1">Ölü kafataslarıyla süslü kilimli oda şimdi daha farklı görünüyordu: Yeşil abajurlu masa lambasından insana huzur veren bir ışık yayılmıştı odaya. Artyom’un dışarıdaki gerginliği birden yok oldu. Arkadi Semyonovitç dolaptan küçük bir şişe çıkardı, kokusu kafayı bulandıran kahverengimsi bir sıvıyı, şişman gövdeli bir kadehe koydu. Azıcık, belki bir parmak kalınlığında kadardı. Artyom, bu şişenin Kitai-gorod’da içtiği şarabın bir kasa dolusundan bile daha pahalı olduğunu tahmin etti.</p>

  <p class="heading1">Arkadi Semyonovitç, Artyom’un meraklı bakışlarından anlamıştı, açıkladı: “Konyak. Gerçi Ermeni konyağı ama en az 30 yılı var. Yukarıdan aldık.” Özlemle tavana gözlerini dikti. “Zehirli değil, korkma. Ben denedim.”</p>

  <p class="heading1">Artyom’un tanımadığı bu içkinin alkolü sertti ama hoş lezzeti ve buruk aroması alkol etkisini yumuşatıyordu. Artyom da ev sahibini taklit ederek, içkiden aldığı her yudumu bir süre ağzında yuvarlıyordu. Aynı anda vücudunu saran bir ateş, geriye tatlı bir sıcaklık bıraktı. Odanın havası daha da rahatlamış, Arkadi Semyonovitç de daha sempatik olmuştu.</p>

  <p class="heading1">Artyom keyifle gözlerini kapadı: “Müthiş.”</p>

  <p class="heading1">“Mükemmel, değil mi? Yaklaşık bir buçuk yıl kadar önce Krasnopresnenskaya’daki ştalkerler hiç el değmemiş, gıda malzemesi satan yepyeni bir mağaza açmışlardı. Eskiden olduğu gibi bir bodrum katında. Mağazanın tabelası düşmüştü, bu yüzden kimse onun nerede olduğunu bilmiyordu. Ama ştalkerlerden biri, bir zamanlar oradan geçtiğini hatırlamış ve içeri girip bakmaya karar vermiş. Yıllar geçince konyak tabii şimdi çok daha iyi oldu. Şahsi ilişkilerim sayesinde 100 mermi karşılığında iki şişe aldım. Kitai-gorod’da buna 200 ödersin.” Arkadi Semyonovitç kadehine biraz daha koydu, sonra da düşünceli bir halde kadehini ışığa tuttu. “Ştalkerin adı Vassya’ydı. Müthiş bir adam. Yukarıdan sadece odun, tahta taşıyan kolaycılardan biri değildi, gerçekten değerli şeyler getiriyordu. Yukarıya her çıkışından sonra ilk önce bana&nbsp;gelirdi.”</p>

  <p class="heading1">Müdür hafifçe gülümsedi. “Bana hep ‘Semyonovitç’ derdi. ‘Sana yeni bir teslimatım var.’”</p>

  <p class="heading1">“Başına bir şey mi geldi?”</p>

  <p class="heading1">“Krasnopresnenskaya’yı özellikle çok severdi. Her zaman orasının gerçek bir El Dorado olduğunu söylerdi. Anlattığına göre her şey orada yepyeniydi, sadece Stalin’in gökdeleni<sup class="calibre1"><a class="calibre2" href="../Text/Section0062.xhtml#dipnot-62" id="dipnot-62-geri">62</a>&nbsp;</sup>bile altın değerindeydi. Tabii kimse oraya el sürmedi, caddenin öbür tarafındaki hayvanat bahçesi hâlâ olduğu gibi duruyor.</p>

  <p class="heading1">Krasnopresnenskaya’ya gitmeye kim cesaret edebilir ki? Tam bir dehşet! Ama Vassya cesurdu, risk almayı, tehlikeyi severdi. Gösterdiği cesaretin karşılığını da aldı. Ama yine de günün birinde onu yakaladılar: Bir şey onu tuttuğu gibi hayvanat bahçesine sürükledi. Yanındaki arkadaşı kurtuldu.” Arkadi Semyonovitç derin bir iç çekti, kendisine ve Artyom’a birer içki daha koydu. “Onun şerefine içelim.”</p>

  <p class="heading1">Artyom, konyağın inanılmaz fiyatım düşünerek itiraz etmek istediyse de müdür, eğer reddederse, bu tanrısal içkiyi kendisine getiren korkusuz ştalkerin anısını zedeleyeceğini ima ederek göbekli kadehi zorla eline tutuşturdu.</p>

  <p class="heading1">Bu arada kız sofrayı hazırlamıştı, Artyom’la Arkadi Semyonovitç eski bildik ev yapımı içkilerini şimdi masada yudumluyorlardı. Et olağanüstü hazırlanmıştı, içki yanında çok daha keyifli ve kolay içiliyordu.</p>

  <p class="heading1">Yaklaşık bir buçuk saat sonra Artyom’un dili çözüldü. “Sizin istasyon hoşuma gitmiyor. Sanki burada bir şeyler tekin değil, bir şey havayı bozuyor.”</p>

  <p class="heading1">“Alışkanlık meselesi.” Arkadi Semyonovitç belirsizce kafasını salladı. “Burada da insanlar yaşıyor. Durumları diğer istasyondakilerden hiç de kötü sayılmaz.”</p>

  <p class="heading1">“Hayır, beni yanlış anlamayın” diye Artyom telaşla onu yatıştırmak istedi. “Elinizden geleni mutlaka yapıyorsunuz. Ama dediğim gibi. Herkes burada sürekli insanların kaybolduğundan söz ediyor.”</p>

  <p class="heading1">“Hepsi saçmalık” diye Arkadi Semyonovitç öfkeyle yanıtladı. Ama ikinci kadehten sonra “Herkes değil, sadece çocuklar kayboluyor” diye düzeltti.</p>

  <p class="heading1">Artyom ürperdi. “Onları ölüler mi götürüyor?”</p>

  <p class="heading1">“Kimin götürdüğünü kim bilir ki? Ben ölüler hikâyesine inanmıyorum. Hayatımda yeteri kadar ölü gördüm. Birini nasıl alıp götürürler? Öylece etrafta yatıyorlar. Ama tünelin yıkıldığı yerin arkasında...” Arkadi Semyonovitç, eliyle Park Pobedy’yi gösterirken, neredeyse iskemlesinden yuvarlanacaktı. “Orada bir şey var. Bu muhakkak. Ama oraya gitmemiz yasak.”</p>

  <p class="heading1">“Neden?” Artyom sürekli elindeki kadehe yoğunlaşmayı deniyordu ama kadeh gözlerinin önünde bulanıklaşıyor, devamlı başka yerlere kayıyordu.</p>

  <p class="heading1">“Bekle, sana bir şey göstereceğim.” İstasyon müdürü gürültüyle iskemlesini arkaya iterek zorla ayağa kalktı, sallanarak dolaba doğru yürüdü. Bir süre karıştırdıktan sonra uzun, metal bir iğneyi dikkatle eline alıp ışığa doğru tuttu. Körlenmiş ucunda birkaç tüy vardı.</p>

  <p class="heading1">Artyom kaşlarını çattı. “Nedir bu?”</p>

  <p class="heading1">“Ben de bilmek isterdim.”</p>

  <p class="heading1">“Nereden aldınız?”</p>

  <p class="heading1">“Bizim nöbetçilerden birinin boğazından, sağdaki tünelde nöbet tutuyordu.</p>

  <p class="heading1">Boğazından kan gelmedi ama yüzü morardı ve ağzından köpük geldi.”</p>

  <p class="heading1">“Park Pobedy’den biri mi yaptı?”</p>

  <p class="heading1">“Nereden bileyim?” Arkadi Semyonovitç, kadehindeki son yudumu da yuvarladıktan sonra iğneyi dolaba geri koydu. “Ama dikkat et! Sakın kimseye bir şey söyleme.”</p>

  <p class="heading1">“Siz neden bunu açıklamak istemiyorsunuz? Size yardım ederlerdi, insanlar da sonunda rahatlardı.”</p>

  <p class="heading1">“Kimse rahatlamazdı, aksine hepsi sıçanlar gibi kaçardı! Zaten şimdi de aynı şeyi yapıyorlar. Bu iğneyi onlara gösterirsem, bir şeyin değişeceğini mi zannediyorsun? Beni güldürme! Herkes toz olur, ben de yalnız kalırım! Burada kimse kalmayınca, o zaman istasyon müdürü olarak benim burada işim ne? Gemisi olmayan bir kaptan.” Arkadi Semyonovitç o ana kadar öfkeli konuşmuştu, şimdiyse sesi yavaştı, sustu.</p>

  <p class="heading1">Endişeyle yanına oturan genç kadın, “Arkaşa, Arkaşa, yapma, her şey yolunda” diyerek şefkatle adamın başını okşadı. Zihni biraz bulandıysa da Artyom, kadının müdürün kızı olmadığını anlamıştı.</p>

  <p class="heading1">Arkadi ise yeniden konuşmaya başladı. “Sıçanlar batan gemiyi terk ettiler! En son, bir ben kalacağım. Ama pes etmeyeceğim.”</p>

  <p class="heading1">Artyom güçlükle yerinden doğrulup çıkışa yürüdü. Kapının önündeki nöbetçi parmağıyla yüzüne dokunup<sup class="calibre1"><a class="calibre2" href="../Text/Section0063.xhtml#dipnot-63" id="dipnot-63-geri">63</a></sup> soran gözlerle Arkadi Semyonovitç’in bürosuna doğru baktı.</p>

  <p class="heading1">“Kafasında bir sürü şey dolanıyor” diye Artyom dili dolanarak konuştu. “En iyisi onu sabaha kadar rahat bırakın.” Sonra sallanarak çadırına doğru yürüdü.</p>

  <p class="heading1">Yolu bulmakta zorlanıyordu. Birkaç kez yabancı çadırlara daldı, biri kabaca küfrederek isterik bir sesle bağırmaya başlayınca, ancak o zaman yanlış çadırda olduğunu anlıyordu. Ev yapımı içki, ucuz şaraptan bile daha sinsi bir içecekti, çünkü etkisini şimdi tam belli ediyordu. Kemerler ve sütunlar Artyom’un gözlerinin önünde gidip geliyordu, giderek daha da kötüleşiyordu. Normal zamanlarda çadıra kadar mutlaka biri ona eşlik ederdi ama şimdi istasyon tamamen boştu, tünel çıkışlarındaki nöbet yerleri bile terk edilmiş izlenimini veriyordu.</p>

  <p class="heading1">Bütün istasyonda, tavandan solgun ışık veren sadece üç ya da dört lamba sarkıyordu, aydınlatamadıkları yerlerde salon karanlığa gömülmüştü. Artyom birden durdu. Hafif hareket halinde bir şey alacakaranlıkta saklanıyor gibi gelmişti. Gözlerine artık pek güvenemediğinden, sarhoş cesaretiyle kuşkulu yere yöneldi: Filyovskaya hattına giden üst geçidin az uzağındaki yuvarlak kemerlerden birinin yanında, karanlık lekelerden biri her zaman olduğu gibi düzensiz bir şekilde sağa sola değil de, aksine sanki bilerek ve aynı anda hızla hareket ediyordu.</p>

  <p class="heading1">Artyom 15 adım kadar yaklaşarak seslendi: “Hey! Kim var orada?”</p>

  <p class="heading1">Kimse yanıt vermedi ama şekilsiz, koyu lekede uzunca bir gölge belirdi. Gölge zifiri karanlığın içinden fark edilmiyordu ama Artyom birinin karanlıktan ona baktığına emindi. Durduğu yerde sallandı ama ayaklarına hâkim olup bir adım daha attı.</p>

  <p class="heading1">Gölge bir anda büzüldü, yumak haline gelerek ileriye kaydı. Artyom’un burnuna şiddetli, iğrenç bir koku geldi, ürkerek geri sıçradı. Koku neyi andırıyordu? Tünelde, Dördüncü Rayh’ta önüne çıkan manzara aklına geldi birden: Kolları arkalarına kelepçelenmiş, üst üste yığılı cesetler. Çürüme kokusu mu?</p>

  <p class="heading1">Aynı anda gölge, şeytani bir hızla, ok gibi üzerine atıldı. Bir saniye kadar önünde bir&nbsp;yüz belirdi, gözleri çukura gömülü, solgun, garip lekeleri olan bir yüz.</p>

  <p class="heading1">“Bir ölü bu!” diye Artyom haykırdı. Sonra kafası sanki bin parçaya bölünür gibi oldu, tavan dans etmeye başladı, dönüyor ve her şey karanlığa gömülüyordu. Sessizliğin koyu karanlığından sesler geldi, sonra tekrar duruldu, görüntüler parladı, sonra tekrar kayboldular.</p>

  <p class="heading1">Annem bana izin vermiyor, sonra üzülecek” diye uzaktan bir çocuğun konuşması duyuldu. “Kesin bugün olmaz artık, bütün gece ağladı. Hayır, ben korkmuyorum, sen kötü biri değilsin, öyle güzel şarkı söylüyorsun ki. Sadece annemin yine ağlamasını istemiyorum. Kızma sakın! Yalnız biraz bekleyeceksin. Yarın sabaha kadar geri döner miyiz?”</p>

  <p class="heading1">“...zaman kalmadı, zaman kalmadı” diye derinden gelen boğuk bir erkek sesi duyuldu. “Zaman daraldı. Çok yakındalar. Ayağa kalk, yerde yatma, kalk ayağa! Umudunu kaybeder, tereddüt edersen ya da pes edersen, başkaları senin yerini alacaklardır. Bunun için savaşmaya devam edeceğim. Bunu sen de yapmalısın. Hadi kalk ayağa! Anlıyorsun değil mi?”</p>

  <p class="heading1">Sonra bir başka sesi duyuldu: “... Peki kim o? Şefe mi gidelim? Ah tabii, konuk çadırına. Tabii, elbette onu tek başıma taşırım! Şimdi sen de yardım et, en azından bacaklarını tut. Epey ağır... Ceplerinde şıngırdayan da ne? Tamam, tamam, sadece şaka yaptım. Orada olacaktık. Hayır, hayır, yapmayacağım. Gidiyorum.”</p>

  <p class="heading1">Çadırın kapısı hızla açıldı, bir cep fenerinin ışığı Artyom’un yüzüne vurdu.</p>

  <p class="heading1">“Sen Artyom musun?” Soranın yüzü görünmüyordu ama sesi genç geliyordu.</p>

  <p class="heading1">Artyom yataktan fırladı, beyninin içinde her şey dönüyordu. Ensesinde bir ağırlık hissetti, dokunduğu her yer yanıyordu. Saçlarının bir kısmı yapışmıştı, kurumuş kandan olmalıydı. Ona ne olmuştu?</p>

  <p class="heading1">Gelen kişi “Girebilir miyim?” diye sorduktan sonra, yanıt beklemeden içeri girdi, çadırın kapı kanadını kapattı, sonra da Artyom’un eline minicik bir metal nesneyi tutuşturdu.</p>

  <p class="heading1">Artyom sonunda cep fenerini yakınca, gözlerine inanamadı: Otomatik bir silahın fişek kovanıydı, ağzı vidalanmış bir kapsül haline getirilmişti, aynı Hunter’ın kapsülü gibi. Artyom sürgüyü açmayı denedi ama heyecandan her seferinde ellerinden kayıyordu. Sonunda içinden minicik bir kâğıt parçası düştü.</p>

  <p class="heading5">Beklenmedik zorluklar. D-6 çıkışı kapatılmış, Tretyak öldürüldü.</p>

  <p class="heading5">Beni bekle. Organizasyon için zamana ihtiyacım var. Olabildiğince çabuk geleceğim. Melnik.</p>

  <p class="heading1">Artyom notu ikinci kez okudu ve bundan bir anlam çıkarmayı denedi.</p>

  <p class="heading1">Tretyak öldürülmüş?</p>

  <p class="heading1">Metro-2’ye giriş kapatılmış?</p>

  <p class="heading1">Demek bütün planları ve umutları boşa gitmişti, bunun anlamı buydu! Notu getiren adama inanmamış gibi baktı.</p>

  <p class="heading1">Karşısındaki, “Melnik, burada kalıp onu beklemeni söyledi” dedi. “Tretyak öldü, öldürüldü. Melnik onun bir iğneyle zehirlendiğini söyledi, kim yaptı bilinmiyor. Şimdi vurucu bir birlik organize etmeye çalışıyor. Gitmek zorundayım. Ona sizden bir cevap götüreyim mi?”</p>

  <p class="heading1">Artyom, ştalkere ne cevap vereceğini bilmiyordu. Şimdi ne yapacaktı? Neden medet umabilirdi? Her şeyi olduğu gibi burada bırakıp tekrar WDNCh’ya mı &nbsp;dönmeliydi, hiç değilse son dakikalarda arkadaşlarının, dostlarının yanında olurdu. Haberi getiren elçiye dönerek başını salladı. Ulak hiçbir şey söylemeden çadırdan çıktı.</p>

  <p class="heading1">Artyom yatağın üzerine oturup düşünmeye koyuldu. Pasaportu ve yanında hiç refakat edeni olmadan ne Çevre hattına ne de Smolenskaya’ya geri dönebilirdi. Tek umudu, Arkadi Semyonovitç’in dün olduğu gibi sonraki günlerde de kendisine aynı konukseverlikle davranmasıydı.</p>

  <p class="heading1">Kievskaya’da şimdi gündüz vaktiydi. Lambalar iki misli daha kuvvetli yanıyordu ve istasyon müdürünün evinin olduğu hizmet bürolarının yanında, cıvalı bir lamba bile vardı. Artyom yüzü asık bir halde oraya geldi, başı feci ağrıyordu çünkü. Girişteki nöbetçi el işaretiyle onu durdurdu. İçeriden Artyom’un kulağına heyecanlı erkek sesleri geliyordu.</p>

  <p class="heading1">“Şu anda meşgul” dedi nöbetçi. “İstersen bekleyebilirsin.”</p>

  <p class="heading1">Birkaç dakika sonra, Anton bitkin bir halde dışarı çıktı. Arkasından istasyon müdürü göründü. Saçları yine düzgün taranmıştı ama gözlerinin altları halkalanmıştı, yüzü fark edilecek derecede şişmişti ve sakalı gri kıllarla kaplanmıştı. Artyom da istem dışı bir hareketle yanaklarını sıvazladı, kendisi de herhalde ondan daha iyi görünmüyordu.</p>

  <p class="heading1">“Peki ne yapmam lazım? Ne?” diye Anton’un arkasından bağırdı istasyon müdürü, sonra da yere tükürüp eliyle alnına vurdu. Artyom’u fark edince, yarım yamalak gülümsedi:</p>

  <p class="heading1">“Ah... Uyandın mı?”</p>

  <p class="heading1">“Bir süre daha burada kalmak zorundayım, Melnik gelene kadar.”</p>

  <p class="heading1">“Biliyorum. Biliyorum. Şimdi içeri girelim. Benden senin için bir şeyler yapmamı rica ettiler.” Eliyle davetkâr bir işaret yaptı.</p>

  <p class="heading1">“Pasaport için senin bir fotoğrafını hazırlamamız lazım. Kievskaya normal bir istasyonken, elimizde bunun için bir tekniğimiz vardı. Melnik, uygun bir vekâletname ele geçirdiği anda, yeni bir pasaport hazırlayacağız.”</p>

  <p class="heading1">Arkadi Semyonovitç, Artyom’u bir tabureye oturttu, küçük plastik bir kameranın objektifini ona doğrulttu.</p>

  <p class="heading1">Bir ışık yandı söndü. Sonraki beş dakikayı Artyom karanlıkta geçirdi.</p>

  <p class="heading1">“Özür dilerim, seni uyarmalıydım. Her neyse, aç olmalısın, çekinme gel, Katya sana yiyecek bir şeyler hazırlar. Ne yazık ki bugün senin için zamanım yok. Durum biraz zorlaştı. Anton’un en büyük çocuğu bu gece ortadan kayboldu. Bu şimdi bütün istasyonu korkutacaktır... Ne biçim hayat bu... Ah az kaldı unutuyordum, bu sabah seni peronda bulmuşlar, kafan kanıyormuş. Bir şey mi oldu?”</p>

  <p class="heading1">Artyom hafifçe öksürdü. “Hatırlamıyorum. Herhalde epey sarhoştum.”</p>

  <p class="heading1">Müdür sırıttı. “Doğru, dün ne güzel kadeh tokuşturduk... Tamam Artyom, şimdi yapacak bazı işlerim var. Sonra yine uğra!”</p>

  <p class="heading1">Artyom ayağa kalktı, Oleg’in yüzü gözünün önüne gelmişti. Acaba Anton’un en büyük oğlu o muydu? Küçük kutu aklına geldi, Oleg’in onu borunun yanına tutup söylediklerini anımsadı... Dehşetle dizleri kesildi. Acaba aradıkları gerçek bu muydu? Her şeyin sorumlusu acaba o muydu? Çaresizlik içinde Arkadi</p>

  <p class="heading1">Semyonovitç’e dönüp bir şeyler söylemek için ağzını açmışken, vazgeçti, tek kelime&nbsp;söylemeden odadan çıktı.</p>

  <p class="heading1">Çadırına dönünce, bir süre yere oturup gözlerini boşluğa dikti öylece. Onu bu misyon için kim seçtiyse, aynı zamanda lanetlemişti de! Kısa bir süre için bile olsa kendisine refakat edenlerin hepsi ölmüştü: Burbon, Mihayil Porfiryevitç ve torunu, Danila. Han iz bırakmadan ortadan yok olmuştu, devrimci tugayın savaşçıları bile belki çoktan hayatlarını kaybetmişlerdi. Şimdi de Tretyak. Ya küçük Oleg? Artyom küçük refakatçisine de ölüm mü getirmişti?</p>

  <p class="heading1">Artyom, ne yaptığını bilmeden yerinden sıçradı, sırt çantasıyla silahını omuzladı, cep fenerini de alarak perona çıktı. Ayakları onu kendiliğinden, dün gece saldırıya uğradığı yere götürüyordu. Yakma gelince donup kaldı. Sanki sisli bir perdenin arkasından, göz çukurlarına gömülü ölü gözbebekleri ona bakıyordu. Her şeyi anımsadı. Bu rüya değildi.</p>

  <p class="heading1">Oleg’i bulmalıydı! Oğlunu bulması için, nöbetçi komutana ne pahasına olursa olsun yardım etmeliydi. Bu kendisinin suçuydu, Artyom’un suçuydu, çocuğa göz kulak olmamış, borularla o garip oyunu onunla beraber oynamıştı, kendisi sapasağlamdı, çocuk ise ortadan kaybolmuştu. Artyom, çocuğun kendi isteğiyle kaçmadığına emindi. Son gece kötü bir şeyler, anlaşılmadık şeyler olmuştu ve Artyom iki misli kabahatliydi. Çünkü bunu önleyebilirdi.</p>

  <p class="heading1">Dün gece o musibet gölgenin saklandığı yeri gözden geçirdi. Etrafta bir yığın çöp vardı, elini sokup karıştırınca, içinden sürünerek çıkan bir kedi Artyom’u korkuttu. Peronu boşuna arayıp durdu, sonunda rayların üzerinden yoluna devam etti. Tünelin girişindeki nöbetçiler umursamaz bir tavırla onu süzdüler ve hattı geçerken tehlikeden kendisinin sorumlu olacağını söyleyerek uyardılar.</p>

  <p class="heading1">Artyom bu kez ikinci tünelden geçti, bir gün önce teftiş ettikleri tünele paraleldi. Bu tünel hemen hemen aynı yükseklikte kapatılmıştı, bunun da sonunda birkaç adam nöbet tutuyordu. Geçici olarak soba niyetine demir bir varil kullanılıyordu, etrafına kum torbaları yığılmıştı. Rayın üzerinde, içi kömür dolu birkaç kovayla yüklü, kolla çalıştırılan bir drezin duruyordu.</p>

  <p class="heading1">Aralarında hafif sesle konuşan nöbetçiler, Artyom yaklaşınca yerlerinden fırladılar. Önce sinirli bir şekilde onu tepeden tırnağa süzdüler, içlerinden biri, tehlikenin geçtiğini işaret edince, rahatlayarak tekrar yerlerine geçtiler. Artyom nöbetçi şefi şimdi tanımıştı: Anton’du. Telaşla, birbirini tutmayan sözler mırıldanarak tekrar geriye döndü. Anton’un yüzünü ateş basmıştı. Oğlunun kaybolmasından sorumlu olan bu insanın yüzüne bakamazdı. Artyom ezilmiş bir halde, arkasından giderek fısıldadı. “Bu olayla ilgim yok. Ben yapamazdım. Ne yapabilirdim ki?” Lambanın ışığı attığı adımlarla birlikte sağa sola gidip geliyordu.</p>

  <p class="heading1">Birden iki traversin arasında tek başına duran küçük bir cisim gözüne ilişti. Daha uzaktan ona tanıdık gelmişti, kalbi daha hızla çarpmaya başladı. Eğildi, kolu dışarıya uzanan küçük bir kutuydu. Kolu çevirince, hüzünlü, metalik bir melodi duyuldu. Oleg’in müzikli kutusuydu. Burada düşürmüş ve kaybetmiş olmalıydı.</p>

  <p class="heading1">Artyom sırt çantasını yere bıraktı ve tünelin duvarlarını daha bir dikkatle incelemeye koyuldu. Buradan az uzakta bir kapı vardı, arkasına bakınca, sadece bir tuvalet gördü, içi tamamen boşaltılmıştı, boştu. 20 dakika kadar etrafı kolaçan ettiği halde hâlâ hiçbir şey bulamamıştı. Sırt çantasını bıraktığı yere döndü, yere çöktü, sırtını duvara dayayarak çaresizlikle tavana baktı.</p>

  <p class="heading1">Bir saniye sonra tekrar yerinden doğruldu. Titreyen parmaklarıyla, karanlık beton tavanda yeni beliren siyah bir yarığa dokundu. Hafifçe açılmış bir çatı deliğinin çatlağıydı, Oleg’in müzikli kutusunu bulduğu yerin tam üzerindeydi. Tavanın buradaki yüksekliği üç metreden fazlaydı, bu yüzden çatı deliğine uzanmak mümkün değildi.</p>

  <p class="heading1">Anında karar verdi. Kutuyu eline aldı, sırt çantasını rayların üzerinde bıraktı, tekrar geriye nöbetçilerin yanına koştu. Artık Anton’un yüzüne bakmaya korkmuyordu.</p>

  <p class="heading1">Tünelin sonuna yaklaşınca, nöbetçiler korkup ateş etmesinler diye adımlarını yavaşlattı. Anton’un yanına giderek bulduğu şeyi yavaşça kulağına fısıldadı. Az sonra diğerlerinin soran bakışları arasında, ikisi drezine tırmanıp yola koyuldular.</p>

  <p class="heading1">Tam çatı deliğinin altına gelince durdular. Drezin, yeteri kadar yüksekti. Artyom, Anton’un omuzlarını destek alarak çatının kapağını itip içeriye tırmanabilirdi. Önce o çıktı, sonra Anton’un yukarıya çıkmasına yardım etti.</p>

  <p class="heading1">Yukarıdaki geçit oldukça dar ve alçaktı. Dik durarak yürümek imkânsızdı. Artyom, tünele paralel bu geçidin neden yapıldığını çözmeye çalışıyordu. Çıkış yolu olarak mı yapılmıştı? Yoksa kaçış yolu muydu? Sıçanlar için miydi? Yoksa ana tüneli yıktıktan sonra mı bu geçit buraya gömülmüştü?</p>

  <p class="heading1">Geçit, iki yönde devam ediyordu, Anton Park Pobedy’yi gideni seçti. Birkaç saniye sonra yanılmadığını anlamıştı: Yerde uzunca bir fişek kovanı parlıyordu, Melnik’in çocuğa verdiklerinden biri. Bulduklarının heyecanıyla Anton, adımlarını hızlandırdı.</p>

  <p class="heading1">Yaklaşık 20 metre kadar sonra geçit birden bitiyordu, hemen yerde yine hafif açılmış bir delik göründü. Anton tereddüt etmeden hemen kendini aşağıya bıraktı, Artyom’un itirazına fırsat vermeden, çoktan kaybolmuştu bile. Deliğin ağzından yukarıya bir şangırtı duyuldu, sonra bir küfür ve ardından boğuk bir ses: “Dikkat et, burası en az üç metre yükseklikte. Bekle, sana ışık tutayım.”</p>

  <p class="heading1">Artyom elleriyle deliğin kenarına tutunup bacaklarını sağa sola salladı. Sonra kendini aşağıya bıraktı, traverslerin arasına düştü. Yerinden doğrulup ellerini silkeledi ve sordu: “Peki sonra tekrar nasıl yukarı çıkacağız?”</p>

  <p class="heading1">Anton elini salladı. “Bir şeyler düşünürüz. Ama önce söyle, dün hayal görmediğine emin misin?” Artyom omuzlarını silkti. Ensesi hâlâ ağrıdığı halde, Kievskaya istasyonunda, kendisine canlı birinin saldırmış olduğunu düşünmek, salim kafayla ona anlamsız geliyordu.</p>

  <p class="heading1">“Park Pobedy’ye kadar gidelim” diye Anton kararlı bir şekilde konuştu. “Bizde ne belalı iş varsa, tehlike mutlaka oradan bize gelir. Bunu sen de hissetmiş olmalısın, bizim istasyonu tanıyorsun, biliyorsun.”</p>

  <p class="heading1">Anton’un adımlarına uymaya çalışan Artyom, sordu: “Neden dün bundan hiç söz etmediniz?”</p>

  <p class="heading1">“Yukarıdan emir geldi. Semyonovitç ne pahasına olursan olsun panik yaratmak istemiyor. Bu yüzden, söylentileri etrafa yaymamızı yasakladı. Görevinden olmaktan korkuyor. Ama her şeyin de bir sınırı var. Ona hep söyledim, sonsuza kadar bunu sır gibi saklayamazsm diye. Son iki ay içinde üç çocuk kayboldu, dört aile istasyondan göç etti. Sonra bizden birinin boynunda birden bu iğne peydahlandı. Ama Semyonovitç hâlâ ısrarla panik çıkarsa, bütün kontrolü kaybederiz, diyor. Korkağın biri o!” Anton öfkeyle yere tükürdü.</p>

  <p class="heading1">“Peki elinde iğnesi olan ki...” Artyom’un sözü yarım kaldı. Birden sustu, Anton da&nbsp;durakladı.</p>

  <p class="heading1">Nöbetçi şaşkın sordu. “Bu da ne yine? Yerdekini gördün mü?”</p>

  <p class="heading1">Artyom cevap vermedi. Gözlerini yere dikip daha yakından görebilmek için lambasıyla sağı solu taradı.</p>

  <p class="heading1">Yerde, raylara, traverslere ve traverslerin altına beyaz boyayla çizilmiş kocaman bir resim parıldıyordu: Tahminen 40 santimetre eninde, iki metre uzunluğunda, sürünen bir yılan ya da kurda benzeyen, dalgalanan bir çizgi. Çizginin sonundaki kafaya benzer şişkinlik, figürün devasa bir sürüngen olduğu izlenimini veriyordu.</p>

  <p class="heading1">“Bir yılan” dedi Artyom.</p>

  <p class="heading1">Anton sırıtmaya çalıştı. “Belki de biri sadece boyayı boca etmiştir.”</p>

  <p class="heading1">“Hayır, orada bir kafa var. Yılan bu yöne bakıyor. Park Pobedy’ye doğru sürünüyor.”</p>

  <p class="heading1">“Öyleyse onunla hedefimiz aynı.”</p>

  <p class="heading1">Yaklaşık 100 metre ileride tahminleri doğru çıktı. Ray yatağının ortasında üç fişek kovam daha duruyordu. Demek doğru yöndeydiler! Cesaretlenerek daha hızlı yürümeye başladılar.</p>

  <p class="heading1">“Ne çocuk bu bizimkisi!” diye Anton gururla konuştu.</p>

  <p class="heading1">“Arkasında iz bırakmayı nasıl da akıl etti!”</p>

  <p class="heading1">Artyom başını salladı. Ama onun kafasını asıl başka bir şey kurcalıyordu, bilmedikleri o varlık, nasıl olup da hâlâ hayatta olduğu anlaşılan bu çocuğu böyle sessizce alıp götürmeyi başarmıştı. Baygın yattığı sırada duydukları gerçekten olmuş muydu? Oleg onu kaçıran esrarengiz varlıklarla kendi isteğiyle mi gitmişti? Yolu neden ve kimin için işaretlemişti?</p>

  <p class="heading1">Artyom birkaç dakika konuşmadan kaldı. Anton da bir şey söylemedi. Ama karanlıkta traverslerin üzerinden geçip ilerledikçe neşeleri ve umutları da giderek azalıyordu. Artyom kendini yine huzursuz hissetmeye başladı. Çocuğa ve babasına karşı kabahatlerini affettirme çabası, uyarıları, fısıltıyla anlattığı bütün ürkütücü hikâyeler boşa gitmişti. Ştalkerin hangi koşulda olursa olsun, Kievskaya’yı asla terk etmemeleri yolundaki talimatını da unutmuştu. Anton, oğlunu bulmak için Park Pobedy’ye gidiyorsa, peki kendisinin bu uğursuz istasyonda ne işi vardı? Güvenliğini ve en önemli hedefini neyin uğruna tehlikeye atıyordu? Bir an Polyanka’daki o garip ihtiyarlar ve yazgısıyla ilgili söylediklerini hatırladı. Bunu anımsamak iyi geldi, yüreği ferahladı.</p>

  <p class="heading1">Ama bu kahramanlık en fazla on dakika sürdü. Ta ki ikinci yılan resmi önlerine çıkana kadar.</p>

  <p class="heading1">Bu resim öncekinden iki misli daha büyüktü, hâlâ doğru yönde gittiklerini, hedeflerine de yaklaştıklarını gösteriyordu. Ama Artyom sevinmeli miydi, buna pek emin değildi.</p>

  <p class="heading1">Tünel sonu gelmeyecekmiş gibi uzayıp gidiyordu, en az iki saattir yolda olduklarını tahmin ediyordu. Yanılmış da olabilirdi ama Anton giderek suskunlaşıyordu, karanlıkta ve sessizlikte dakikalar her zamankinden iki misli daha ağır ilerliyordu.</p>

  <p class="heading1">En az on metre uzunluğundaki üçüncü yılan, seslerin yankılandığı bir sınıra geldiklerinin işaretiydi. Anton hareketsiz kalıp bir kulağını tünelden yana tuttu, Artyom da kulak verdi. Uzaktan bir şeye vuruluyormuş gibi garip sesler geliyordu.</p>

  <p class="heading1">Önce sesleri belirleyemedi, sonra anladı: Boğuk davul vuruşlarının eşliğinde bir şarkıydı. Artyom’un borudan algıladığı sesle aynıydı.</p>

  <p class="heading1">Anton başını salladı. “Artık yaklaştık.”</p>

  <p class="heading1">Ama zamanın akışı birden değişti; zaten ağırdan akıp giderken, şimdi, yoğun bir kitleye saplanıp durdu. Artyom yanındakine bakınca, dehşetle onun hâlâ başını salladığını fark etti, daha doğrusu kafası kasılmış titriyordu. Çenesi de bir türlü eski haline dönmüyordu. Anton, komik bir bez bebek gibi yana devrilirken Artyom onu tutabileceğini sandı ama omzunda hissettiği hafif bir iğnelenme onu engelledi. Artyom, şaşkın bir halde, acıyan yerine bakınca, ceketine tüylü bir iğnenin batmış olduğunu gördü. İğneyi çıkarmayı -ki niyeti oydu- beceremedi. Bütün vücudu taş kesilmişti. Dizleri, vücudunun ağırlığıyla büzüldüler ve Artyom hızla yere yuvarlandı. Bilinci yerindeydi, iğne işitme ve görme melekelerine de dokunmamıştı, sadece kolları ağırlaşmıştı ama bunun artık önemi yoktu. Ayrıca havaya da ihtiyacı kalmamıştı. Uzuvları tamamen felç olmuştu.</p>

  <p class="heading1">Yanı başında, hızlı, hafif ayak sesleri duydu. Yaklaşan varlık insan olamazdı, çünkü Artyom WDNCh istasyonunda, insanın ayak seslerini diğerlerinden ayırt etmeyi öğrenmişti: Bir çift hantal ayak sesi, daha çok metroda en yaygın ayakkabı fabrikalarının ürünü, tabanları şıngırdayan çizmelerin çıkardığı sese benziyordu; Artyom bu sesi bilirdi.</p>

  <p class="heading1">Hâlâ traversin bir kısmını ve Kievskaya’ya giden rayı görebiliyordu. Burnuna keskin, berbat bir koku geldi.</p>

  <p class="heading1">“Bir, iki yabancı burada uzanmış yatıyor” dedi biri üzerinden bakarak.</p>

  <p class="heading1">“İyi atıştı. Boyun, omuzlar” dedi diğeri.</p>

  <p class="heading1">Garip seslerdi, melodik değildi, kuruydu. Artyom’a daha çok tüneldeki tekdüze esen rüzgârın uğultusunu anımsattı. Ama insan sesleriydi, buna kuşku yoktu.</p>

  <p class="heading1">İlk konuşan devam etti. “Evet, iyi atıştı. Dev Solucan böyle istiyor.”</p>

  <p class="heading1">“Evet, birini sen al, İkincisini ben alayım, yabancıları eve taşıyalım!”</p>

  <p class="heading1">Artyom’un gözlerinin önündeki resim bir anda değişti, biri onu sırtladı. Bir an için önünde bir yüz belirdi: Koyu göz çukurları iyice derinde, zayıf bir yüz. Sonra iki cep feneri de söndü, etraf zifiri karanlığa gömüldü. Kafasına kan hücum edince, Artyom kendisini çuval gibi omuzlayıp götürdüklerini anladı.</p>

  <p class="heading1">Soluk soluğa kaldıkları için, arada bir kesilse de garip konuşmalar devam ediyordu.</p>

  <p class="heading1">“Uyuşturucu iğne, zehir iğnesi değil. Neden?”</p>

  <p class="heading1">“Şef öyle emretti. Rahip de öyle emretti. Dev Solucan böyle istiyor. Eti harcamayalım diye.”</p>

  <p class="heading1">“Akıllısınız... Sen ve rahip dostsunuz. Rahip sana öğretiyor.”</p>

  <p class="heading1">“Evet, yemeği öğretiyor.”</p>

  <p class="heading1">“Bir, iki... Düşmanlar geliyor. Havada barut kokusu var. Bu silah demek, düşman demek. Nasıl oldu?”</p>

  <p class="heading1">“Bilmiyorum, şef ve Vartan soruşturuyorlar. Sen ve ben de yakalıyoruz. Dev Solucan’ın mutlu olması güzel bir şey. Ben, sen ödül alıyoruz.”&nbsp;</p>

  <p class="heading1">“Ne ödülü? Daha çok et mi? Ya da bot mu? Ceket?”</p>

  <p class="heading1">“Daha çok yiyecek. Bot ya da ceket yok.”</p>

  <p class="heading1">“Ben gencim. Düşman yakalıyorum. Çok ödül olunca mutlu oluyorum.”</p>

  <p class="heading1">“Bugün iyi bir gün. Vartan genç bir tane getiriyor. Ben, sen düşmanları yakalıyoruz. Dev Solucan seviniyor. İnsanlar şarkı söylüyor. Tam bir kutlama.”</p>

  <p class="heading1">“Kutlama. Ben sevinçliyim. Dans eder miyiz? Votka? Ben Nataşa’yla dans ederim.”</p>

  <p class="heading1">“Nataşa ile şef dans ederler. Sen değil.”</p>

  <p class="heading1">Yakından yeni sesler duyulunca, tartışma kesildi. Artyom, istasyona geldiklerini tahmin etti. Burası tünel kadar karanlıktı, -koca istasyonda sadece küçük bir ateş yanıyordu. Alevlere yakın bir yere, Artyom’u fütursuzca yere attılar. Çelik gibi parmaklar, çenesinden tutarak yüzünü yukarıya çevirdi.</p>

  <p class="heading1">Çevresinde duran insanlar acayip görünüyorlardı: Hemen hemen tamamen çıplaktılar, kafaları kazınmıştı ama yine de hiç üşümüşe benzemiyorlardı. Alınlarında, Anton’la Artyom’un tünelde gördükleri aynı dalgalı çizgi vardı. Hepsi de bodurdu, sağlıklı bir görünüşleri yoktu ama çökük yanaklarına ve toprak rengindeki ciltlerine rağmen çevrelerine inanılmaz bir enerji ve güç yayıyorlardı.</p>

  <p class="heading1">Artyom’un, Melnik’in yaralı on numarayı nasıl büyük bir güçlükle taşıdığı aklına geldi: Oysa bu bu yaratıklar ona kıyasla ne kadar da çabuk taşımışlardı onları istasyona!</p>

  <p class="heading1">Hemen hepsi yanlarında uzun, dar bir boru taşıyordu. Artyom daha dikkati bakınca ne olduğunu anladı: Elektrik kablosu direklerinin döşenmesinde ve izolasyonunda kullandıkları plastik borulardı. Bellerindeki kemerlerden kocaman süngüler sarkıyordu, Artyom bunları eski kalaşnikovlarda görmüştü.</p>

  <p class="heading1">Bu garip şekillerin hepsi yaklaşık aynı yaştaydı, içlerinde hiçbiri 30’un üstünde değildi.</p>

  <p class="heading1">Bir süre esirleri sessizce izlediler, sonra kırmızı çizgili ve sakallı olanı konuştu: “Güzel. Ben mutluyum. Bunlar Dev Solucan’ın düşmanları, makine insanları. Kötü insanlar, taze et. Dev Solucan memnun. Şarap, Vovan çok cesursunuz. Bu makine insanlarını hapse götürüp sorgulayacağım. Yarın kutlama var. Bütün iyi insanlar, düşmanları yiyecek. Hangi iğneyi alacağım? Uyuşturucu hangisi?”</p>

  <p class="heading1">“Evet. Uyuşturucu iğne...” diye alnında mavi çizgi olanı onayladı.</p>

  <p class="heading1">“Uyuşturucu iğne iyidir” diye sakallı övdü. “Et bozulmaz. Vovan, Şarap düşmanları alıp benimle beraber zindana gelin.”</p>

  <p class="heading1">Görüntü yeniden bulandı, ışık uzaklaşmaya başlamıştı. Yeni sesler duyuluyordu, biri anlaşılmayan seslerle memnuniyetini açıklıyor, bir diğeri açındıran bir sesle inliyordu, sonra yine aynı şarkı duyuldu, derinden geliyordu, sanki birini tehdit ediyordu, pek de iyi anlaşılmıyordu. Gerçekten de ölü olmayanların şarkısına benziyordu, Artyom’un Park Pobedy’nin çevresinde dolanan söylentiler aklına geldi. Sonra onu yine yere yatırdılar, yanında Anton serilmişti, az sonra bilincim kaybetti.</p>

  <p class="heading1">Biri onu dürttü, ayağa kalkmasını söyledi. Gerindi, cep fenerini yaktı, ışık uykulu gözlerine gelmesin diye bir elini fenerin önüne tuttu, bulunduğu çadırda çevresine bakındı. Silahı neredeydi? Sonra dışarı çıktı. Evini bu kadar çok özlemesine rağmen, şimdi tekrar WDNCh’da olduğu halde, buna sevinemiyordu bile.</p>

  <p class="heading1">Tavan baştan başa kurumlanmıştı, çadırlar mermilerden delik deşikti, terk edilmişti, havada ağır bir yanık kokusu vardı: Burada korkunç şeyler cereyan etmiş olmalıydı, istasyon, anımsadığı görüntüden çok farklıydı, dehşet vericiydi. Uzakta, platformun diğer ucundaki üst geçitte, biri gırtlağını yırtarcasına bağırıyordu.</p>

  <p class="heading1">İki idare lambasının zayıf ışığı ağır dumanlı havayı güç bela aydınlatıyordu. Bir&nbsp;çadırın yanında yere oturmuş oynayan bir kız çocuğun dışında etrafta kimse görünmüyordu. Artyom, küçük kıza burada ne olduğunu, diğerlerinin nereye kaybolduklarını sormak istedi ama kızcağız ona bakıp ağlamaya başlayınca, vazgeçti.</p>

  <p class="heading1">Tünel karşısındaydı. WDNCh istasyonundan Botanik Bahçesi’ne giden tüneldi. Kendi evi olan bu istasyonun sakinleri şayet bir yere gittilerse, ancak orası olabilirdi, bu lanetli yerin karşısındaki bahçeye, yani Botanik Bahçesi’ne. Diğerleri de merkeze kaçmış olabilirlerdi, yani Hansa hattına ama kendinden olan bu insanlar onu ve küçük çocuğu asla tek başına arkada bırakmazlardı. Mümkün değildi bu.</p>

  <p class="heading1">Artyom rayın üzerine atlayarak tünelin karanlık ağzına doğru koştu. Silahı yoktu, silahsız olmak tehlikeli, diye düşündü. Ama kaybedecek bir şeyi de yoktu artık, ayrıca durumu da öğrenmeliydi. Belki Karaderililer savunmayı yarmışlardı. O zaman insanlar bütün umutlarını ona bağlamışlardı; gerçeği öğrenmeli, güneydeki müttefiklerini durumdan haberdar etmeliydi.</p>

  <p class="heading1">Aniden üzerine karanlık çöküverdi, tabii korkuyla birlikte. Artyom hiçbir şey göremiyordu, buna karşılık kulağına sesler geldi: İğrenç bir şapırtı. Silahsız olduğuna yeniden hayıflandı, geri kaçmak için artık çok geçti.</p>

  <p class="heading1">Uzaktan ayak sesleri yaklaştı. Doğru ilerlediği zaman karşısına geliyorlar, durunca duruyorlardı. Bu bir kez daha başına gelmişti ama ne zaman hatırlamıyordu. Artyom, artan bir dehşetle görünmeyen ve bilinmedik düşmana doğru yürüdü. Acaba sahiden düşman mıydı? Dizlerinin titremesinden şimdi daha yavaş ilerliyordu. Zaman korkudan yana çalışıyordu. Her saniye biraz daha korkutucu oluyordu.</p>

  <p class="heading1">Ayak sesleri tahminen üç metre yaklaşınca, sonunda artık kendini tutamadı. Düşe kalka, tökezleyerek geriye, istasyon yönüne doğru koşmaya başladı. Üçüncü kez yere düşünce, bacakları artık isyan ettiler, anlamıştı, ölüm kaçınılmazdı.</p>

  <p class="heading1">“Bu dünyadaki her şey Dev Solucan tarafından yaratılmıştır. Bir zamanlar dünya taştan ibaretti, içinde taştan başka bir şey yoktu. Hava yoktu, su yoktu, ışık yoktu ve ateş yoktu. İnsanlar, hayvanlar da yoktu. Sadece cansız taşlar vardı. Ama sonra Dev Solucan oraya yerleşti.”</p>

  <p class="heading1">“Ama Dev Solucan nereden geldi? O nereden geldi? Onu kim dünyaya getirdi?”</p>

  <p class="heading1">“Sözümü kesme. Dev Solucan her zaman vardı. Dünyanın ortasına yerleşti ve şöyle dedi: Bu dünya benim olacak. Dünya sert taştan yapılmıştır ama ben taşlan kemirerek geçitleri açacağım. Dünya soğuk ama ben onu bedenimin sıcaklığıyla ısıtacağım. Dünya karanlık ama ben gözlerimin ışığıyla onu aydınlatacağım. Dünya ölü ama ben oraya bütün yaratıklarımı yerleştirerek onu yaşatacağım.”</p>

  <p class="heading1">“Hangi yaratıklar? Nasıl?”</p>

  <p class="heading1">“Yaratıklar, Dev Solucan’ın kendi vücudundan yarattığı hayvanlardır. Seninle ben, biz hepimiz onun yarattığı varlıklarız. Sonra Dev Solucan şöyle dedi: ‘Her şey, benim söylediğim gibi olacak çünkü bu dünya bu andan itibaren benimdir.’ Ve böylece sert taşı kemirerek geçitleri açmaya başladı ve taş onun ana rahminde yumuşadı, Dev Solucan’ın salyası ve özsuyuyla sulandı ve yumuşayan taştan dışarıya mantarlar fışkırmaya başladı. Ve Dev Solucan, taşı kemirerek açtığı geçitler yeryüzünün her yerine yayılana kadar bunu binlerce yıl yapmaya devam etti.”</p>

  <p class="heading1">“Binlerce ne kadar? Bir, iki, üç bin mi? Kaç bin yıl?”</p>

  <p class="heading1">“Senin ellerinde on parmak var. Şarap’ın da on, ah hayır, onun 12 parmağı var, olmadı. Sonra Grom’un da on parmağı var. Seni, Grom’u ve senin ellerindeki parmakların sayısı kadar insanı alacak olursak, o zaman on kere on, yani yüz. Ve bin, yani yüz kere on bin eder.”</p>

  <p class="heading1">“Çok parmak. Sayamam.”</p>

  <p class="heading1">“Zarar yok. Her neyse... Dev Solucan’ın yeryüzündeki geçitleri meydana gelince, ilk işi tamamlanmış oldu. Sonra şöyle dedi: ‘Bakın, sert taşı kemirerek binlerce geçit açtım ve taş ufalanarak parçalandı. Ve kırıntılar vücudumun içinden geçti, hayatımın özsuyunu içerek canlandı. Eskiden dünyadaki her şey taştan yapılmıştı ama şimdi bomboş bir meydan oluştu. Şimdi dünyaya getirdiğim çocuklarıma bol bol yer açıldı.’ Ve onun ana rahminden ilk varlıklar meydana çıktı, bugün artık onların adlarını kimse hatırlamıyor bile. Hepsi de güçlü kuvvetliydi ve Dev Solucan’a benziyorlardı. Ve Dev Solucan onları seviyordu. Ama içecek bir şeyleri yoktu, çünkü dünyada su yoktu. Ve susuzluktan hepsi de öldüler. Bunun üzerine Dev Solucan yas tuttu. O ana kadar yas nedir bilmiyordu, çünkü sevebileceği hiç kimsesi yoktu, yalnızlığı da henüz yaşamamıştı. Ama yeni bir hayatı yaratınca, sevmeyi öğrendi ve ondan ayrılmak çok zor geldi. Bunun üzerine Dev Solucan ağladı ve gözyaşları dünyayı doldurdu. Böylece dünyaya su geldi. Ve o şöyle dedi: ‘Şimdi içinde yaşanacak yer ve içecek su var. Ve benim vücudumun özsuyuyla doyacak olan toprak yaşayacak ve mantarları yetiştirecek. ‘Şimdi çocuklarımı doğuracağım. Kemirerek meydana getirdiğim geçitlerde yaşayacaklar, gözyaşlarımı içecekler ve ana rahmimin özsuyuyla yetişen mantarları yiyecekler.’ Ama yine de kendi suretine benzer devasa yaratıklar doğurmaya korktu, çünkü böyle yaratıklar için yeteri kadar yaşama alanı, su ve mantar yoktu. Böylece önce bitleri, sonra sıçanları yarattı, ardından kedileri, tavukları, sonra köpekleri, sonra domuzları ve en sonunda da insanları. Ama her şey onun planladığı gibi olmadı: Bitler kan içtiler, kediler sıçanları yediler, köpekler kedileri parçaladılar ve insan bunların hepsini öldürüp yedi. Ve insan ilk kez bir başka insanı öldürüp onu yiyince, Dev Solucan çocuklarının kendine layık olmadığını anladı ve ağladı. Ve ne zaman bir insan bir diğer insanı öldürse, Dev Solucan her defasında ağlıyor, gözyaşları geçitlerden akarak insanları sele boğuyor.</p>

  <p class="heading1">“İnsan iyidir, eti lezzetlidir. Tatlıdır. Ama sadece düşmanlar yenmeli. Biliyorum.”</p>

  <p class="heading1">Artyom parmaklarını sıkarak yumruk yaptı, sonra tekrar açtı. Elleri bir telle arkadan bağlanmış ve bu yüzden avuçları iyice şişmişti ama en azından hâlâ onlara hâkim olabiliyordu. Bütün vücudunun ağrıması da iyiye işaretti, zehirli iğnenin uyuşukluğu anlaşılan geçiciydi. Kafasında o aptalca düşünce dolanıp duruyordu, kimliği belirsiz anlatıcının aksine, tavukların metroya nereden geldiğini bilmiyordu. Herhalde birtakım satıcılar onları pazardan alıp getirmiş olmalıydılar. Domuzların WDNCh istasyonundan geldiğini biliyordu ama tavuklar hakkında hiçbir bilgisi yoktu.</p>

  <p class="heading1">Çevresini kolaçan etmeye çalıştıysa da dipsiz bir karanlıktan başka bir şey göremedi. Ama az uzağında biri vardı, yarım saat önce Artyom kendine gelmiş, soluğunu tutarak o garip konuşmalara kulak vermişti. Nerede olduğunu yavaş yavaş anlamaya başlamıştı.</p>

  <p class="heading1">“Hareket ediyor, duyuyorum” diye boğuk bir ses çınladı kulağının dibinde. “Şefi çağır. Şef onu sorguya çeker.”</p>

  <p class="heading1">Biri yanından sürünerek uzaklaştı, sonra hiçbir şey duyulmaz oldu. Artyom bacaklarını hareket ettirmeyi denedi. Onları da telle birbirine bağlamışlardı. Sonra diğer yana kaymayı denedi ama yumuşak bir şeye çarptı. Ardından uzun acı dolu bir inleme duyuldu.</p>

  <p class="heading1">“Anton, sen misin?” diye Artyom fısıldadı.</p>

  <p class="heading1">Yanıt yok.</p>

  <p class="heading1">“Aha... Dev Solucan’ın düşmanları uyanmışlar.” Karanlıkta alaycı bir ses çınladı. “Uyanmasanız daha iyiydi.”</p>

  <p class="heading1">Bu, son yarım saat içinde Dev Solucan’ı ve yarattığı yaşamı büyük bir sükûnet içinde anlatanın akıllı uslu sesiydi. Sesin sahibinin istasyonun diğer sakinlerinden farklı olduğu her halinden belliydi. Birtakım kesik kesik, ilkel sözcükler yerine, herkesin anlayacağı bildik, bazen de dolambaçlı cümleler kullanıyordu, sesi de diğerleri gibi değildi, bildiğimiz insan sesine benziyordu.</p>

  <p class="heading1">Artyom kısık bir sesle, “Siz kimsiniz? Bizi serbest bırakın!” dedi. Dilini hâlâ zorlukla hareket ettirebiliyordu.</p>

  <p class="heading1">“Evet, evet” diye ses umursamaz bir tavırla yanıtladı. “Bunu herkes söylüyor. Ama ne yazık ki sizin yolculuğunuz burada sona erdi. Size işkence edecekler, sonra da kızartacaklar. Elimizden ne gelir ki? Onlar vahşi.”</p>

  <p class="heading1">“Siz de tutuklu musunuz?”</p>

  <p class="heading1">“Biz hepimiz tutukluyuz. Ama sizi bugün serbest bırakacaklar.” Görünmeyen kişi kıkırdadı.</p>

  <p class="heading1">Anton yeniden inledi, yerde sağa sola yuvarlanmaya başladı ve bir şeyler kekeledi ama kendine gelemedi.</p>

  <p class="heading1">“Neden mağara adamları gibi karanlıkta oturuyoruz” diye bir ses duyuldu.</p>

  <p class="heading1">Bir ateş yandı, minik bir alev konuşanın yüzünü aydınlattı: Uzun gri bir sakal, kirli, dağınık saçlar, kırışıklar içinden bakan gri, alaycı gözler. Adam en az 60 yaşındaydı. Salonu ikiye bölen demir bir parmaklığın arka tarafında bir iskemlede oturuyordu. WDNCh istasyonunda, hapishane hücresi olarak kullanılan buna benzer bir salon vardı, Artyom maymunları sadece biyoloji kitaplarıyla çocuk kitaplarından tanıdığı halde, buraya “Maymun kafesi” adını vermişlerdi.</p>

  <p class="heading1">Yaşlı adam, “Bu Allah’ın belası karanlığa alışamıyorum” diye yakınarak gözlerini kapadı. “Bu yüzden her defasında bu pisliği kullanmak zoruna kalıyorum... Peki, sizi neden buraya soktular? Yoksa öbür tarafta başka yer kalmamış mıydı?”</p>

  <p class="heading1">“Bakın” diye Artyom konuştu. “Siz serbestsiniz. Bizi de bırakın. Bu insan yiyiciler buraya gelmeden bir an önce bizi bırakın! Siz en azından normal bir insansınız.”</p>

  <p class="heading1">“Bunu yapabilirim” diye adam yanıtladı. “Ama tabii yapmayacağım. Dev Solucan’ın düşmanlarıyla bizim işimiz yok.”</p>

  <p class="heading1">“Ne biçim bir Dev Solucan bu? Neden söz ediyorsunuz? Bunu ilk kez duyuyorum, nasıl onun düşmanı olabilirim ki?”</p>

  <p class="heading1">“Onu duyup duymamanız hiç önemli değil. Siz öbür taraftan buraya geldiniz, onun düşmanlarının yaşadığı yerden. Bu da, sizin casus olduğunuz anlamına gelir.”</p>

  <p class="heading1">Yaşlı adamın alaycı ses tonu şimdi sertleşmişti. “Yanınızda ateşli silahlar ve cep lambaları var! Şeytani mekanik oyuncaklar! Öldürmek için makineler! Yanlış yolda olduğunuzu, hayatın ve Dev Solucan’ın düşmanları olduğunuzu gösteren bundan iyi kanıt mı olur? Başka kanıta ne gerek var?” Oturduğu iskemleden sıçrayarak ayağa&nbsp;kalktı ve parmaklığa yaklaştı. “Her şeyin suçlusu siz ve sizin gibilerdir!”</p>

  <p class="heading1">İyice korlanan ateşi söndürdü, karanlıkta yanan parmaklarına üflediği işitildi.</p>

  <p class="heading1">Ardından ıslık gibi, ürkütücü yeni sesler duyuldu. Artyom’un zihni dağılmıştı. Zehirli bir iğneyle hayatını kaybeden Tretyak aklıma geldi. “Lütfen” diye ısrarlı bir sesle fısıldadı. “Henüz geç olmadan! Bu size ne kazandırıyor?”</p>

  <p class="heading1">Yaşlı adam cevap vermedi.</p>

  <p class="heading1">Bir dakika sonra salon gürültülere boğuldu. Çıplak ayakların beton üzerinde çıkardığı sesler duyuldu, biri kısık kısık soluyor, bir diğeri burnundan havaya üfürüyordu. Artyom hiçbir şey görmediği halde gelenlerin kalabalık olduğunu, kendisini merakla incelediklerini, tepeden tırnağa süzdüklerini, kokladıklarını, gizlice kulak verdiklerini hissediyordu.</p>

  <p class="heading1">Bir ses, “Ateş adamları” diye tısladı. “Barut kokuyor, korku kokuyor. Öte tarafın istasyonu gibi kokuyor. İki yabancı. İki düşman.”</p>

  <p class="heading1">“Vartan yapmalı” diye bir diğer ses emretti.</p>

  <p class="heading1">“Ateşi yak!” dedi bir diğeri.</p>

  <p class="heading1">Çakmaktan yine bir alev yükseldi.</p>

  <p class="heading1">Salonda, elinde alevin parıldadığı yaşlı adamın dışında, kafası sıfır numara tıraşlı üç kel vahşi daha duruyordu. Ellerini gözlerinin önünde tutuyorlardı. Artyom, içlerinde güçlü kuvvetli, sakallı olanı tanıdı. İkincisi de Artyom’a garip bir şekilde tanıdık gelmişti. Adam dosdoğru Artyom’un gözlerinin içine baktı, bir adım öne çıkarak parmaklığın hemen yanında durdu. Diğerlerinden daha farklı kokuyordu. Belli belirsiz bir çürümüşlük kokusu yayılıyordu bedeninden. Artyom’u gözleriyle hapsetti, gürleyip coşan iki girdap gibi bütün dünyayı sarmalayıp adeta içine çekti. Artyom, şimdi bu yüzü nerede gördüğünü biliyordu. Kievskaya’daki gece ona saldıran yaratıktı.</p>

  <p class="heading1">Kendini yine garip bir şekilde çaresiz hissetti. Bu kez bedeni değil de zihniydi savunmasız kalan. Düşünceleri donuklaşmıştı. Sadece dış görünüşüyle insana benzeyen ve onu gözleriyle adeta içine alıp yutan bu yaratığa, bilincinin kapısını açmasına izin vermişti.</p>

  <p class="heading1">Artyom, zihnine gelen sorulara uysal bir şekilde cevap veriyordu.</p>

  <p class="heading1">“Çatı deliğinden... Çatı deliği açıktı. Çocuğu almak istemiştik. Anton’un oğlunu. Gece yarısı kaçırdıkları oğlunu. Bütün suç bende, borudan gelen müziği dinlemesine ben izin verdim. Bir drezinin üstünden oraya tırmandım. Başka hiç kimseye bundan tek söz etmedik. Sadece ikimizdik. Çatı deliğini kapatmadık.”</p>

  <p class="heading1">Karşı koymak ya da kendisinden rapor vermesini isteyen o görünmeyen sesten bir şeyler saklamak mümkün değildi. Yaratık, bir dakika içinde, ilgilendiği her şeyi Artyom’un ağzından öğrenmişti. Artyom, şişmiş ellerine yavaş yavaş his geldiğini duyumsadı, kontrolünü de yeniden kazandığım hissetti.</p>

  <p class="heading1">Sesinden sakallı komutan olduğu anlaşılan adam emretti.</p>

  <p class="heading1">“Vovan, Kulak, tünele geri dönün. Kapıyı kapatın! Düşmanlar burada kalacak, Dron düşmanları kollayacak. Yarın kutlama var. İnsanlar düşmanları yiyecek, Dev Solucan’a dua edecek.”</p>

  <p class="heading1">Artyom arkalarından seslendi. “Oleg’e ne yaptınız? Çocuğa ne oldu?”</p>

  <p class="heading1">Bir çarpma sesi; kapı kapanmıştı.</p>
</body>
</html>
