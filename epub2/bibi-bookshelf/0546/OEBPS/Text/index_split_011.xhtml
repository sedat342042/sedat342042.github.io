<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>METRO2033</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="main1">
  <p class="heading2" id="chapter">11</p>

  <p class="heading2">İNANMIYORUM</p>

  <p class="heading1">Artyom rol yapmaya devam etmenin anlamsız olduğuna karar verdi. Açık bir&nbsp;şekilde kafasını salladı.</p>

  <p class="heading1">“Bunu ve daha pek çok şeyi sana nöbetçi kulesinde açıklayacaklardır. Yeni ufuklar açılacak. Hazreti İsa’nın, Tanrı’nın Oğlu’nun, Laodikya cemaatine ne vaaz ettiğini biliyor musun? Şöyle demişti: Gözlerine sürmen için, göz merhemini benden al ki görebilesin; sana tavsiyem, öğüdüm budur. Ama İsa bunu söylerken bedensel bir hastalığı kastetmiyor. Hayır, İsa iyileşmesi gereken ruhsal körlüğü ima ediyor: Sen ve daha binlerce kişi karanlıkta dolanıyorsunuz, çünkü hepiniz körsünüz. Bu merhemle gözlerin açılacak, dünyanın gerçek varlığını tanıyacak, Yahova ve tek tanrıya inanacaksın, çünkü sadece bedensel olarak görüyorsun, manevi dünyada ise körsün.”</p>

  <p class="heading1">Artyom, son günlerde, gerçek bir göz merhemine çok ihtiyacım olabilirdi, diye aklından geçirdi. Kardeş Timofey bir süre konuşmadı, herhalde Artyom’un kafasındaki düşünce labirentini çözmeye çalıştığını düşünüyordu.</p>

  <p class="heading1">Yaklaşık beş dakika kadar sonra önlerinde bir ışık yanıp söndü, Timofey Kardeş sevinçli haberi duyurmakta gecikmedi: “Uzaktaki ateşi gördün mü? Nöbetçi kulesi. Geldik!”</p>

  <p class="heading1">Tabii orada kule diye bir şey yoktu, bildiğimiz trendi. Tünelin içinde duruyor, projektörüyle karanlıkta yaklaşık beş metrelik bir alanı aydınlatıyordu. Timofey Kardeş’le Artyom yaklaşırlarken, trenin vagonundan, benzer kıyafette, tıknaz bir adam onlara doğru gelerek al yanaklıyı kucakladı ve “Benim sevgili kardeşim” diye selamladı. Artyom, bunun bir sevgi gösterisi olmaktan çok retorik bir karşılama olduğunu düşündü.</p>

  <p class="heading1">“Bu genç çocuk kim?” diye sordu şişman adam yumuşak bir sesle, gülerek Artyom’a baktı.</p>

  <p class="heading1">“Yeni kardeşimizin adı Artyom. Bizimle beraber doğru yoldan gidecek, kutsal <i class="calibre3">İncil</i>‘<i>i</i> okuyacak ve şeytanı terk edecek.”&nbsp;</p>

  <p class="heading1">“Öyleyse sevgili Artyom, kule bekçisinin seni selamlamasına izin ver!” diye konuştu şişman. Artyom, vücudundan yayılan o dayanılmaz pis kokuyu, bu adamın da fark etmemiş olmasına hayret etti.</p>

  <p class="heading1">Telaşsız ilk vagona doğru ilerlerlerken, Timofey şen bir tavırla konuştu. “Kardeşlerle kraliyet salonunda buluşmadan önce vücudunu temizlemelisin, çünkü tanrımız Yahova temiz ve kutsaldır, kendine inananlardan da manen, ruhen, ahlaken ve bedenen temiz olmalarını bekler.” Üzgün gözlerle, Artyom’un gerçekten acınacak bir durumda olan elbiselerini süzdü. “Temiz olmayan bir dünyada yaşıyoruz, tanrının huzurunda temiz kalabilmek için sevgili kardeşim, gayret göstermek zorundayız.”</p>

  <p class="heading1">Bu sözlerden sonra Timofey Kardeş Artyom’u vagonların bulunduğu geçitten pek uzakta olmayan, duvarları sentetik levhalarla kaplanmış bir odaya kapattı. Sonra&nbsp;soyunmasını rica etti, eline kötü kokulu gri renkli bir parça sabun tutuşturdu ve bir lastik hortumdan beş dakika kadar üzerine su püskürttü.</p>

  <p class="heading1">Artyom, sabunun ham maddesinin ne olduğunu düşünmemeye çalıştı. Ama ne olursa olsun, tenini sadece iyice kazımakla kalmıyor, iğrenç kokuyu da gerçekten alıp götürüyordu. Yıkama işi bitince Timofey ona kendininkine benzer, nispeten temiz ve yeni bir giysi uzattı. Artyom’un, şans getirdiğine inandığı, boynundaki zincire asılı duran fişek kovanını hoşnutsuzca, ayıplar bir tavırla yokladı ama sadece sitemli bir iç çekişle yetindi.</p>

  <p class="heading1">Tünelin ortasında ne zaman saplanıp kaldığı bilinmeyen ve kardeşlere sığınak olarak hizmet eden bu garip trende su olması hatta hortumdan adeta kuvvetli bir basınçla fışkırarak gelmesi hayret edilecek bir şeydi. Artyom bunun ne cins bir su olduğunu, böyle bir tesisi yapmayı nasıl başardıklarını sorduğunda Timofey Kardeş gizemli bir şekilde gülümseyerek açıkladı: Yahova’ya hizmet etme arzusu, insanları böyle inanılmaz ve müthiş işleri gerçekleştirmeye yöneltiyordu. Artyom, pek de anlaşılmayan bu belirsiz açıklamayla yetinmek zorundaydı.</p>

  <p class="heading1">Daha sonra ikinci vagona geldiler, yanda sert bankların arasında üzerleri boş uzun masalar duruyordu. Timofey Kardeş orada duran bir adama yanaştı, adam içinden iç bayıltan buharlar çıkan bazı toprak kaplar arasında gidip gelerek çalışıyordu. Timofey içinde sulu bulamaç olan bir tabakla geri döndü. Artyom neden yapıldığını pek kestiremediği halde, tabaktaki pekâlâ yenilebilir görünüyordu.</p>

  <p class="heading1">Artyom kullanılmış bir kaşıkla, alelacele çorbasını yutarken Timofey Kardeş onu üzgün gözlerle seyrediyordu ama fırsattan yararlanıp bir şeyi iyice anlamak üzere sormadan duramadı: “Sakın sana güvenmediğimi düşünme kardeş ama tanrıya olan inancını sorduğumda, yanıtın tereddütlüydü. Ama onun olmadığı bir dünyayı nasıl tasavvur edebilirsin? Bu dünya onun bilgece tasarımıyla değil de kendiliğinden mi yaratıldı? Yaşam biçimlerindeki bu sonsuz zenginlikler, dünyadaki bütün bu güzel şeyler rastlantıyla mı ortaya çıktı?”</p>

  <p class="heading1">Artyom vagonda çevresine şöyle bir göz gezdirdi, orada kendileriyle aşçıbaşı dışında yaşamın başka hiçbir biçimini göremedi. Sonunda kuşkulu bir homurtuyla, başını yeniden çanağına eğdi.</p>

  <p class="heading1">Timofey Kardeş ise işin ucunu bırakmaya niyetli görünmüyordu. “İkna olmadın mı? Şunu bir düşün: Eğer bu dünyada hiçbir yerde tanrının iradesi görülmüyorsa, o zaman bu şu anlama...” Sanki dehşete düşmüş gibi, sesi gırtlağında tıkandı, ancak birkaç dakika sonra devam edebildi. “O zaman bu, insanların kendi başlarına terk edilmiş olduğu, bizim varlığımızın da hiçbir anlamı ve yaşamak için de bir neden olmadığı anlamına gelir. Bu da, bir kaosun içine battık ve tünelin sonunda ışık görme umudu da kalmadı demektir. Böyle bir dünyada yaşamak korkunç olurdu, evet imkânsız olurdu.”</p>

  <p class="heading1">Artyom hiç cevap vermedi. Timofey Kardeş’in sözleri yine de onu düşündürmüştü. Bugüne kadar hayatı tam bir kaos içinde, anlamsız ve bağlantıları olmayan bir dizi rastlantılar zinciriyle geçmişti. Bu ona sıkıntı veriyordu ancak hayatına anlam kazandırmak için bir basit gerçeğe inanmak son derece korkakça bir şey gelmişti. Çektiği acılar ve düştüğü bütün umutsuzluklar bir yana, hayatının kendisinden başka hiç kimseye bir yararı olmadığını düşünmüştü. Yaşayan her varlık sadece kendi anlamsızlığı ve kaosuyla baş başaydı. Ne var ki, Artyom yumuşak huylu Timofey’le bu&nbsp;yüzden tartışmaya girmek istemiyordu.</p>

  <p class="heading1">Rahatlamıştı, kendi kendine teselli bulmuştu, midesi toktu; yorgun, aç, iğrenç bir haldeyken, kendisiyle dostça sohbet eden, ona temiz giysiler ve yiyecek bir şeyler vererek dostça aralarına kabul eden bu insanlara içinden derin bir şükran duyuyordu. Bunu onlara da göstermek istiyordu. Timofey Kardeş, kardeşlerin toplantısında onu takdim edeceğini ima edince, hemen yerinden fırladı.</p>

  <p class="heading1">Toplantı, az ilerdeki üçüncü vagonda yapılıyordu. Sırtlarında aynı elbiseyle değişik tipte bir sürü insan toplanmıştı. Vagonun ortasında küçük bir podyum vardı. Podyumun üzerinde duran adam, diğerlerine tepeden bakıyordu; öyle uzundu ki, kafası neredeyse tavana değecekti.</p>

  <p class="heading1">Timofey Kardeş, yumuşak hareketlerle ona kalabalığın içinden yol açarken, “Kulaklarını aç iyi dinle” diye onu uyardı.</p>

  <p class="heading1">Konuşmacı oldukça yaşlı bir adamdı. Düzgün, bakımlı sakalı iyice göğsüne kadar inmişti, rengi belli olmayan, derine batık gözleri sakin ve bilgece bakıyorlardı. Yüzü ne zayıf ne de etliydi, derin çizgiler kocamış, çaresiz ve aciz bir izlenim vermiyor, aksine garip bir güç yayıyordu çevresine.</p>

  <p class="heading1">“Bu Ioann Kardeş, bizim en yaşlımız” diye Timofey Kardeş Artyom’a saygılı bir ifadeyle fısıldadı. “Çok şanslısın Artyom Kardeş. Vaaz henüz başlıyor. Bir kerede bir sürü öğreti dinleyeceksin.”</p>

  <p class="heading1">Vaiz elini kaldırdı. Salondaki fısıltılar ve hışırtılar bir anda dindi. Sonra derin, tınlayan bir sesle konuşmaya başladı. “Sizin için ilk dersimiz sevgili kardeşler, tanrının bizden ne istediğini nasıl öğreneceğimizdir. Bana şu üç sorunun cevabını verin: <i class="calibre3">İncil</i> hangi önemli bilgileri içeriyor? Onu kim yazdı? Onu neden öğrenmeliyiz?”</p>

  <p class="heading1">Konuşma biçimi Timofey Kardeş’ten farklıydı. Basit konuşuyor, sözcükleri anlaşılır bir şekilde birleştiriyor, kısa cümleler kuruyordu. Artyom önce biraz şaşırdı ama sonra etrafına bakınca orada bulunanların çoğunun sadece bu dilden anladıklarını fark etti.</p>

  <p class="heading1">Bu arada gri saçlı vaiz <i class="calibre3">İncil’in</i> tanrı ve onun emirlerinden söz ettiğini açıklamıştı. Sonra ikinci soruyu yanıtladı: <i class="calibre3">İncil</i> yaklaşık 40 kişi tarafından 1600 yılda yazılmıştı, tabii bu 40 kişinin hepsine tanrı tarafından vahiy gelmişti. “Bu nedenle” diye yaşlı adam sonuç çıkardı. <i class="calibre3">“İncil</i> insanlar tarafından yazılmadı, Tanrı yani Gökler Tanrısı tarafından yazıldı. Şimdi söyleyin bakalım bana kardeşler, neden <i class="calibre3">İncil’i</i> okumalıyız?” Kimse tepki vermeden soruyu kendisi yanıtladı: “Çünkü tanrıyı ve onun iradesini tanımak ebedi yaşam demektir!” Kalabalığa sert bir bakış fırlattıktan sonra uyaran bir sesle ekledi: “Sizin <i class="calibre3">İncil</i>‘<i>i</i> okumanızdan herkes memnun olmayacaktır. Ama sizi engellemelerine sakın izin vermeyin!” Kısa bir sessizlik oldu. Yaşlı, bir yudum su içtikten sonra devam etti: “Benim ikinci dersim kardeşlerim, tanrının kim olduğu üzerinedir. Şimdi bana üç sorunun cevabını verin: Gerçek tanrı kimdir ve adı nedir? En önemli özellikleri nedir? Ona nasıl tapınacaksınız?”</p>

  <p class="heading1">Bu kez kalabalıktan biri bir şeyler söylemek istedi ama diğerleri öfkeyle ıslık çaldılar. Ioann Kardeş bunun üzerine, hiçbir şey olmamış gibi tekrar konuşmaya başladı: “İnsanlar çok şeye tapınıyorlar. Ama <i class="calibre3">İncil</i>‘de sadece bir tek tanrının olduğu yazılmıştır. Her şeyi o yaratmıştır; hem gökyüzünde hem de yeryüzünde. Ve bize hayatı bahşeden o olduğu için sadece ona tapınmalıyız.” Konuşmasına ara verdi ve yüksek sesle sordu: “Peki gerçek tanrının adı nedir?”</p>

  <p class="heading1">Koro halinde sesler yükseldi: “Yahova!”</p>

  <p class="heading1">Artyom sinirli bir şekilde çevresine bakındı.</p>

  <p class="heading1">“Gerçek tanrının adı Yahova’dır” diye vaiz onayladı. “Pek çok unvanı var ama adı tektir. Tanrımızın adını iyice belleyin, korkup sadece unvanlarından birini değil, doğrudan onun adını söyleyin. Peki şimdi bana kim cevap verecek: Tanrımızın en önemli özellikleri nelerdir?”</p>

  <p class="heading1">Soruyu yanıtlamak üzere vecde gelmiş bir genç elini kaldırdı ama yaşlı ondan önce davrandı: “Yahova’nın kişiliği <i class="calibre3">İncil'</i><i>de</i> açıklanıyor. Onun en önemli özellikleri sevgi, adalet, bilgelik ve güçtür. <i class="calibre3">İncil’de</i> tanrının iyi ve merhametli, uysal ve sabırlı olduğu yazılıdır. İtaatkâr çocuklar gibi bizler de her konuda ona benzemeliyiz, onu örnek almalıyız.” Sözlerine herhangi bir itiraz gelmediği için yaşlı, haşmetli sakalını sıvazlayarak sordu: “Bana söyleyin şimdi: Yahova’ya, sahibimize nasıl hizmet etmeliyiz?&nbsp;Yahova, bizim ona sadece ve sadece hizmet etmemizi söylüyor. Birtakım resimleri ve sembolleri yüceltmemeli, onlara tapmamalıyız!” Konuşmacının sesi tehditkâr bir tonla yükseldi: “Bizim tanrımız ününü diğerleriyle paylaşmayacaktır! Resimlerin bize yardım edecek gücü yoktur!”</p>

  <p class="heading1">Kalabalıktan onayladıklarını gösteren sesler geldi. Timofey Kardeş sevinçle parlayan yüzünü Artyom’a çevirerek, “Ioann müthiş bir konuşmacıdır. Kardeşliğimizin her gün biraz daha güçlenmesini, inançlı insanların çoğalmasını ona borçluyuz!” dedi.</p>

  <p class="heading1">Artyom zorla gülümsedi. Ioann’ın ateşli konuşmasından çok etraftakilerin tepkisinden etkilenmişti; yine de dinlemeye, devam etmeye değerdi.</p>

  <p class="heading1">“Üçüncü dersimizde sizlere Hazreti İsa’nın kim olduğunu anlatacağım. İşte üç soru: Tanrının ilk oğluna neden Hazreti İsa adını vermişler? Neden insan olarak yeryüzüne inmiştir? Ve İsa pek uzak olmayan bir gelecekte neler yapacaktır?”</p>

  <p class="heading1">Böylece, İsa’nın tanrının ilk yarattığı varlık olduğu anlaşılıyordu. İnsan kisvesine bürünmeden önce manevi bir varlık olarak gökyüzünde yaşıyordu. Artyom gerçek gökyüzünü sadece bir kez Botanik Bahçesi’ndeyken gördüğünü düşündü. Sonra da hatırladı; bir keresinde biri ona yıldızlarda hayat olabileceğini söylemişti. Acaba vaizin söylediği bu muydu?</p>

  <p class="heading1">Yaşlı, bu arada topluluğa ikinci soruyu sormuştu bile: “İçinizden kim bana, Tanrı’nın oğlu Hazreti İsa’nın neden insan olarak yeryüzüne indiğini söyleyebilir?” Yine konuşmasına kısa bir ara verdi.</p>

  <p class="heading1">Artyom yavaş yavaş burada olanları anlamaya başlamıştı, kim hidayete henüz ermiş ve Hristiyanlığa dönüş yapmış, kim uzun zamandan beri vaazları dinliyor, şimdi anlamıştı. Bir kere eski muharipler en yaşlının sorularına cevap vermeye kalkışmıyorlardı. Buna karşılık yeniler taze öğrendikleri bilgileri, çocuksu bir heyecanla el kol işaretleriyle seslendiriyorlardı; ta ki yaşlı adam kendisi konuşmaya başlayana kadar.</p>

  <p class="heading1">Yaşlı, anlatımında şimdi iyice gerilere gitmişti. “Âdem, yani ilk insan tanrının yasağını dikkate almayıp <i>İ</i><i class="calibre3">ncil’de</i> günah olan şeyi yaptı. Bunun için tanrı onu ölüme mahkûm etti. Daha sonra Âdem yaşlandı ve öldü ama ölmeden önce bu günahını çocuklarına miras bıraktı, bu yüzden biz de günün birinde yaşlanacağız ya da hastalanacağız ve öleceğiz. Ve tanrı, insanlara tanrı gerçeğini öğretmesi, insanlara bir örnek olması ve onları günahtan ve ölümden kurtarması için, kendi hayatını feda etmek üzere, ilk doğan çocuğunu yeryüzüne gönderdi.”</p>

  <p class="heading1">Bu anlatım Artyom’un aklına pek yatmamıştı. Tanrı her şey eskisi gibi olsun diye neden önce herkesi ölümle cezalandırıyor, oğlundan da bunun için kendisini kurban etmesini istiyordu? Tanrı her şeye muktedir değil miydi?</p>

  <p class="heading1">“İsa öldükten sonra yeniden dirildi ve göğe yükseldi. Tanrı onu kral ilan etti. Yakında İsa bu dünyadaki bütün kötülükleri, bütün acıları yok edecek. Ama önce hepimiz dua edelim, sevgili kardeşlerim!”</p>

  <p class="heading1">Topluluktakiler uysal bir biçimde başlarını eğdiler, Artyom’un bir anda çevresini çok sesli mırıltılar sardı, sözcükleri tek tek anlayabiliyordu ama hepsinden bir anlam çıkaramıyordu. Beş dakika süren ibadetten sonra kardeşler hararetle sohbete koyuldular. Anlaşılan hepsi kendini bu vaazdan sonra aydınlatılmış hissediyordu. Artyom ise yeniden derin bir melankoliye gömüldü. Yine de bir süre daha kalmaya karar verdi, belki vaazın ikna edici bölümü daha sonra gelecekti.</p>

  <p class="heading1">Vaiz çevresini umutsuz bir bakışla taradıktan sonra tehditkâr bir sesle sordu: “Dördüncü dersimde size şeytanın ne olduğunu söyleyeceğim. Hepiniz buna hazır mısınız? Bütün kardeşler bunu öğrenmeye manen hazır mı? Bu gücü kendinizde hissediyor musunuz?”</p>

  <p class="heading1">Aslında tam şimdi cevaplar verilmeliydi ama Artyom sesini çıkarmadı. İşin aslını anlamadan manen yeterince kuvvetli olup olmadığını nereden bilecekti?</p>

  <p class="heading1">“Size üç soru: Şeytan nereden geldi? Şeytan insanları nasıl aldatıyor? Neden şeytana karşı direnmeliyiz?”</p>

  <p class="heading1">Artyom, nerede olduğunu ve buradan nasıl kurtulacağını hararetle düşünmeye koyuldu. Ioann Kardeş’in açıklaması geldi kulağına, şeytanın en büyük günahı, usulen tanrı için olması gereken ibadetin kendisine yapılmasını istemekti. Üstelik tanrıyla ilgili bazı kuşkuları da vardı, acaba tanrı gerçekten insanların hâkimi miydi, tabasının çıkarlarını gözetiyor muydu ve insanlar ona gelecekte de bağlı kalacaklar mıydı? Yaşlının konuşması Artyom’a başöğretmenin ders vermesi gibi gelmeye başlamıştı. Timofey Kardeş arada bir ona doğru gözlerini kaydırıp yüzünde en azından aydınlanmanın minicik bir kıvılcımını görmeyi umut ediyordu ama Artyom’un yüz ifadesi aksine gittikçe kararıyordu.</p>

  <p class="heading1">“Şeytan kendisine tapan insanları aldattı” diye Ioann Kardeş devam etti. “Aldatmanın üç şekli var: Yanlış din, spiritüalizm ve milliyetçilik. Eğer bir din tanrıyla ilgili yalanlar yayıyorsa, o zaman şeytanın amaçlarına hizmet ediyor demektir. Yanlış dinlerin taraftarları gerçek tanrıya tapındıklarına inanmış olabilirler ama gerçekte hizmet ettikleri şeytanın kendisidir. Buna karşılık spiritüalizm ruhlardan medet ummaktır; insanların kendilerini koruması ya da başkalarına zarar vermesi ya da onlara gelecekten haber vermesi ve mucizeler yaratması için ruhların çağrılmasıdır. Bütün bunların arkasında kötü bir güç yani şeytan vardır! Ayrıca şeytan, insanları abartılı milliyetçi duygulara ve siyasi örgütlenmelere katılmaya yönlendirmek suretiyle de aldatmaktadır.” İşaret parmağını, orada bulunanları uyaracak şekilde havaya kaldırdı. “İnsanlar zaman zaman kendi halklarının ya da ırklarının diğerlerinden çok daha iyi olduğuna inanırlar. Ama bu gerçek değildir.”</p>

  <p class="heading1">Artyom bunu onayladı.</p>

  <p class="heading1">“Genelde hâkim olan düşünce, siyasi örgütlerin insanlığın sorunlarını yok edeceğidir. Buna inanan, tanrının hâkimiyetine inanmıyor demektir. Oysa sadece&nbsp;Yahova’nın krallığı bizim sorunlarımızı çözebilir. Ve şimdi kardeşlerim, size neden şeytana direnmemiz gerektiğini söyleyeceğim. Yahova’ya inanmayasınız ve ona sırt çeviresiniz diye şeytan sizi sıkı bir takibe alır ve direnişe geçebilir. Dostlarınız ve akrabalarınız, <i class="calibre3">İncil’i</i> okuduğunuz için sizi lanetleyebilir. Başkaları da sizinle alay edebilir. Ama her zaman şunu düşünün: Hayatınızı kime borçlusunuz?” Vaizin sesi sert bir şekilde çınladı: “Şeytan sizi korkutup sindirmek istiyor! Yahova’nın öğretilerini dinlemekten vazgeçmeniz için! İzin vermeyin! Şeytanın zafer kazanmasına izin vermeyin!</p>

  <p class="heading1">Eğer şeytana karşı direnirseniz, o zaman Yahova’nın size hâkim olduğunu kanıtlamış olursunuz!”</p>

  <p class="heading1">Kalabalık huşu içinde coşkulu seslerle karşılık verince, Ioann Kardeş bir el hareketiyle isterik havayı susturup kollarını iki yana açtı. “Şimdi beşinci derse kulak verin: Tanrı yeryüzüyle ne yapmak istiyor? Yahova, yeryüzünü insanlar sonsuza kadar mutlu bir şekilde yaşasın diye yarattı! Yeryüzü hiçbir zaman parçalanmayacak. Sonsuza kadar var olacak!”</p>

  <p class="heading1">Artyom artık kendini daha fazla tutamadı. Küçümser tavırla burnundan soludu. Aynı anda öfkeli bakışlar ona döndü. “Adem’le Havva, tanrının yasasına aldırış etmeden günah işlediler” diye vaiz devam etti. “Bu nedenle Yahova onları cennetten attı ve cennet yok oldu. Ama Yahova, yeryüzünü neden yarattığını unutmamıştı. İnsanlar sonsuza kadar orada yaşasınlar diye, yeryüzünü cennete çevirdi. Peki bu planı nasıl uygulayacak?”</p>

  <p class="heading1">Karar vermek için geçen uzun bir aradan sonra vaazın can alıcı noktası gelmişti: Artyom Ioann Kardeş’in trajik sesini duymak için kulaklarını dikti: “Yeryüzü cennet olmadan önce, kötü insanlar yok edilmeliydi. Atalarımıza bu temizliğin Mahşer’de yani tanrının kötüleri yok edeceği savaşta gerçekleşeceği vahiy edildi. Böylece şeytan bin sene zincirlere vurulacak ve hiç kimse yeryüzüne zarar vermeyecekti. Sadece tanrının halkı sağ kalacak. Bin yıl boyunca sahibimiz Hazreti İsa hüküm sürecek!” Vaiz, alev alev yanan gözlerini ön sıralarda oturan dinleyicilere doğrulttu: “Bunun ne demek olduğunu anladınız mı? Kötüyü yok etmek için Tanrı’nın savaşı çoktan sona erdi! Bizim günahkâr yeryüzünün başına gelenler, zaten Mahşer’di. Kötü yok olup gitti! Şimdi kehanet edildiği gibi sadece tanrının halkı sağ kalacak. Ve biz, metroda yaşayan bizler tanrının halkıyız çünkü biz Mahşer’den sağ çıktık. Tanrının hükümranlığı yakındır! Pek yakında ne yaşlılık ne hastalık ne de ölüm diye bir şey kalacak. Sakatlar yeniden sağlığına kavuşacak, yaşlılar gençleşecek. İsa’nın bin yıllık hükümranlığında tanrıya inananlar yeryüzünü cennete çevirecekler ve tanrı milyonlarca ölüyü hayata döndürecek!”</p>

  <p class="heading1">Artyom, Suhoy’la Hunter’ın arasında geçen konuşmayı hatırladı. Yüzeydeki radyoaktif ışınların en az 50 yıl daha şimdiki kadar kuvvetli kalacağını söylemişlerdi. İnsanların lanetlendiğinden ve yeni biyolojik türlerin ortaya çıkacağından da söz etmişlerdi. Peki Ioann Kardeş yeryüzünü çiçeklerin açtığı bir cennete nasıl döndürecekti?</p>

  <p class="heading1">Artyom ona sormak istiyordu, bu yanıp kül olmuş cennette hangi uğursuz bitkiler yetişecekti ve acaba hangi insanlar orada yerleşmek üzere yukarıya gitmeye cesaret edeceklerdi? Artyom’un, annesiyle babası kötünün yok edilmesi için yapılan savaşta&nbsp;öldükleri için acaba şeytanın çocukları mıydılar? İçinde korkunç bir acının ve güvensizliğin kabardığını hissetti, gözleri yanıyordu, yanağından aşağı bir damla yaşın yuvarlandığını utanarak fark etti. Derin bir soluk alıp ardından sordu: “Yahova kafası olmayan mutantlar için ne düşünüyor?”</p>

  <p class="heading1">Sorusu havada kalmıştı, Ioann Kardeş ona bakmaya tenezzül bile etmedi ama dinleyicilerden bazıları dehşetle ve yabancı gibi ona döndüler. Sanki yine bedeninden yayılan o dayanılmaz kokuyu duymuşlar gibi, birden ondan uzaklaştılar. Timofey Kardeş onu elinden yakaladıysa da Artyom ondan kurtulup kardeşlerin arasından kendine yol açarak dışarı çıktı. Birkaç kez ona çelme takmaya çalıştılar, hatta bir başkası sırtına bir yumruk bile indirdi, arkasından öfkeli ıslıklar duyuldu.</p>

  <p class="heading1">Kraliyet salonunu terk ederek ikinci vagona geçti. Orada masaların etrafına bir sürü insan oturmuştu, hepsinin önünde boş birer alüminyum kap duruyordu. Salonun ortasında bir şeyler oluyordu ki, herkesin gözü o tarafa çevrilmişti. Cılız, ufak tefek, kanca burunlu bir adam durmuş bir şeyler konuşuyordu: “Yemeğe başlamadan önce, kardeşlerim, şiddet üzerine verilen bugünkü vaazı tamamlamak üzere, küçük David’in öyküsünü dinleyelim...”</p>

  <p class="heading1">Adam yana çekildi, yerini tombulca, kalkık burunlu, düzgün taranmış beyaza çalan sarı saçlı bir genç aldı. Şiir okuyan küçük çocuklara benzer bir sesle konuşmaya başladı: “Çok öfkelenmişti ve bana dayak atacaktı. Herhalde çok küçük olduğum için. Arkaya kaçtım ve bağırdım: ‘Dur! Bana vurma! Sana bir şey yapmadım ki. Ne oldu?’” Küçük David, dersini iyi öğrenmiş olmalıydı ki, yüzünde meleksi bir ifade belirdi.</p>

  <p class="heading1">“Peki, o kötü adam sana ne cevap verdi?” diye cılız heyecanla sordu.</p>

  <p class="heading1">“Bana, birisinin kahvaltısını çaldığını söyledi. Sadece öfkesini almak istiyordu.” Gencin sesindeki bir şey, insanda kuşku uyandırıyordu, genç sanki ne söylediğini bilmiyordu.</p>

  <p class="heading1">“Peki sen ne yaptın?”</p>

  <p class="heading1">“Ona sadece şunu söyledim: Beni dövmek, sana kahvaltını geri getirmeyecektir. Sonra olanları anlatmak üzere, birlikte aşçı kardeşe gitmeyi önerdim. Aşçıdan yeni bir kahvaltı tabağı aldı. Sonra da elimi sıktı, ondan sonra da bana hep dostça davrandı.”</p>

  <p class="heading1">“Küçük David’i tehdit eden aramızda mı şimdi?” diye cılız adam, bir savcının ses tonuyla sordu.</p>

  <p class="heading1">Aynı anda, bir el havaya kalktı ve 20 yaşlarında karanlık yüzlü cüsseli bir herif, kendine yol açarak kurmaca sahneye doğru geldi, küçük David’in konuşmasının üzerinde nasıl inanılmaz bir etki bıraktığını söyledi. Rahat konuşamıyordu, küçüğün ezbere konuşma yeteneği anlaşılan herifinkinden çok daha iyiydi. Gösteri sona erip küçük David’le pişman olan dayakçısı iyi niyetli alkışlar arasında veda ettikten sonra, cılız adam hararetle orada toplananlara döndü.</p>

  <p class="heading1">“Gördüğünüz gibi, iyi niyetli sözler büyük bir gücü alt eder. Atasözleri ne der? ‘Tatlı dil yılanı deliğinden çıkarır.’ Uysal, yumuşak olmak zaaf değildir sevgili kardeşlerim, arkasında olağanüstü bir irade gizlidir! Kutsal kitaptaki örnekler bunu açıkça ortaya koyuyor.” Üzeri yağlanmış bir kitapçıktan sözü edilen sayfayı açarak heyecanla okumaya başladı.</p>

  <p class="heading1">Artyom kendisini süzen şaşkın bakışların arasından geçerek ilerledi ve nihayet ilk vagona geldi. Önce onu orada kimse durdurmadı ama trenden aşağıya inmek&nbsp;isterken, karşısına kulenin nöbetçisi -buraya geldiğinde onu samimi bir şekilde selamlayan iyi yüzlü şişman adam- çıktı, kalın kaşlarını çatarak yüzünde sert bir ifadeyle çıkış vizesi olup olmadığını sordu. Adamın şişko işkembesinden kaçmak mümkün değildi.</p>

  <p class="heading1">Nöbetçi, Artyom açıklama yapsın diye birkaç saniye bekledikten sonra koca yumruklarını sıkarak Artyom’un üzerine yürüdü. Artyom’sa telaşla çevresine bakındı ve birden küçük David aklına geldi. Bu deveyle dalaşmayıp belki de ona acaba bugün kahvaltısını mı çaldılar diye sormalıydı.</p>

  <p class="heading1">Şansına o anda Timofey Kardeş çıkageldi, nöbetçiye şefkatle bakıp “Bu genç gidebilir. İstemediği sürece kimseyi burada tutamayız” dedi.</p>

  <p class="heading1">Nöbetçi hayretle baktıktan sonra itaat edip yana çekildi.</p>

  <p class="heading1">“İzin ver de sana biraz eşlik edeyim sevgili kardeşim” diye Timofey Kardeş, tiz bir sesle konuştu. Ve Artyom, sesin büyüsüne karşı koymaktan aciz başını sallayınca, devam etti. “Buradaki yaşamımız ilk bakışta sana biraz alışılmamış gelebilir. Ama senin de içine artık tanrının tohumları ekildi ve gözlerim, bu tohumların ne kadar verimli topraklara düştüğünü görüyor. Yolda giderken izin ver de sana birkaç öğütte bulunayım. Tanrı şu anda bize hiç olmadığından daha yakınken, ki yanlış yola sapmamak için kötüden nefret etmeyi öğren. Tanrının sevmediği ve istemediği her şeyden de uzak dur. Tanrının sevmedikleri fuhuş, sadakatsizlik, oğlancılık, ensest ilişkiler, homoseksüellik, kumar, yalan, hırsızlık, öfke, şiddet, büyücülük, spiritüalizm ve içki düşkünlüğüdür.” Timofey Kardeş hızlı hızlı sayarken bir yandan da sürekli Artyom’un gözlerinin içine bakmaya çalışıyordu. “Eğer tanrıyı seviyorsan ve ona karşı hep iyi olmak istiyorsan, bütün bu günahlardan kendini kurtarmalısın. Tanrının adını yücelt, hükümranlığına ibadet et, bu günahkâr dünyanın işlerinden uzak dur, sana aksini iddia eden insanlardan da kurtul, çünkü bunları onların ağzından konuşan şeytanın ta kendisidir.”</p>

  <p class="heading1">Artyom, artık hiçbir şey dinlemiyor, duymuyordu ve öyle hızlı yürüyordu ki, Timofey ona yetişmekte zorlanıyordu.</p>

  <p class="heading1">Arkada soluk soluğa kalınca, “Seni nerede bulabilirim?” diye bağırdı, yarı karanlığın içinde görünmüyordu.</p>

  <p class="heading1">Artyom adımlarını hızlandırıp koşmaya başladı. Arkadan, karanlığın derinliklerinden son bir umutsuz seslenme duyuldu: “Elbiseyi geri ver!”</p>

  <p class="heading1">Artyom, önünde hiçbir şey görmeden, tökezleyerek yoluna devam ediyordu. Birkaç kez yüzükoyun yere yuvarlandı, avuçları ve dizleri kanadı ama durmamalıydı, makinist kabinindeki sıranın üzerinde duran siyah otomatik silah gözünün önüne geliyordu. Onu yakalarlarsa, şiddet kullanmak yerine kardeşlerin şefkatli sözlerine mi sığınacaklardı, bundan pek emin değildi.</p>

  <p class="heading1">Ayrıca Polis de aynı hat üzerindeydi, artık pek uzakta sayılmazdı. Arada sadece iki istasyon vardı. Şimdi önemli olan yoldan çıkmadan, dosdoğru devam etmekti. Sonra...</p>

  <p class="heading1">Artyom Serpuhovskaya’ya gelince, doğru yönde olduğuna emin olmak için kısa bir mola verdikten sonra, tekrar tünelin karanlık dehlizine doğru yürümeye devam etti.</p>

  <p class="heading1">Birden bir şeyler oldu.</p>

  <p class="heading1">Henüz unutmaya başladığı tünel korkusunu yeniden hisseti, yere yığıldı, yürüyemiyor, düşünemiyor, soluk alamıyordu. Korku her şeyini bir anda engeller&nbsp;olmuştu. Oysa artık bağışıklık kazandığını, bu ürkekliğin şu ana kadar yaptığı bütün yolculuklardan sonra onu terk ettiğini sanmıştı. Kitai-gorod’dan Puşkinskaya’ya giderken, Tverskaya’dan Pavelezkaya’ya drezinle yolculuğunu yaparken ve hatta oradan tek başına Dobrininskaya’ya devam ederken ne en ufak bir korku ne de tedirginlik hissetmişti. Şimdiyse olan olmuştu, her adımda biraz daha kötüleşiyordu. En iyisi vakit kaybetmeden bir an önce istasyona geri dönmekti, hiç değilse orada ışık vardı, insanlar vardı, sırtındaki o kötü, delici bakışı sürekli hissetmezdi en azından.</p>

  <p class="heading1">İnsanların arasında çok uzun zaman kaldığı için, Alekseyevska istasyonunun çıkışında, başına neler geldiğini o zamanlar fark etmemişti. Ama şimdi her şeyi anlıyordu; metro, artık eskisi gibi binlerce insan için bir ulaşım aracı, bir atom sığınağı ya da ikamet yeri değildi, aksine garip ve gizemli bir yaşamı olan, insanların anlayamayacağı olağanüstü bir bilince sahip bir yerdi.</p>

  <p class="heading1">Bu duygu o kadar net ve belirgindi ki Artyom, yaşadığı paniği bu devasa yapının insanlara olan düşmanlığının bir dışavurumu olarak hissetti; yani metro, yanılıp da burayı son sığınakları olarak gören insanlara karşı düşmanca bir hırs besliyor olmalıydı. Bağırsaklarında sürünen bu küçük yaratıklardan nefret ediyor ve Artyom’un da yolunu kesip bir an önce yolunun sonuna varma, yolculuğunun hedefine ulaşma arzusuna o çok eski kudretli iradesiyle karşı çıkıyordu. Ve metronun bu direnişi, her metrede bir karşısına çıkıyor, Artyom’u yolundan alıkoyuyordu.</p>

  <p class="heading1">Hâlâ etrafı zifiri karanlıktı. Ellerini, yüzünün önüne getirdiği zaman bile göremiyordu. Zaman ve mekânın dışına çıkmıştı, bedenini bile artık hissedemez olmuştu. Sanki artık bir tünelin içinde gitmiyor, bilinci bilinmez bir boyutta dalgalanıyordu.</p>

  <p class="heading1">Artyom, önünden tünel duvarlarının geçtiğini de göremiyordu. Sanki bir adım bile ilerleyemiyordu: Hedef beş dakika önce neredeyse şimdi de oradaydı. Gerçi ayakları traverslere dokunuyordu -bu da onun bulunduğu yerde hareket ettiğini gösteriyordu- ama bu hareket öyle tekdüzeydi ki, kafasının içinde aynı çizimin durmadan tekrarlanmasına benziyordu, gerçekte ise hiç hareket etmiyordu. Acaba hedefine yaklaşıyor muydu?</p>

  <p class="heading1">İçini acıtan bu soruya, rüyasında verilen yanıtı hatırladı. Kaslarını geren ve bilincini uyuşturan bu aptalca ve anlamsız düşünceyi kafasından atmayı denedi ama düşünce, ısrarla ve inatla zihnini kurcalıyordu. Ve birden -ister arkasındaki kötülük, düşmanlık ve bilinmezliğin yarattığı o karmaşık korkudan, ister ilerlediğini kendi kendine ispat etmek istiyor olsun- üç misli bir güçle ileriye atıldı. Az ileride yeniden ve tam zamanında durdu, çünkü altıncı hissi ona önünde bir engel olduğunu söylüyordu. Soğuk, paslı demirleri, kalın lastiklerden çıkan cam kırıklarını, tekerleklerin çelikten kasnaklarını elleriyle yokladı ve bu esrarengiz engelin bir tren olduğunu anladı. Mihayil Porfiryevitç’in anlattığı o korkunç hikâye aklına geldi. Ve trenin içine girmemeye karar verdi, tünelin duvarına yaslanarak, zincirleme uzanan vagonların önünden geçti. Treni arkasında bırakınca derin bir soluk alarak tekrar yoluna devam etti.</p>

  <p class="heading1">Artyom inanılmaz rahatlamıştı. Şimdi gerçek dünyada ve insanların yakınında olduğunu biliyordu. Onun hakkında ne düşündükleri umurunda değildi. Katil, hırsız, rahip ya da devrimci olsunlar, hiç önemi yoktu; önemli olan kanıyla canıyla kendi gibi yaratıklar olmasıydı. Onu aralarına kabul edeceklerine emindi, bundan bir saniye bile&nbsp;kuşku duymamıştı. Kendisini boğmak isteyen, görünmeyen o devasa yaratıktan saklanabilecekti, buna emindi. Hatta çılgınca düşüncelerinden de kurtulacaktı. Ama önüne çıkan manzara hiç de düşündüğü gibi değildi, sahiden gerçek dünyaya mı dönmüştü, yoksa hâlâ bilincinin bir köşesinde yanılgılar içinde miydi, emin değildi.</p>

  <p class="heading1">Polyanka istasyonunda -burası ancak o istasyon olabilirdi- sadece bir tek ateş yanıyordu ama ondan başka ışık kaynağı olmadığı için bu ateş Artyom’a elektrik ampullerinin ışığı kadar aydınlık geldi. Ateşin önünde, birinin sırtı, birinin yüzü ona dönük iki adam oturuyordu ama dış dünyayla aralarında bir duvar örülmüş gibi, Artyom’u ne görmüşler ne de geldiğini duymuşlardı.</p>

  <p class="heading1">Ateşin aydınlığında görülebildiği kadarıyla bütün istasyon ağzına kadar inanılmaz bir hurdayla dolmuştu. Artyom, parçalanmış tekerlekler, araba lastikleri, mobilya ve aletten arta kalan parçaları hayal meyal seçebilmişti, hatta bunların arasında eski kâğıt ve gazete yığınları da vardı. Tam ateşin önünde bir kumaş parçasının üstünde beyaz alçıdan bir büst duruyordu, yanında da bir kedi kıvrılmış uyuyordu. Bunun dışında ortalıkta tek bir canlı bile görülmüyordu.</p>

  <p class="heading1">İstasyon memurlarından biri, diğerine dikkatle ve ağır ağır bir şeyler anlatıyordu. Artyom yaklaşınca, anlattıklarını anlamaya başladı: “Üniversiteyle ilgili çıkan bu söylentiler fazla abartılı. Üstelik de temelden yanlış. Yeraltındaki Ramenki<sup class="calibre1"><a class="calibre2" href="../Text/Section0049.xhtml#dipnot-49" id="dipnot-49-geri">49</a>&nbsp;</sup>&nbsp;şehrine ait o eski efsaneyi andırıyor. Metro-2’nin bir kısmına ait efsaneyi... Tabii insan % 100 emin olamaz, hiçbir şeyi kesin olarak söylemek mümkün değil elbette. Burası mitoloji ve efsanelerin hükümdarlığıdır. Metro-2 elbette mitolojinin merkezi olurdu, şayet insanlar bunu bilmiş olsalardı. Sadece görünmeyen gözlemcilere inanmak bile yeterdi...”</p>

  <p class="heading1">Artyom iyice yanlarına yaklaşınca, ona sırtı dönük olan adam karşısındakine, “Burada biri var” dedi.</p>

  <p class="heading1">İkinci adam başını salladı: “Elbette var.”</p>

  <p class="heading1">Birinci adam Artyom’a yüzünü çevirmeden “Yanımıza oturabilirsin” dedi. “Buradan sonra zaten gidecek yol yok.”</p>

  <p class="heading1">“Niye?” diye Artyom endişeyle sordu. “Orada tünelde biri mi var yoksa?”</p>

  <p class="heading1">“Tabii ki yok. Oraya kim cesaret edebilir ki? Dediğim gibi, bundan sonrası yok. Hadi otur artık.”</p>

  <p class="heading1">“Teşekkür ederim.” Artyom, çekinerek bir adım ilerledi, büstün yanına yere çömeldi.</p>

  <p class="heading1">İki adam da 40’larının üstündeydi. Biri kır saçlıydı, dört köşe çerçeveli bir gözlük takmıştı, diğeri sarışın ve zayıftı, küçük bir sakalı vardı. Muflon ceketleri eski ve yıpranmıştı, genel görünümlerine pek uygun değildi, ince kordonlu bir aleti tüttürüyorlardı, nargileye benziyordu, etrafa baygın bir koku yayılmıştı. Sarışın olan “Adın ne?” diye sordu.</p>

  <p class="heading1">Bu iki garip görünüşlü insanı kuşkuyla süzerken cevap verdi Artyom. Sarışın, yanındakine dönerek, “Adı Artyom’muş” dedi.</p>

  <p class="heading1">“Anlaşıldı” diye mırıldandı, diğeri.</p>

  <p class="heading1">“Ben Yevgeni Dimitriyevitç. Bu da Sergey Andreyeviç” dedi sarışın olan.</p>

  <p class="heading1">“Bu kadar resmi olması şart mı?” diye Sergey Andreyeviç sordu.</p>

  <p class="heading1">“Ah tabii, Seryoşka” diye Yevgeni Dimitriyevitç cevap verdi. “Bizim yaşımızda böyle&nbsp;yapılır. Bulunduğumuz mevkii bunu gerektiriyor.”</p>

  <p class="heading1">Sergey Andreyeviç, Artyom’a dönerek sordu. “Peki daha başka neler var bakalım?”</p>

  <p class="heading1">Garip bir soruydu. Başlangıcı olmayan bir şeyin devamını istiyordu. Artyom şaşırmıştı.</p>

  <p class="heading1">Sarışın hemen araya girip yardım etti: “Artyom. Artyom... Artyom da ne? Nerede yaşıyorsun, nereye gidiyorsun, neye inanıyorsun, ne yapmalı ve suçlu kim?”<sup class="calibre1"><a class="calibre2" href="../Text/Section0050.xhtml#dipnot-50" id="dipnot-50-geri">50</a></sup></p>

  <p class="heading1">Sergey Andreyeviç, birden hiç ilgisiz araya girdi. “Tam eskisi gibi, hâlâ hatırında değil mi?” dedi.</p>

  <p class="heading1">Yevgeni Dimitriyevitç güldü. “ Evet tabii!”</p>

  <p class="heading1">“WDNCh’da yaşıyorum, en azından bir zamanlar oradaydım” diye Artyom çekinerek anlatmaya başladı. Bir kez daha ikisine baktı. Geç olmadan buradan kaçmak belki daha iyi olacaktı. Ama iki adamın, kendisi gelmeden önce ne konuştuklarını merak ettiği için, biraz daha ateşin yanında kalmak istiyordu.</p>

  <p class="heading1">“Metro-2 dediğiniz nedir? Özür dilerim, istemeden kulak misafiri oldum.”</p>

  <p class="heading1">Sergey Andreyeviç lütufkâr bir şekilde gülümsedi. “Demek metronun en büyük efsanesini öğrenmek istiyorsun? Tam olarak neyi bilmek istiyorsun?”</p>

  <p class="heading1">“Bir yeraltı şehrinden ve bazı gözlemcilerden söz ettiniz.”</p>

  <p class="heading1">Yevgeni Dimitriyevitç gözlerini tavana dikti, havaya birkaç duman dalgası üfürdü ve sonra anlatmaya koyuldu: “Şimdi Metro-2, kötü güçler galip geldiği zaman, Ragnarök zamanına ait kutsal Sovyet Tapınağı’ndaki tanrıların geri çekildikleri yerdi. Efsaneye göre, yukarıda artık hiçbir yaşantının kalmadığı bu şehrin altında, bir ikinci metro daha kurulmuş: Bu metro seçkinler içinmiş. Eğer bilmek istiyorsan, burada etrafında gördüğün metro sürülerin metrosudur, efsaneye göre, çobanlarla köpeklerin metrosudur. Çok çok önceleri, çobanlar kendi sürülerinin üzerindeki güçlerini henüz kaybetmemişken, onları o metrodan idare ediyorlardı ama sonradan güçlerini yitirince koyunlar da etrafa dağıldı. İki dünyayı sadece bir büyük kapı ayırıyordu, eğer söylencelere inanacak olursak, kapı, haritayı kan kırmızısı bir çizgiyle ikiye ayıran yerde duruyordu: Yani, Sokolnitçeskaya hattı üzerindeydi. Sportivnaya istasyonunun öte tarafında bir yerlerde. Sonra bir şeyler oldu ve Metro-2’ye uzanan geçit bir daha açılmamak üzere büsbütün kapandı, buradaki insanlar, orada ne olup bittiğini artık öğrenemez oldular, sonunda Metro-2’nin varlığı efsaneye dönüştü. Fakat...”</p>

  <p class="heading1">Yevgeni Dimitriyevitç işaret parmağını havaya kaldırdı: “Metro-2’ye geçit yok demek, onun artık orada var olmadığı anlamına gelmez. Aksine: Metro-2 çevremizdedir. Tünelleri bizim yeraltı trenimizin geçitlerine bağlanmıştır ve istasyonları da belki bizim istasyonlarımızın duvarlarının birkaç adım gerisindedir. Her iki kompleks de birbirinden ayrılamaz, aynı organizmanın kan dolaşımı ve lenf damarlarıdır. Ve hâlâ bazı insanlar, çobanların sürülerini başıboş bırakıp kendi yazgısına terk ettiğine bir türlü inanamıyorlar. Bu sürülerin kendilerini belli etmeden bizim yaşamımızda var olduğunu, bizi idare ettiklerini, kimseye görünmeden, adım adım bizi takip ettiklerini iddia ediyorlar. Görünmeyen gözlemcilere inanmak işte bu anlama geliyor.”</p>

  <p class="heading1">Üzeri kurumlanmış büstün yanında kıvrılmış yatan kedi, başını kaldırıp ışıl ışıl parlayan kocaman yeşil gözlerini açtı ve, şaşılacak kadar keskin ve bilinçli bir şekilde Artyom’a baktı.</p>

  <p class="heading1">Bakışı bir hayvanınkine benzemiyordu, Artyom’a kedi sanki bir başkasının gözleriyle kendisini gözlüyormuş gibi geldi. Ama hayvan uzun pembe dilini dışarı çıkarıp esnedi, kuyruğunu altına alarak yeniden pineklemeye koyuldu. Artyom’un kurduğu hayal de böylece kaybolup gitti. Artyom hafifçe öksürdü.</p>

  <p class="heading1">“Peki o görünmeyen gözlemciler, neden insanların kendilerini bilmesini istemiyorlar?”</p>

  <p class="heading1">“Bunun iki nedeni var. Birincisi, koyunlar günah işlediler, çünkü çobanları çaresiz bir haldeyken onu tek başına bıraktılar. İkincisi, Metro-2 bizim dünyamızdan koptuktan sonra, çobanlar bizden farklı geliştiler, onlar artık insan değil, mantığına yabancı olduğumuz, düşüncelerine uyum sağlayamadığımız bizden daha üstün bir düzenin varlıkları oldular. Metro için nasıl bir yazgı düşündüklerini kimse bilmiyor ama bir anda her şeyi değiştirecek durumdalar, bu kesin. Evet, hatta bize kaybettiğimiz, harikulade dünyayı bile geri verebilirler, çünkü eski güçlerine yeniden kavuştular. Ama bir zamanlar onlara karşı geldiğimiz ve ihanet ettiğimiz için, bizim yazgımızla artık pek ilgilenmiyorlar. Yine de, ‘onlar’ her yerdeler ve aldığımız her soluktan, attığımız her adımdan, kalbimizin her atışından, metroda ne oluyorsa, her şeyden haberdarlar. Şimdilik bizi sadece gözetliyorlar. Ne zaman ki, korkunç günahımızdan arınacağız, o zaman bize şefkatli bakışlarını çevirecek ve ellerini uzatacaklar. Sonra diriliş başlayacak. Görünmeyen gözlemcilere inanalar böyle diyorlar.” Yevgeni Dimitriyevitç kokulu tütünden bir nefes daha çekti.</p>

  <p class="heading1">“Ama insanlar günahlarından nasıl arınabilecekler?”</p>

  <p class="heading1">“Görünmeyen gözlemcilerin dışında bunu hiç kimse bilmiyor. İnsanlar bunu kavrayamıyorlar, çünkü gözlemcilerin ne yapacağı bilinmiyor.”</p>

  <p class="heading1">“O zaman insanlar kendi başlarına hiçbir zaman günahlarını affettiremeyecekler mi?”</p>

  <p class="heading1">Yevgeni Dimitriyevitç omuzlarını silkti. “Bu seni rahatsız mı etti?” Tütünüyle havada iki güzel duman halkası daha çıkardı, sonra da birini diğeriyle üfledi.</p>

  <p class="heading1">Bir sessizlik oldu. Önce hafif ve belirgin, daha sonra giderek yoğunlaşan ve boğucu bir sessizlik sardı etrafı. Artyom aniden boğucu sessizliği bozmak istedi, gelişigüzel bir cümle ya da anlamsız bir sözle, ne olursa olsun, yeter ki sessizlik bozulsun. Ve sordu:</p>

  <p class="heading1">“Siz nerelisiniz?”</p>

  <p class="heading1">“Önce Smolenskaya istasyonunda yaşıyordum” diye Yevgeni Dimitriyevitç yanıtladı. “Metroya sadece beş dakikalık mesafede.”</p>

  <p class="heading1">Artyom anlamamış gibi baktı. Bununla ne demek istemişti? Yani kendi istasyonundan mı uzakta değildi? Tünelde miydi?</p>

  <p class="heading1">“Hep Çebureki’nin<sup class="calibre1"><a class="calibre2" href="../Text/Section0051.xhtml#dipnot-51" id="dipnot-51-geri">51</a></sup> satıldığı stantların önünden geçmek zorundaydık. Bazen oradan bira da alıyorduk. Orada hep sokak kadınları vardı, onların... ah karargâhları oradaydı.”</p>

  <p class="heading1">Artyom, Yevgeni Dimitriyevitç’in çok eski zamanlardan söz ettiğini anlamıştı, bundan önceki zamandan.</p>

  <p class="heading1">“Evet... Ben de zaten oraya yakın oturuyordum” diye Sergey Andreyeviç ekledi. “Kalinin Prospekt’te<sup class="calibre1"><a class="calibre2" href="../Text/Section0052.xhtml#dipnot-52" id="dipnot-52-geri">52</a></sup> gökdelenlerden birinde. Yaklaşık beş yıl kadar önce biri bana anlatmıştı, o da bir ştalkerden duymuş, o gökdelenlerden şimdi geriye sadece bir enkaz kalmış. Kitabın Evi<sup class="calibre1"><a class="calibre2" href="../Text/Section0053.xhtml#dipnot-53" id="dipnot-53-geri">53</a></sup> hâlâ yerinde duruyor, bir düşün hele etraftaki kâğıtlar, hâlâ&nbsp;hiç ellenmemiş. Ama gökdelenlerden geriye moloz ve birkaç beton parçasından başkaca bir şey kalmamış. Garip.”</p>

  <p class="heading1">“Peki eskiden nasıldı?” diye Artyom sordu. Annesiyle babasına bu soruyu sormaktan her zaman pek hoşlanırdı, sorusunu yanıtlamak için ikisinin de ellerindeki bütün işi bırakmalarını zevkle izlerdi. Gözleri hayale dalar, sesleri farklı bir renk alırdı adeta, yüzleri de bir on yıl daha gençleşirdi. Hayallerindeki fotoğraf, Artyom’un düşündüğünden mutlaka çok farklıydı, yine de anlattıkları her şey inanılmaz heyecanlı ve zevkli olurdu. Onlar anlatırken Artyom’un da yüreğine garip, acıtan, tatlı bir özlem dolardı.</p>

  <p class="heading1">Yevgeni Dimitriyevitç tekrar nargilesinden bir nefes çekti.</p>

  <p class="heading1">“Nasıl söylesem bilmem ki... Çok güzeldi. Eskiden... Hepsini tam anlamıyla yok ettik.”</p>

  <p class="heading1">Artyom bununla ne demek istediğini anlamadı.</p>

  <p class="heading1">Sergey Andreyeviç onun duraksadığını fark etti, hemen açıkladı: “İyi ve güzel zamanlardı, zevk alıyorduk.”</p>

  <p class="heading1">“Evet, çok doğru. Yok olmasına göz yumduk” diye Yevgeni Dimitriyevitç onayladı. “Benim bir yeşil Moskovitç-2141’im vardı. Bütün maaşım ona giderdi, yağını değiştirmek ve diğer işlemler için. Bir keresinde kendim bir karbüratör yaptım ve içine nitro ekledim.” Yine eski mutlu günlere dönmüştü, yüzünde, Artyom’un her zaman pek sevdiği bir ifade belirmişti.</p>

  <p class="heading1">Ama Sergey Andreyeviç arkadaşını bu tatlı anılarından kopardı.</p>

  <p class="heading1">“Artyom herhalde bir Moskovitç nedir bilmiyordur, tabii bir karbüratörü de.”</p>

  <p class="heading1">“Ne, bilmiyor mu?” Yevgeni Dimitriyevitç küskün bir bakış fırlattı Artyom’a.</p>

  <p class="heading1">Artyom’sa, tavanı tarıyordu gözleriyle, bir yandan da hararetle ne söyleyeceğini düşünüyordu. Sonunda karşı atağa geçti:</p>

  <p class="heading1">“Peki burada kitapları neden yakıyorlar?”</p>

  <p class="heading1">“Onların hepsini çoktan okuduk” diye Yevgeni Dimitriyevitç cevap verdi, Sergey Andreyeviç de açıklayıcı eklemesini yaptı:</p>

  <p class="heading1">“Kitaptakilerin hiçbiri gerçek değil. En iyisi sen şu sırtındaki kıyafeti neden giyiyorsun onu anlat? Bir tarikattan mısın?”</p>

  <p class="heading1">“Yok canım, nereden çıktı şimdi bu?” diye Artyom aceleyle onu yatıştırmaya davrandı. “Ama çok kötü bir durumdaydım, o halimle beni aralarına aldılar, bana yardım ettiler.”</p>

  <p class="heading1">Yevgeni Dimitriyevitç başını salladı. “Tabii tabii hep böyle çalışırlar. Elyazmalarını biliyorum. ‘Bütün yetimler ve yoksullar...’ diye başlar ya da ona benzer bir şey.”</p>

  <p class="heading1">“Çok garip şeylerin konuşulduğu toplantılarından birindeydim. Örneğin, şeytanın en büyük kötülüğü, kendisi için şöhret ve hâkimiyet istemesiymiş. Acaba asıl neden bir kıskançlık mı? Dünya, sadece birinin şöhret ve unvanını paylaşmak isteği etrafında mı dönüyor?”</p>

  <p class="heading1">“Asla öyle değil” diye Sergey Andreyeviç kesin bir biçimde konuştu, arkadaşının elinden nargileyi alarak kendisi de bir nefes çekti.</p>

  <p class="heading1">“Bir şey daha var. Söylediklerine göre, tanrının en önemli özellikleri merhamet, iyilik ve şefkatmiş, o sevginin yüce tanrısıymış. Ama daha ilk itaatsizlikte insanı&nbsp;cennetten attı ve onu ölümlü yaptı. Sonra bir sürü insan daha ölüyor, sonunda tanrı, insanları günahlarından kurtarması için oğlunu gönderiyor. Ama bu oğul da feci bir şekilde ölüyor. Ölmeden önce de babasına, neden onu terk ettiğini soruyor. Peki bütün bunlar ne için? Kendi kanını vererek ilk insanın günahını affettirmek için mi? İnsanlar cennete dönsünler ve yine ölümsüz olsunlar diye mi? Neden her şey bu kadar dolambaçlı, karmaşık peki? Bu insanlar daha hafif cezalandırılabilirdi, sonuçta kendileri günaha ortak olmadılar ki. Hatta ceza zamanaşımına uğradığı için kaldırılırdı bile... Neden sevgili oğul feda ediliyor ve ona da ihanet ediliyor? O zaman sevgi, şefkat, yücelik nerede kaldı?”</p>

  <p class="heading1">“Biraz kaba ve basit açıkladın ama genel olarak doğru” diye Sergey Andreyeviç yorumunu yaptı ve nargileyi arkadaşına uzattı.</p>

  <p class="heading1">“Buna ek olarak şunu söyleyebilirim...” Yevgeni Dimitriyevitç nargilesinden derin bir nefes çekti, içten bir gülümsemeyle devam etti.</p>

  <p class="heading1">“Tanrının bazı, belli karakteristik özellikleri olsa da bunlar kesinlikle sevgi, adalet ya da şefkat değildir. Yaratıldığı günden beri yeryüzünde olanlara bakarsak, tanrı sadece bir çeşit sevgiyi getirdi: İlginç hikâyelere duyulan sevgi. Önce birinin içine bir şeyler ufalayıp koyuyor, sonra da ne oluyor diye bakıyor. Çok yavansa, içine biraz biber ekiyor. Bu bağlamda Shakespeare çok doğru söylemiş: Dünya bir tiyatro sahnesidir. Yalnız bu sahne onun demek istediğinden çok daha farklı.”</p>

  <p class="heading1">“Sadece bu sabah” diye Sergey Andreyeviç konuya dikkat çekti. “Yaptığın konuşmalarla birkaç yüzyıllık cehennemi hak ettin.”</p>

  <p class="heading1">“O zaman orada hiç değilse sohbet edebileceğin biri oldu demektir.”</p>

  <p class="heading1">“Ayrıca bir sürü ilginç insanla da tanışma imkânı olabilir.”</p>

  <p class="heading1">“Örneğin Katolik kilisesinin önde gelen temsilcileriyle.”</p>

  <p class="heading1">“Ah onlarla mutlaka. Ama aslına bakılacak olursa bizim de çoktan...”</p>

  <p class="heading1">İkisi de, bu sözlerinden dolayı bir gün gerçekten cezalandırılacaklarını ummuyorlardı herhalde. Yevgeni Dimitriyevitç’in, insanın yazgısı ilginç bir öyküden başka bir şey değildir, şeklindeki açıklaması, Artyom’u başka bir şeyi düşünmeye yöneltti. Söze girdi.</p>

  <p class="heading1">“Oldukça çok kitap okudum. Ve orada neden hiçbir şeyin gerçek hayattakine benzemediğine hep hayret ettim. Anladınız mı, orada bütün olaylar bir çizgide sıralanmış, her şey birbiriyle bağlantılı, birinden bir diğeri ortaya çıkıyor, hiçbir şey öyle basit olmuyor. Oysa gerçek hayat çok farklı! Hayat birbiriyle ilişkisi olmayan, birbirinden bağımsız oluşan bir sürü olayla dolu. Mantıksal bir sıra takip etmiyor. Buna karşılık kitaplarda bir mantık silsilesi var: Önce bir giriş, sonra bir şeyler gelişmeye başlıyor, bir süre sonra doruğa çıkıyor ve son buluyor.”</p>

  <p class="heading1">“Doruk değil, en yüksek nokta, zirve” diye Sergey Andreyeviç düzeltti.</p>

  <p class="heading1">“Tamam en yüksek nokta” diye Artyom pek emin olmadan devam etti. “Her neyse, hayatta her şey çok farklı. Olaylar silsilesi bazen mantıksal sonuçlanmıyor, sonuçlansa da, daha epey bir süre yine de son olmuyor, yani bitmiyor.”</p>

  <p class="heading1">“Hayatın bir duruşu, mantalitesi yok, demek istiyorsun.”</p>

  <p class="heading1">Artyom biraz düşündü, sonra başını salladı.</p>

  <p class="heading1">Sergey Andreyeviç başım yana eğerek Artyom’u süzdü.</p>

  <p class="heading1">“Peki kadere ne diyorsun, inanıyor musun?”</p>

  <p class="heading1">“Hayır. Kader yok, sadece rastlantısal olaylar var ve ancak içine girince anlamını buluyoruz, anlıyoruz.”</p>

  <p class="heading1">“Yazık, çok yazık...”</p>

  <p class="heading1">Sergey Andreyeviç düş kırıklığıyla içini çekti. “Şimdi sana küçük bir kuram betimleyeceğim. Hayatına uyuyor mu, buna kendin karar vereceksin. Tabii ben de hayatın boş ve anlamsız olduğuna, kader diye bir şeyin de olmadığına inanıyorum, en azından insanın doğduğu andan itibaren bildiği, tanıdığı belirli, net bir yazgısının olmadığına. Demek istediğim bu değil. Ama bazen, belli bir süre yaşadıktan sonra, nasıl söyleyeyim, o zaman, bir an gelir ve öyle şeyler olur ki, bazı şeyleri yapmaya ve bazı kararları almaya mecbur olursun. Karşında hep bir seçenek vardır, onu mu yoksa başka bir şeyi mi yapmalıyım diye. Ve sonunda doğru kararı aldığın zaman, sonra olacaklar artık rastlantı değildir, daha önce yaptığın seçimin sonucudur. Senin bundan sonraki yazgının bununla belirlenmiş olduğunu söylemek istemiyorum. Ama diyelim ki yeniden bir yol ayrımındasın, o zaman bu karar artık tamamen rastlantıyla gelmeyecektir. Tabii eğer seçimini bilinçli yapmışsan. O zaman hayat artık rastlantılar silsilesi değildir, aksine, mutlaka doğrudan bağlantıları olmasa da, her şeyin birbiriyle mantıksal bir şekilde kenetlendiği belli bir eylemi sergileyecektir. O zaman bu senin kaderindir. Kaderin öyle tek başına sana geleceğini sanmıyorum, kadere sen kendin gitmelisin. Ama eğer hayatındaki olaylar bir eylemde yoğunlaşırsa, o zaman bu seni çok uzaklara götürebilir. Ama burada asıl ilginç olan, kişinin bunu bazen hiç fark etmemesidir. Ya da olayları hep kendi penceresinden gördüğü için, çok yanlış yorumlaması. Yazgının yine de kendine ait bir mantığı vardır.”</p>

  <p class="heading1">Artyom bu garip teori için önce tamamen zırva diye düşündü ama Sergey Andreyeviç ayrıntılara inince ve o Hunter’ın kendisine verdiği görevi üstlenmesinden bu yana yaşadıklarını düşününce, bakış açısının yavaş yavaş değiştiğini hissetti.</p>

  <p class="heading1">Bugüne kadar başından geçen serüvenler, hedefe ulaşmak için boşuna ve umutsuzca çabaları -hatta ara sıra bunu ne için yaptığını hiç anlamasa da- şimdi ona, karmaşık kurgulanmış bir sistem gibi görünüyordu. Gerçi belki biraz üst üste istif edilmişti ama son derece iyi tasarlanmış bir yapıydı.</p>

  <p class="heading1">Artyom’un görevi kabul etmesi yola atılmış ilk adımsa, o zaman onu takip eden olaylar da -Rişskaya gezisi, Burbon’la karşılaşması- diğer adımlardı. Sonra Han karşısına çıkmıştı, oysa aslında Suharevskaya istasyonunda kalabilirdi. Bütün bunlar tabii başka şekilde de açıklanabilirdi. Örneğin Han davranışıyla ilgili çok başka nedenler göstermişti. Ama Artyom sonradan faşistlerin eline düşmüştü. Az kalsın asılacaktı ama beklenmedik bir rastlantıyla aynı gün tugay Tverskaya istasyonuna saldırmıştı. Devrimciler bir gün önce ya da sonra gelmiş olsalardı, Artyom’un ölümü kaçınılmazdı ve yolculuğunun da sonu olurdu.</p>

  <p class="heading1">İnatla ve ısrarla yoluna devam etmek istemesinin gelecekte olacak diğer olayları etkilediği gerçek olabilir miydi? Sahiden de kendi kararlılığı, öfkesi ve umutsuzluğu muydu gerçeği böyle mucizevi bir şekilde etkileyen, bir yığın, oluşum, eylem ve düşüncelerin karmaşık bileşiminden düzenli bir sistemi meydana getiren ve Sergey&nbsp;Andreyeviç’in söylediği gibi hayatına anlamlı bir duruş veren?</p>

  <p class="heading1">İlk bakışta bunlar ona imkânsız görünüyordu. Ama üzerinde düşünüp kafa yordukça... O zaman Mark’la karşılaşması başka ne şekilde açıklanabilirdi? Ona Hansa bölgesine girme olanağını sağlayan bu karşılaşma rastlantı olabilir miydi? Sonra, onu kenef temizleyicisi yapan yazgısıyla buluştuğunda, gözü kapalı oradan kaçmış, böylece bir imkânsızı daha gerçekleşmişti: Nöbetçi görev noktasında durması gerekirken ortadan yok olmuştu, onu takip eden bile çıkmamıştı. Yani dolambaçlı bir yan yoldan kendi yoluna mı dönmüştü? Hayatının gidişatına yine boyun mu eğmişti, önünde hiçbir engel olmadan kader çizgisini ileriye doğru geliştirebilmek için gerçeği deforme mi etmişti? Belki “düzeltti” demek daha doğru olurdu.</p>

  <p class="heading1">Eğer bunların yanıtı evetse, bunun tek bir anlamı vardı: Artyom hedefe ulaşmayı gözden çıkarıp yolundan vazgeçtiği anda kader ondan yüz çevirmiş, onu ölümden koruyan görünmez zırh binlerce parçaya bölünmüş, itinayla elinde tuttuğu Ariyan ipliği kopmuş ve arsızca saldırarak gücendirdiği, darılttığı ve hatta öfkelendirdiği gerçekle bir başına kalmıştı. Biri kaderi tam yanıltmaya çalışırken, üzerinde uğursuz bulutlar toplandığı halde, hâlâ devam etmeye cesaret edecek kadar kuş beyinliyse, o zaman hırsız gibi yavaşça oradan kaçıp gitmek belki de artık hiç mümkün olamazdı. Belki de bundan hiç yara almadan, incinmeden kurtulurdu. Ama sonra yine sıradan ve sıkıcı bir hayatı olurdu, kendisini ilgilendiren olağanüstü, heyecan verici, büyüleyici, farklı şeyler asla olmazdı, hayatının eylemine ara verir ve başaktörü yani kendisini de bir güzel toprağa gömerdi.</p>

  <p class="heading1">Peki bu ne anlama geliyordu? Yani Artyom’un gideceği yoldan vazgeçmeye hem hakkı yoktu hem de zaten vazgeçmesi mümkün değildi, öyle mi? Kaderi bu muydu? Bir türlü inanmadığı kaderi bu muydu? Bunun kendi kaderi olduğuna inanmamıştı, çünkü başına gelenleri tam idrak edememişti, yol kenarlarında önüne çıkan sembollere bir anlam verememişti ve onun için belirlenen yolu, farklı yönlere uzanan terk edilmiş bir patikadaki karmaşa olarak algılamıştı.</p>

  <p class="heading1">Yani her şeye rağmen yine de doğru yoldaydı. Hayatında karşılaştığı olaylar gerçekten de insan iradesi ve mantığıyla uyum içinde, birbiriyle ilintili bir eylem içinde gelişmişti. Eylem düşmanlarının gözlerini köreltmiş, dostlarının ise, ona tam zamanında yardıma koşmaları için görmelerini sağlamıştı. Sanki görünmeyen bir eli öyle yönlendirmişti ki, bozulamaz olan yasalar hamur gibi yoğrulmuş ve şekillenmişti. Ve şayet gerçek böyleyse, o zaman eskiden somurtkan bir suskunlukla dişlerini gıcırdatarak cevap verdiği “Neden?” sorusu şimdi bir anda geçersiz oluyordu. O zaman artık, “Öngörü diye bir şey yok, dünya da yasaları ve adaleti tanımıyor” diye eskiden olduğu gibi itiraf etmek zorunda kalmayacaktı.</p>

  <p class="heading1">Artyom yüksek ve kesin bir sesle “Artık burada kalamam” diyerek yerinden doğruldu. Kaslarının yeniden güçlenip canlandığını hissediyordu. Yüreğinin sesine bir kez daha kulak verdikten sonra yineledi: “Artık burada kalamam. Gitmeliyim. Bu benim görevim.”</p>

  <p class="heading1">Arkasına bir kere bile bakmadan rayların üzerine atladı ve karanlığın içine daldı. Onu kamp ateşine sürükleyen bütün korkuları unutmuştu. Kuşkuları da artık onu terk etmiş, yerini, doğru yolda olmanın rahatlığı ve inancına bırakmıştı. Rotasından sapmıştı ama şimdi nihayet yazgısının rayına girmişti. Üzerinde koştuğu traversler,&nbsp;onu hiç yormadan, adeta ayaklarının altında kendiliğinden kayıyordu. Birkaç dakika sonra iyice zifiri karanlığın içinde kaybolmuştu.</p>

  <p class="heading1">Sergey Andreyeviç yeniden nargilesinden bir nefes çekti. “Güzel bir kuram, değil mi?”</p>

  <p class="heading1">“Duyan da bu kurama senin de inandığını zannedecek” diye Yevgeni Dimitriyevitç mırıldandı, bir yandan kedinin kulaklarını okşuyordu.</p>
</body>
</html>
