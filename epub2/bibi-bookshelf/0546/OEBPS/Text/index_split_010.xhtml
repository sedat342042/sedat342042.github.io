<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>METRO2033</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="main">
  <p class="heading2" id="chapter">10</p>

  <p class="heading2">GEÇİŞ&nbsp;YOK</p>

  <p class="heading1">Pavelezkaya’da ortalıkta nöbetçiler görülmüyordu, sadece, istasyonun girişine&nbsp;yaklaşık 30 metre kala rayların üzerine evsiz bir yığın insan oturmuştu.</p>

  <p class="heading1">Bakışlarında saygılı bir ifadeyle drezine geçmesi için yol verdiler.</p>

  <p class="heading1">“Bu istasyonda insan yok mu?” diye Artyom sordu. Terk edilmiş bir istasyona silahsız, yiyeceksiz ve belge olmadan girme düşüncesinden pek hoşlanmasa da, umursamaz bir sesle sormaya gayret etmişti.</p>

  <p class="heading1">Yoldaş Russakov ona hayretle baktı. “Pavelezkaya’da mı? Elbette burada insanlar yaşıyor.”</p>

  <p class="heading1">“Peki neden nöbetçileri yok?”</p>

  <p class="heading1">“Hah. Burası Pa-ve-lez-ka-ya” diye Bansai söze karıştı. “Buraya kimse dokunmaz.”</p>

  <p class="heading1">Artyom, antik çağın o ünlü bilgesinin haklı olduğunu düşündü, ölüm döşeğindeyken “Tek bildiğim, hiçbir şey bilmediğimdir” diye iddia etmişti. Pavelezkaya’nın dokunulmaz bir yer olduğu herkese doğal bir şeymiş gibi geliyor ve başka bir açıklamaya da gerek kalmıyordu.</p>

  <p class="heading1">“Bilmiyor muydun?” diye Bansai, inanmamış gibi sordu. “O zaman emin olabilirsin.”</p>

  <p class="heading1">Pavelezkaya’nın görünümü hemen Artyom’un hayal gücünü canlandırdı. Burada tavanlar öyle yüksekti ki, duvardaki çelik halkalara asılı meşalelerin titreyen ışıkları yukarıya kadar uzanamıyor, insanda ürkek, baş döndüren bir sonsuzluk duygusu uyandırıyordu.</p>

  <p class="heading1">İnce uzun sütunların üzerinde göz alıcı yuvarlak kemerler oturmuştu, incecik sütunların böyle muhteşem bir kubbeyi nasıl taşıyabildiği hayret edilecek bir şeydi. Kemerler arasındaki alan, üzerleri koyu yeşil pasla kaplanmış bronz dökümlerle doluydu, yine de bir zamanların ihtişamını yansıtıyorlardı. Dökümlerin üzerlerinde sadece orak ve çekiç resmedilmişti ama yıkılmış bir devletin neredeyse unutulmuş olan bu sembolleri, hâlâ, adeta meydan okurcasına imal edildikleri dönemin gururuyla orada boy gösteriyorlardı.</p>

  <p class="heading1">Titrek kızıl ışıkta sonu gelmeyecek gibi görünen sütunlu avlu, iyice arkalarda karanlıkta kayboluyordu, avlunun orada son bulduğu yine de pek anlaşılmıyordu. İstasyonda her şey o kadar devasa büyüklükteydi ki, sanki bir zaman burası Kiklops’un yaşadığı bir mağaraydı.</p>

  <p class="heading1">Bansai vitesi boşa aldı, drezin yavaşça ilerlerken Artyom da bu ilginç istasyonun görüntüsünü büyük bir merakla içine sindiriyordu. Burada ne olmuştu acaba? Bu istasyon neden dokunulmazdı? Kamuya açık banliyödeki bir binaya değil de, bir yer-altı masal şatosuna benzediği için değildi herhalde?</p>

  <p class="heading1">Drezin durunca, bir anda çevresini yoksul giyimli, kir pas içinde her yaştan bir yığın genç sardı. Haset dolu gözlerle aracı inceliyorlardı. İçlerinden biri rayın üzerine atladı, eliyle çekinerek motora dokundu ama Fyodor Amca hemen onu kovaladı oradan.</p>

  <p class="heading1">Artyom, daldığı düşüncelerden komiserin sözleriyle ayıldı. “Burada yollarımız ayrılıyor. Yoldaşlarıma danıştım. Sana veda için bir armağan vermek istiyoruz.” Artyom’a otomatik bir silah uzattı, öldürülen nöbetçilerin birinden almış olmalıydılar. Diğer elinde, posbıyıklı faşistin cep lambasını tutuyordu. “Al lütfen. Hepsi savaş&nbsp;ganimeti, şimdi senin oldu, daha kalmak isterdik ama gitmek zorundayız. Bu domuzlar bizi daha nereye kadar takip edecekler kim bilir ama Pavelezkaya’dan sonrasına cesaret edemezler.”</p>

  <p class="heading1">Artyom gerçi yine eskisi gibi kararlı ve azimli haline dönmüştü ama Bansai ona elini uzatıp başarılar dilediği, Maksim dostça omzuna vurduğu ve sakallı Fyodor Amca da ona hediye edecek daha iyi bir şeyi olmadığı için berbat içecekle dolu kırık şişeyi uzattığı zaman, Artyom’un yine de yüreği daraldı. “Kendine iyi bak genç adam, tekrar görüşürüz. Kulakların açık olsun!” diye Fyodor Amca ekledi.</p>

  <p class="heading1">Yoldaş Russakov, Artyom’un elini sıktı ve güzel yüzünde ciddi bir ifade belirdi. “Yoldaş Artyom! Vedalaşmadan önce sana iki şey söylemek istiyorum: Birincisi, şansına inan. Yoldaş Che Guevera’nın dediği gibi: <b class="sgc5">Hasta la victoria siempere!</b> İkincisi, ki bu daha da önemli: <b class="sgc5">NO PASARÁN</b>!”</p>

  <p class="heading1">Diğerleri sağ yumruklarım havaya kaldırıp koro halinde yemin ritüelini tekrarladılar: <b class="sgc5">“No pasarán!”</b> Bütün bu ritüel her ne kadar Artyom’a hokus pokus gibi geldiyse de çaresiz o da sıkılmış yumruğu ve yürekten gelen devrimci bir ses tonuyla, <b class="sgc5">“No pasarán!”</b> diye bağırdı. Her şeyi yerli yerinde ve doğru yapmış olmalıydı, çünkü Yoldaş Russakov büyük bir gurur ve hoşnutlukla bakarak onu törensel bir şekilde selamladı.</p>

  <p class="heading1">Motor hırıldadı, drezin mavi egzoz dumanları çıkararak çocukların neşeli bağrışları eşliğinde karanlıkta gözden kayboldu. Artyom yine tek başına kalmıştı. Vatanından hiç bu kadar uzakta olmamıştı.</p>

  <p class="heading1">İstasyon boyunca giderken ilk gözüne çarpan saatler oldu. Artyom dört tane saydı. WDNCh istasyonunda zaman daha çok bir semboldü. Kitaplar gibi ya da, çocuklar için bir okul inşa etmeye çalışmak gibi, istasyon sakinlerinin insan kalma savaşımından asla vazeçmemelerini gösteren bir işaret. Burada ise saatlerin farklı ve daha önemli bir işlevi vardı.</p>

  <p class="heading1">Artyom bir süre daha çevrede dolanınca, başka farklılıklar daha gözüne çarptı. Her şeyden önce burada oturma mekânları görememişti, sadece ikinci ray üzerinde birbirine eklenmiş birkaç vagon duruyordu. Vagonların bir kısmı tünelin içinde kaldığı için Artyom treni hemen fark edememişti. Tip tip en değişik satıcılardan, en acayip atölyelere kadar ne varsa hepsi buradaydı ama oturulabilir bir tek çadır ya da arkasına sığınıp geceyi geçirebilecek bir tek korunak bile yoktu. Sadece birkaç dilenciyle evi olmayanlar, kartonların üzerinde yatıyorlardı. Çevreden koşup gelen insanlar arada bir saatlerin önünde duruyorlar, saatleri olanlar, kendi saatlerini işaretin üzerindeki kırmızı rakamlarla karşılaştırıyor, sonra tekrar işlerine koşuşturuyorlardı. Han olsaydı, bu gördükleri için neler söylerdi acaba?</p>

  <p class="heading1">Kitai-gorod’da istasyonu ziyaret eden her yolcuya ilgi gösterilir, ona bir şeyler satmaya ya da onu çadıra davet etmeye uğraşırlardı, burada ise herkes kendi işiyle meşguldü. Artyom’la kimsenin ilgilendiği yoktu, bu da onu büsbütün yalnızlığa itiyordu.</p>

  <p class="heading1">Giderek artan melankoliyi üzerinden atmak için, insanları daha dikkatle incelemeye koyuldu. İlk bakışta insanlar burada da her yerde olduğu gibi telaşla hareket ediyor, bağırıyor, çalışıyorlar ve tartışıyorlardı. Ama Artyom onları daha dikkatle gözleyince, sırtından soğuk terler boşandı. Aralarında çok sayıda sakat ve hilkat garibesi vardı:</p>

  <p class="heading1">Birinin parmakları yoktu, bir diğerinin cildi iğrenç yaralarla kaplanmıştı, bir başkasının üzerine kaba bir çorap geçirilmiş üçüncü bir takma kolu vardı. Yetişkinler çoklukla saçsızdılar, hastalıklıydılar, zaten etrafta sağlıklı, güçlü kuvvetli insanlar görünmüyordu. Bu içler acısı ve dejenere olmuş yaratıklar, istasyonun hüzünlü haşmetiyle iç acıtan bir çelişki yaratıyordu.</p>

  <p class="heading1">Geniş peronun ortasından aşağıya dört köşe iki merdiven kovası iniyordu. Çevre istasyonuna giden alt geçit buradan başlıyordu ama Prospekt Mira’daki gibi burada Hansalar’dan ne sınır memurları ne de herhangi bir kontrol noktası vardı. Artyom anımsamıştı. Biri ona Hansa’nın bütün komşu istasyonlarını sıkı kontrol altında tuttuğunu söylemişti. Anlaşılan burada korkunç bir sır vardı.</p>

  <p class="heading1">Artyom salonun sonuna kadar gitmedi, önce beş fişek verip bir kap kızartılmış mantarla beklemekten tadı acılaşan bir bardak su satın aldı. İçi kalkmıştı. Eskiden cam şişelerin konulduğu ters çevrilmiş plastikten bir sandığın üzerinde kendine bir yer bulup üstüne çıktı ve o feci şeyi aşağıya kustu. Sonra da biraz dinlenmek umuduyla diğer rayda duran trene doğru gitti. Gücü iyice tükenmişti, vücudu hâlâ ağrılar içindeydi.</p>

  <p class="heading1">Bu tren, Kitai-gorod’dakinden çok farklıydı: Vagonlar boş ve berbat bir haldeydi, hatta kısmen yanmış ve erimişlerdi de. Yumuşak deri şilteleri söküp atmışlardı. Her yerde kurumuş kan lekeleri görülüyordu. Yerde etrafa saçılmış bir yığın parlak fişek kovanları vardı. Burası dinlenmek için uygun bir yer değildi; sanki birkaç kez dıştan saldırıya uğramış ve olası saldırılara karşı sağlamlaştırılmıştı.</p>

  <p class="heading1">Artyom’un treni incelemesi çok uzun sürmediği halde, tekrar perona geri döndüğünde, istasyonu neredeyse tanıyamayacaktı. Satış stantları boşalmış, gürültüler azalmıştı. Hansa’ya giden üst geçidin yakınında oturan birkaç serserinin dışında bir tek Allah’ın kulu yoktu. Etraf da iyice kararmıştı, sadece salonun ortasında birkaç meşale yanıyordu, uzakta, karşı uçta da zayıf bir kamp ateşi titreşiyordu.</p>

  <p class="heading1">Saatler akşam sekizi gösteriyordu; hatta biraz geçmişti. Acaba ne olmuştu?</p>

  <p class="heading1">Artyom, ağrıyan bedeni elverdiğince acele ile yoluna devam etti. Hansa’ya giden üst geçit her iki taraftan her zamanki tahta perdeyle değil de ağır, demir kapılarla kapatılmıştı, ikinci merdivenin yanındaki büyük kapı hafif açık duruyordu. Artyom aralıktan parmaklığı görebildi. Tverskaya’daki hapishane hücrelerinde olduğu gibi, kaim betonarme çelikle lehimlenmişti. Parmaklığın arkasında üzerinde ölgün ışıklı bir lambanın durduğu küçük bir masa vardı, yanında soluk gri-mavi üniformalı bir nöbetçi oturmuştu.</p>

  <p class="heading1">Artyom içeri girmek için izin isteyince nöbetçi, “Saat sekizden sonra giriş yok” diye mekanik bir şekilde cevap verdi. “Kapılar tekrar sabah altıda açılacak.” Sonra başını çevirdi; konuşma bitmişti.</p>

  <p class="heading1">Artyom beyninden vurulmuşa döndü. Saat sekizden sonra bu istasyonda neden hayat yoktu? Şimdi ne olacaktı? Ellerinde karton kutularla dolanan evsizler, onda öyle iğrenti yaratmıştı ki, şansını salonun diğer ucundaki kamp ateşinin yanında denemeye karar verdi.</p>

  <p class="heading1">Uzaktan bakınca, orada toplanmış olan insanların sokak serserileri olmadığını fark etti, sınır nöbetçilerine benziyorlardı. Ateşin önünde güçlü kuvvetli erkek siluetleri görülüyordu, silah namlularının keskin çizgileri de seçiliyordu. Ama orada nöbet&nbsp;tutacak ne vardı acaba? Tünele zaten bir nöbetçi koyuyorlardı, tünelin ne kadar dışında olursa o kadar iyiydi ama burada ne işi vardı ki? Söylendiği gibi gerçekten de tünelin öte tarafından bir şeyler sürünerek içeri girse ya da haydutlar saldırıya geçse, zaten bu nöbetçiler hiçbir şey yapamayacaklardı.</p>

  <p class="heading1">Ateşe yaklaşırken, Artyom bir şeyi daha keşfetti: Ateşin arkasından arada bir beyaz aydınlık bir ışık parlıyordu; gerçi yukarıya yönlendirilmişti ama sanki kesilmiş gibi, garip bir şekilde kısaydı. Işık tavana vurmuyor, aksine bütün fizik yasalarına inat birkaç metre sonra kayboluyordu. Bu projektör sık değil, sadece belli aralıklarla aydınlatıyordu. Artyom’un onu daha önce fark etmemesinin nedeni buydu. Bu ne olabilirdi?</p>

  <p class="heading1">Ateşin yanına geldi, oradakileri nazikçe selamladı, transit yolcu olduğunu, bilmediği için de kapıların kapanmasına yetişemediğini açıkladı ve burada biraz dinlenip dinlenemeyeceğini sordu.</p>

  <p class="heading1">“Dinlenmek mi?” diye en yakında oturan nöbetçi sordu. Koyu renk saçlı, büyük etli burunlu, nispeten ufak tefek biriydi ama her halinden güçlü kuvvetli olduğu anlaşılıyordu.</p>

  <p class="heading1">“Genç adam, burada dinlenmek diye bir şey yok. Yarına sağ çıkarsanız, şanslısınız.” Adam neyin tehlikeli olduğu sorusuna ise cevap vermedi, sadece omuzlarının üzerinden başıyla, projektörün olduğu yeri işaret etti. Diğer adamlar derin bir sohbete dalmışlardı, Artyom’la ilgilendikleri yoktu. Artyom işin aslını öğrenmeye karar verdi ve projektöre doğru yürüdü.</p>

  <p class="heading1">Orada gördükleri onu şaşkına çevirdi ama aynı zamanda çok şeyi de açıklıyordu.</p>

  <p class="heading1">Salonun iyice sonunda küçük bir kabin vardı. Çevresine üst üste kum torbaları yığılmıştı, kabinin birkaç yerine masif çelikten saç monte etmişlerdi, nöbet tutanlardan biri ürkütücü bir silahın üstünü açmaya uğraşıyordu. Diğeri de kabinin içindeydi. Kabinin üzerindeki projektör yukarıya çevriliydi. Buraya set konulmamıştı, bariyer de yoktu. Kabinin hemen arkasında yukarıya, yüzeye çıkan yürüyen merdivenlerin basamakları başlıyordu. Projektörün ışığı da tam orayı aydınlatıyordu, ışık huzursuzca duvardan duvara dolanıyor, zifiri karanlıkta bir şeyler keşfetmeye çalışıyordu ama yakalayabildikleri sadece kahverengiye çalan lambaların şasileriyle koca sıva parçalarının sarktığı nemli tavandı... Başkaca bir şey de görülmüyordu.</p>

  <p class="heading1">Şimdi her şey anlaşılmıştı. Burada, nedendir bilinmez, istasyonu yüzeyden ayıran bir çelik kapı yoktu. Ne burada aşağıda ne de yukarıda. Pavelzkaya’nın dış dünyayla doğrudan bağlantısı vardı demek ki, bura sakinleri de devamlı dışarıdan gelecek bir istila tehlikesiyle burun buruna yaşıyorlardı. Radyasyonla kirlenmiş bir havayı soluyorlar, kirli, bulaşık bir suyu içiyorlardı; belki de bu yüzden suyun tadı bir garipti. Pek çok gencin burada mutasyona uğramalarının nedeni de buydu. Yaşlılar da bu nedenle hastalıklı görünüyorlardı. Radyoaktif hastalıklar yüzünden kafalarında saç kalmamış, bedenleri erimiş, tükenmişti ve bu hastalıklar onları daha canlıyken yavaş yavaş yiyip bitiriyordu.</p>

  <p class="heading1">Ama anlaşılan olan sadece bu değildi. Saat sekizden sonra koca istasyonda tek bir canlının kalmaması, ateşin başındaki siyah saçlı nöbetçinin “sabaha canlı çıkarsa şanslı olduğunu söylemesi” neyle açıklanabilirdi?</p>

  <p class="heading1">Kısa bir tereddütten sonra Artyom kabindeki adama yaklaşarak selam verdi.</p>

  <p class="heading1">“İyi akşamlar” diye karşılık verdi diğeri. 50’li yaşlarındaydı ama kafasında nerdeyse hiç saçı yoktu. Kalan birkaç tel gri saçı da şakaklarından ve kafasının arkasından sarkmıştı, koyu gözleri Artyom’a ilgiyle bakıyordu, sıkı sıkı kordonla bağlanmış, kurşun geçirmez basit yeleğinin altından şişman küçük göbeği çıkıyordu. Göğsünün üzerinden bir dürbünle bir düdük sarkıyordu. Eliyle kum torbalarından birini işaret etti. “Rahatına bak. Arkadakiler hayatlarını yaşıyorlar, beni de burada tek başıma bıraktılar. En azından seninle biraz sohbet ederim. Gözünü kim bu hale getirdi?”</p>

  <p class="heading1">Aralarında birkaç kelime konuştular, adam sonra üzgün bir ifadeyle merdiven çıkışını göstererek, “Doğru dürüst bir şey inşa etmeyi beceremiyoruz” dedi. “Çelik değil, beton kullanmalıydık. Çeliği denedik ama netice alamadık. Sonbahar geldi mi, sular burada ne varsa alır götürür. Önce öbür tarafta sular toplanır, sonra günün birinde taşar... Birkaç kere böyle oldu, çoğunda uygunsuz bir zamanda yakalandık. O günden sonra şimdi böyle deniyoruz. Ne var ki, artık hiç huzurumuz kalmadı. Bir şeyler sürünerek gelecek diye her gece bekliyoruz. Gündüzleri bizi rahat bırakıyorlar. Ya uyuyorlar ya da yüzeyde devriye geziyorlar. Ama akşam oldu mu, burası korkunç olur... Eh ne yapalım, biz de kendimizi ona göre ayarladık. Saat sekizden sonra herkes aşağıya geçite iniyor. Orada yaşıyoruz zaten, burada yukarıda sadece işimizi yapıyoruz. Bekle biraz...” Adam bir şalteri çevirdi, projektörden keskin bir ışık yayıldı. Beyaz ışık, yürüyen her üç merdiveni yokladı, tavanı ve duvarları boylu boyunca dolanıp tekrar söndü. Adam tekrar alçak bir sesle konuşmasını sürdürdü:</p>

  <p class="heading1">“Orada yukarıda Pavelezer Garı<sup class="calibre1"><a class="calibre2" href="../Text/Section0046.xhtml#dipnot-46" id="dipnot-46-geri">46</a>&nbsp;</sup>var. En azından bir zamanlar vardı. Lanetli bir yer. Raylar nereye uzanıyor bilmiyorum; her neyse, orada korkunç şeyler oluyor. Bazen gürültüler geliyor, insanın tüyleri ürperiyor. Ya onlardan bazıları buraya aşağıya gelmek isterlerse... Biz onlara ‘ziyaretçiler’ diyoruz. Garın adı nedeniyle. Böyle düşününce her şey bize daha tahammül edilir geliyor. Daha güçlü ziyaretçiler birkaç kez buradaki nöbet noktasını ele geçirdiler. Orada, rayın üzerinde duran trenin yarısını gördün mü? Oraya kadar geldiler. Alt geçit hiçbir zaman onlara verilemezdi çünkü orada sonuçta hep kadınlarla çocuklar vardı. Eğer alt geçide kadar gelmeyi başarsalardı, her şey bitmişti. Bizimkiler bunu tabii biliyorlardı, bu yüzden trenin olduğu yere kadar geri çekildiler, orayı kendilerine siper ederek bu köpeklerden birkaçının işini bitirdiler. Ama kendileri de ölüp gitti tabii... On kişiden sadece iki kişi sağ kalmıştı o zaman. Ziyaretçilerden birisi Novokusnezkaya tüneline kaçtı. Ertesi sabah izini kovalamak istediler. Arkasında okkalı bir salya izi bırakmıştı ama aşağıya giden bir yan tünele saptığı için oraya gidemedik. Orasıyla yeterince sorunumuz var.”</p>

  <p class="heading1">Artyom’un aklına Bansai’nin sözleri geldi. “Pavelezkaya’nın diğer istasyonlar tarafından hiçbir zaman saldırıya uğramadığını duydum, bu doğru mu?” diye sordu.</p>

  <p class="heading1">“Tabii” diye nöbetçi başını salladı, yüzünde önemseyen bir ifade belirdi. “Bize kim ne yapabilir ki? Biz burasını tutmasaydık, bu köpekler buradan bütün hatta dağılırlardı. Bu yüzden bize dokunmuyorlar. Hatta Hansalar çevre istasyonuna kadar bütün geçiti bize bıraktılar, sadece istasyonun en sonunda bir nöbet üsleri var. Bazen bize el altından silah veriyorlar, onları korumaya devam edelim diye. Kendileri ellerini kirletmek istemiyorlar, rahatlıkla bunu söyleyebilirim sana... Adın neydi senin? Ah&nbsp;Artyom. Ben de Mark. Bir dakika, orada bir şeyler hışırdıyor.” Aceleyle projektörü yaktı.</p>

  <p class="heading1">“Yok bir şey, muhtemelen bana öyle geldi.”</p>

  <p class="heading1">Artyom ürkütücü bir tehlike duygusunun içinde giderek güçlendiğini hissetti, Mark’la birlikte gergin bir halde yukarıyı gözlüyordu. Mark’ın kırık lambaların sadece oynaşan gölgelerini gördüğü yerde, birtakım uğursuz hayali yaratıkların silüetlerini görür gibi oldu. Önce görüntünün onunla birlikte yok olacağını zannetti ama ışık, bu tuhaf siluetlerden birinin önünden geçerken gölge, belli belirsiz hareket ediyor gibi geldi Artyom’a.</p>

  <p class="heading1">“Bekleyin” diye fısıldadı. “O büyük yarığın olduğu köşeyi bir kez daha aydınlatır mısınız, çabuk!”</p>

  <p class="heading1">Merdivenin yarısından biraz yukarıda bir yerde, üzerine gelen keskin ışıkla olduğu yere mıhlanmış kocaman kemikli bir şey, bir dakika kadar göründükten sonra şimşek gibi bir hızla tekrar kayboldu. Mark titreyen parmaklarıyla düdüğe sarılarak var gücüyle üfledi. Aynı anda ateşin yanındaki adamlar yerlerinden sıçrayarak koşup geldiler.</p>

  <p class="heading1">İkinci bir projektör daha vardı, daha zayıf ışık veriyordu, buna karşılık normalden daha ağır bir makineli tüfekle birleştirilmişti. Artyom böyle bir silahı o güne kadar hiç görmemişti. Uzun namlunun ağzı sonuna doğru sivrileşiyordu, nişangâhı bir örümcek ağına benziyordu, mermiler de yağ gibi parlayan bir fişeklikteydi.</p>

  <p class="heading1">Mark’ın yanında aniden beliren zayıfça bir adam “İşte o, on numaranın yanında!” diye kısık bir sesle bağırdı. Ziyaretçiyi projektörüyle yakalayan adamdı. “Bana dürbünü ver... Lyoha! On numara, sağ tarafa!”</p>

  <p class="heading1">“Anladın mı? İşte böyle sevgili dostum. Rahat ol” diye makineli tüfekli piyade eri mırıldandı ve silahını olduğu yere sinmiş olan kara gölgeye doğrulttu.</p>

  <p class="heading1">“Kımıldama, yukarıda kal!”</p>

  <p class="heading1">Kulakları sağır eden bir salvo gümbürdedi, onuncu lamba binlerce parçaya bölündü. Canhıraş bir feryat duyuldu.</p>

  <p class="heading1">“Galiba başardık” dedi zayıf adam. “Oraya yine ışığı tut. Orada yatıyor. İşte bu kadar, seni yaşlı domuz!”</p>

  <p class="heading1">En az bir saat kadar yukarıdan boğuk, insana benzeyen iniltiler duyuldu. Bir süre sonra Artyom artık daha fazla dayanamadı, fazla acı çekmesin diye ziyaretçiye son bir el ateş edilmesini teklif edince, “Eğer çok istiyorsan sen kendin çık yukarıya. Burası lunapark atış platformu değil genç adam, bizim her fişeğimiz sayılıdır” cevabını aldı.</p>

  <p class="heading1">Mark nöbeti devredince, Artyom onunla birlikte ateşin yanına döndü. Mark, el yapımı tütününü yakıp düşüncelere dalarken, Artyom da orada konuşulanlara kulak verdi. O sırada, yassı alınlı, boğa gibi güçlü ensesi olan, iriyarı bir adam söze girmişti: “Dün Lyoha anlatıyordu, Oktyahrskoye Pole’de oturanlar, bizim hepimizi Nirvana’ya havale etmek için, Kurtşatov Enstitüsü’ne girip oradaki atom reaktörünü havaya uçurmak istemişler. Ama tabii beceremediler. O anlatırken, dört yıl önce Savyolovskaya’da yaşadığım günlerde başıma gelenleri anımsadım. Birtakım işler için Belorusskaya’ya gidecektim. Allah’tan o zamanlar Novoslobodskaya istasyonuyla ilişkilerim vardı, yani Hansa üzerinden doğru oraya gidebilirdim. Göz açıp kapayıncaya kadar Belorusskaya’ya geldim, iş arkadaşımla buluştum, alışverişimizi yaptık. Tabii&nbsp;bunu birlikte içkiyle kutlayacağımızı düşünüyordum. Oysa bana, ‘Aman dikkatli ol’ dedi. ‘Burada sarhoşlar sık sık kaybolur.’ Ben de bunun üzerine ona; ‘Bırak kuzum bunları, bunu mutlaka ıslatmalıyız’ dedim. Her neyse, sonunda iki şişenin dibini getirdik. Son hatırladığım şey, elleri ve ayakları üzerinde yerde sürünerek, ‘Ben Lunohod-l’im<sup class="calibre1"><a class="calibre2" href="../Text/Section0047.xhtml#dipnot-47" id="dipnot-47-geri">47</a></sup> diye avaz avaz bağırması. Kendime geldiğimde, sevgili dostum ne göreyim, zincire vurulmuşum, ağzıma bir tıkaç tıkamışlar, kafam kazınmış, bir odanın içinde yatıyorum, herhalde eskiden işkence odasıymış. Ne baş belası iş bu, diye aklımdan geçirdim. Yarım saat sonra birkaç herif geldi, beni yakamdan tutup salona sürüklediler. Neredeyim bilmiyorum, bütün işaretler, tabelalar parçalanmış, yırtılmış, duvarlara bir şeyler karalanmış, yer kan içinde. Her yerde ateş yanıyor, neredeyse bütün istasyonun canına okunmuş, ortada da devasa bir çukur, en az 20-30 metre aşağıya iniyor. Zeminin üzerinde ve tavanda, sanki bir çocuk elinden çıkmışa benzeyen, siz de bilirsiniz ya yıldızlar resmedilmiş.&nbsp;Önce, yoksa Kızıllar’ın eline mi düştüm, diye düşündüm. Ama sonra çevreme şöyle bakındım. Hiç de öyle görünmüyordu. Herifler beni çukurun kenarına götürdüler, aşağıya bir ip sallandırdılar, oradan aşağıya inmeliymişim. Arkadan beni hâlâ bir AK-47 ile itekliyorlar. Aşağıya bakıyorum, bir yığın insan kürekler ve kaldıraçlarla çukuru kazarak daha da derinleştiriliyor. Toprağı bir çıkrıkla yukarı çekiyorlar, küçük bir vagona boşaltıp bir yerlere götürüyorlar. Yapacak bir şey yok, kalaşnikovlu heriflerin hepsinin gözü dönmüş, hepsi de tepeden tırnağa dövmeli. Belki bunlar suç işlemiş bilileridir, diye aklımdan geçirdim. Belki ben de bir kodese düştüm, bu herifler de kaçmak için bir tünel kazıyorlar. Ama sonra bu bana saçma geldi... Metroda kodesin işi ne, burada artık tek bir aynasız bile yokken! Adamlara, bende yükseklik korkusu olduğunu söylüyorum; aşağıdakilerin üzerine kesin kafa üstü düşerim, bu da size bir şey kazandırmaz... Aralarında durumu tartışıyorlar, sonunda beni başka bir şekilde cezalandırıyorlar: Aşağıdan getirilen toprağı dekovil vagonlarına boşaltacağım. Domuzlar, ellerime kelepçe vurdular, ayaklarımda da zincirler var, bunlarla iş göreceğim. Bu arada hâlâ ne olup bittiğini anlamış değilim. Doğrusunu söylemek gerekirse, yapılacak iş oldukça zorluydu. Gerçi benim için değilse de -adam geniş omuzlarını gererek hareketlendi- ama orada birkaç cılız adam vardı. İçlerinden biri pes edince, hemen merdivenlere sürüklüyorlardı. Daha sonra ben de oradan geçtim. Oraya bir zamanlar Kızıl Meydan’daki gibi, insanların kafasını uçurdukları bir çeşit ahşap blok<sup class="calibre1"><a class="calibre2" href="../Text/Section0048.xhtml#dipnot-48" id="dipnot-48-geri">48</a></sup> koymuşlar. Kütüğe koca bir balta saplanmış duruyor, etraf kan içinde ve birkaç şişlenmiş kafa. Nerdeyse içim kalkacaktı ama hayır, diye düşündüm, çanına ot tıkamadıkları sürece, sıkı dur.”</p>

  <p class="heading1">“Söylesene, ne tip insanlardı bunlar?” diye, projektörü çalıştıran sesi kısık adam sordu.</p>

  <p class="heading1">“Birlikte vagonları yüklediğimiz adamlara sonradan sordum. Ve biliyor musun kimlermiş? Satanistler. Anlaşılan oranın dünyanın sonu olduğuna karar vermişler, metro da cehenneme açılan büyük kapı. Dostum diğer bazı cemiyetlerden de söz etti ama artık unuttum. Her neyse bu tipler, cehennemin tam kendi altlarında olduğuna, şeytanın da orada onları beklediğine inanmışlar, tek istedikleri şeytana ulaşmak. Onun için durmadan toprağı kazıyorlar. Aradan dört yıl geçti. Belki de dibine varmışlardır artık.”</p>

  <p class="heading1">“Nerede orası?” diye er sordu.</p>

  <p class="heading1">“Bilmiyorum. Yemin ederim bilmiyorum. Bak şimdi, ben nasıl dışarı çıkabildim anlatayım: Nöbetçilerin o tarafa bakmadıkları bir anda diğer arkadaşlar beni bir vagonun içine attılar ve üzerimi toprakla kapattılar. Sonra epey bir süre sağa sola sarsılarak götürdüler, bir yerde de dışarıya silkelediler. Derinlere bir yere yuvarlanıp bayıldım. Tekrar kendime gelince, sürüklenerek bir parça ilerledim ve raylardan birine kadar geldim, sonra rayları takip ederek diğer raylarla kesiştiği yere kadar geldim ve tam orada tekrar kendimi kaybettim. Biri beni yerden kaldırmış, çünkü kendime geldiğimde, Dubrovka’daydım. Beni oraya kadar taşıyan iyi yürekli adamcağız, sonra ortadan kayboldu. Bu yüzden bütün bunların nerede olduğunu nasıl bilebilirim ki?”</p>

  <p class="heading1">Sonra sohbet dönüp dolaşıp Ploştşad Ilyitşa istasyonuna geldi, söylentilere göre orada, birçok insanı alıp götüren bir salgın baş göstermiş ama Artyom daha fazlasını duyamadı. Metronun cehenneme giriş kapısı olduğu düşüncesi onu büyülemişti. Bu korkunç tablo gözlerinin önüne geldi: Yüzlerce insan karıncalar gibi etrafta koşuşturuyor, elleriyle dipsiz bir çukura, hiçliğe giden bir kuyuyu kazıyor. Ve sonra birden kaldıraçlardan biri kolayca toprağın içine dalıyor, toprağı yarıyor, metroyla cehennem artık sonsuza dek bir bütün oluyor.</p>

  <p class="heading1">Artyom, bu istasyonda hayatın aşağı yukarı WDNCh ile aynı olduğunu düşündü: Sürekli vahşi yaratıkların saldırısına uğruyordu ve istasyon bu saldırıya tek başına karşı koymak zorundaydı. Pavelezkaya istasyonu düştüğü anda, bu yaratıklar bütün hatta yayılacaklardı. Yani sonuçta, WDNCh’nın yazgısı, her zaman sandığı gibi, kendi içinde münferit bir olay değildi. Metroda kim bilir daha kaç istasyon, genel huzuru sağlamak değil de, sırf kendi başını kurtarmak için bile, tren hatlarını korumak zorunda kalıyordu! Bunu kimse bilemezdi. Tabii her zaman için geriye, merkeze kaçarak tünelleri havaya uçurma seçeneği vardı. Ama o zaman kendi yaşama alanlarını daraltmış olacaklardı. Sağ kalanlar o zaman minicik bir noktada üst üste yaşamak zorunda kalıp birbirlerini boğazlayacaklardı.</p>

  <p class="heading1">Ama ya WDNCh’nın bu kadar özel bir istasyon olmayıp da yüzeye giden diğer geçitleri kapatamadığı başka geçişleri varsa, o zaman... Artyom, kendini tuttu, daha ötesini düşünmeyi kendine yasakladı. Şu anda hissettiği ihanetin, acizliğin sesiydi ve bu ses ona yolculuğunu yarıda kesip hedefinden vazgeçirecek bir sürü bahaneler sıralıyordu. Boyun eğmemeliydi, çünkü bu yol onu çıkmaza götürüyordu.</p>

  <p class="heading1">Bu düşünceleri kafasından atmak için, tekrar diğerlerinin konuşmalarına kulak verdi.</p>

  <p class="heading1">Puşok diye birinin yarıştaki kazanma şansını tartışıyorlardı, sonra sesi kısık adam anlatmaya koyuldu; güya birkaç kaçık Kitai-gorod’a saldırıp bir yığın insanı telef etmişler. Ama olay yerine koşturan Kalugalı kardeşler adamların üstesinden gelmişler, katiller Taganskaya’ya kaçmışlar. Artyom itiraz edip Taganskaya değil de Tretyakovkaya’ya diyecekti ki, yüzü fark edilmeyen sinirli bir tip hemen söze girip, Kalugalılar’ın Kitai-gorod’dan püskürtüldüklerini, istasyonun da şimdi, bugüne kadar adının kimse duymadığı bir grubun kontrolünde olduğunu iddia etti. Bunun üzerine kısık sesli adam, herifle hararetli bir tartışmaya girince, Artyom olduğu yerde uyuyakaldı. Bu sefer hiç rüya görmedi, uykusu öyle derindi ki, tekrar alarm işareti veren bir düdük sesi duyulup herkes bir anda yerlerinden sıçradığı zaman bile&nbsp;uyanamadı. Anlaşılan yanlış alarmdı, çünkü arkasından ateş sesleri gelmedi.</p>

  <p class="heading1">Mark onu uyandırdığında, saatler 05:45’i gösteriyordu.</p>

  <p class="heading1">“Kalk, bizim vardiya bitti.”</p>

  <p class="heading1">Mark neşeyle onu omuzlarından tutmuş sarsıyordu. “Hadi gidelim, sana koridoru göstereyim, pasaportun var mı?”</p>

  <p class="heading1">Artyom “Hayır” anlamına kafasını salladı.</p>

  <p class="heading1">“Zarar yok, nasılsa gireriz.”</p>

  <p class="heading1">Gerçekten de beş dakika sonra söylediği alt geçide gelmişlerdi, nöbetçi elinde iki silahıyla neşe içinde, ıslık çalıp dolanıyordu.</p>

  <p class="heading1">Geçit olağanüstü uzundu, istasyonun kendinden bile daha uzundu. Duvarlara yelken bezinden abajurlar asılmıştı, üzerlerinde lambalar yanıyordu. Karşı tarafta uzun ama oldukça yassı bir çit uzanıyordu.</p>

  <p class="heading1">Mark gururla, “Burası bütün metronun en uzun geçitlerinden biri” dedi. “Çiti mi soruyorsun? Bilmiyor muydun? Her yerde biliniyor! Çok insan sırf bunun için buraya geliyor. Henüz çok erken, en uygun zaman, istasyonun kapandığı ve insanların paydos ettikleri akşam saatleridir. Ama belki bugün gündüz vakti, bir yetenek yarışı vardır. Olamaz, gerçekten bunu hiç duymadın mı? Burada sıçan yarışları yapıyoruz, hem de bahisli yarışlar. ‘Hipodrom’ diyoruz buna. Bunu herkesin bildiğini sanırdım. Sen de oynar mısın? Ben çok oynarım.”</p>

  <p class="heading1">Artyom yarışları seyretmeyi elbette çok isterdi ama şans oyunlarını oldum bittim pek sevmezdi. Hele şimdi bu kadar çok uyuduktan sonra, adeta kendini suçlu hissediyordu. Akşama kadar beklememeliydi. Aslında hiç beklememeliydi. Yola devam etmeliydi. Zaten yeterince zaman kaybetmişti. Ancak Polis’e Hansa üzerinden gidiliyordu, oradan da hiçbir şey geçmiyordu. “Galiba akşam saatine kadar kalamayacağım” dedi. “Polyanka’ya devam etmek zorundayım.”</p>

  <p class="heading1">Mark kaşlarını çattı. “Oraya sadece Hansa’dan gidiliyor. Peki, vizen hatta pasaportun bile yoksa nasıl geçeceksin oradan? Sana artık yardım edemem dostum. Ama bir fikrim de yok değil. Pavelezkaya’nın başı -bizimki değil, çevre istasyonda olan- bizim yarışların hastasıdır. Yarışa soktuğu sıçanın, adı Korsan, buranın en büyük favorisidir. Her akşam yanında korumalarıyla gelir ve burada büyük bir debdebeyle boy gösterir. Eğer istersen ona karşı oynayabilirsin.”</p>

  <p class="heading1">“Ama oyuna koyacak hiçbir şeyim yok.”</p>

  <p class="heading1">“Kendini koyabilirsin, onun hizmetkârı olarak. İstersen bunu senin için yapabilirim.” Mark’ın gözleri ihtirasla pırıldıyordu. “Eğer kazanırsak vizeni alırsın. Kaybedersek, yine sınırı geçersin ama yakanı nasıl kurtarırsın, o da artık senin bileceğin iş. Değmez mi?”</p>

  <p class="heading1">Bu plan Artyom’un hiç de hoşuna gitmedi. Kendini köle niyetine satmak -üstelik bir sıçan yarışçıyla oyunu kaybetmek- bir şekilde onuruna dokunmuştu. Hansa’ya başka yollardan gitmeye karar verdi. Sınırda, gri kamuflaj kıyafetleriyle hareketsiz duran sınır askerlerinin -Prospekt Mira’dakiler gibi- etrafında birkaç saat dolanarak onlarla Hansa’ya gitmek için pazarlık yapmayı denediyse de netice alamadı. Sonunda, içlerinden biri kendisine “Tek gözlü” diye seslenerek -ki bu hiç de hoş değildi, gerçi sol gözü hâlâ ona cehennem azabı veriyordu ama açılmaya başlamıştı- ondan palamarını çözmesini isteyince, Artyom sonuç almayacağını bildiği halde bunu yaptı ve sonra da&nbsp;birtakım karanlık, şüpheli kişileri; silah ve uyuşturucu ticareti yapanları ve hatta kaçakçılık işlerinden anlayan kim varsa onları bulmaya çalıştı. Ama kimse Artyom’u, silahı ve cep feneri karşılığında Hansa’ya gizlice geçirmeye yanaşmadı.</p>

  <p class="heading1">Akşam olduğunda, sessiz bir umutsuzlukla yere oturmuş, kendi kendini suçluyordu. Uzun geçit yavaş yavaş canlanmaya başlamıştı. Yetişkinler işlerinden dönüyorlar, aileleriyle yemek yiyorlar, çocuklar uyumaya götürülmeden önce biraz oyun oynuyorlar, kapılar kapatıldıktan sonra da herkes çadırlarından çıkıp yarış pistinde toplanıyordu. Yaklaşık 300 kadar insan vardı. Aralarında, Korsan’ın bugün her zamankinden iyi koşacağını konuşuyorlardı, acaba Puşok onu geçmeyi başarabilecek miydi? Diğer yarışçıların adları da geçiyordu ama bu ikisi anlaşılan yarışın çok önündeydiler.</p>

  <p class="heading1">Sahipleri, iyi beslenmiş gözdelerini küçük kafeslerinin içinde, yüzlerinde ciddi bir ifadeyle yarışın başlama yerine taşıyorlardı. Çevre istasyonunun şefi henüz görünürlerde yoktu. Mark da sanki toz olmuştu. Artyom, yeni tanışığının bugün yine nöbete gidip hiç gelmemesinden korkuyordu. Gelmezse, birlikte şanslarını nasıl deneyeceklerdi?</p>

  <p class="heading1">Nihayet koridorun diğer ucunda küçük bir alay belirdi. Düzgün kesilmiş beylik posbıyığı olan, gözünde gözlük, resmi siyah kostümlü, kel kafalı bir adam, karanlık yüzlü iki korumasının eşliğinde, ağır vücuduyla törensel adımlarla ilerliyordu. Korumalarından biri, kırmızı kadife kaplı bir sepet taşıyordu, telle çevrilmiş tahta bölmenin içinde gri bir şey oraya buraya koşuşturuyordu. Bu, sözü edilen ünlü Korsan olmalıydı.</p>

  <p class="heading1">Koruma, sıçanlı sepeti yarışın başladığı yere götürürken, posbıyıklı yaşlı hakem masasına yöneldi. Buyurgan bir tavırla, hakem asistanını iskemlesinden kovalayıp boş kalan yere inleyerek oturdu ve nazik bir şekilde konuşmaya başladı. İkinci koruma, ayaklarını açarak masanın arkasına dikildi, ellerini de göğsünün üzerinden sarkan kısa, siyah otomatik silahının üzerine koydu. Böyle saygın görünüşlü bir adamın önüne gidip yarıştan bahsetmek cesaret isterdi.</p>

  <p class="heading1">Artyom birden Mark’ın adama yaklaştığını gördü, kirli kafasını kaşırken, bir yandan da hakemle konuşmaya başladı. Uzaktan, posbıyıklı yaşlının önce sadece yüzünün kıpkırmızı kesildiği görüldü, sonra yüzünü gözünü çarpıtıp sonunda hoşnutsuzlukla başını salladı, gözlüğünü çıkarıp itinayla temizlemeye koyuldu.</p>

  <p class="heading1">Artyom kalabalığın içinden kendine yol bularak Mark’ın kendisini beklediği start noktasına geldi.</p>

  <p class="heading1">Mark “Her şey yolunda” diye seslenerek ellerini ovuşturdu. Ardından Artyom’a, Korsan’a karşı bahse girmek için yaşlıyı ikna ettiğini söyledi. Dediğine göre Mark yaşlı adama, yarışa yeni girecek kendi sıçanının daha ilk koşuda favori sıçan Korsan’ı yeneceğini iddia etmişti. Ayrıca, kişi olarak da Artyom’u öne sürmek zorunda kalmıştı; kazanırlarsa karşılığında Artyom’la kendisi için bir vize istemişti. Gerçi istasyon şefi, işçilerle böyle pazarlıklara girmek istemediği için teklifi reddetmişti ama -Artyom rahatlayarak iç geçirdi- böyle uygunsuz bir teklifin, terbiyesizliğin cezalandırılması gerektiğini de eklemişti. Yani şayet sıçanları yarışı kaybederse, Mark’la Artyom bir yıl boyunca çevre istasyonunun keneflerini temizleyeceklerdi. Kazanırlarsa, ikisi de vizelerini alacaktı. Tabii istasyon şefi böyle bir olasılığın kesinlikle mümkün olmadığına&nbsp;inandığı için teklifi kabul etmişti.</p>

  <p class="heading1">“Sizin sahiden bir sıçanınız var mı?” diye Artyom temkinli sordu.</p>

  <p class="heading1">“Tabii” diye Mark onu rahatlattı. “Tam bir şeytan yavrusu! Korsan’ı parçalayacak! Bugün benden nasıl kaçtığını bir görseydin! Neredeyse elimden kaçıracaktım. Ta Novokusnezkaya’ya kadar peşinden koştum.”</p>

  <p class="heading1">“Adı ne?”</p>

  <p class="heading1">“Adı ne mi? Sahi adı neydi? Hadi, Raketa diyelim. Kulağa korkutucu geliyor değil mi?”</p>

  <p class="heading1">Ama Mark’ın sıçanı daha bu sabah ele geçirdiğini duyunca, Artyom kendini tutamayıp patladı: “Peki kazanacağını nereden biliyorsunuz?”</p>

  <p class="heading1">“Ona inanıyorum dostum! Zaten öteden beri hep bir sıçanım olsun isterdim. Bugüne kadar hep başkalarının üzerine bahse girdim ve kaybettim. Ama boş ver dedim, bir gün kendi sıçanım olacak ve bana şans getirecek. Yine de hiçbir zaman buna doğru dürüst karar veremedim, çünkü bu o kadar basit bir iş değil, önce hakemin onayı gerek, onay için de durmadan gidip geleceksin... Ömrünün yarısı beklemekle geçer, sonunda da ziyaretçinin biri benim işimi bitirir ya da öyle kendiliğimden ölüp giderim, kendime ait bir sıçanım olmadan yani. Ama bana rastladığın gün, şöyle düşündüm: Bu senin şansın; ya şimdi ya hiç! Eğer şimdi bunu göze almazsan, bütün hayatın boyunca sadece yabancı farelere bahis koyacaksın. Bu yüzden karar verdim: Eğer oynayacaksan, büyük oyna! Elbette sana yardım etmek istiyorum ama izninizle işin aslı bu değil.”</p>

  <p class="heading1">Mark sesini alçalttı. “Biliyor musun, tek istediğim oradaki posbıyığa karşı bahse girmekti. Ona bu isteğimi açıkladığım zaman öyle öfkelendi ki sıçanımı yarış dışı bırakması için hakemi zorladı.”</p>

  <p class="heading1">Bir süre sustu, sonra ekledi: “Sırf bunun için bile, bir yıl boyunca kenefleri temizlemeye değer.”</p>

  <p class="heading1">Artyom “Ama senin sıçanın kaybedecek” diyerek son defa onun aklını başına getirmeyi denedi.</p>

  <p class="heading1">Mark dikkatle Artyom’a bakıp gülümsedi. “Ya kaybetmezse?”</p>

  <p class="heading1">Hakem sert bir bakışla toplanan halkı süzdü, kır düşmüş saçlarını eliyle düzeltti, anlamlı bir şekilde öksürdü ve yarışa katılacak sıçanların adlarını okumaya başladı. Önce Raketa’nın adını okudu ama Mark bunu umursamadı. En çok alkışı tabii Korsan topladı. Raketa’nın adı okunduğunda ise Mark kafesi tuttuğu için, bir tek Artyom’un alkışı duyuldu. Artyom, hâlâ bir mucizenin bu pis kokulu klozetteki talihsiz sondan onu kurtaracağını umut ediyordu.</p>

  <p class="heading1">Sonra hakem elindeki Makarov’la bir kör atışı yapıp işareti verdi ve yarış sahipleri kafeslerini açtılar. Özgürlüğe ilk fırlayan Raketa oldu, Artyom’un yüreği sevinçle hopladı ama ardından diğer sıçanlar kulvar boyunca bazen hızlı bazen yavaş yarışa girdiler ve Raketa mağrur adını onurlandıramadı: Start noktasından beş metre kadar geride bir köşeye sığınıp bulunduğu noktadan bir daha da ortaya çıkmadı. Sıçanları şevklendirmek oyunun kurallarına kesin aykırıydı. Artyom sıkılarak Mark’a baktı, onun hırsından tepineceğini ya da kendini kahredip yere çökeceğini sanmıştı. Ama hayır, Mark sert ve mağrur yüzüyle, tıpkı düşman eline düşmesin diye kendi gemisini batırma emrini veren bir kruvazörün kaptanına benziyordu. Böyle bir kaptanla ilgili&nbsp;hikâyeyi Artyom WDNCh kütüphanesinde yıpranmış bir kitapta okumuştu.</p>

  <p class="heading1">Birkaç dakika sonra ilk sıçanlar hedefe ulaştılar. Korsan kazanmıştı, ikinci gelenin adı anlaşılmadı, Puşok üçüncü geldi. Artyom hakeme baktı. Posbıyıklı gözlüğünü temizlediği aynı bez parçasıyla, terden sırılsıklam olmuş kel kafasını siliyordu, bu arada da hakemle sunucu görüşüyordu. Artyom bir ara, kendilerini unutmuş olduklarını umut etti ama aynı anda yaşlı eliyle alnına vurdu ve yumuşak bir gülümsemeyle Mark’a gelmesi için işaret etti.</p>

  <p class="heading1">Artyom idamından önceki dakikayı anımsadığını hissetti. Sonra da hakeme doğru yürüyen Mark’ı takip ederken, nasılsa Hansa bölgesine giden yolun şimdi önlerinde açık olduğunu düşünerek teselli buldu. Sadece kaçacak imkânı bulmalıydı. Ama önce onu bekleyen yüzkarası bir hakaretti.</p>

  <p class="heading1">Posbıyıklı, seçkin bir nezaketle onlara podyuma çıkmalarını rica etti. Sonra orada toplanan halka dönerek, kısaca yarışın içeriğini açıkladı. Gürleyen bir sesle, iki yeniğin, anlaşma uyarınca, bugünden başlamak üzere, sağlık tesislerinde bir yıl süreyle zorunlu çalışmaya sevk edildiklerini duyurdu. Aynı anda, o ana kadar ortalıklarda görünmeyen Hansalı iki sınır nöbetçisi ortada bitiverdi. Artyom’un silahını aldılar, ona gelecek yılki rakibinin tehlikeli olmadığını garanti ettiler, sürenin sonunda kendisine silahını iade etmeye de söz verdiler. Sonra askerler halkın ıslıkları ve bağrışmaları arasında ikisini çevre istasyonuna götürdüler.</p>

  <p class="heading1">Hansalar’ın Pavelezkaya istasyonu insanda garip bir etki bırakıyordu: Tavan burada alçaktı. Hiç sütün yoktu, onun yerine duvarda düzenli aralıklarla geçitler vardı, geçitler en az kendi aralarındaki mesafe genişliğindeydi. Sanki ilk Pavelezkaya istasyonunu inşa etmekte inşaat ustaları pek zorlanmamışlardı, sanki yeraltındaki toprak fazlaca yumuşak olduğu için kolayca kazmışlardı; buradaysa, güçlükle sökülebilecek sert ve inatçı taşlara rastlanıyordu. Ama yine de buranın havası Tverskaya’da olduğu gibi bunaltıcı ve ağır değildi, belki de çok aydınlık olduğu içindi, duvarları da sade işlemelerle süslüydü, geçitlerin iki yanında da, çocukken bir kitapta her defasında severek seyrettiği Yunan mitolojisindekine benzer antik sütunlar duruyordu. Kısacası, burası zorunlu çalışma mahkûmiyeti için hiç de kötü bir yer değildi.</p>

  <p class="heading1">Tabii ilk bakışta bu bölgenin Hansalar’a ait olduğu anlaşılıyordu. Olağanüstü temizdi, insana kendi evini anımsatıyordu, tavandaki sahici camdan abajurların içinde duran kocaman lambalar etrafı hafif bir ışıkla aydınlatıyordu. Komşu istasyonlardakinden daha küçük olan orta salonda tek bir çadır bile yoktu, onun yerine, üzerlerine dağ gibi teknik malzeme yığılı iş tezgâhları vardı. Tezgâhların yanında mavi iş üniformalarıyla adamlar oturmuştu, havaya makine yağının hoş kokusu yayılmıştı. Anlaşılan mesai burada komşudakilerden daha geç bitiyordu. Duvarlara Hansalar’ın sancaklarıyla -beyaz zemin üzerine kahverengi bir daire- işte daha verimli olmayı yüreklendiren afişlerle, A. Smith diye birinin yaptığı işlerden bazı tasvirler asılmıştı. En büyük forsların altında dimdik nöbet tutan iki asker, aralarında da camekânlı bir masa duruyordu: Artyom önünden geçerken, vitrinde ne gibi bir kutsal eşya olduğunu görmek için bir süre durdu.</p>

  <p class="heading1">Vitrinde, minicik iki lambayla aydınlatılan kırmızı bir kadifenin üzerinde iki kitap vardı. İlk kitap çok iyi korunmuştu. Siyah kapağının üzerinde yaldızlı yazılarla <b class="sgc6">“MİLLETLERİN ZENGİNLİĞİ,</b> Adam Smith” yazılmıştı. İkinci kitap oldukça yıpranmıştı,&nbsp;ince, yırtılmış, daracık bir kâğıt bantla birbirine yapıştırılmış cildin üzerinde, kalın harflerle <b class="sgc6">“ÜZÜNTÜYÜ BIRAK YAŞAMAYA BAK,</b> Dale Carnegie” yazılıydı.</p>

  <p class="heading1">Artyom yazarlardan ne birini ne de ötekini tanıyordu, bu yüzden şu anda kafasını kurcalayan soru daha çok buradaki kadifenin istasyon şefinin sevgili faresini taşıdığı kadifeyle aynı olup olmadığıydı.</p>

  <p class="heading1">Raylardan biri serbestti, arada bir buradan sandıklarla yüklü manuel işleyen drezinler geçiyordu. Ama bir kere de motorize bir drezin bir dakika kadar istasyonda durdu, Artyom drezin hareket edene kadar içinde siyah üniformalı, siyah-beyaz çizgili gömlekleriyle nakliye askerlerini görebildi. Her biri kafasına gece görüş aleti, boynuna da oldukça kısa bir otomatik silah geçirmişti. Sırtlarında kurşun geçirmez yelekler vardı. Kumandan istasyondaki nöbetçilerle birkaç kelime konuşurken, bir yandan da eliyle dizlerinin üzerinde duran, kocaman koyu yeşil bir miğferi okşuyordu. Sonra drezin yine tünelin içinde kayboldu.</p>

  <p class="heading1">İkinci ray üzerinde tam donanımlı bir tren duruyordu, Artyom’un Kusnezki Most istasyonunda gördüğünden çok daha iyi durumdaydı. Pencerelerinden bazılarına perde çekilmişti, bu da arkasında oturma bölümleri olduğunu gösteriyordu. Ama açık duran pencereler de vardı. Artyom içeriye bakınca, üzerinde yazı makineleri olan masalar gördü, birtakım insanlar masaya oturmuş çalışıyorlardı. Kapının üzerindeki tabelada MERKEZ BÜRO yazılıydı. Bu istasyon Artyom’u çok etkilemişti. Hayır, burası birinci Pavelezkaya istasyonu gibi onu hayrete düşürmemişti, çünkü burada, metro inşaat ustalarının gücünü ve büyüklüğünü anımsatan, gizemli ve karamsar ihtişamdan eser yoktu. Buna karşılık insanların rahat bir yaşamı olduğu göze çarpıyordu; sanki çevre hattının ötesinde hiçbir tehlike yokmuş, sanki orada devamlı çılgınca şeyler olmuyormuş gibi her yer sakindi. Her şey düzenli ve mükemmel organize edilmişti. Bir iş gününün sonunda insanları bol kazançlı bir tatil akşamı bekliyordu. Gençlik otun yanıltıcı hayal dünyasına sığınmıyor, kendini çalışmaya ve işe veriyordu. Ne kadar erken kariyer sahibi olursa, mesleğinde o kadar çabuk ilerleyecekti.</p>

  <p class="heading1">Yetişkinler de bir gün elleri çalışamaz hale gelse de sıçanlara yem olmak üzere tünellere gönderilmekten korkmuyorlardı. Hansa’nın, istasyonlarına neden bu kadar az sayıda yabancıya girme izni verdiği anlaşılıyordu -cennette az boş yer vardı, sadece cehennemin kapısı herkese açıktı.</p>

  <p class="heading1">Mark da çevreyi iyice gözden geçirdikten sonra mutlu bir halde, “Sonunda, buraya sığındım” dedi.</p>

  <p class="heading1">Peronun sonunda kırmızı-beyaz çizgili küçük bir bariyer vardı. Hemen yanındaki GÖREVLİ yazılı cam kabinde bir diğer sınır memuru oturmuştu. Drezinler buradan her geçişlerinde duruyor, memur yüzünde saygın bir ifadeyle dışarı çıkıyor, belgeleri, bazen de varsa yükü gözden geçiriyor, sonra da bariyeri kaldırıyordu. Sınır nöbetçileri ve gümrükçülerinin yaptıkları işten gurur duyduğu Artyom’un dikkatini çekmişti. İşlerini sevdikleri açıkça fark ediliyordu.</p>

  <p class="heading1">Artyom’la Mark’ı bariyerin arkasına götürdüler, oradan tünele giden bir patika vardı, kendilerine emanet edilen bölge orasıydı. Hakiki klozetlerle donanmış foseptik çukurlarının çevresine solgun sarı fayanslar döşenmişti. İkisinin de eline, son derece pis iş kıyafetleriyle, berbat bir pisliğe bulaşmış el kürekleri ve durmadan yerinde dönen tekerlekli bir el arabası tutuşturdular. Görevleri bir dekovil vagonunu pislikle&nbsp;yükleyip yakındaki, epey derine inen bir lağım galerisine götürmekti. İş elbiselerinin içlerine, saçlarının dibine, hatta tenlerine kadar işleyen dayanılmaz iğrenç bir kokuya bulaşmış bir halde, sanki artık hayatlarının bir parçasıymış gibi işlerini yapıyorlardı. Onları bu halde görenler bundan böyle dehşete düşüp yanlarından kaçacaklardı. İkisi de böyle düşünüyordu.</p>

  <p class="heading1">Artyom’a vardiyasının sonu gelmeyecekmiş gibi geldi, ilk günkü tekdüze çalışmak ona epey uzun gelmişti. Bitmek bilmeyen Allah’ın belası bir fasit dairenin içinde, durmadan kürekle kazıyorlar, içine atıyorlar, sürüyorlar, tekrar kürekliyorlar, dolduruyorlar, boşaltıyorlar ve işlerini bitirip dönüyorlardı. Çalışmanın sonu gelmeyecek gibiydi. Sürekli yeni ziyaretçiler geliyordu. Ziyaretçiler olsun, bölgenin girişinde ve güzergâhlarının sonunda, lağım galerisinin yanında duran nöbetçiler olsun, hayvan gibi çalışan bu zavallı işçilere karşı duydukları tiksintiyi saklamıyorlardı. İğrenerek uzak duruyorlar, burunlarını tutuyorlar ya da -biraz daha taktikli davranıp- pis havayı solumamak için, Artyom’la Mark’ın yanına gelmeden önce havayı içlerine çekiyorlardı. Günün sonunda, kocaman pamuklu eldivenlere karşın, ellerinin avuçlarının içine kadar yara içinde kaldığını gören Artyom, insanın gerçek varoluş nedenini, hayatın anlamını nihayet kavramış olduğuna iyice kanaat getiriyordu: İnsanlar ona göre karmaşık bir makineydi; önce gıda maddelerini yok eden sonra da bok üreten bir makine... Ömür boyu bozulmadan işliyordu, şayet hayatın “anlamından” kast edilen kesin bir hedefe varmaksa, bu tamamen anlamsızdı. Hedef, bu süreçti. Olabildiğince gıda maddesi tüketmek, bunları işlemek sonra da atıkları dışarı defetmek yani dumanı tüten domuz pirzolalarından, hafif buğulama mantarlardan, lezzetli pidelerden arta kalan ne varsa hepsini dışarı atmak. Hedef buydu. Artyom’un önünden gelip geçen insanların hepsi, sadece güzeli ve yararlıyı yok etmeye hizmet eden, sadece pis kokulu, yararsız şeyleri üreten, şekilsiz makinelerdi. Bu insanlara öfkeleniyor, onların kendisinden nefret ettiği kadar o da onlardan nefret ediyordu.</p>

  <p class="heading1">Mark ise bütün bunlara bilgece katlanıyordu, hatta arada bir Artyom’u yüreklendirmeye çalışıyordu: “O kadar da kötü değil. İşin başlarında biraz zor olacağını söyleyerek beni uyarmışlardı” diyordu.</p>

  <p class="heading1">İşin kötüsü ne ilk ne de ikinci gün kaçmak için bir olanak bulabildiler.</p>

  <p class="heading1">Nöbetçiler kuş uçurmuyordu. Dobrininskaya’ya ulaşabilmek için sadece lağım galerisinin önünden geçerek tünel boyunca ilerlemeleri yeterdi, yine de başaramamışlardı. Geceleri yan tarafta, sıkıca kilitlenen bir odada uyuyorlardı. Ve cam kabin, istasyonun girişinde duran bir gözlemciyle gece gündüz devamlı kontrol altında tutuluyordu.</p>

  <p class="heading1">Üçüncü gün geldi. Ve dördüncü gün. Zaman, kâbus gibi gıdım gıdım ilerliyor, bir türlü bitmeyecekmiş gibi geliyordu. Artyom artık insanlıktan dışlanmış birinin yazgısını yaşadığına inanmaya başlamıştı. Sanki insan olmaktan çıkmış, korkunç çirkin bir yaratığa dönüşmüştü, insanlar onu sadece iğrenç ve itici bulmakla kalmıyorlar, sanki bir şekilde akrabalarmış ve bu cüzzamlının çirkinliği onlara bulaşabilirmiş gibi, büsbütün dehşete düşüyorlardı.</p>

  <p class="heading1">Önce kaçış planları kurdu, sonra derin bir umutsuzluğa saplandı ve sonunda her&nbsp;şey sadece bulanık bir melankoliye dönüştü. Akıl, yaşamından elini eteğini çekmiş, duygu ve hislerin ince ipleri adeta çekilerek bilincinin bir köşesinde kozalaşmıştı. Artyom çalışmasını artık mekanik bir şekilde sürdürüyordu, yaptığı bütün iş küreklemek, çıkan pislikleri atmak, arabayı sürmek, tekrar küreklemek, yine sürmek, boşaltmak ve tekrar kürekle kazmak üzere hızla yerine geri dönmekti.</p>

  <p class="heading1">Beşinci günün akşamı el arabasıyla yerde duran bir küreğe çarptı, arabanın içindeki pislik yere devrildi, kendisi de pisliğin içine düştü... Yavaşça yerinden doğrulduğunda, kafasında bir şimşek çaktı, yere düşen çöpleri ve paçavraları toplayacağı yerde, hiç acele etmeden tünelin çıkışına doğru yaklaştı. Kendini öylesine iğrenç ve itici hissediyordu ki çevresine saçtığı koku yüzünden kimse yanına yaklaşamazdı. Tam o anda yazgısı yardımına koştu, her zaman güzergâhın sonunda onu bekleyen nöbetçi, herhangi bir nedenle yerinde değildi. Takip edecekler düşüncesiyle bir saniye bile vakit kaybetmeden, traversleri izleyerek yoluna devam etti. Gözü kapalı, arada bir sendeleyerek adımlarını hızlandırdı ve sonra koşmaya başladı. Aklı henüz dönüş yapmamıştı, ürkek bir halde köşeciğinde büzülmüş beklemedeydi. Artyom arkasından gelen ne bir seslenme ne de ayak sesi duydu. Sadece yolu zayıf bir lambayla aydınlatan yüklü bir drezin rayın üzerinde gıcırtıyla yaklaşıyordu. Artyom sırtını duvara dayayarak yol verdi. Drezinin üzerindeki adamlar ya onu fark etmemişlerdi ya da önemsememişlerdi. Bakışlarıyla onu süzüp öylece geçip gitmişler, tek kelime söylememişlerdi.</p>

  <p class="heading1">Birden ona öyle geldi ki, sanki pisliğin içine düşmek onu dokunulmaz yapmış, üzerine bulaşan iğrenç kokulu sos da görünmez kılmıştı. Bu düşünce ona güç verdi, yavaş yavaş bilinci yerine geldi. Şansı yaver gitmişti! Mantık dışı da olsa, bu Allah’ın belası istasyondan akıl almaz bir şekilde kaçmayı başarmıştı ve kimse de peşinden gelmemişti! Garip ve şaşırtıcıydı ama olanlar üzerinde fazla düşünmek istemiyordu, yoksa bu mucizeyi aklın süzgecinden geçirip neşterle yarmaya kalkacak ve bu anın büyüsü hemen kaybolacak, silahlı bir devriyenin lambasının ışığı arkasına vuracaktı. Bunu hissediyordu.</p>

  <p class="heading1">Tünelin sonu daha aydınlıktı. Artyom yürümesini yavaşlattı, bir dakika sonra Dobrininskaya istasyonundaydı.</p>

  <p class="heading1">Sınır nöbetçisi Artyom’u görünce, “Biri muslukçuyu mu çağırdı?” demekle yetindi ve çabucak geçmesine izin verdi. Bir yandan bir eliyle yelpaze gibi havayı itekliyor, diğer eliyle de ağzını kapatıyordu.</p>

  <p class="heading1">Artyom beklemeden ilerledi, Hansa bölgesini mümkün olduğu kadar çabuk terk etmeliydi, nöbetçiler henüz hiçbir şey fark etmeden, demir ökçeli çizmeler arkasından koşuşturmadan ve havaya uyarı ateşleri açılmadan, bir an önce uzaklaşmalıydı.</p>

  <p class="heading1">Artyom çevresine aldırmadan, bakışları yerde, Serpuhovskaya sınır noktasına yaklaştı. Çevresindekilerin ona karşı duydukları iğrentiyi, resmen teninde hissediyordu. Etrafı öyle boşalmıştı ki, koca bir insan kalabalığını bile yarıp geçebilirdi. Sınırda ne söyleyecek, nasıl konuşacaktı? Kendisine yine bir sürü soru mu soracaklar, pasaportunu mu görmek isteyeceklerdi? Ne cevap vermeliydi?</p>

  <p class="heading1">Artyom, çenesi neredeyse göğsüne dayalı, başını iyice öne eğmişti. Etrafında ne olup bittiğini görmüyordu. Sadece, zemine döşeli temiz koyu renkli granit fayanslar&nbsp;dikkatini çekti. Durmadan yürüyor, birinin ona kabaca “Dur!” diye emredeceği anı merakla bekliyordu. Hansa sınırı giderek yaklaşıyordu. Şimdi... Hemen... Birden kulağının dibinde, “Bu ne biçim bir pisliktir?” diye bir ses duydu.</p>

  <p class="heading1">İşte olmuştu.</p>

  <p class="heading1">“Ben... Ah, yolumu şaşırdım. Ben buralı değilim...” diye Artyom ağzında geveledi. Sinirden mi yoksa rol yapmayı denediği için mi böyle kekelemişti, emin değildi.</p>

  <p class="heading1">“Bir an önce toz ol, duydun mu pis kokarca!”</p>

  <p class="heading1">Ses çok inandırıcı geliyordu, neredeyse ipnotize ediyordu. Artyom hemen cevap vermek istedi.</p>

  <p class="heading1">“Ama ben... Ben...”</p>

  <p class="heading1">Ses bir daha duyuldu, bu sefer belli bir uzaklıktan geliyordu: “Hansa bölgesinde dilenmek kesinlikle yasaktır.”</p>

  <p class="heading1">Artyom sonunda durumu kavradı. “Sadece biraz... Çocuklarım var.”</p>

  <p class="heading1">“Ne çocukları? Utanmıyor musun?” yüzü görünmeyen sınır nöbetçisi öfkeyle gürledi. “Popov, Lomako buraya gelin! Şu pisliği gözüm görmesin!”</p>

  <p class="heading1">Popov’la Lomako, Artyom’a dokunup ellerini kirletmek istemedikleri için, silahlarının namlularıyla onu sırtından itelediler. Artyom epey uzaklaşmıştı. Uzaktan, arkalardan gelen amirin öfkeli küfürlerini duydu. Bu sesler ona sanki gökten inmiş nimet gibi geliyordu.</p>

  <p class="heading1">Serpuhovskaya istasyonu! Hansa bölgesi artık geride kalmıştı.</p>

  <p class="heading1">Nihayet başını yerden kaldırıp yukarı baktı ama çevresinde duranların gözlerindeki ifadeyi görünce, bakışlarını tekrar yere çevirdi. Artık Hansalar’ın bakımlı topraklarında değildi, aksine, metronun geri kalan bölgelerinde olduğu gibi, yine o kirli, yoksul tımarhaneye düşmüştü. Ama bu dünya için bile Artyom tiksindirici, itici menfur bir tipti. Yol boyunca onu koruyan, görünmez kılan zırh şimdi yeniden pis kokan bir kabuğa dönüşmüştü, oysa o mucizevi zırh sayesinde insanlar onu fark etmemişler, o da böylece nöbet noktalarının ve nöbetçilerin arasından kolayca süzülüp geçebilmişti.</p>

  <p class="heading1">Kazandığı ilk zafer birden balon gibi sönünce, Pavelezkaya’dan Dobrininskaya’ya kadar bütün hattı inatla geçmesine yardım eden emanet güç de aniden uçup gitti. Üzerinde artık onu koruyan zırhı yoktu. Şimdi yine kendiyle baş başa kalmıştı; aç, ölesiye yorgun, çulsuz ve dayanılmaz pis kokan bir halde, bedeninde bir hafta önce yediği dayakların hâlâ geçmeyen yaraları ile bir başına, yapayalnızdı.</p>

  <p class="heading1">Duvarın dibinde yanlarına oturduğu ve artık korkmasına gerek kalmayan dilenciler bile küfredip yerde sürünerek ondan uzaklaştılar. Isınmak için kollarını omuzlarına doladı, gözlerini kapadı, hiçbir şey düşünmeden, uykusu gelene kadar öylece oturdu.</p>

  <p class="heading1">Artyom, şimdi sonu görünmeyen bir tüneldeydi. Bugüne kadar arşınladığı bütün tünellerin toplamından bile daha uzundu bu tünel. Kıvrılıyor, yükseliyor, inişe geçiyordu, hiçbir yerde on adım ilerisini görmek mümkün değildi. Henüz dinlenmek istemiyordu ama yürümek giderek ona zor gelmeye başlamıştı. Kan oturmuş ayakları acıyordu, sırtı ağrılar içindeydi, her yeni adım için nefsini zorluyordu. Yine de sonun artık çok yakın, belki de hemen şu köşenin arkasında olduğunu umut ettikçe, yürümeye devam etmek için kendinde yeniden güç buluyordu. Birden aklına son derece basit ama korkunç bir düşünce geldi: Ya bu tünelin bir çıkışı yoksa? Ya girişle çıkış birbirinin içinden geçiyorsa ve biri tıpkı depreşen bir sıçan gibi, gücünü kaybedip&nbsp;devrilene kadar yerlerde sürünsün diye fark ettirmeden, yavaşça onu bu labirentin içine koyduysa? Ve bunu herhangi bir amacı olmaksızın, salt eğlence olsun diye yaptıysa? Bir troleyin üstünde cırlak bir sıçan. Ama eğer, diye düşünmeye devam etti; yolun devamı çıkışa götürmüyorsa, o zaman özgürlüğün anahtarı belki de bu aptalca gidişe son vermekti? Yorgun olduğundan değil, yolun sonuna geldiği için traverslerin üzerine oturdu. Ve birden etrafındaki duvarlar kayboldu. Bunun üzerine, “Hedefe varmak, yolculuğunu tamamlamak istiyorsan, gitmekten vazgeçmelisin” diye düşündü. Sonra bu düşünce de bulanıklaştı.</p>

  <p class="heading1">İçinde anlaşılmaz bir huzursuzlukla uyandı. Önce neler olup bittiğini anlayamadı. Ancak yavaş yavaş rüyasının bölümlerini anımsamaya, parçalardan bir mozaik yapmaya başladı ama parçalar birbirini tutmuyor, durmadan ayrılıyorlardı. Onları doğru bir şekilde bir araya getirecek gücü yoktu, eksik olan, rüyasında aklına gelen o anlamlı düşünceydi; ona anlamını veren o hayalin can alıcı noktasıydı. Bu fikir olmaksızın, her şey sadece parçalanmış bir bez yığınıydı -oysa bu yığınla, büyüleyici bir anlamı olan, önünde sonsuz ufuklar açan muhteşem bir tablo ortaya çıkabilirdi. Artyom yumruğunu sıktı, kire bulanmış elleriyle, aynı şekilde çamura sıvanmış olan kafasını tuttu, dudaklarından çıkan anlamsız sözler, yanından geçenleri ürkütüyor, ona düşmanca bakıyorlardı. Ama kendini ne kadar zorladıysa da, o fikir bir türlü aklına gelmiyordu. Sanki batağa saplanmış bir adamı saçının bir telinden tutup çıkarmak ister gibi, yavaş ve temkinli, kopuk anılarını birleştirmeye çalıştı. Ve sonra, birden büyük bir mucize oldu! Anılarında dolaşan görüntülerden birini gerçekten yakaladı, rüyasında duyduğu cümleyi aynen olduğu gibi yeniden anımsadı.</p>

  <p class="heading1">Yolculuğunu tamamlaman için, gitmekten vazgeçmelisin!</p>

  <p class="heading1">Ama aydınlık bir zihinle bu fikir ona şimdi sıradan ve aptalca göründü. Yolculuğunu tamamlamak için, gitmekten vaz mı geçmeliydi? Eee peki! Gitmeyip kalırsa, yolculuğu zaten bitmiş olacaktı. Hangisi daha kolaydı? Acaba çıkar yol bu muydu?</p>

  <p class="heading1">“Sevgili kardeşim! Pislik bedeninde ve ruhunda yatıyor!”</p>

  <p class="heading1">Ses öyle beklenmedik bir anda gelmişti ki, anımsadığı fikir ve hayal kırıklığının yarattığı buruk duygu birden yok oldu. İnsanların onu görünce köşe bucak kaçışmalarına çoktan alıştığı için bu sözleri önce üzerine alınmadı.</p>

  <p class="heading1">Ses devam ediyordu. “Bütün yetimleri ve yoksulları içimize alıyoruz.” Ses o kadar yumuşak, huzur verici ve nazikti ki Artyom, kimi kast ettiğini anlamak için yan gözle bile sağa sola bakmaya cesaret edemiyordu.</p>

  <p class="heading1">Ama yakınlarda hiç kimse yoktu. Öyleyse ses ona hitap ediyordu. Artyom yavaşça başını kaldırdığında, bol bir elbisenin içinde, gülümseyen ufak tefek bir adamla göz göze geldi. Koyu sarı saçlı, pembe yanaklı adam dostça ona elini uzatıyordu. Artyom için şu anda her türlü ilgi ve şefkat yaşamsal önemdeydi, o da çekinerek gülümsedi ve aynı şekilde adama elini uzattı.</p>

  <p class="heading1">“Neden diğerleri gibi dehşete kapılıp benden kaçmadı?” diye kendi kendine sordu. “Neden herkes benden bu kadar uzak dururken, o benimle konuştu?”</p>

  <p class="heading1">“Sana yardım ediyorum, kardeşim” diye al yanaklı sözlerini sürdürdü. “Kardeşlerimle ben sana yatacak yer ve ruhuna yeniden güç vereceğiz.”</p>

  <p class="heading1">Artyom sadece basını sallayabildi ama karşısındakine bu bile yetmişti.</p>

  <p class="heading1">“Öyleyse izin ver, seni nöbetçi kulesine götüreyim, sevgili kardeşim” diye adam şakrak bir sesle konuşarak Artyom’un elinden tutup çekti.</p>

  <p class="heading1">Artyom, geçtikleri yolu artık hatırlamıyordu. Sadece, onu istasyondan alıp tünellerden birine götürdüklerini biliyordu ama hangi tüneldi anımsamıyordu. Yeni tanıştığı adam kendisini Timofey Kardeş diye tanıtmış ve iç karartan, gösterişi olmayan Serpuhovskaya’dan sonra sessiz tüneli geçerlerken adam yol boyunca aralıksız konuşmuştu. “Ah sevgili kardeş, karşılaştığımıza nasıl sevindim. Şu andan itibaren hayatında her şey değişecek. Sonsuz karanlıkta süregelen amaçsız yolculuğun bitti, çünkü aradığını artık buldun.”</p>

  <p class="heading1">Artyom adamın ne dediğini anlamadı, çünkü yolculuğunun sonuna daha epeyce zaman olduğunu zannediyordu. Ama pembe yanaklı Timofey’in sözleri kulağa öyle iyi niyetli ve şefkatli geliyordu ki, Artyom düşünmeden sadece onu dinlemek istiyordu. Diğerleri gibi kendisinden ürkmediği için aynı içten sözlerle ona teşekkür etmek istiyordu.</p>

  <p class="heading1">Timofey “Artyom kardeşim, gerçek ve tek tanrının varlığına inanıyor musun?” diye öyle gelişigüzel soruverdi ve dikkatle Artyom’un gözlerinin içine baktı.</p>

  <p class="heading1">Artyom sadece belirsiz bir şekilde kafasını salladı, ağzıyla anlaşılmaz bir şeyler geveledi, kendince, evet ya da hayır şeklinde yorumlanabilirdi.</p>

  <p class="heading1">“Ne güzel, ne muhteşem Artyom Kardeş” diye Timofey şen bir sesle yanıtladı. “Sadece gerçek inanç seni cehennemin sonsuz azaplarından kurtaracak ve günahlarının affedilmesini ihsan edecektir.” Törensel bir duruşa geçti. “Çünkü tanrımız Yahova’nın hükümdarlığı gelecek ve İncil’in kutsal kerametleri gerçekleşecektir. İncil’i hiç inceledin mi, kardeşim?”</p>

  <p class="heading1">Artyom yeniden önüne bakarak bir şeyler kekeledi, bu sefer al yanaklı kardeş ona kuşkuyla baktı.</p>

  <p class="heading1">“Nöbetçi kulesinde” diye sürdürdü sözünü. “Orada kutsal kitabı okumanın ne kadar iyi bir şey olduğuna kendin de kanaat getireceksin, gerçeğin yoluna geri dönenlere tanrının Lütfü ihsan edilecektir. İncil, yeryüzünün tek tanrısı olan Yahova’nın armağanıdır. İncil ancak sevgili bir babanın çocuklarına yazdığı bir mektupla kıyaslanabilir. İncil’i kimin yazdığını biliyor musun?”</p>
</body>
</html>
