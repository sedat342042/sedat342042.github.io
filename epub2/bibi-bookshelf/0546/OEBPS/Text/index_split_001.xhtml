<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>METRO2033</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
  <style type="text/css">
/*<![CDATA[*/

  span.sgc-1 {font-style: normal;}

  span.sgc-3 {font-weight: normal;}
  p.sgc-2 {text-align: left;}

  span.sgc-4 {font-style: normal; font-weight: normal}
  /*]]>*/
  </style>
</head>

<body class="main">
  <p class="heading2" id="chapter">1</p>

  <p class="heading2">YOLCULUK&nbsp;BAŞLIYOR</p>

  <p class="heading3">Sevgili Moskovalılar ve kent sakinleri!</p>

  <p class="heading3">Moskova Metrosu, olağanüstü tehlikeyi göze alacağınız bir ulaşım aracıdır.</p>

  <p class="heading4 sgc-2"><span class="sgc1">Metro vagonundaki bir ilan.</span></p>

  <p class="heading5"><span class="sgc2"><br class="calibre" /></span></p>

  <p class="heading5"><span class="sgc-3">Kim bir ömür boyu karanlığa bakacak kadar cesur ve kararlıysa, orada ilk umut ışığını o fark edecektir.</span><br /></p>

  <div class="sgc4">
    <span class="sgc2 sgc-1">Han</span><br class="calibre" />
  </div>

  <div class="sgc4"></div>

  <p class="heading1"><br class="calibre" /></p>

  <p class="heading1"><br class="calibre" /></p>

  <p class="heading1">“Kimdi o? Artyom, bir göz at!”<br class="calibre" /></p>

  <p class="heading1">Ateşin yanında oturan Artyom isteksiz yerinden kalktı, otomatik silahını doğrultarak karanlığa doğru yürüdü. Aydınlanan bölgenin iyice dışına çıkınca durdu, gürültüyle silahının emniyet tetiğini açtı, boğuk bir sesle&nbsp;”Olduğun yerde kal! Parola!”&nbsp;diye seslendi.</p>

  <p class="heading1">Bir dakika kadar önce karanlığın içinden garip bir hışırtı ve boğuk homurtular duymuşlardı. Şimdiyse telaşlı ayak sesleri geliyordu. Artyom’un boğuk sesiyle silahın tıkırtısından ürken biri geriye, tünelin dehlizine daldı. Artyom hızla ateşin yanına dönerek Pyotr Andreyeviç’e seslendi:</p>

  <p class="heading1">“Kim olduğunu söylemeden öylece toz oldu.”</p>

  <p class="heading1">“Hadi oradan miskin uyuşuk! Emri bilmen gerekirdi. Biri yanıt vermedi mi, hemen ateş edeceksin! Kim olduğunu nereden bileceksin ki? Belki de Karaderililer yürüyüşe geçmişlerdir!”</p>

  <p class="heading1">“Yok, yok, eminim insan değildi... Bu gürültüler... Ve sonra o garip ayak sesleri. Bir insanın ayak seslerini tanımaz mıyım? Siz de çok iyi bilirsiniz Pyotr Andreyeviç, Karaderililer önceden uyarmadan saldırıya geçerler; daha geçenlerde bir nöbet noktasına silahsız saldırmışlar, gözü kapalı makineli tüfek ateşinin üzerine doğru yürümüşlerdi. Ama şimdiki hemen tabanları yağladı. Ürkek bir hayvan olmalı.”&nbsp;</p>

  <p class="heading1">”Pekâlâ Artyom! Yine senden kurnazı yok. Ama emirleri aldın mı, en azından onlara uy ve fazla düşünme. Belki de bizi gözleyen biriydi. Sayıca az olduğumuzu gördü ve bizi gafil avlamak istedi. Sonuçta hepimizin canına okuyacaklar, her birimizin boynuna bir bıçak, sonra da aynen Poleşayevskaya’da olduğu gibi bütün istasyonun kökünü kurutacaklar. O da niye? Domuzu zamanında öldürmedin diye! Sadece dikkatli ol, gözünü dört aç. Gelecek sefere seni arkasından tünele göndereceğim haberin olsun!..”</p>

  <p class="heading1">Artyom ürperdi. Sınırın 700 metre ötesindeki tüneli gözlerinin önüne getirdi. Sadece düşünmek bile insana dehşet veriyordu. Kuzeye doğru 700 metreden sonrasına kimse cesaret edemiyordu. Devriyeler drezinlerle 500 metreye kadar&nbsp;gidiyorlar, projektörle sınır direklerini aydınlatıyorlar, ancak anormal bir şeyin sürünerek yaklaşmadığına iyice emin olduktan sonra hızla geri dönüyorlardı. Gözlemciler bile -nöbet tutan adamlar, eski deniz piyadeleri- 680 metreye geldiklerinde duruyorlar, sigaralarının ateşini elleriyle gizleyerek, gece dürbünlerinden gözlerini dikip etrafı kolluyorlardı. Sonra da tünelden gözlerini ayırmadan ya da arkalarını dönmeden, yavaşça ve sessizce geri dönüyorlardı.</p>

  <p class="heading1">Nöbet tuttukları yer, 450 metrede, sınır direklerinden yaklaşık 50 metre uzaklıktaydı. Sınır kontrolü günde bir kez yapılıyordu, son teftiş de henüz birkaç saat önceydi. Şimdi en son nöbetleriydi ve belki de devriyenin ürküttüğü yaratıklar, sonuncu kontrolden bu yana daha da yaklaşmış olmalıydılar. Ateş ve insanlar bu yaratıkları kendine çekiyordu.</p>

  <p class="heading1">Artyom yerine oturdu ve sordu:</p>

  <p class="heading1">“Poleşayevskaya’da nasıl olmuştu?”</p>

  <p class="heading1">Kanı donduran bu hikâyeyi aslında çok iyi biliyordu. Kendi istasyonundaki gezgin satıcılar olayı anlatmışlardı. Yine de tıpkı başsız mutantların tüyler ürpertici masallarını ya da küçük bebekleri kaçıran vampirlerin öykülerini dinlemekten keyif alan çocuklar gibi, bildiği hikâyeyi bir kez daha dinlemek ona heyecan verecekti.</p>

  <p class="heading1">“Poleşayevskaya’da ne mi oldu? Duymadın mı? Garip bir hikâyeydi. Garip ve korkunç. Önce gözlemci gruplar peş peşe ortadan yok oldular. Tünele gittiler ve bir daha geri dönmediler. Gerçi onlar bizimkilere benzemiyordu, acemiydiler ama istasyonlan da ona göre daha küçüktü ve orada çok insan da yaşamıyor. Daha doğrusu yaşamıyordu. Her neyse birden bire ortadan yok oldular. Bir müfreze yola çıkıyor ve toz oluyordu. Önce yolda oyalandıklarım zannettiler, çünkü tünel buradaki gibi dönemeçliydi -bu düşünce Artyom’a ürkütücü geldi- istediğin kadar aydınlat, ne nöbet noktasından ne de istasyondan hiçbir şey görünmüyordu. Her ne olduysa müfreze yok olmuştu; yarım saat, bir saat, iki saat. Peki, nereye kaybolabilirlerdi? En fazla bir kilometre uzaklaşmışlardı, daha uzağa gitmeleri yasaklanmıştı, üstelik akılsız da değillerdi. Sonunda arkalarından bir arama birliği gönderildi. Etrafı uzun uzun aradılar, seslendiler, hepsi boşuna. Yok olmuşlardı. Kimsenin hiçbir şeyi görmemesi aslında normaldi. Asıl korkunç olan ise, kimsenin hiçbir şey duymamış olmasıydı, tek bir ses bile. Ve izler de yoktu.”</p>

  <p class="heading1">Artyom, Pyotr Andreyeviç’in olayı anlatmasını istediğine neredeyse pişman olmuştu. Çünkü ya bu konuda çok şey biliyordu ya da müthiş bir hayal gücü vardı. Ne olursa olsun masala tutku derecesinde meraklı olmalarıyla ünlenen gezgin satıcıların anlattıklarından daha fazla ayrıntı biliyordu. Artyom sırtından aşağıya ürperdiğini hisseti. Ateşin yanında rahatsız olmuştu, tüneldeki en masum hışırtılar bile sinirlerini bozuyordu.</p>

  <p class="heading1">“İşte böyle; önce, gözlemcilerin belki de kaçmış olabileceklerini düşündüler, belki işlerinden memnun değillerdi, bu yüzden de arazi olmuşlardı. Hepsinin canı cehenneme! İlle de daha kolay bir yaşam istiyorlarsa döküntülerin peşine takılsınlar, anarşist sürüsüne ve onun gibilerine... Bunu kabullenmek daha kolay olurdu. Ama bir hafta sonra bir gözlemci ekibi daha ortadan kayboldu. Oysa onların da istasyonun yarım kilometre uzağına gitme izinleri yoktu. Ve yine aynı hikâye: Çıt yok. Sanki yer yarılmış da içine girmişlerdi. Bu kez istasyondakilerin iyice huzuru kaçmıştı. Bir hafta&nbsp;içinde iki müfreze birden ortadan yok olduysa, bir şeyler doğru gitmiyor demekti. Bir şeyler yapılmalıydı. Önlem alınmalıydı vesaire. Böylece 300’üncü metreye bir bariyer koydular. İstihkâm kurma sanatının kurallarına göre, kum torbalarını sürükleyerek getirip üst üste yığdılar, bir makineli tüfek, bir projektör yerleştirdiler, Begovaya’ya bir kurye gönderdiler. Uluzi 1905 goda istasyonuyla bir konfederasyon kurmuşlardı. Daha önce Oktiyabrskoye de onlarla beraberdi, ama sonra bir şeyler oldu, kimse ne olduğunu tam bilmiyor; bir kaza mıydı, her neyse burası yaşanmaz hale gelince insanlar oradan kaçtılar ama şimdi bunun hiçbir önemi yok. Sonuçta Begovaya’ya birini gönderdiler, uyarı parolaları da şöyleydi: Çalılıklarda bir şey var, gerektiğinde yardım eder misiniz?</p>

  <p class="heading1">İlk kurye henüz yerine varmamış, aradan henüz bir gün bile geçmemişti. Begovaya’dakiler ise hâlâ verecekleri yanıtı düşünüyorlardı. O sırada ikinci ulak kan ter içinde gelerek haberi verdi: Dış nöbet noktasındaki bütün mürettebat ölmüştü, bir kez bile ateş edememişlerdi. Hepsi bıçaklanmıştı. Burada asıl ürkütücü olan, sanki hepsi sanki uykudayken yakalanmıştı. Peki, hadi aldıkları eğitimleri bir yana bırakalım, bu kadar olup bitenden sonra nasıl olup da uyuyakalmışlardı? Begovayalılar kendilerinin de başına aynı şey gelmesin diye, ne yapmak gerektiğini çabucak kavramışlardı. Böylece muharip askerlerden bir hücum kıtası oluşturdular, bombacı ve makinelilerden oluşan tam 100 kişilik bir birlik. Tabii bu biraz zaman aldı, yarım gün kadar; ama sonunda kıtayı gönderdiler. Ne var ki kıta Poleşayevskaya’ya vardığında orada bir tek canlı bile kalmamıştı. Ceset de yoktu, sadece her yer kana bulanmıştı. Durum böyleydi işte. Kimin yaptığını Allah bilir. Ben böyle bir şeyi insanların yapabileceğine inanmıyorum.”</p>

  <p class="heading1">Artyom tutuk bir sesle sordu.&nbsp;”Ya Begoveya’ya ne oldu?”</p>

  <p class="heading1">“Hiçbir şey. Bütün bu felaketi gördükten sonra, Poleşayevskaya’ya giden tüneli havaya uçurdular. Şimdi duyduğuma göre, tünelin tam 40 metresini toprakla kapatmışlar, araç olmadan geçemezsin. Peki onları nereden alacaksın? 15 yıldır orada paslanıp kaldılar!..”</p>

  <p class="heading1">Pyotr Andreyeviç sustu ve gözlerini ateşe dikti.</p>

  <p class="heading1">Artyom hafifçe öksürdü.&nbsp;”Evet. Tabii ateş etmeliydim. Meğer aptalın biriymişim!”</p>

  <p class="heading1">İstasyonun güney yönünden birinin kendilerine doğru seslendiğini duydular: “Hey, 450 metredekiler! Sizin orada her şey yolunda mı?”</p>

  <p class="heading1">Pyotr Andreyeviç borazan çalar gibi ellerini ağzına koyarak seslendi: “Buraya gel! Konuşacaklarımız var!”</p>

  <p class="heading1">Tünelin içinden, istasyondan uzanan yolu cep fenerleriyle aydınlatarak üç gölge onlara doğru yaklaştı; 300’üncü metreden nöbetçilerdi. Ateşin yanına geldiklerinde fenerlerini söndürerek yanlarına oturdular.</p>

  <p class="heading1">“Pyotr sen misin? Ben de bugün öbür dünyaya kimi gönderdiniz diye, kendi kendime soruyordum” dedi, üç kişiden en yüksek rütbeli, adı Andrey olan adam. Gülümseyerek elindeki paketi tıklayıp bir <b class="sgc5">papirossa</b> çıkardı.<sup class="calibre1"><a class="calibre2" href="../Text/Section0001.xhtml#dipnot-1" id="dipnot-1-geri">1</a></sup></p>

  <p class="heading1">“Dinle, Andryuçka! Buradaki gencin garip bir şey dikkatini çekti ama ateş etmeyi beceremedi. Tünelin içinde saklandı. Onun insan olduğunu pek sanmıyor.”</p>

  <p class="heading1">“İnsan değil miydi? Ya neydi ki?” diye Andrey Artyom’a sordu.</p>

  <p class="heading1">“Ne olduğunu göremedim. Parolayı sorduğumda, hemen kuzeye doğru uzaklaştı. Ama ayak sesleri insanınkine benzemiyordu, çok hafif ve hızlıydı, sanki iki değil de dört bacağı vardı.”</p>

  <p class="heading1">Yüzünde ürküten bir ifadeyle gözlerini kırpıştıran Andrey, “Ya da üç” diye yanıtladı.</p>

  <p class="heading1">Artyom’un birden öksürüğü tuttu, çünkü Filyovskaya Hattı’ndaki<sup class="calibre1"><a class="calibre2" href="../Text/Section0002.xhtml#dipnot-2" id="dipnot-2-geri">2</a></sup> üçayaklı insanların hikâyeleri aklına gelmişti. Orada istasyonların bir bölümü toprağın üzerinde, yüzeyde kalıyordu. Tünel de orada daha az derindi, dolayısıyla da pratik olarak ışınlara karşı korunmasızdı. Bu hattan, üçayaklı, iki kafalı ve benzeri bir yığın hilkat garibesi yaratık metro ağına sızıyordu.</p>

  <p class="heading1">Andrey <span class="sgc5 sgc-4">papirossa’sından</span> bir nefes çekerek yanındaki adamlarına, “Hadi bakalım çocuklar, buraya gelmişken neden biraz kalmayalım? Hem yine bazı üçayaklılar gelirse, yardım da ederiz. Baksana Artyom, çaydanlığınız var mı?” dedi.</p>

  <p class="heading1">Pyotr Andreyeviç yerinden doğruldu, bir bidondan iyice paslanmış bir ibriğe su dökerek, ateşin üzerindeki bir çengele astı. Birkaç dakika sonra buharlar çıkmaya, su fıkırdamaya başladı, alışık olduğu bu ses Artyom’u biraz olsun rahatlattı. Ateşin çevresinde oturan insanları tek tek süzdü. Hepsi de güçlü kuvvetli adamlardı, buradaki çetin yaşam koşulları onları iyice bilemişti. İnsan rahatlıkla kendini onlara teslim edebilirdi. Nöbet tuttukları istasyon, sırf onlar gibi insanlar orada olduğundan, her zaman bütün hattakiler içinde en iyilerden biri olarak ünlenmişti. Birbirleriyle neredeyse kardeşçe, derin, duygusal bir ilişki kurmuşlardı.</p>

  <p class="heading1">Artyom’un yaşı yirminin üstündeydi. Ama orada, yukarıda dünyaya gelmişti. Bu yüzden de metroda dünyaya gelip de sadece radyasyondan değil ama yeraltında ne kadar canlı varsa hepsini yok eden güneşin yakıcı gücünden de korktukları için, hayatlarında bir kez olsun yüzeye çıkmaya cesaret edemeyen insanlar gibi cılız ve soluk yüzlü değildi. Zaten Artyom da sadece bir kez o da bir dakika kadar yukarıda olmuştu -arka plandaki radyasyon o derece yüksekti ki, orasını görmeye çok meraklı olanlar, yerüstü dünyasının harikalarını doyasıya seyretmeye fırsat bulamadan, birkaç saat içinde yanıp kül olmuşlardı.</p>

  <p class="heading1">Arytom babasını anımsamıyordu.</p>

  <p class="heading1">Annesini daha Timiryasevskaya’da oturdukları günlerde, beş yaşındayken kaybetmişti. Durumları iyiydi, yaşamları huzur içinde aynı şekilde sürüp gidiyordu; ta ki sıçanların istasyona hücum ettikleri o güne kadar.</p>

  <p class="heading1">Bir gün herhangi bir ön uyarı yapılmadan, zifiri karanlıktaki yan tünellerden birinin içinden gri renkli, kocaman ıslak sıçanlar, dalgalar halinde gelmişlerdi. Bu tünel, kuzeye giden ana hattın görünmeyen bir sapağından aşağıya, derinlere iniyor, yüzlerce koridorun karmaşık yumağında, dehşet dolu, dondurucu ve iğrenç kokuların labirentinde kayboluyordu. Tünel, en yürekli serüvencilerin bile ayak basmaya cesaret edemedikleri bir yere, sıçanların hükümdarlığına uzanıyordu. Tünel ve yol haritasını yanlış okuyan bir yolcu, yanılıp da bu yeraltı dünyasının sınırına kadar geldiğinde, oradan sızan kara tehlikeyi içgüdüleriyle seziyor, girişe açılan delikte veba salgınına yakalanmış bir kentin kapısındaymışçasına dehşete kapılıyordu.</p>

  <p class="heading1">Sıçanları kimse ürkütmemişti. Hiç kimse onların imparatorluğuna inmemişti. Hiç kimse, sıçanların sınırlarını bozmaya cesaret etmemişti.</p>

  <p class="heading1">Kendiliklerinden gelmişlerdi.</p>

  <p class="heading1">O güne kadar kimsenin görmediği irilikte, devasa büyüklükteki sıçanlar, sınırdaki bariyerlerin üzerinden aşıp istasyonu ele geçirdikleri gün, birçok insan ölmüştü. Sıçanlar öylesine çoktu ki, insanlar altlarında gömülü kalmış, ölüm çığlıkları sıçan yığınlarında boğulmuş, sesleri duyulmaz olmuştu. Yollarına kim çıkarsa, ölü olsun canlı olsun, bütün insanları, hatta ölü hemcinslerini bile kemirmiş, akıl almaz bir gücün etkisinde, acımasızca ileriye, daha ileriye, yollarına devam etmişlerdi.</p>

  <p class="heading1">Sadece birkaç kişi sağ kalmıştı. Onlar da böyle durumlarda ilk kurtarılan kadınlar, yaşlılar ya da çocuklar değil, ölümcül dalga gelmeden önce davranan güçlü kuvvetli beş erkekti.</p>

  <p class="heading1">Kurtulmalarının nedeni, güney tünelinde nöbette olmalarıydı. İstasyondan gelen çığlıkları duyunca, içlerinden biri ne olduğunu görmek için o tarafa koşmuştu. Hat bölgesinin sonundaki istasyona vardığında, Timiryavskaya, çoktan ölüm kalım savaşmdaydı. Farelerin dalgalar halinde peronun üzerine sıçradıklarını görmüş ve anında ne olup bittiğini anlamıştı. Bir an önce geri dönmek istemişti. Biri onu birden kolundan tutup yakalamış ve istasyonu savunanlara artık yardım edemeyeceğini fark etmişti. Başını çevirdiğinde üniformasının kolunu ısrarla çekiştiren, yüzü korkudan adeta çarpılmış bir kadın umutsuz çığlığını zorlukla bastırarak seslenmişti: “Asker kurtar onu! Ona merhamet et!”</p>

  <p class="heading1">Kendisine doğru uzanmış bir çocuk eliyle, birkaç küçük şiş parmak görmüştü sadece. Birinin hayatını kurtarmak için değil kendisine “asker” diye seslenildiği ve merhamet dilenildiği için o eli tutmuştu. Sonra da çocuğu koltuğunun altına sıkıştırıp gelen ilk sıçanlarla yarışa girmişti. Bu bir ölüm yarışıydı; tünelin içinden, diğerlerinin drezinle bekledikleri yere kadar uzanan bir ölüm yarışı. 50 metre uzaktan onlara motoru çalıştırmaları için seslenmişti. On istasyonda bulunan tek motorize drezindi. Hareket etmiş ve kendi halinde birkaç kişinin neredeyse üst üste yaşadığı terk edilmiş Dmitrovskaya istasyonunu hızla boydan boya geçmişlerdi. Önlerinden geçerken de oradakilere seslenmişlerdi:</p>

  <p class="heading1">“Kaçın! Sıçanlar!”</p>

  <p class="heading1">Ama hepsi de onların artık kurtulmayacaklarını çok iyi biliyorlardı. Çok şükür ki bir zamanlar barış içinde yaşadıkları Savyolovskaya’nın ön nöbet yerine yaklaştıklarında, onları saldırgan sanıp uzaktan üzerlerine ateş etmesinler diye, hızlarını azaltmışlardı. Yaradana sığınıp var güçleriyle nöbetçilere bağırmışlardı:</p>

  <p class="heading1">“Sıçanlar! Sıçanlar geliyor.”</p>

  <p class="heading1">Hepsi de Savyolovskaya’yı arkalarında bırakarak uzaklara kaçmaya hazırdı, Serpuhovsko-Timiryasevskaya Hattı’nı<sup class="calibre1"><a class="calibre2" href="../Text/Section0003.xhtml#dipnot-3" id="dipnot-3-geri">3</a></sup> boylu boyunca geçip durmadan bir kaçış yolu bulmak için dua ederek korkunç lav bütün metroyu sarmadan, bir hedefe varıncaya dek, nereye kaçabilirlerse kaçmak; bütün istedikleri buydu.</p>

  <p class="heading1">Ama Allah’tan Savyolovskaya’da, hem kendilerinin hem de bütün istasyonun, hatta belki de bütün hattın hayatını kurtaracak bir şey vardı. Nöbetçileri çılgınca bir telaşla kendilerini tehdit eden ölüm tehlikesinden tam haberdar etmişlerdi ki, adamlar hemen müthiş bir makineyi ortaya çıkardılar. Bu alev püskürten bir makineydi, gerçi usta teknisyenlerin ele geçirdikleri parçalarla monte edilerek geliştirilmiş olan bir makineydi ama, çalışır durumda ve son derece de işlevseldi.</p>

  <p class="heading1">İlk sıçanlar çoktan görünmüşlerdi, dipsiz karanlıklardan binlerce sıçanın ayağından&nbsp;çıkan hışırtı ve tırmık sesleri, giderek artmıştı ki, nöbetçiler makineyi harekete geçirerek yakıcı maddeyi üzerlerine püskürttükten sonra tekrar kapatmışlardı. Metrelerce uzayan turuncu renkli bir alev, müthiş bir gürültüyle, hiç ara vermeden 10-20 dakika kadar tünelin içine püskürerek sıçanları yakıp kül etmişti. Tüneli, yanmış etten etrafa yayılan iğrenç bir kokuyla, sıçanların vahşi haykırışları sarmıştı. Ve drezin, daha sonra kahramanlıklarından ötürü metronun bütün hatlarında ünlenecek olan Savyolovskaya istasyonundaki nöbetçilerin arkasına gelerek durmuş, yeni bir saldırıya geçmek üzere beklemişti.</p>

  <p class="heading1">Timiryasevskaya’dan kaçan beş sığınmacı ile kurtardıkları bir çocuk vardı. Bir genç: Yani Artyom.</p>

  <p class="heading1">Sıçanlar geri çekilmişlerdi. Savaş sanatının, insan elinden çıkmış en son buluşlarından biri olan bu silah, sıçanların kör hırslarını kırmıştı. İnsanoğlu, diğer canlı yaratıklardan her zaman çok daha iyi bir katildi.</p>

  <p class="heading1">Sıçanlar dalgalar halinde oradan uzaklaşarak kimsenin gerçek büyüklüğünü kestiremediği kendi dev imparatorluklarına geri dönmüşlerdi. Hayal edilemeyecek kadar derinlerdeki bütün bu labirentler gizem doluydu ama labirentlerin metronun işlevselliğine hiçbir yararı olmadığı da belliydi. Eski çalışanları yemin etmiş olsalar da metronun bildiğimiz inşaat işçileri tarafından yapıldığı anlaşılır gibi değildi.</p>

  <p class="heading1">Daha önce metroda çalışmış olup gerçek otorite olarak kabul edilen bu insanlardan geriye hemen hemen kimse kalmamıştı, bu yüzden de neden bu kadar el üstünde tutuldukları anlaşılmamıştı. İnsanlar bir anda trenin güvenli ve rahat kompartmanlarını terk etmek zorunda kalarak kendilerini metropolün kayalıklı eteğindeki Moskova yeraltı metrosunun karanlık tünellerinde bulduklarında, paniğe kapılmayanlar bir tek bu görevliler olmuştu.</p>

  <p class="heading1">İstasyonun bütün sakinleri bu görevlilere büyük saygı göstermişler ve çocuklarını da aynı anlayışla yetiştirmişlerdi. Artyom’un o güne kadar tanıdığı insanlar içinde belleğinde sadece eski bir yardımcı tren görevlisi adamın kalmış olması belki de bu sebeptendi: Kara kuru, cılız bir adamdı, uzun yıllar yeraltında çalışmaktan kamburlaşmış sırtında, şıklığını çoktan yitirmiş, eski püskü, solmuş ama bir amiralin tören geçişinde aynı gururla taşıdığı bir metro görevlisinin üniforması vardı. O zamanlar henüz afacan, haşarı bir genç olan Artyom, yardımcı tren görevlisininin hastalıklı bedeninde sanki inanılmaz bir büyüklük ve güç sezinlemişti.</p>

  <p class="heading1">Bunda şaşılacak bir şey yoktu: İstasyonun diğer sakinleri için metronun eski çalışanları, balta girmemiş ormanlarda bilimsel keşif yolculuğuna çıkanların sanki yerli liderleri gibiydi. Onlara hep bu gözle bakarlardı. Sözlerine inanılır, kayıtsız koşulsuz kendilerini onlara teslim ederlerdi, çünkü diğerlerinin hayatta kalması onların bilgisine ve yeteneğine bağlıydı.</p>

  <p class="heading1">Metronun yönetimi ikiye ayrılıp da bu mükemmel sivil koruma, atom bombasına karşı güvenilir, hava korunaklı bu devasa yeraltı sığınağı bir sürü istasyona bölününce ve tek elden idare edilmediği için büyük bir karmaşa ve anarşi ortamı doğunca, içlerinden çoğu bir istasyonun yönetimini devraldı.</p>

  <p class="heading1">İstasyonlar birbirinden bağımsız ve özerk hale geldi. Kendi ideolojisi, rejimi, liderleri ve orduları olan birtakım garip cüce devletler oluştu. Birbirleriyle savaştılar, aralarında federasyonlar, konfederasyonlar kurdular.</p>

  <p class="heading1">Bugün bile devletler kendilerini geliştirmek ve daha büyümek istedikleri anda hâlâ, hemen ertesi gün eski dostları ya da köleleri tarafından yönetimleri altına alınıp sömürgeleştiriliyorlar. Ortak düşmanlarına karşı aralarında kısa vadeli anlaşma yapıyor ama düşmanları gider gitmez, aynı hırsla yeniden birbirlerine giriyorlardı. Gözleri öfkeden dönmüş bir halde her şey için kavgaya tutuşuyorlardı: Yaşama alanı için, gıda maddeleri yani protein mayası kültürleri, ışık almayan mantar plantasyonları, benzi uçmuş domuzlarla veremli civcivlerin beyaz mantarlarla semirtildikleri tavuk kümesleri ve domuz çiftlikleri için birbirlerine giriyorlardı. Ve tabii su için de kavga ediyorlardı, daha doğrusu filtre için. Bunların arasındaki, işlemeyen filtre tesislerini onaramadıkları için radyoaktif suyla hayatlarını yitiren kimi barbarlar da hayvansı bir öfkeyle uygarlık tabyalarına saldırdılar, dinamo makinelerine ve el yapımı küçük, su enerji santrallerinin düzenli olarak çalıştığı, filtrelerin düzenli olarak onarılıp temizlendiği, özenli kadın elleri tarafından ekilen, nemli topraktan beyaz mantar şapkalarının fışkırdığı ve mideleri dolu domuzların otlaklarında mutlu bir şekilde hırıldadıkları istasyonlara saldırdılar...</p>

  <p class="heading1">İnsanlar, sonu olmayan bu umutsuz savaşta, nefsini savunma içgüdüsünün ve asla değişmeyecek olan devrimci ilkenin peşinden sürüklendiler: “Al ve paylaş!”</p>

  <p class="heading1">Bir zamanlar profesyonel askerlerin savaşçı birlikler olarak eğittikleri zengin istasyonların savunucuları, barbarların saldırılarına kanlarının son damlasına kadar karşı durdular, onlar da saldırıya geçerek tünelin istasyonları arasındaki her karışında kıyasıya dövüştüler. Baskınlara ceza vererek karşı koyabilmek, -barış içinde bir arada yaşamayı beceremeyen- komşularını yaşamsal önem taşıyan bölgelerden dışarıya püskürtmek ve deliklerden, tünellerden çıkıp gelen kötü yaratıklara karşı direnebilmek için&nbsp;askeri güçlerini inşa ettiler. O kötü, acayip, şekilsiz ve tehlikeli yaratıklar, evrim yasalarına öyle aykırıydılar ki, bunlardan bir tekini bile eğer görebilseydi, Darwin’i de büyük bir umutsuzluğa düşürürdü.</p>

  <p class="heading1">Hayvanlar aleminin zararsız temsilcilerinden cehennem gulyabanilerini yaratan belki de bu radyoaktif ışınlardı; belki de bunlar hep o dehlizlerde yaşamışlardı ve şimdi de insanlar onları yerlerinde rahatsız etmişlerdi. Ve bu yaratıklar bilinen hayvan türlerinden ne kadar farklı olsalar da, yine de yeryüzündeki yaşamın bir parçasıydılar. Gerçi şekilsizdiler, bozulmuşlardı ama her ne olursa olsun yaşamın bir parçasıydılar. Ve bu gezegenin üzerindeki bütün organizmalar gibi onlar da tek bir içgüdünün etkisindeydiler: Hayatta kalma içgüdüsü; ne pahasına olursa olsun...</p>

  <p class="heading1">Artyom, içi çay dolu beyaz emaye kupayı aldı, kendi çayıydı bu, kendi istasyonunun çayı. Aslında, içine birkaç değişik karışım konulmuştu ama beyaz mantarların kaynatılmasından elde edilmiş bir şeydi, çünkü gerçek çay artık bulunmuyordu. Mantar suyundan birkaç misli daha pahalı olduğu için, sadece önemli tatil günlerinde içiliyordu. Ne var ki istasyondakiler yine de o karışık ve kötü içeceklerini seviyorlardı, pek bir gururlanarak ona “çay” diyorlardı.</p>

  <p class="heading1">Başlangıçta istasyona gelen yabancılar ağızlarına alır almaz iğrenerek tükürmüşler&nbsp;ama sonradan alışmışlardı. Çayın ünü çok geçmeden istasyonun dışına da yayılmış, gezgin satıcılar bile sadece çay için buraya gelir olmuşlardı. Çay yüzünden önceleri birkaç kişi kendini tehlikeye atmıştı ama sonradan bütün hat boyunda ünlenince, Hansa Birliği bile ilgilenmeye başlamış ve bu sihirli içkiyi satın almak için büyük kervanlar WDNCh’ya<sup class="calibre1"><a class="calibre2" href="../Text/Section0004.xhtml#dipnot-4" id="dipnot-4-geri">4</a></sup> akın etmişlerdi. Oluk gibi para akmaya başlamıştı. Ve para nerede varsa orada silah vardı ve tabii odun ve vitaminler de. Yaşamak buydu. WDNCh’da çay üretimiyle birlikte istasyon kalkınmaya başlamıştı. Çevredeki istasyonlardan ve hat bölgelerinden işadamları buraya taşınmışlar, zamanla bolluk ve refah gelmişti.</p>

  <p class="heading1">WDNCh sakinleri domuzlarıyla da gurur duyuyorlardı.</p>

  <p class="heading1">Anlatılanlara bakılırsa, domuzlar metroya ilk buradan yayılmışlardı. Güya işin çok başlarında, gözüpek birkaç kişi fuar alanındaki yansı yıkık domuz yetiştirme avlusuna saldırıp orada kalan ne kadar hayvan varsa hepsini istasyona sürmüştü.</p>

  <p class="heading1">Sıcak çayını, aynı dikkatle, minik yudumlarla içen Andrey, “Baksana Artyom, Suhoy nasıl?” diye sordu.</p>

  <p class="heading1">“Şaşa Amcam mı? Her şey yolunda. Bizim adamlarla yaptığı bir teftiş gezisinden yeni döndü. Bir keşif. Ama siz de mutlaka biliyor olmalısınız.”</p>

  <p class="heading1">Andrey, Artyom’dan 15 yaş büyüktü. Aslında gözlemciydi. 450 metreden önceki bölgede pek az görülürdü, o da sadece komutan olarak. Ama güvenlik nedeniyle bu kez onu 300 metreye koymuşlardı. Ne var ki asıl dehlizler onu çekiyordu, karanlığın daha yakınına gelmek, gizemli bilinmezlere biraz daha yaklaşmak için en iyi bahanelerden yararlanıyor, en küçük bir yanlış alarmı fırsat biliyordu. Tüneli seviyordu, bütün sapaklarını ezbere biliyordu ama istasyonda yaşayan köylüler, işçiler, tüccarlar ve idari görevlerde çalışan yöneticiler arasında kendini huzursuz, rahatsız hissediyordu; belki de orada kendisine ihtiyaç duyulmadığı içindi. Mantar ekmek için incecik toprak katmanlarını kazmadan duramazdı, nefsine hâkim olamıyor ve bunu da çok iyi biliyordu. Ya da daha kötüsü, daha da ileri gider dizlerine kadar çamura batarak bu mantarlarla domuzları beslemeye kalkışırdı. Ticaret de ona uygun bir iş değildi, çocukluğunda bile satıcılara katlanamazdı. Her zaman için hep bir asker ve savaşçı olarak kalmıştı, bir tek bu mesleğin erkeğe yakıştığına inanmıştı bir kere. Üstü başı kokan köylüleri, sinirli satıcıları, çoğu kez çekilmez olan işgüzar yöneticileri ve çocuklarla kadınları korumaktan başkaca bir şey yapmamakla yaşamı boyunca övünmüş durmuştu. Bundan gurur duyuyordu. Andrey’in umursamaz, kendine güvenen, yanındakilere ilgisiz ama yine de onları her zaman korumaya hazır, dinç, güçlü kuvvetli görünüşü kadınların da pek hoşuna gidiyordu. Kadınlar ona sevgi veriyordu ama güven ve korunma duygusu ancak 50. metrede, istasyonun ışıklan bir dönemeçten sonra kaybolunca başlıyordu.</p>

  <p class="heading1">Çay onu hararetlendirmiş olmalıydı ki baretini başından çıkardı, üniformasının koluyla hafif nemli bıyıklarını silerek Artyom’a, üvey babası Suhoy’un -Şaşa Amca dedikleri- son keşif gezisiyle ilgili anlattığı son yeniliklerin ve çevrede dolanan söylentilerin ne olduğunu sormaya koyuldu. Şaşa Amca 19 yıl önce, Timiryasevskaya istasyonunda, küçük oğlan çocuğunu sıçanlardan kurtaran, içi elvermediği için de&nbsp;yetiştirmesinin sorumluluğunu üstlenen adamdı.</p>

  <p class="heading1">“Bir şeyler biliyor olabilirim” dedi Andrey, “ama ikinci kez dinlemek yine de hoşuma gider. Bu senin canını mı sıkar?”</p>

  <p class="heading1">Andrey, Artyom’u ikna etmek için epey uğraştı. Artyom, üvey babasının hikâyelerini zaten seve seve anlatırdı, sonuçta herkes onu büyülenmiş gibi, merakla dinleyecekti.</p>

  <p class="heading1">“Yani nereye gittiklerini herhalde biliyorsunuzdur?” diye anlatmaya koyuldu.</p>

  <p class="heading1">“Sadece güneye, diye biliyorum. Sizin temsilcileriniz, her şeyi kocaman bir sır haline getiriyorlar.” Andrey sırıtarak yanındaki adamlarından birine göz kırptı. “Anladık, yönetimin verdiği özel görevler bunlar.”</p>

  <p class="heading1">Artyom, itiraz anlamında elini kaldırdı. “Yok canım, bu kez kesinlikle sır olacak bir şey yoktu. Sadece durumu iyice araştıracaklar, bilgi toplayacaklardı, güvenilir bilgiler. Bizim istasyonda mola veren sıradan bir gezgin satıcının gevezeliklerine kanmayın. Bazen bunu yapanlar, özellikle yanlış bilgileri yayan provokatörler oluyor.”</p>

  <p class="heading1">“Satıcılara zaten asla inanmamalı” diye Andrey homurdandı, “onların hepsi de açgözlü. İnsan nasıl emin olabilir ki? Bugün senin çayını Hansalar’a, yarın seni bir başkasına satar, hem de neyin var neyin yoksa her şeyinle. Belki de bütün istedikleri bizim bilgilerimize ulaşmak. Doğrusunu söylemek gerekirse, ben bizim satıcılarımıza bile tam güvenmiyorum.”</p>

  <p class="heading1">“Ama bunda yanılıyorsunuz Andrey Arkadiç. Onlar düzgün insanlardır. Hemen hemen hepsini şahsen tanıyorum. Son derece normal insanlardır. Sadece parayı seviyorlar ve başkalarından daha iyi yaşamak istiyorlar.”</p>

  <p class="heading1">“Ben de aynı şeyi söylüyorum. Parayı seviyorlar. Başkalarından daha iyi yaşamak istiyorlar. Peki, öyleyse tünelin içinde kaybolduklarında ne yaptıklarını biliyor musun? Bir sonraki istasyonda, herhangi bir ajanın ona el koymayacağını garanti edebilir misin? Eder misin, etmez misin?”</p>

  <p class="heading1">“Ne tür ajanlar? Bizim ajanlar kimin eline düştü ki?”</p>

  <p class="heading1">“Bak Artyom! Henüz çok gençsin ve çok şeyi de bilmiyorsun. İyisi mi yaşlıların dediklerine kulak ver! O zaman daha uzun yaşarsın, emin ol!”</p>

  <p class="heading1">“Ama biri bu işi yapmalı! Satıcı olmazsa, burada cephanesiz kalakalırız. Bizim eski Berdan tüfekleriyle<sup class="calibre1"><a class="calibre2" href="../Text/Section0005.xhtml#dipnot-5" id="dipnot-5-geri">5</a></sup> Karaderililer’in üzerine tuz püskürtür, sonra da oturur bir güzel çayımızı içerdik.”</p>

  <p class="heading1">“Tamam tamam, seni gidi ekonomiden sorumlu uzman! En iyisi sen bana Suhoy’un orada ne gördüğünü anlat. Komşu istasyonlarda neler olup bitti? Alekseyevskaya’da? Rişskaya’da?”</p>

  <p class="heading1">“Alekseyevskaya’da mı? Yeni bir şey yoktu. Mantarları yetiştirmeye devam ediyorlar. Sadece bir köy orası, başka bir şey yok. Demek istediğim”, Artyom sesini alçalttı, “sadece bize katılmak istemiyorlar. Rişskaya’nın da buna hiçbir itirazı olamazdı. Güneyden kendilerine yapılan baskılar giderek artıyor. Durum berbat. Sürekli bazı tehlikelerden söz ediliyor, ortalıkta birtakım söylentileri dolaşıyor, herkes bir şeylerden korkuyor ama neden korktuğunu kimse bilmiyor. Bazen güya bir yerde yeni bir devletin kurulduğu söyleniyor, bazen Hansa Birliği’nden korkuyorlar, bazen de&nbsp;başka şeylerden. Ve bütün bu lüzumsuz köyler şimdi bizim kapımızı tırmıklıyorlar.”</p>

  <p class="heading1">“Peki ne istiyorlar?”</p>

  <p class="heading1">“Kendileriyle bir federasyon kurmamızı, ortak bir savunma sistemi oluşturmamızı, her iki tarafta sınırları güçlendirmeyi, tünel bağlantılarında devamlı ışıklandırma tertibatının kurulmasını, bir milis örgütünün teşkilatlandırılmasını, yan tünellerin ve koridorların toprakla kapatılmasını, nakliyede kullanılan drezinlerin işletmeye açılmasını, telefon kablolarının döşenmesini ve boş arazilerde mantar ekilmesini... İşte yani, bir çeşit ortak ekonomik sistem, olası bir çöküş durumu olursa, işbirliği ve karşılıklı yardımlaşmayla ortak bir ekonomik sistemin kurulmasını istiyorlar.”</p>

  <p class="heading1">Andrey homurdandı. “Peki daha önce neredeydiler? Bütün bu yaratıklar Botanik Bahçesi’nden, Medvedkova istasyonundan buraya geldikleri zaman, onlar neredeydi? Karaderililer bize saldırdığı zaman onlar neredeydi?”</p>

  <p class="heading1">“Baksana Andrey” diye Pyotr söze karıştı. “Başına bela çağırma. Allah’tan Karaderililer henüz buraya gelmediler! Ama onları yenemedik de. Kendi saflarında bir şeyler olmuş olmalı, bu yüzden sesleri çıkmıyor. Ama belki de sadece güç topluyorlardır. Her neyse onlarla anlaşmak bizim de işimize gelirdi. Hatta bize doğrudan komşu olanlarla da. Bu her iki tarafın yararına olurdu.”</p>

  <p class="heading1">“Ve sonunda hepimiz özgür, eşit ve kardeş oluruz.” Andrey öfkeyle bunu söylerken, bir yandan da protesto niyetine parmaklarıyla sayıyordu.</p>

  <p class="heading1">Artyom hafif kırgın bir sesle, “Anlaşılan hikâye artık sizi pek ilgilendirmiyor!” dedi.</p>

  <p class="heading1">“Aman yok canım, anlat” diye yanıtladı Andrey, “Pyotr’la ben daha sonra kavgaya devam ederiz. Bu ikimizin arasındaki ezeli bir davadır. Bitmez”.</p>

  <p class="heading1">“Pekala. Sözde bizim başkan kabul etmiş. Sadece ayrıntıların tartışılması gerekiyor. Yakında bir toplantı olacak. Sonra da bir referandum.”</p>

  <p class="heading1">Andrey ağzını buruşturdu. “Evet, evet. Bir referandum. Halk evet derse her şey yolunda ama hayır derse, yanlış karar vermiş olacak. Ve hadi bakalım, konu üzerinde bir kez daha düşünülecek.”</p>

  <p class="heading1">Pyotr Andreyeviç, Andrey’i umursamadan, “Peki Rişskaya istasyonunda, orada neler oluyor?” diye sordu.</p>

  <p class="heading1">“Pekala, bu istasyonun arkasından ne geliyor? Prospekt Mira<sup class="calibre1"><a class="calibre2" href="../Text/Section0006.xhtml#dipnot-6" id="dipnot-6-geri">6</a></sup>, Hansa Birliği’ndeki sınırımız. Üvey babam, Hansa Birliği’nde hiçbir şeyin değişmediğini söylüyor: Kızıllar’la yapılan barış hâlâ geçerli. Savaşı artık kimse anımsamıyor bile.”</p>

  <p class="heading1">Hansa -çevre istasyonlardaki topluluğa böyle deniliyordu- çevre hattı, metrodaki bütün hatları birbirine bağlıyordu. Bu hatlardaki her bir istasyon, ticaret yollarının kesiştiği noktadaydı. Bu nedenle de bu istasyonlar ta baştan beri bütün metro ağından gelen tüccarların buluşma merkezleri olmuştu. Kısa zamanda zengin oldukları ve bu zenginliğin pek çoklarında kıskançlık uyandırdığını da çok geçmeden anladıkları için, birleşmeye karar vermişlerdi. Resmi tanımlama oldukça karışık olduğundan, topluluğa Alman ticaret kentlerinin ortaçağdaki birliğine verilen adla, kısaca Hansa demişlerdi. Başlangıçta, Hansa Birliği çevre istasyonların sadece bir bölümünü içine alıyordu, birleşme ise zamanla gerçekleşmişti. Önceleri orada, Prospekt Mira ile Kievskaya arasında; Kurskaya, Tagenskaya ve Oktyabrskaya istasyonlarına bağlanan, Kuzey Kemeri denilen bir bölüm vardı. Daha sonra buna Pavelezkaya ve Dobryninskaya istasyonları eklendi ve böylece ikinci bir kemer, Güney Kemeri oluştu.</p>

  <p class="heading1">Her iki kemeri birleştirmek için yapılan çalışmalar sırasındaki en büyük ve en önemli engel ise Sokolnitçeskaya Hattı’ydı.</p>

  <p class="heading1">“Aslında bütün mesele şuydu,” diye anlatmıştı bir keresinde Artyom’un üvey babası. “Sokolnitçeskaya Hattı her zaman için biraz farklıydı. Plana baktığında bunu hemen görürsün. Birincisi, bu hat tıpkı bir oka benziyor. Ayrıca da koyu kırmızıyla işaretlenmiş, üstelik bütün planlarda istasyon adları kendilerinin ne olduklarını belli ediyorlar. Örneğin Krasnosselskaya’ya 1944 yılında faşistlerin işgalinden kurtarılmış olan “Kızıl Köy” adını vermişler. Sonra Krasniye Vörota “Kızıl Kapı”, Komsomolskaya istasyonu Biblioteka imeni Lenina, yani Lenin Kütüphanesi ve Leninskiye gory de, Lenin Dağları olmuş.”</p>

  <p class="heading1">Görkemli sosyalist geçmişe özlem duyan bütün bu insanlar, belki bu isimler yüzünden ya da başka bir nedenden ötürü, bu hat üzerinde bir araya gelmişlerdi. Bir Sovyet devletini yeniden kurmanın birbirinden değişik planları orada, özellikle bu çok verimli toprakların üzerinde yapılmıştı.</p>

  <p class="heading1">İlk istasyon, komünizmin ideallerini ve sosyalist bir hükümet şeklini resmen kabul ettiğini ilan edince, çok geçmeden yanı başındaki istasyonlar ona katılmışlardı. Arkasından tünelin diğer ucundaki insanlar da onu izlemişlerdi. Devrimin coşkusuna kapılıp kendi idarelerini devirmişlerdi, artık onları kimse tutamamıştı; hayatta kalan son savaş gazileri, eski Komsomol çalışanları ile parti görevlileri, tabii bütün proleterya, kısaca herkes devrimci istasyonlara katılmışlardı.</p>

  <p class="heading1">Metroda yeni devrim ve komünist ideolojiden sorumlu olacak bir komite kurmuşlar, adını da Lenin’i anımsatması için “Interstationale” (İstasyonlararası) koymuşlardı. Bu komite meslekten devrimcilerle propoganda uzmanlarından oluşan birlikler kurmuş ve bunları düşman kamplarına dağıtmıştı. Bütün bunlar kan dökülmeden yapılmıştı, çünkü fazla üretimi olmadığı için Sokolnitşeskaya Hattı’nda yaşayan ve açlık çeken insanlar, tekrar adil bir düzene kavuşmanın özlemini çekiyorlar, bunun da ancak koşulların eşitlenmesiyle gerçekleşebileceğine inanıyorlardı. Böylece bütün hatta devrimin kızıl alevleri bir anda dalgalanmaya başlamıştı. Jausa Nehri üzerinden geçen metro köprüsü bir mucize eseri zarar görmemiş, Sokolniki ile Preobraşenskaya Ploştşad istasyonları arasındaki bağlantı böylece işlemeye devam etmişti. Başlangıçta yukarıda, yüzeyde kalan kısa mesafeler, sadece geceleri drezinlerle o da tam yol gidilmek kaydıyla almıyordu. Ama daha sonra köprü, savaş esirleri ve hükümlüler tarafından -hayatlarını tehlikeye atmak pahasına- duvarla örülerek bir çatıyla kaplanmıştı. Böylece istasyonlar<sup class="calibre1"><a class="calibre2" href="../Text/Section0007.xhtml#dipnot-7" id="dipnot-7-geri">7</a></sup> yeniden eski Sovyet adlarını aldılar: Çitsiye Prudy tekrar Kirovskaya, Lyubyanka yeniden Dserşinskaya ve Ohotni Ryad yolu tekrar Prospekt Marksa oldu. Taraf tutmayan istasyonlara ise hemen ideolojik anlamları olan adlar verildi: Sportivnaya istasyonu Komünistitşeskaya adını aldı, Sokolniki, Stalinskaya oldu ve Preobraşenskaya Ploştşad -bütün olayların başladığı yer- Snamya Revolijuzii, “Devrim Sancağı” adını aldı. Ve böylelikle bir zamanlar Sokolnitşenskaya diye bilinen ama Moskovalılar’ın “Kızıl hat” diye andıkları bu hat, resmen Kızıl hat unvanını almış oldu.</p>

  <p class="heading1">Ama zaten hep öyleydi de. Çünkü Kızıl Hat tamamlanır tamamlanmaz diğer hatlara ilk taleplerini iletmeye başladı. Ama diğer istasyonlar için sınır bununla biraz aşılmış oluyordu. Çünkü “Sovyet iktidarı” sözünün ne anlama geldiğini hâlâ pek çok insan çok&nbsp;iyi hatırlıyordu; Interstationale’den metronun her yanına sızan Agit-Birlikleri bütün bir organizmayı yok edecek bir urun adeta yayılmasıydı, çok insan bunu açıkça görebiliyordu. Gerçi Interstationale’nin propagandacıları yeraltı trenine elektrik getirmeye söz vermişler ve bunun, Sovyet iktidarı işbirliğiyle, komünizmin<sup class="calibre1"><a class="calibre2" href="../Text/Section0008.xhtml#dipnot-8" id="dipnot-8-geri">8</a></sup> kanıtı olacağını iddia etmişlerdi. (Leninci slogan hiç bu derece utanmazcasına popülist olmamıştı.) Ancak Kızıl hattın öte yanındakiler bu vaatlere kanmadılar. Laf ebesi Interstationcular görüldükleri her yerde tutuklanarak kendi Sovyet yurtlarına geri gönderildiler.</p>

  <p class="heading1">Bunun üzerine Kızıl yönetim, artık harekete geçme zamanının geldiğine karar verdi: Eğer metronun geri kalanı, devrimin coşkulu ateşini kendisi tutuşturmak istemiyorsa, o zaman ona biraz yardım edilmeliydi. Güçlenen komünist propagandadan ve kışkırtıcı eylemlerden iyice tedirgin olan komşu istasyonlar da benzer bir karara vardılar. Tarihten alman ders açıkça göstermişti: Komünist mikrobun en iyi taşıyıcısı süngüydü, ondan daha iyi bir portör olamazdı.</p>

  <p class="heading1">Fırtına patlak verdi.</p>

  <p class="heading1">Kızıllar’ın parçaladığı bölgeyi ele geçirmeyi kollayan komünist karşıtı istasyonlardan kurulu bir koalisyon, ikiye bölünmüş Hansa’nın öncülüğünde meydan okumayı üstlendi. Sonuncular, örgütlü bir direnişle karşılaşacaklarını hesaba katmamışlar ve kendi güçlerine de fazla güvenmişlerdi. Bu yüzden zafer, bekledikleri kadar kolay olmayacaktı. Gerçekte de uzun soluklu, kanlı bir savaş oldu. Metro’nun sayıca pek de fazla olmayan sakinleri için savaş, ölüm-kalım meselesi haline geldi. Tam bir buçuk yıl sürdü ve daha çok karşılıklı çarpışmalar, bu durumlarda alışılageldiği üzere partizan baskınlarıyla oyalama taktikleri, tünellerin havaya uçurulması, savaş esirlerinin kurşuna dizilmesi ve her iki tarafın benzer vahşi eylemleriyle devam etti.</p>

  <p class="heading1">Bu süre içinde birlik eylemleri, kuşatmalar ve askeri yarılmalar da eksik olmadı; ordu kumandanları, kahramanlar ve hainler geldi geçti. Ama bu savaşta en dikkat çekici şey şuydu: Taraflardan hiçbiri cephe hattını kayda değer bir ölçüde kaydırmayı başaramamıştı.</p>

  <p class="heading1">Bazen taraflardan biri üstün gelip bir bağlantı istasyonunu ele geçirmiş gibi görünse de, karşı taraf saldırıya bütün gücüyle direnerek, destek birliklerini harekete geçirdiği anda terazinin kefesi hemen öte yana meylediyordu.</p>

  <p class="heading1">Ama savaş, kaynaklarını artık tüketmişti. En iyi adamlarını almış, insanları mahvetmişti.</p>

  <p class="heading1">Sonunda, sağ kalanların da canına tak etmişti. Devrim liderleri sessizce ve sezdirmeden, başlangıçta üstlendikleri görevleri bir yana bırakıp daha alçakgönüllü işlere yöneldiler. İşin başında hedefleri sosyalist iktidarı ve komünist ideolojiyi bütün metroya yaymaktı, şimdiyse Kızıllar en azından kendileri için en kutsal olan şeyi kontrol altına almak istiyorlardı: Ploştşad Revoljuzii istasyonu.</p>

  <p class="heading1">Nedenlerden biri “Devrim Meydanı”nın adıydı ama onun da ötesinde, istasyonun kulelerinde hâlâ yakut kırmızısı yıldızların parladığı (eğer göz atmak için yukarıya tırmanmaya cesaret eden, ideolojiyle pek alışverişi olmayan gözü pek insanlara inanılacak olursa) Kızıl Meydan bulunması ve Kremlin’deki diğer istasyonlardan daha yakında olmasıydı. Ayrıca orada, Kremlin’in hemen yanında, Kızıl Meydan’ın ortasında Mozele<sup class="calibre1"><a class="calibre2" href="../Text/Section0009.xhtml#dipnot-9" id="dipnot-9-geri">9</a></sup> duruyordu. Mozele’de hâlâ Lenin’in cesedinin olup olmadığını kimse&nbsp;bilmiyordu ama artık bunun pek bir önemi de yoktu. Uzun yıllar süren Sovyet yönetimi sırasında Mozole görev değişikliği yapmış ve çok özenli bir mezarlıktan iktidarın sürekliliğinin kutsal bir sembolüne dönüşmüştü. Geçmiş dönemin büyük liderleri, Mozole’nin balkonundan tören geçişini karşılamışlardı. Buranın, şimdiki liderleri büyülemesine bu yüzden şaşmamalıydı. Anlatılanlara göre, Ploştşad Revoljuzii istasyonundan Mozele’nin gizli odalarına, oradan da Lenin’in mezar odasına giden gizli geçitler vardı.</p>

  <p class="heading1">Kızıllar, eskiden Teatralnaya olan Ploştşad Sverdlova’yı ellerinde tutuyorlardı. İstasyon, güçlendirilip sağlamlaştırılmıştı ve Ploştşad Revoljuzii istasyonuna yapılacak saldırılar için burası yığınak yeri olarak kullanılmaktaydı. Devrim öncüleri tıpkı haçlı savaşçılarında görülen dinsel bir şevk ve coşkuyla, durmadan adamlarını bu istasyona saldırıp Mozele’yi kurtarmaya çağırıyorlardı. Ne var ki savunmayı yapanlar, istasyonun Kızıllar için ne kadar önemli olduğunu çok iyi bildiklerinden, son adamları kalana dek direnmişlerdi. Ploştşad Revoljuzii ele geçirilemez olmuştu. Savaşın en kanlı ve acımasız çarpışmaları bu istasyonun çevresinde olmuş, askerlerin çoğu orada ölmüştü. Bu meydan savaşları, tıpkı bir zamanlar genç Aleksander Matrossov<sup class="calibre1"><a class="calibre2" href="../Text/Section0010.xhtml#dipnot-10" id="dipnot-10-geri">10</a></sup> gibi, kendilerini makineli tüfeklerin yaylım ateşinin içine atan ya da düşman mevzileriyle birlikte havaya uçmak için boyunlarına bombalar asan kahramanlar yaratmıştı. Hatta yasaklandığı halde insanlara karşı alev makineleri de kullanılmıştı ama pek başarılı sonuç alınmamıştı.</p>

  <p class="heading1">Kızıllar çarpışarak bir günde istasyonu ele geçirseler de içine girip yerleşmeyi beceremiyorlar, hemen ertesi gün koalisyonun karşı saldırılarıyla feci kayıplar vererek geri çekiliyorlardı.</p>

  <p class="heading1">Biblioteka imeni Lenina için de aynısı olmuştu. Koalisyon silahlı kuvvetleri Kızıllar’ı art arda püskürtmeye çalışırken, Kızıllar Biblioteka imeni Lenina’yı<sup class="calibre1"><a class="calibre2" href="../Text/Section0011.xhtml#dipnot-11" id="dipnot-11-geri">11</a></sup> işgal etmişlerdi. İstasyon koalisyon için son derece önemliydi çünkü başarılı bir saldırıyla, Kızıl Hattı ikiye bölmüş olacaktı. Ayrıca oradan diğer üç hatta uzanan üst geçitler vardı ki Kızıl hat bu üç hatla sadece orada birleşiyordu. Sonuç olarak bu istasyon bir çeşit lenf boğumuydu: “Kızıl veba” bir kez oraya musallat oldu mu, oradan diğer hayati organlara yayılabilecekti. Bunu engellemek için de koalisyon ne pahasına olursa olsun istasyonu ele geçirmeliydi.</p>

  <p class="heading1">Ne var ki, Kızıllar Ploştşad Revoljuzii’yi kendi egemenlik alanına katmak için nasıl boşuna uğraştıysa, koalisyonun Bibliotheka istasyonu için çabaları da öyle sonuçsuz kaldı.</p>

  <p class="heading1">Ama insanlar artık bıkmışlardı. Askerden kaçmalar başlamıştı, taraflar silahlan bıraktıkları zaman da çoğu kez kardeşçe kucaklaşmalar görülüyordu. Ne var ki, bu durum 1. Dünya Savaşı’ndaki gibi, Kızıllar’ın yararına olmamıştı. Devrimci ateş giderek sönmeye yüz tutmuştu. Koalisyonun durumu da iyi sayılmazdı. Hayatlarından sürekli endişe duymalarının verdiği bıkkınlıkla, bütün aileler istasyonların merkezinden dış bölgelere çekiliyorlardı. Hansa Birliği boşalmış, hissedilir derecede gücünü yitirmişti. Savaş öncelikle ticareti etkilemişti, tüccarlar Hansa’dan ellerini çekmişlerdi. Bir zamanların önemli ticaret yolları sessizleşmiş ve terk edilmişti.</p>

  <p class="heading1">Askerleri tarafından giderek daha az desteklendiklerini fark eden siyasiler, silahlar üzerlerine çevrilmeden bir an önce savaşa son verecek bir çare bulmak gerektiğini&nbsp;sonunda anlamışlardı. Böylece, bu gibi durumlarda alışılageldiği üzere, büyük bir gizlilik içinde, tarafsız bir istasyonda bir araya geldiler: Sovyet tarafından Yoldaş Moskvin’le Hansa Başkanı Loginov ve koalisyonun müzakerecisi olarak da Arbat Konfederasyonu<sup class="calibre1"><a class="calibre2" href="../Text/Section0012.xhtml#dipnot-12" id="dipnot-12-geri">12</a>&nbsp;</sup>Başkomutanı Kolpakov.</p>

  <p class="heading1">Hemen barış anlaşması imzalandı. Partiler istasyonları takas ettiler. Kızıllar, yarısı yıkılmış olan Devrim Meydanı’nı tamamen kendi sorumluluk bölgelerine alırken karşılığında Lenin Kütüphanesi’ni Arbat Konfederasyonu’na bıraktılar. Bu, her iki taraf için de kolay kabul edilir bir adım olmamıştı. Konfederasyon, üyelerinden birini ve onunla birlikte de kuzeydoğuda elinde ne kadar mülk varsa hepsini kaybetmişti.</p>

  <p class="heading1">Kızıl Hat da artık her şeyin sahibi değildi, kendi bölgesinin tam ortasında, artık kendi emrinde bulunmayan bir istasyon vardı ve hattı ikiye bölmüştü.</p>

  <p class="heading1">Taraflar daha önce sahip oldukları topraklardan karşılıklı serbest geçişi garanti ettikleri halde, sonuç yine de Kızıllar’ın başını ağrıtmıştı ama koalisyonun teklifi, her şeye karşın cazipti. Gerçekten Kızıl Hat karşı koyamadı. Durumdan kârlı çıkan daha çok Hansa oldu, çünkü bölgesini kapatmak suretiyle, ekonomik kalkınmaya giden yoldaki son engeli de ortadan kaldırmıştı. Sonuçta statükoyu kabullenip eski düşmanlarının bölgedeki kışkırtmalarını ve sabotajlarını unutma konusunda da anlaşmaya vardılar. Taraflardan her biri anlaşmadan memnundu. Ve şimdi askerin topları ve politikacılar seslerini kesince, artık bütün iş propagandacılara kalmıştı, herkes zaferi kendilerinin yontarak müthiş diplomatik başarıyı kendilerinin elde ettiğini ve savaşı kendilerinin kazandıklarını anlatacaktı.</p>

  <p class="heading1">Barış anlaşmasının imzalandığı bu olağanüstü önemli günün üzerinden yıllar geçti, taraflar anlaşmaya sadık kaldılar: Hansa Birliği, Kızıl hattı cazip bir ekonomik partner olarak kabul etti. Onlar da saldırgan planlarının üzerine sünger çektiler, rütbesi Moskova VI. Lenin Metrosu Komünist Partisi Genel Sekreteri olan Yoldaş Moskvin, komünist rejimin bir hat üzerinde kurulmasının diyalektik olarak mümkün olabileceğini<sup class="calibre1"><a class="calibre2" href="../Text/Section0013.xhtml#dipnot-13" id="dipnot-13-geri">13</a>&nbsp;</sup>kanıtlamış ve tarihi bir karar alarak işlemleri başlatmıştı. Eski düşmanlıklar unutulmuştu.</p>

  <p class="heading1">Artyom, üvey babasının anlattığı her şeyi nasıl hep belleğinde tutmaya gayret ettiyse, en yakın geçmişe ait olan bu ibret verici olayı da belleğine kazımıştı.</p>

  <p class="heading1">Pyotr Andreyeviç, “Kıyımların o zamanlar bitmesi iyi olmuş” dedi. “Çevre Hattı’na yaklaşık bir buçuk yıldır adım atamıyorduk. Bütün girişler kapatılmıştı, zorunlu pasaport gösteriliyordu. O tarihlerde iş gereği hep yollardaydım. Hansa gibi değildi, buradan geçiş verilmiyordu. Bu yüzden bu yolu kullanıyordum hep ve tam Prospekt Mira girişinde durdurulmuştum. Beni nerdeyse kurşuna dizeceklerdi.”</p>

  <p class="heading1">“Sahi mi?” diye Andrey merakla sordu. “Bunu hiç anlatmamıştın. Nasıl oldu bu?”</p>

  <p class="heading1">Artyom başını eğdi. Anlaşılan anlatanın rol yapması iyice canını sıkmaya başlamıştı. Ama hikâye yine de giderek ilginç olacağa benziyordu bu yüzden, araya girmedi.</p>

  <p class="heading1">“Ya, çok basit: Beni Kızıl Ajan sandılar. Tünelden Prospekt Mira’ya gelmiştim ki hâlâ bizim hat üzerindeydim, bir de ne göreyim: İstasyonun bizim tarafımızda kalan kısmı Hansalar’ın kontrolünde, sanki onlara katılmıştı. Her neyse o kadar da sıkı bir kontrol yoktu; bir pazar kurmuşlar, bir ticaret bölgesi. Hansalar’da nasıl olduğunu siz de biliyorsunuz... Çevre hat üzerindeki istasyonları sanki evleri gibi kullanıyorlar. Sınırda&nbsp;herhangi bir yerde, çevre istasyonların üst geçitlerinden yıldızlı hatlara uzanılıyor, sınırda gümrük, pasaport kontrolü vesaire... Her şey tamam.”</p>

  <p class="heading1">Andrey “Hepsini biliyoruz” diye sözünü kesti. “Konferans vermeyi bırak da konuya gel.”</p>

  <p class="heading1">“Pasaport kontrolü vesaire” diye Pyotr Andreyeviç yüzünü ekşitip homurdanarak tekrarladı ve kaşlarını çattı. “Yıldızlı hatların üzerindeki istasyonlarda da çarşı ve pazarlar bulunuyordu, oraya yabancılar da girebiliyordu. Ama sınırda her şey bitiyordu. Dediğim gibi, yanımda en az yarım kilo kadar çayla, Prospekt Mira’ya geldim. Silahım için yeni fişeklere ihtiyacım vardı, çayla takas edecektim. Ama oradakiler savaş halindeydi ve dışarıya cephane vermiyorlardı. Birine sordum, sonra bir başkasına ama her defasında başlarını sallayıp sanki benimle işleri yokmuş gibi, özür dilediler. Sadece biri ‘Ne silahı seni budala. Hemen buradan toz ol, seni çoktan fişlemişlerdir’ diye fısıldadı.</p>

  <p class="heading1">Teşekkür ettim ve yavaşça dönerek tünele doğru yürüdüm. Tam çıkışa gelmiştim ki silahlı bir devriye beni durdurdu, istasyondan öteye doğru ıslık çaldı ve koşarak bir müfreze daha geldi: ‘Belgeleriniz lütfen.’ Üzerinde bizim istasyonun damgası olan pasaportumu gösterdim. Dikkatle incelediler ve sordular: ‘Peki geçiş belgeniz, o nerede?’ Ben de hayretle sordum: ‘Nasıl bir geçiş belgesi?’ Ve sonra anlaşıldı ki geçiş belgesi olmadan asla istasyona ayak basamazsın. Tünelin sonuna küçük bir masa koymuşlar, büroları orada. Önce orada kontrolden geçiriliyorsun, her şey yolunda ve düzgünse, bir geçiş belgesi alıyorsun. Tam bir bürokrasi...</p>

  <p class="heading1">Masayı nasıl görememişim, bilmiyorum. Bu salaklar beni nasıl alıkoymadılar? Ama hele bir devriyeye açıklamaya çalış bakalım. Sırtındaki kamuflaj kıyafetiyle, kısa saçlı bu ebleh önümde durmuş konuşuyor: ‘Sessizce ve gizlice sınırdan içeriye sızdın, sahtekârlık yaptın!’ diyor. Sonra pasaportumun sayfalarım çevirmeyi sürdürdü, sonunda birden Sokolniki damgasını buldu. Damgayı gördüğü anda öfkeden gözleri döndü. Çılgın bir boğa gibi, omzundan kalaşnikofunu çekip aldı, kükredi: ‘Ellerini başının arkasına koy, seni aptal herif!’</p>

  <p class="heading1">Kötü bir eğitim aldığı, hemen fark ediliyordu. Beni yakamdan kavrayıp istasyon boyunca sürükleyerek üst geçitte, istasyon şefinin oturduğu kontrol noktasına kadar götürdü. Sonra ‘Bekle’ diyerek parolayı homurdandı: ‘Sadece şefin onayını alacağım, sonra seni kuruşuna dizeceğim, seni gidi pis gözlemci!’</p>

  <p class="heading1">Bunun üzerine taktik değiştirdim. Kanıtlarla oyalamaya çalıştım: ‘Ne gözlemcisi? Ben iş adamayım! Yanımda WDNCh istasyonundan getirdiğim çay var.’ Yanıtı, ağzıma bir avuç dolusu çay tıkamak oldu, sonra da yerleşsin diye çay topağını dipçiğiyle iyice içeri iteledi. Pek ikna edici olmadığımı fark etmiştim; şefi ona yeşil ışık yaktığı anda, beni 200’üncü metreye götürüp yüzümü namlulara doğru çevirerek kafamda iki delik açacaktı. Savaş yasalarına göre bu tamamen doğruydu. Aptallık ettim, diye aklımdan geçirdim. Neyse, kontrol noktasına vardığımızda, serseri herif şefine danışmaya gitti. Şefini görünce, birden içime su serpildi. Karşımdaki gerçekten de Paşka Fedotov’du, sınıf arkadaşım! Okuldan sonra uzun zaman dostluğumuz devam etmiş, sonra da birbirimizi kaybetmiştik.”</p>

  <p class="heading1">“Seni yaşlı domuz! Beni gerçekten korkuttun! Ben de nerdeyse seni öldüreceklerini&nbsp;düşünmeye başlayacaktım” diye Andrey sırıtarak söze karıştı ve 450’inci metrede ateşin çevresinde oturan herkes kahkahaya boğuldu.</p>

  <p class="heading1">Pyotr Andreyeviç, Andrey’e önce şöyle bir öfkeli nazar attıktan sonra o da gülmesini tutamadı. Gülüşmeler tünel boyunca yayıldı, derinliklerde bir yerde çarpık bir yankılanma yaparak tanımlanması zor, ürkütücü bir iniltiye dönüştü. Aynı anda hepsi sustu ve kulak kesildi.</p>

  <p class="heading1">Tünelin derinliklerinden, kuzeyden, yine aynı kuşkulu, gürültüler duyuldu; bir hışırtı ve belli belirsiz ayak sesleri.</p>

  <p class="heading1">Tabii ilk tepkiyi veren Andrey oldu. Susmaları için diğerlerine işaret etti. Sonra da otomatik tüfeğine davranıp doğruldu. Yavaşça tetiğin emniyetini çekti, doldurdu ve sessizce ateşten uzaklaştı. Tünelin duvarlarına sırtını vererek içeriye doğru adım adım ilerledi.</p>

  <p class="heading1">Artyom da yerinden doğruldu. Az önce elinden kaçırdığı şeyin ne olduğunu görmek için meraktan ölüyordu. Ama Andrey arkasını dönüp, ona öfkeyle bir şeyler fısıldadı.</p>

  <p class="heading1">Silahı hedefe odaklanmış, nişan almaya hazır bir halde, karanlığın giderek yoğunlaşmaya başladığı noktada durup silahını karnının üzerine yerleştirdi ve seslendi: “Burayı aydınlatın!”</p>

  <p class="heading1">Adamlarından biri istasyondaki elektrik teknisyenlerinin hurdaya çıkmış bir otomobil farının parçalarından monte ettikleri güçlü bir akü farını hazır duruma getirdi. Bir düğmeye bastı, keskin bir beyaz ışık karanlığı deldi. Bir saniye kadar sonra, karanlığın içinden bir gölge belirdi. Ardından küçük, görünmeyen bir şey tepetaklak geriye kuzeye doğru fırladı. Artyom artık kendini tutamadı ve var gücüyle bağırdı: “Hadi ateş et! Baksana kaçıyor!”</p>

  <p class="heading1">Nedendir bilinmez, Andrey silahını ateşlemedi. O sırada Andreyeviç de silahı ateşe hazır vaziyette, yerinden doğruldu ve seslendi: “Andryuçka, hâlâ hayatta mısın?”</p>

  <p class="heading1">Ateşin çevresindeki insanlar endişeyle aralarında fısıldaşarak konuştular, silahlarının emniyetini açtıkları duyuldu.</p>

  <p class="heading1">Andrey nihayet projektörün aydınlığında göründü, ceketini silkeledi. “Elbette hâlâ yaşıyorum” diye seslendi gülerek.</p>

  <p class="heading1">“Ortada gülecek bir şey mi var?” diye Pyotr Andreyeviç karşılık verdi.</p>

  <p class="heading1">“Üç bacaklı ve iki başlı mutantlar! Karaderililer geliyor, hepinizi kesip biçecekler. Ateş et, yoksa kaçar. Burada durmuş şamata yapıyorsunuz, nedir anlamadım gitti.”</p>

  <p class="heading1">Andrey ateşe yaklaştığında, Andreyeviç öfkeyle sordu: “Neden ateş etmedin? Yanımdaki oğlanı anlıyorum, henüz çok genç, zamanında tetiği çekemedi. Ama sen nasıl kaçırırsın? Poleşayevskaya’da neler olup bittiğini bilmiyor musun?”</p>

  <p class="heading1">“Ah, şu Poleşayevskaya hikâyesini en az on kez dinledim. Merak etmeyin sadece bir köpekti! Yaşı küçük bir köpek. İkidir ateşin yanına sokuluyor, ısınmak ve ışık için. Bir hiç uğruna onu kıtır kıtır doğrayacaktınız neredeyse, sizi gidi hayvan düşmanları!”</p>

  <p class="heading1">Kendini aşağılanmış hisseden Artyom sordu: “Köpek olduğunu nereden bilebilirdim? Öyle komik sesler çıkardı ki. Ayrıca buradakilerin bundan bir hafta önce bir sıçan gördüğünü duymuştum, domuz kadar iri bir sıçan.” Yerinde titrer gibi oldu.</p>

  <p class="heading1">“Bütün şarjörü üzerine boşalttıkları halde hâlâ dipdiri, canlıymış.”</p>

  <p class="heading1">“Bütün bu masallara inan bakalım! Bekle, senin sıçanı şimdi getireceğim” diye Andrey cevap verdi, silahını omuzlayarak tekrar karanlıkta kayboldu.</p>

  <p class="heading1">Bir dakika sonra uzaktan hafif bir ıslık sesi duyuldu. Ardından yumuşak, kışkırtıcı bir&nbsp;ses duyuldu: “Hadi gel buraya... Hadi gel küçük, korkma!”</p>

  <p class="heading1">Epey uzun bir süre, belki on dakika kadar, Andrey böyle bir süre kendi kendine konuştu durdu, seslendi, ıslık çaldı. Sonunda yarı karanlığın içinden yeniden gölgesi göründü. Tekrar ateşin yanına geldiğinde zafer kazanmış gibi güldü, ceketini açtı. İçinden titreyen, zavallı görünümde, sırsıklam, korkunç pis, keçeleşmiş derisinden rengi anlaşılmayan, gözleri korkudan faltaşı gibi açılmış, minik kulakları birbirine yapışmış küçük bir köpekçik fırladı. Kendini yerde bulur bulmaz, hemen kaçmaya davrandı ama Andrey’in güçlü eli onu ensesinden yakaladığı gibi yerine koydu. Köpekçiğin kafasını okşadı, ceketini çıkararak üzerini örttü: Bu yavruyu önce bir ısıtalım” dedi.</p>

  <p class="heading1">“Hadi şu işi bitir Andryuçka, herhalde iyice bitlenmiştir” dedi Pyotr Andreyeviç. “Belki de kurtlanmıştır. Sana bulaşacak, sonra da bütün istasyona yayacaksın.”</p>

  <p class="heading1">“Zırlamayı bırak, Pyotr. Önce ona şöyle bir bak bakalım!”</p>

  <p class="heading1">Andrey ceketini açarak Pyotr Andreyeviç’e hâlâ korkudan ve soğuktan titremekte olan köpekçiğin burnunu gösterdi:</p>

  <p class="heading1">“Hele bir gözlerine bak! Bu gözler asla yalan söyleyemez.”</p>

  <p class="heading1">Pyotr Andreyeviç, kuşkuyla köpeği inceledi. Hayvanın gözleri gerçi korkuyla bakıyorlardı ama hiç kuşkusuz masum ve dürüsttü. Pyotr Andreyeviç yumuşamıştı.</p>

  <p class="heading1">“Pekala, ah siz genç doğa bilimcileri yok musunuz! Az bekle, ona kemirmesi için bir şeyler bulayım” diye homurdanarak elini sırt çantasına soktu.</p>

  <p class="heading1">“Al bakalım. Belki bunu yerse, doğru dürüst bir hayvancığa benzer. Örneğin bir Alman çoban köpeğine.” Andrey ceketini köpekçikle birlikte ateşe yaklaştırdı.</p>

  <p class="heading1">Adamlarından biri sordu: “Böyle birden bire nereden ortaya çıktı? Orada, arka taraflarda artık insan kalmadı ki. Sadece Karaderililer var. Onlar da ne zamandan beri köpek besliyorlar?”</p>

  <p class="heading1">Konuşan, kara kuru, sıska bir adamdı. O ana kadar susmuş, konuşulanları dinlemişti. Şimdiyse sıcaktan uyuklamaya başlayan hayvana kuşkulu gözlerle bakıyordu.</p>

  <p class="heading1">“Haklısın Kirili” diye Andrey ciddiyetle yanıtladı. “Bildiğim kadarıyla Karaderililer hiç köpek beslemezler.”</p>

  <p class="heading1">“Neyle yaşıyorlar peki? Ne yiyorlar?” diye yine Andrey’le gelenlerden biri sordu, bir yandan da tıraşsız çenesini hatur hutur kaşıyordu. Soruyu soran, uzun boylu, iri yarı, geniş omuzlu, kel kafalı, güçlü kuvvetli bir adamdı. Sırtında, buralarda çok ender görülen uzun, resmi bir deri palto vardı.</p>

  <p class="heading1">“Ne mi yiyorlar? Dediklerine göre, ne olursa yiyorlar. Yosun, sıçan, insan. Hiç seçici değiller.” Andrey iğrenerek suratını buruşturdu.</p>

  <p class="heading1">“Peki onlar yamyam mı?” diye kel kafalı sordu. Sanki daha önce yamyamları biliyormuş gibi şaşırmış görünmüyordu.</p>

  <p class="heading1">“Evet yamyam. Onlar insan değil. Bir çeşit dönme diyebiliriz. Ne olduklarını tanrı bilir! İyi ki silahları yok da onları geri püskürtebiliyoruz hâlâ. Pyotr, sen biliyorsun, altı ay önce onlardan birini nasıl canlı yakalamıştık?”</p>

  <p class="heading1">“Evet doğru” dedi Pyotr Andreyeviç. “İki hafta boyunca yanımızda mahzende kaldı,&nbsp;bizim suyumuzdan içmedi, yemeğimize de elini sürmedi, sonunda da nalları dikti.”</p>

  <p class="heading1">Dazlak sordu: “Onu sorguya çektiniz mi?”</p>

  <p class="heading1">“Söylediklerimizin bir tek kelimesini bile anlamadı. Onunla son derece normal konuştuğun halde hep susuyordu. Sürekli sustu. Sanki dilini yutmuştu. Hatta onu dövdüklerinde bile konuşmadı. Önüne yemek de koydular ama o tek kelime etmedi. Sadece bazen homurdandı o kadar. Ölmeden önce de, öyle inledi ki bütün istasyon ayağa kalktı.”</p>

  <p class="heading1">Kirili yeniden söze karıştı:</p>

  <p class="heading1">“Peki, şimdi bu köpek nereden geliyor?”</p>

  <p class="heading1">“Akbaba bilir” diye Andrey yanıtladı. “Akbabalardan kaçmış olabilir. Belki de köpeği parçalamak istemişlerdir. Buraya sadece iki kilometre uzaktaydı. Belki de ancak bir köpek buraya kadar gelmeyi becerebilirdi, öyle değil mi? Ya da herhangi birine aittir, kuzeyden buraya gelmek üzere yola çıkan, sonra da yolda Karaderililer’le karşılaşan birine. Köpek de zamanında kaçmayı başarmıştır. Nereden gelirse gelsin, hiç önemli değil. Ona hele bir göz at; bir canavara benziyor mu? Bir mutanta? Kokuşmuş bir yavrucak hepsi o kadar. Üstelik biz insanların yanına gelmiş olması, onun evcilleşmiş olduğunu gösterir. Yoksa neden bizim ateşin yanı başında üç saat uyuklasın?”</p>

  <p class="heading1">Kirili susuyordu. Andrey’in öne sürdüğü gerekçeleri kafasında tartıyor olmalıydı. Bu arada Pyotr Andreyeviç bidondan çaydanlığı doldurdu ve sordu: “Daha çay isteyen var mı? Son tur; sonra nöbet değiştireceğiz.”</p>

  <p class="heading1">“İyi fikir, ben varım” dedi Andrey sevinerek, diğerleri de yeniden canlanmışlardı.</p>

  <p class="heading1">Çaydanlıktaki su kaynadı. Pyotr Andreyeviç, isteyene çayını verdikten sonra “Dinleyin şimdi!” dedi. “Lütfen artık Karaderililer’den konuşmayı bırakın. Yine bir gün burada son oturduğumuzda, içimizden hiç kimse onlardan söz etmemişti, o zaman da yine yerlerde sürünerek buraya gelmişlerdi. Diğer çocuklar da bana aynı şeyi anlattılar. Belki de rastlantıydı, benim batıl inancım yoktur ama kim bilir? Belki bunu hissediyorlardır? Vardiyamız neredeyse bitmek üzere, hâlâ bu şeytanın oğluyla ne uğraşıyoruz ki?”</p>

  <p class="heading1">“Doğru. Belki de değmez” diye Artyom onayladı.</p>

  <p class="heading1">“Yeter artık dostum... Korkutma bizi!” dedi Andrey. “Nasıl olsa hallederiz.” Niyeti Artyom’u biraz neşelendirmekti ama sesi kendine bile yeterince inandırıcı gelmedi, ne kadar saklamaya gayret etse de, Karaderililer aklına geldikçe sırtı buz kesiyordu. İnsanlardan en ufak bir korkusu yoktu, ne haydutlardan ne de anarşist katillerden ya da Kızıl Ordu savaşçılarından. Ama tam korkmasa da bu yaratıkları aklına her geldiğinde, garip bir huzursuzluk kaplıyordu bütün bedenini; bu, insanlardan gelecek tehlikeyi düşünmekten çok farklı bir huzursuzluktu.</p>

  <p class="heading1">Hepsi sus pus kesilmişti. Ağır, ezici bir sessizlik sarmıştı etrafı. Ateşe biraz daha yaklaştılar. Odun parçaları alevlerde çatırdıyor, ara sıra kuzey yönünden, uzaklardan, tünelin derinliklerinden belli belirsiz, boğuk bir hırıltı geliyordu. Moskova Metrosu sanki bir canavarın devasa karnıydı. Bu gürültü, havadaki dehşeti daha da artırıyordu.</p>
</body>
</html>
