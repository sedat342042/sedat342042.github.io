<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>METRO2033</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="main1">
  <p class="heading2" id="chapter">13</p>

  <p class="heading2">BÜYÜK&nbsp;KÜTÜPHANE</p>

  <p class="heading1">Artyom dışarıya çıkarak şaşkınlıkla çevresine baktı. Az önce son derece garip bir&nbsp;anlaşma yapmıştı. Ona bu görevi verenler, kütüphanenin deposunda tam&nbsp;olarak neyi araması gerektiğini açıklamak istememişlerdi, ayrıntıları ona yolda söyleyeceklerdi. Tabii ilk aklına gelen Danila’nın bir önceki gün kendisine söz ettiği kitaptı ama bunu sormaya cesaret etmemişti.</p>

  <p class="heading1">Brahmanlar yüzeye tek başına çıkmak zorunda kalmayacağına dair ona güvence vermişlerdi. Kendi kastlarından en az bir üye ve iki ştalkerden oluşan bir çeşit yedek komuta birliğini yanına vermeyi kararlaştırmışlardı. Keşif gezisi başarıyla gerçekleşirse, bulduğu şeyi koruyucuya teslim edecekti. Koruyucu da bunun karşılığında ona, WDNCh’daki tehlikeyi yok edebilmesi için bir şey verecekti.</p>

  <p class="heading1">İstasyonun aydınlığına çıkınca, yaptığı bu anlaşmanın şartları ona birden aptalca geldi. Bu, ona eski bir Rus masalını anımsatmıştı: <b class="sgc5">Bilmediği bir yere gidip bilmediği bir şey getirecekti.</b> Yapacağı iş karşılığında ona harika bir kurtuluş vaat etmişlerdi ama ne olduğu belli değildi. Başka çaresi var mıydı? Elleri boş mu dönecekti? Hunter ondan bunu mu bekliyordu?</p>

  <p class="heading1">Artyom, esrarengiz partnerine, kütüphanenin devasa deposunda aradıkları şeyi nasıl bulabileceğini sorduğunda, zamanı geldiğinde her şeyi kendisinin anlayacağını söyleyerek yanıtlamışlardı. Söylediklerine göre bunu kendiliğinden hissedecekti. Adamlar, onun olağanüstü yeteneklerle donanımlı olduğuna inanmışlardı, bu inançlarını kaybetmemeleri için daha fazla bir şey sormamıştı, aslında kendisi de bundan pek emin değildi. Vedalaşırlarken, bir tek subaya bile hiçbir şey anlatmamasını sıkı sıkı tembihlemişlerdi, aksi halde yaptıkları anlaşma geçersiz olurdu.</p>

  <p class="heading1">Artyom salonun ortasındaki bir bankın üzerine oturup düşünmeye başladı. Bugüne kadar sadece bir kez başarabildiği yukarıya gitme şansını şimdi tekrar yakalamıştı, bu muhteşem bir şeydi, üstelik bu sefer cezalandırılma korkusu da yoktu. Hem de yalnız değil, gerçek ştalkerlerin eşliğinde, koruyucu kastlarının ona verdikleri gizli görevi yerine getirmek üzere yukarı çıkacaktı. “Kütüphaneciler” tanımından neden pek hoşlanmadıklarını onlara sormaya çekinmişti.</p>

  <p class="heading1">Melnik, vücudunun ağırlığıyla kendini sıraya bıraktı. Yorgun ve gergin görünüyordu.</p>

  <p class="heading1">“Neden onlara yanaştın?” diye ruhsuz bir sesle sordu, Artyom’a gözlerini dikip baktı.</p>

  <p class="heading1">“Nereden biliyorsunuz bunu?” diye Artyom hayretle sordu. Brahmanlar’la görüşmesinin üzerinden henüz 15 dakika bile geçmemişti.</p>

  <p class="heading1">Melnik soruyu duymazlıktan gelerek, aldırmaz bir sesle sordu: “Şimdi seninle gitmek zorundayım, senden ben sorumluyum. Hunter’ın başına ne geldiyse, suçlusu&nbsp;benim. Ayrıca Brahmanlar’la yapılan bir anlaşma asla bozulamaz. Bunu bugüne kadar kimse beceremedi. Ama sakın subaylara bundan söz etme.” Yerinde doğruldu, başını sallayarak ekledi: “Burada başına nasıl bir iş bulaştırdığını bir bilseydin... Uyumaya gidiyorum. Bu akşam yukarıya çıkıyoruz.”</p>

  <p class="heading1">“Siz yoksa subay değil misiniz?” diye Artyom arkasından seslendi. “Sizi ‘Albay’ diye çağırdıklarını işittim de.”</p>

  <p class="heading1">“Albay olduğum doğru ama benim örgütüm farklı” diye Melnik biraz çekinerek yanıtladıktan sonra kayboldu.</p>

  <p class="heading1">Artyom günün geri kalanını Polis’i gezerek değerlendirdi. Merdivenler ve üst geçitlerden oluşan bu sonsuz labirentte öylece amaçsız dolaştı, sıra sıra dizilen görkemli sütunları seyretti, bu yeraltı şehrinde ne kadar nüfusun barınabileceğim kendi kendine sordu, sokak çalgıcılarını dinledi, standarda sergilenen kitapları karıştırdı, satılığa çıkarılan kurt köpekleriyle oynaştı, etrafta dolanan yeni söylentilere kulak verdi ve bütün bunları yaparken biri tarafından gözlendiği duygusu bir türlü peşini bırakmadı. Birkaç kez aniden dönerek arkasındaki meraklı bakışı keşfetmeye çalıştı ama boşuna. Çevresinde kendi işleriyle uğraşan insan kalabalığı devinim halindeydi, kimsenin onunla ilgilendiği yoktu.</p>

  <p class="heading1">Yeraltı geçitlerinden birinde keşfettiği otele benzer bir yerde birkaç saat uyuduktan sonra kararlaştırıldığı gibi, akşam saat onda Borovizkaya istasyonundaki, yukarıya çıkışın bulunduğu kontrol noktasına geldi. Melnik anlaşılan biraz gecikmişti ama nöbet noktasının haberi vardı, Melnik’i beklemek üzere Artyom’u içeriye çay içmeye davet ettiler.</p>

  <p class="heading1">Yaşlı nöbetçi konuşmasını keserek Artyom’a çayı için sıcak suyu verdikten sonra, hikâyesine devam etti: “Yani diyeceğim, o tarihlerde görevim telsizle haberleşmeyi kontrol etmekti. Herkes, Ural Dağları’nın arkasındaki hükümet sığınaklarından bir sinyal gelecek diye umutla bekliyordu. Tabii boşuna, çünkü stratejik noktalar fena hasar görmüştü. Ramenki kentiyle hükümete ait villaların 30 metre derinlikteki bodrumları da yerle bir olmuştu. Ramenki kentini belki hasar görmeden kurtarabilirlerdi, çünkü sivil halkı mümkün olduğu kadar korumak zorundaydılar. O günlerde bu savaşın feci bir şekilde son bulana kadar süreceğinin, yapılan her şeyin de boşuna olduğunun henüz kimse farkında değildi. Her neyse ama eğer hemen yanı başında bir kumandanlık üssü bulunmasaydı, Ramenki’yi korumak zorunda kalmayacaklardı, tabii üssü yerle bir ettiler. Sonuçta siviller karşı bir saldırının kurbanı olarak kabul edildiler, ne güzel değil mi? Sloganları da şuydu: ‘Çok üzgünüz ama..Neyse, daha kimse henüz ne olduğunu bilmeden bana telsizi kontrol etmem emredildi. Ben o sırada Arbatskaya’da bir sığınaktaydım. Başlangıçta telsizle garip şeyler almaya başladım. Sibirya’dan hiçbir ses gelmiyordu, buna karşılık denizaltılar, hatta stratejik ve reaktörlerle çalışanlar sürekli haber gönderiyorlardı, saldırıya geçip geçmeyeceklerini öğrenmek istiyorlardı. Artık Moskova diye bir yerin kalmadığına bir türlü inanamıyorlardı. Hâlâ telsiz alıcılarının başında oldukları halde, neredeyse çocuklar gibi ağlayan üst rütbeli kaptanlar vardı. Biliyor musun, bu kadar katı yürekli deniz subaylarını, gözyaşları içinde senden karılarını ve çocuklarını aramalarını rica ederken görmek öyle komik bir durum ki. Sanki onları bulmak için bir olanağım varmış gibi... Daha sonra herkes kendine göre tepki gösterdi. Kimi, göze göz dişe diş,&nbsp;hepsinin canı cehenneme, diyerek rotayı onların sahillerine çevirdi ve yanlarında ne kadar patlayıcı varsa, hepsini oradaki kentlerin üzerine yağdırdı. Bazılarıysa, savaşmanın anlamsız olduğunu düşünüyorlardı. Neden daha çok insanı öldürsünlerdi ki? Ama bu hiçbir şeyi değiştirmedi. Denizaltılar zaten daha epey uzun bir süre bize karşılık verdiler. Çünkü dalış istasyonunda gerektiği durumlarda altı aya kadar kalabiliyorlardı. Tabii birkaçını yakaladılar ama hepsini bulamıyorlardı. Öyle hikâyeler duydum ki bugün bile anımsadıkça sırtım buz kesiyor. Aslında niyetim başka şeyler anlatmaktı. Bir keresinde telefon hattımda bir zırhlının mürettebatını yakalamıştım, çatışmadan mucizeyle yakayı kurtarmıştı. Üstlerinden henüz ayrılmışlardı ya da öyle bir şey Zırhlılarda geliştirilen yeni teknik, radyoaktif ışınlara karşı korunaklı olduğundan, Moskova’dan Doğu ‘ya tam yol hızla ilerlemeyi başardılar, yanan köylerin arasından geçtiler, birkaç kadını bulup yanlarına alarak yollarına devam ettiler. Yakıt almak üzere bir ara yol üstünde durduktan sonra tekrar yollarına devam ettiler. Hiç bombalanmamış, iyice ıssız bir yerden geçtikleri sırada, birden benzinleri bitti. Arkadan gelen radyoaktif ışınlar orada tabii oldukça yüksekti ama kentlere yakın bölgelerdeki kadar kötü de değildi. Orada kendilerine bir kamp kurdular ve toprağı kazarak zırhlıyı yarıya kadar içine gömerek kendilerine bir çeşit tahkimat yaptılar. Sonra yanına çadırlarını kurdular, toprakta çukurlar kazdılar, bir yerden bir el jeneratörü bulup zırhlının yanına yerleştiler ve burada uzun zaman yaşadılar. Yaklaşık iki sene kadar onlarla her akşam telefonla bağlantı kurdum. Sonunda hepsinin aile hikâyelerini artık ezbere biliyordum. Önceleri her şey son derece sakindi, kendi evlerinde gibi yaşıyorlardı. Kadınlardan ikisi normal çocuklar bile doğurdu. Yeteri kadar cephaneleri de vardı. Bağlantıda olduğum yüzbaşı, orada neler gördüklerini, ormanlardan gelen hayvanları bir türlü doğru dürüst anlatamıyordu. Bir gün hepsi birden ortadan kayboldular. Altı ay onları bulmaya çalıştım ama herhalde bir şeyler olmuştu. Belki de jeneratör ya da telsiz alıcısı bozulmuştu veya cephaneleri bitmişti.”</p>

  <p class="heading1">Meslektaşı damdan düşer gibi söze karıştı: “Ramenki’nin nasıl bombalandığından söz ederken birden şunu düşündüm: Yıllardır bu görevdeyim ama Kremlin’in nasıl hâlâ ayakta kalabildiğini, bugüne kadar bana kimse açıklayamadı. Ona neden dokunmadılar? Üstelik bir sürü sığmak da oradayken...”</p>

  <p class="heading1">“Ona dokunmadıklarını kim söyledi ki? Sadece onu tamamen yok etmek istemediler, mimarisi nedeniyle. Onun yerine en yeni teknik gelişmelerini orada denediler. Şimdi bırakalım artık bunları, salatamız geldi. Yerle bir etselerdi daha iyi olurdu.” Yaşlı adam yere tükürdükten sonra sustu.</p>

  <p class="heading1">Artyom yerinde sessizce oturmuş, eski muhariplerin anılarını bölmekten çekiniyordu. Eskiden olanlarla ilgili bu kadar ayrıntılı bilgiyi öğrenmek için pek az fırsatı olmuştu ama nöbetçi susuyordu, düşüncelere dalmıştı. Artyom biraz bekledikten sonra, epeydir kafasını kurcalayan bir soruyu sormaya cesaret etti.</p>

  <p class="heading1">“Diğer şehirlerde de metrolar vardı değil mi? Oralarda sağ kalanlar olmadı mı? Telsiz memuru olarak herhangi bir sinyal almadınız mı?”</p>

  <p class="heading1">“Hayır, orada hiçbir şey yoktu. Ama haklısın. Petersburg’da insanlar kurtulmuş olmalılar, oradaki metro istasyonları<sup class="calibre1"><a class="calibre2" href="../Text/Section0055.xhtml#dipnot-55" id="dipnot-55-geri">55</a></sup> çok derindedir, hatta bizdekilerden de daha derinde. Konumları da aynen bizimkilere benziyor. Genç bir delikanlıyken bir kez orada bulunmuştum. Hâlâ hatırımdadır. Bir hat üzerindeki raylardan hiç geçiş yoktu,&nbsp;oraya büyük demir kapılar koymuşlardı. Tren geldiği zaman bu kapılar trenin kapılarıyla aynı anda açılıyordu. Ne kadar insan varsa hepsine sordum ama kimse bana bunun neden böyle olduğunu açıklayamadı. Biri sele karşı bir önlem olduğunu söyledi, bir başkası sadece içeride yapılan inşaat işlerinden para tasarruf etmek istediklerini ileri sürdü. Ama daha sonra metroyu yapan inşaat ustalarından biriyle tanıştım, bana hattın inşası sırasında, kendi tugayından yaklaşık yansının, bir şeye diri diri yem olduğunu söyledi. Diğerlerinin de başına aynı şey gelmiş. Geriye sadece kemirilmiş kemik parçalarıyla inşaat aleti kalmış. Tabii ora halkına hiçbir şey söylenmemiş ama bazı tatsız olayları önlemek için hattın tamamına bu demir kapıları koymuşlar. Şimdi geriye dönüp bir düşün, bu ne zaman oldu? Bu radyoaktif ışınların daha sonra nelere yol açtığını tahmin etmek zor değil.”</p>

  <p class="heading1">Tam o anda Melnik kontrol noktasına yaklaştı. Yanında, geniş çeneli, gözleri yuvalarına iyice gömülmüş, ufak tefek, tıknaz bir adam vardı. İkisi de koruyucu elbise giymiş, omuzlarına sırt çantalarını asmışlardı. Melnik Artyom’a sessizce bakarak ayaklarının dibine büyük, siyah bir çanta koydu ve asker çadırlarından birini işaret etti.</p>

  <p class="heading1">Artyom çadıra girerek çantayı açtı, içinden Melnik’le yanındaki adamın giydiklerine benzer bir koruyucu elbise çıkardı. Altından sırayla, çapraz yerleştirilmiş iki filtreli, büyük, cam gözlükleri olan, biraz değişik bir gaz maskesi ile bağcıklı kocaman çizmeler ve lazer odaklı, askılıklı bir kalaşnikov ortaya çıktı. Artyom böyle bir silaha ilk defa Hansa’da, Çevre hattında demiryolu araçlarıyla devriye gezen seçkin birliklerde rastlamıştı. Çantada, ayrıca uzun saplı bir cep feneriyle kumaşla kaplı yuvarlak bir miğfer de vardı.</p>

  <p class="heading1">Çadırın bir kanadı açılıp Danila elinde aynı büyüklükte bir çantayla içeri girdiğinde Artyom henüz üstünü değişmemişti. Şaşkınlıkla bakıştılar. Ne olduğunu ilk anlayan Artyom oldu ve iğneleyen bir ifadeyle sordu:</p>

  <p class="heading1">“Ah, sen de bizimle mi geliyorsun? Ne aradığımı bilmiyorum, öyle mi?”</p>

  <p class="heading1">“Ne olduğunu biliyorum” diye Danila onun sözünü kesti. “Ama bilmediğim, onu nasıl bulacaksın, işte benim için asıl bilmece bu.”</p>

  <p class="heading1">“Benim için de bilmece” diye Artyom itiraf etti. “Bunu bana açıklayacaklarmış, öyle söylediler. Hâlâ bekliyorum.”</p>

  <p class="heading1">“Bana da, bir kâhine eşlik edeceğim söylendi, nereye gideceğimizi o hissedip söyleyecekmiş.”</p>

  <p class="heading1">Artyom öfkeyle burnundan soludu. “Ne? Anlamadım! O kâhin yoksa ben miymişim?”</p>

  <p class="heading1">“İhtiyarlar senin özel bir yeteneğinin olduğuna inanıyorlar. Bizim kitaplarımızın bir yerinde yazılı bir kehanete göre, kaderin yönlendirdiği genç bir adam, Büyük Kütüphane’de saklı sırları çözecekmiş. İhtiyarlar o insanın sen olduğuna eminler.”</p>

  <p class="heading1">“Bu kitap senin sözünü ettiğin kitap mı?”</p>

  <p class="heading1">Danila uzun süre sustu, sonra başım eğdi. “Bunu sen hissedeceksin. Eğer ‘kaderin yönlendirdiği kişi’ gerçekten sen isen, depolarda öyle uzun zaman dolaşmana gerek kalmayacak.</p>

  <p class="heading1">Kitap seni bulacak.” Artyom’a dikkatle baktı. “Bunun karşılığında ne alıyorsun?”</p>

  <p class="heading1">Saklamaya kalkışmak şimdi anlamsızdı ama Danila’nın WDNCh’yı tehdit eden&nbsp;tehlikeden ve konseyle yaptığı anlaşmanın koşullarından haberi olmaması, onu bir an tereddüde düşürdü. Anlaşmada neler olduğunu ve nasıl bir felaketi yok etmeye çalıştığını kısaca anlattı. Danila onu sonuna kadar büyük bir dikkatle dinledi, Artyom çadırdan dışarı çıkarken, o hâlâ bir şeyler düşünüyordu.</p>

  <p class="heading1">Melnik’le sakallı ştalker tepeden tırnağa giyinmiş, iş üniformalarıyla onu bekliyorlardı, sadece gaz maskeleriyle miğferlerini ellerinde tutuyorlardı. Makineli tüfeği şimdi Melnik’in partneri taşıyordu, kendi elindeyse Artyom’unkine benzer bir kalaşnikovu vardı, boynunda da gece görüş aleti asılıydı. Birbirlerine baktılar. Sonra Brahman Artyom’a göz kırptı, ikisi de güldüler, halis muhlis ştalker olmuşlardı.</p>

  <p class="heading1">“Şansımız var” diye Danila Artyom’a fısıldadı. “Ştalkerler genelde, bu görevde yeni olanlara, önemli bir keşif için onları yanlarına almadan önce iki yıl süreyle odun taşıtırlar. Oysa ikimiz bir çırpıda en üst sınıfa yükseliverdik.”</p>

  <p class="heading1">Melnik ikisini de onaylamayan bir bakışla süzüp sustu. Sonra kendisini takip etmeleri için işaret etti. Yukarıya çıkan basamakları tırmandılar ve iki nöbetçi tarafından kontrol edilen küçük, zırhlı bir kapının önünde durdular. Ştalker selam verdi, kapıyı açmalarını işaret etti. Askerlerden biri yerinden doğruldu, kapıya doğru giderek ağır bir sürgüyü çekti. Kaim çelik kapı kolayca yana açıldı. Melnik diğer üç kişinin geçmesine izin verdi, son olarak da kendisi girdi.</p>

  <p class="heading1">Kapının arkasında, beton duvarlarla esrarengiz, büyük kapı arasında belki üç metre uzunluğunda, kısa bir tampon bölge vardı. Orada, ağır silahla donanımlı iki askerle bir subay nöbet tutuyorlardı. Melnik, demir sürgüyü açmaları için emir vermeden önce, yanındaki acemi gençlere uymaları gereken talimatları iletti: “Şimdi iyi dinleyin, yolda konuşmak yok. İçinizden biri daha önce hiç yukarıya çıktı mı? Önemi yok.” Subaya döndü: “Bana kartı ver. Tamam, giriş avlusuna kadar adım adım beni takip edin, yoldan sapmadan. Ve hep ileriye bakın. Çıkışta, turnikenin etrafında büyük bir daire yapacaksınız, aksi halde bacaklarınız kökünden gider, haberiniz olsun. Hep arkamda kalın, fazladan adım atıp turlamayın, anlaşıldı mı? Önce ben dışarı çıkıyorum, on numara...” Sakallı ştalkeri işaret etti. “Çıkışta güvenliği sağlayacak. Her şey yolundaysa, hemen sola sapacağız. Henüz o kadar karanlık değil, bu yüzden cep lambalarımızı yakmıyoruz, ters bir şey olmaması için. Kremlin’de olanları size anlattılar mı? Şu anda hemen sağımızda bulunuyor ama kulelerden biri evlerin üzerinden yükseliyor, metroyu terk ettiğimiz andan itibaren görülebilir, ancak hiçbir şekilde oraya bakmayacaksınız! Bunu kim yaparsa, önce benden ağzının payını alır!”</p>

  <p class="heading1">Demek Kremlin’e bakılmaması gerektiği doğruymuş, diye Artyom düşündü, şaşırmıştı. İçinde bir şeyler kıpırdadı, bir yığın düşünceyle kopuk kopuk görüntüler bir anda aklından geçti, sonra tekrar kayboldu.</p>

  <p class="heading1">“Yukarıya çıktığımızda hemen Kütüphane’ye gideceğiz. Öndeki uzun merdivenlerden çıkarak giriş kapısına geleceğiz. İlk ben gireceğim. İçeride bir merdiven daha var. On numara, ‘merdiven serbest’ deyince yukarı çıkıyoruz, sonra bizim korumamız altında, arkamızdan o gelecek. Yukarıya çıkarken tek kelime konuşmak yok. Bir tehlike hissettiğiniz anda, fenerle sinyal verirsiniz. Çok acil bir durum olmazsa ateş etmeyin. Silah sesi dikkatlerini çekebilir.”</p>

  <p class="heading1">“Kimin?” diye Artyom sordu.</p>

  <p class="heading1">“Nasıl kimin? Bir kütüphanede kime rastlarsınız? Tabii kütüphanecilere.”</p>

  <p class="heading1">Danila yutkundu, yüzü ölü gibi bembeyaz oldu. Artyom önce ona, sonra da Melnik’e baktı. Her şeyi bildiğini söylemek için gerçekten uygun bir zaman değildi.</p>

  <p class="heading1">“Peki onlar kim?”</p>

  <p class="heading1">Melnik hayretle kaşlarını kaldırdı. Sakallı partneri eliyle gözlerini örttü. Danila yere baktı.</p>

  <p class="heading1">Ştalker uzun bir süre gözlerini Artyom’dan ayırmadı. Sorunun espri olsun diye sorulmadığını anlayınca, aldırışsız yanıtladı: “Bunu sen kendin anlayacaksın. Sadece bir tek şeye dikkat et: Üzerine doğru geldikleri zaman, gözlerinin içine bakarak onları engelleyebilirsin. Dosdoğru gözlerine bakacaksın, anlaşıldı mı? Ve asla arkandan gelmelerine izin verme. Hadi şimdi marş, gidiyoruz.” Yüzüne gaz maskesini geçirdi, miğferini başına koydu ve başparmağı yukarıda nöbetçilere işaret etti.</p>

  <p class="heading1">Subay birkaç kolu yerinden oynatarak kapının sürgüsünü açtı. Demir kepenk yavaşça yukarıya kalktı.</p>

  <p class="heading1">Oyun başlamıştı.</p>

  <p class="heading1">Yukarıya vardıklarında, Melnik önce istasyonun durumunu kısaca gözden geçirdi, sonra bir el hareketiyle arkasından gelmelerini işaret etti. Artyom silahını kaldırdı, camlı kapıyı iterek dışarıya süzüldü. Ştalker, adım adım kendisini takip etmelerini ve asla geride kalmamalarını söylediği halde, Artyom bu uyarıya uymakta zorlanıyordu. Gökyüzü eskiden gördüğünden çok farklıydı. Sonsuza uzanan şeffaf bir mavilik yerine tepelerde gri bulutlar asılıydı, pamuk yumağına benzeyen bu tavandan yağmur damlaları düşüyordu. Üstlerine esen soğuk fırtınalı rüzgâr, korunaklı elbisesinden içine, iliklerine kadar işliyordu. Önlerinde, sağda solda her yerde alabildiğine geniş boş alan vardı. Göremedikleri bu sonsuz uzaklığı duygulu bir biçimde seyrederken aynı zamanda garip bir sıkıntı da hissediyordu. Keşke birkaç dakika içinde Brovinzkaya istasyon binasına dönebilse ve yerin altına, yakınındaki duvarlarla korunmuş kapalı bir salonun sıcacık güvenli havasına sığınabilseydi, ne iyi olurdu. Kendini boğan bu duygudan bir an önce kurtulmak için bakışlarını çevresindeki binalara çevirdi.</p>

  <p class="heading1">Güneş yeni batmıştı, şehir kirli bir alacakaranlığa gömülmüştü. Alçak evlerin, yarı yarıya harap olmuş ve asit yağmurlarıyla yıpranmış iskeletleri, kırık pencere camlarının boşluklarından ona bakıyorlardı.</p>

  <p class="heading1">Kent... Hüzün veren ama yine de muhteşem bir görüntü. Artyom, gelen seslere aldırmadan, kendinden geçmiş bir halde çevresine bakındı. Nihayet, çocukluğunun hayalleriyle sisler içinde kalan anılarını şu anda karşı karşıya olduğu gerçekle kıyaslayabiliyordu. Hemen yanında -o da kendisi gibi hareketsiz- Danila duruyordu. Anlaşılan o da hiç yukarıda olmamıştı.</p>

  <p class="heading1">Giriş koridorunu en son on numara terk etti. Artyom’u dalgınlığından uyandırmak için omzuna vurarak sağda epey uzaktaki büyük bir katedralin yukarıya doğru yükselen siluetini gösterdi. Gaz maskesinin filtresinden çıkan sesi duyuldu: “Haça bak.”</p>

  <p class="heading1">Artyom önce olağanüstü bir şey görmedi. Kubbenin üzerindeki haçı bile fark edemedi. Kubbenin taban kirişinden devasa bir gölge, iliklere işleyen uzun bir haykırışla havaya yükselince, on numaranın ne demek istediğini anlayabildi. Yaratık, kanatlarını bir iki kere çırparak yükseklere doğru uçup, avını aramak üzere geniş daireler çizerek dolanıyordu.</p>

  <p class="heading1">“Orada yukarıda yuvalan var. Tam Kurtarıcı İsa Katedrali’nin<sup class="calibre1"><a class="calibre2" href="../Text/Section0056.xhtml#dipnot-56" id="dipnot-56-geri">56</a></sup> üzerinde” diye on&nbsp;numara açıkladı.</p>

  <p class="heading1">Duvar boyunca Kütüphane’nin girişine doğru ilerlediler. Melnik hâlâ birkaç adım ilerden gidiyordu, on numara paravan göreviyle biraz geriden geliyordu. Bir heykele yaklaşırlarken -oturan bir adam heykeli- iki ştalker de dikkatle çevreyi kolluyorlardı.</p>

  <p class="heading1">Heykeli görünce Artyom beyninden vurulmuşa döndü. Birden her şey netleşti. Dün gördüğü rüyanın bir bölümünü yeniden hatırladı ama şu anda artık ona bir rüya gibi gelmiyordu. Şu anda gördüğü Kütüphane’nin sütunlu galerisi tıpatıp rüyasındakine benziyordu. Acaba Kremlin’de rüyasında gördüğü gibi miydi?</p>

  <p class="heading1">Kimse Artyom’a dikkat etmiyordu. Danila da onun nerede olduğunun farkında değildi, on numaranın yanında, iyice gerilerde kalmıştı.</p>

  <p class="heading1">Ya şimdi ya hiç!</p>

  <p class="heading1">Artyom’un gırtlağı kurumuştu, şakakları zonkluyordu.</p>

  <p class="heading1">Kulenin üzerindeki yıldız gerçekten parlıyordu.</p>

  <p class="heading1">“Hey Artyom, Artyom!” Biri omuzlarından tutmuş sarsıyordu.</p>

  <p class="heading1">Artyom bilincinin donukluğundan ağır ağır koptu, uzaklaştı. Gözlerine bir cep fenerinin keskin ışığı vurdu, Artyom’un gözleri kamaştı, elini yüzüne doğru tuttu. Sırtını heykelin taş basamaklarına dayamış, yerde oturuyordu. Danila’yla Melnik eğilip ona endişeyle baktılar.</p>

  <p class="heading1">“Gözbebekleri küçülmüş” diye Melnik saptamasını yaptı.</p>

  <p class="heading1">Sonra biraz uzakta durmuş ilgisizce caddeyi gözleyen on numaraya dönerek öfkeyle söylendi. “Uykuda mıydın da fark etmedin?”</p>

  <p class="heading1">“Arkada bir gürültü duyunca, dikkatimi zorunlu ona verdim” diye ştalker kendini savundu. “Bu kadar hızlı yürüyeceğini kim bilebilirdi? Bir dakikada neredeyse Manege’ye<sup class="calibre1"><a class="calibre2" href="../Text/Section0057.xhtml#dipnot-57" id="dipnot-57-geri">57</a></sup> kadar geldi. Bizim Brahman dikkat etmeseydi, yok olması işten bile değildi.” Brahman, söylediğini doğrularcasına Danila’nın sırtını sıvazladı.</p>

  <p class="heading1">Artyom hafif bir sesle, “Parlıyor” dedi. Sonra Danila’ya dönerek tekrarladı: “Parlıyor.”</p>

  <p class="heading1">“Evet öyle” diye diğeri onu yatıştırarak yanıtladı.</p>

  <p class="heading1">Melnik, tehlikenin geçtiğine emin olunca, öfkeyle Artyom’un üzerine yürüdü. “Sizi niye uyardım, seni salak herif! Hiç değilse senden büyüklerin sözünü dinle!” Ensesine hoyratça bir şamar indirdi.</p>

  <p class="heading1">Başındaki miğfer, onu bu didaktik uyarıdan neyse ki biraz korumuştu. Artyom yerinden kalkmadı, önüne bakarak gözünü kırpıştırdı. Ştalker ağır bir küfür savurarak onu omuzlarından tuttu ve şiddetle sallayıp ayağa kaldırdı.</p>

  <p class="heading1">Artyom yavaş yavaş kendine geldi. Şeytana karşı gelemediği için kendinden utanmıştı. Canı sıkkın bir halde ayaklarına bakıyor, Melnik’le göz göze gelmeye cesaret edemiyordu. Allah’tan onun da artık ona zılgıt atacak zamanı yoktu, çünkü o sırada kavşağı kontrol eden on numara, bir eliyle ona gelmesi için işaret ederken diğer eliyle de gürültü yapmamaları için uyarıyordu.</p>

  <p class="heading1">Melnik on numaranın yanına gelince, karşısındaki yerinde donmuş gibiydi. Sakallı, Kremlin’e sırtını vermiş, Kalinin Caddesi’ndeki çürümüş dişler gibi yukarıya tırmanan hasar görmüş gökdelenlerin bulunduğu yönü gösteriyordu. Artyom yavaşça iki adamın yanına yaklaşıp omuzlarının üzerinden ileriye bakınca, ne olduğunu anladı.</p>

  <p class="heading1">Görüntünün ortasında, yaklaşık 600 metre kadar ileride, şimdi iyice yoğunlaşan&nbsp;alacakaranlığın içinde hareketsiz üç insan silueti duruyordu. Acaba sahiden insan mıydılar? Bu uzaklıktan Artyom bunu iddia edemezdi. Ama göründükleri kadarıyla, orta boyluydular ve en azından iki ayaklarının üzerinde duruyorlardı. Hiç değilse bu umut verici bir şeydi.</p>

  <p class="heading1">“Kim bunlar?” diye Artyom boğuk bir sesle fısıldadı. Gaz maskesinin buğulanmış camlarından şekilleri sadece çizgi halinde seçebiliyordu. Eğer insan değillerse, o zaman yeni duyduğu, insana benzer gulyabanilerdi.</p>

  <p class="heading1">Melnik konuşmadan başını salladı. Anlaşılan o da pek bir şey bilmiyordu. Cep fenerinin ışığını hareketsiz duran yaratıkların üzerine doğrulttu, üç kez daire çizdikten sonra söndürdü. Yanıt olarak oradan da parlak bir ışık geldi, üç daire çizdikten sonra tekrar söndü.</p>

  <p class="heading1">Ştalkerlerin gerginliği birden kayboldu. Melnik uyardı. “Bunlar ştalkerlerdir. Şimdi iyice dikkat edin: Lambayla üç daire; bu bizim işaretimizdir. Böyle yanıt verirlerse, oraya gidebilirsin, sana bir şey yapmazlar. Ama biri hiç ışık yakmaz ya da başka bir yanıt verirse, o zaman kaç, koş. Hem de hiç durmadan, hemen!”</p>

  <p class="heading1">“Ama cep fenerleri olduğuna göre, canavar değil, insan olmalılar” diye Artyom cevap verdi.</p>

  <p class="heading1">“Neyin daha kötü olduğunu söylemek zor” diye Melnik kısa kesti ve başka bir açıklama yapmadan Kütüphane’nin girişine giden merdivenlere yöneldi.</p>

  <p class="heading1">Meşe ağacından yapılmış iki insan boyundaki kapı yavaşça açıldı, paslanmış menteşeleri isterik bir sesle gıcırdadı. Melnik içeri süzüldü, gece görüş aletini gözlerinin önüne, kalaşnikovunu da hazır duruma getirdi. Bir dakika sonra diğerlerine işaret etti. Yol serbestti.</p>

  <p class="heading1">Önlerinde uzun bir koridor duruyordu, yanına eğrilmiş metal çerçeveler yığılmıştı; eskiden gardırop olmalıydı. Arka tarafta, uzakta kaybolmakta olan gün ışığında, yukarıya giden geniş bir merdivenin beyaz mermer basamakları görülüyordu. Tavanın yüksekliği iyi bir tahminle 15 metre kadar vardı, yarıdan yukarısında, birinci kattaki galerinin dökme demirden parmaklıkları göze çarpıyordu. Salonda ürkütücü bir sessizlik vardı, öyle ki her adım gürültüyle yankılanıyordu.</p>

  <p class="heading1">Girişteki avlunun duvarlarını yosun kaplamıştı. Yosunlar sanki soluk alıyormuş gibi hareket halindeydiler. Tavandan aşağıya, neredeyse yere kadar, sarmaşığa benzer garip bitkiler sarkıyordu, kol kalınlığındaki dalları cep fenerinin ışığında ışıl ışıl parlıyordu. Görünümleri itici iri çiçeklerinden, çevreye boğucu, baş döndüren bir koku yayılıyordu. Onlar da belli belirsiz, sağa sola hareket halindeydiler. Artyom, birinci kattaki kırık pencerelerden giren rüzgârla mı, yoksa kendiliğinden mi kımıldadıklarından pek emin değildi.</p>

  <p class="heading1">Artyom bir sarmaşığa dokunarak on numaraya sordu:</p>

  <p class="heading1">“Bu nedir?”</p>

  <p class="heading1">“Ne mi? Belki de bir yeşillendirme projesidir, kim bilir?” diye alaycı bir tavırla cevap verdi. “Radyoaktiviteyle ev bitkileri yetiştirmek. Bitki yetiştirmede müthiş bir başarı, değil mi?”</p>

  <p class="heading1">Sol duvara yaslanarak merdivenlere kadar Melnik’i takip ettiler ve yukarı tırmanmaya başladılar, on numara hâlâ onlara siper oluyordu. Melnik önlerindeki siyah kare alanı sürekli göz hapsinde tutuyordu, Kütüphane’nin salonlarına giden&nbsp;koridor oradaydı. Diğerleri de lambalarıyla mermer duvarları ve çürümüş yosunlardan zedelenmiş tavanı tarıyorlardı.</p>

  <p class="heading1">Üzerlerinde bulundukları mermer merdiven, giriş holünün üst katına gidiyordu. Merdivenin üzeri kapalı olmadığından, her iki kat muazzam büyüklükte tek bir salonda birleşiyordu. Üst kat, merdivenin çevresini nal şeklinde dolanıyordu. Yanlardaki düzlük alanlarda, çoğu yanmış ya da çürümüş ahşap dolaplar duruyordu, bazılarının ise yüzlerce küçük çekmecesi sanki daha dün kullanılmış gibiydi.</p>

  <p class="heading1">Danila alçak bir sesle “Kartoteks” diyerek büyük bir huşuyla çevresine bakınıp devam etti: “Bu çekmecelerle geleceği görebilirsin. Bunu da sadece işin sırrını bilen uzmanlar yapabilir. Bir ritüele göre, bu dolaplardan birinin önüne gözlerin bağlı geleceksin, çekmecelerden birinde karar kılıp içinden herhangi bir kartı seçeceksin. Eğer ritüeli kurala uygun yaptıysan, seçilen kartın üzerindeki kitabın adı sana geleceği okuyacak, seni ya uyaracak ya da başarılı olacağını söyleyecek.”</p>

  <p class="heading1">Artyom bir an içinden gelen bir istekle, en yakınındaki dolabın yanına gidip kaderi belirleyen bu kartoteksin hangi bölümünün kendisine yararlı olacağını görmek istedi. Ama birden arkadaki kırık pencerelerden birine gözü ilişti. Orada çapı metrelerce uzunlukta bir örümcek asılıydı. İncecik ama göründüğü kadarıyla oldukça sağlam olan ağlarına büyük bir kuş yakalanmıştı. Hâlâ yaşıyordu, çünkü oraya buraya çırpınıp duruyordu. Onu bu devasa ağın içine hapseden hayvansa Allah’tan ortalıkta görünmüyordu.</p>

  <p class="heading1">Melnik’in bir işaretiyle hepsi olduğu yerde durdu. Ştalker Artyom’a döndü. “Dene bakalım, bir şeyler hissediyor musun? Ama dışarıdan gelen seslere kulak verme, sadece içindekini, kafandakini dinle. Kitabın sana seslenmesi lazım. İhtiyar Brahmanlar, kitabın büyük bir olasılıkla ana deponun derinlerinde bir yerde bulunabileceğine inanıyorlar. Ama her yerde olabilir: Okuma salonlarından birinde, köşede unutulmuş bir kitap arabasının içinde, herhangi bir koridorda, kontrol masasının üzerinde... Bu yüzden, depoya gitmeden önce, kitabın sesini duyup duymadığını bir dene. Gözlerini kapa. Gevşe.”</p>

  <p class="heading1">Artyom gözlerini kapadı ve merakla kulak verdi. Sessizlik karanlığın içinde, minik minik onlarca gürültüyle bölünüyordu: Ahşap kitap raflarının gıcırtısı, koridorlardaki hava akımları, dışarıda caddeden gelen rüzgârın uğultusu ve yaşlı bir adamın okuma salonlarından gelen öksürmesi. Ama herhangi bir ses ya da seslenmeye benzer bir şey duyulmuyordu. Beş, on dakika kadar öylece durdu, bir sürü cansız kitabın arasında yaşayan bir kitabın sesini kaçırmamak için soluğunu bile tuttu.</p>

  <p class="heading1">“Hayır” dedi sonunda gözlerini açarak. “Burada hiçbir şey yok.”</p>

  <p class="heading1">Melnik cevap vermedi, Danila da konuşmadı ama Artyom onun bakışındaki hayal kırıklığını yakalamıştı.</p>

  <p class="heading1">Bir dakika sonra ştalker kararını açıkladı. “Belki burada gerçekten bir şey yoktur. Öyleyse depoya gidelim. Daha doğrusu gitmeyi deneyelim.” Kendisini takip etmelerini işaret etti.</p>

  <p class="heading1">Melnik geniş eşiğin üzerinden geçti. Kanatlı iki kapıdan sadece biri rezesine asılıydı, pervazı kömürleşmiş, üzerine anlaşılmayan birtakım semboller karalanmıştı. Kapının arkasında küçük, yuvarlak bir salon vardı, yaklaşık altı metre kadardı ve dört çıkışı vardı. On numara da kanatlı kapıya yöneldi, tam o anda içeri Danila girdi, kimsenin&nbsp;fark etmediğini düşünmüş olmalı ki, yakınındaki bir kartoteks dolabına yöneldi, bir çekmeceyi çekip kartlardan birini aldı. Aceleyle içindekileri okudu, yüzü gerildi, koruma elbisesinin en üst düğmesini güçlükle açtı ve kartı göğsünün içindeki cebe koydu. Artyom’un her şeyi gördüğünü fark edince parmağını ‘Sakın sesini çıkarma’ dercesine dudaklarına götürerek aceleyle ştalkerlerin arkasından seğirtti.</p>

  <p class="heading1">Yuvarlak odanın duvarları yazılar ve çizimlerle süslüydü, bir köşede de iyice zedelenmiş suni deriyle kaplı, içi doldurulmuş bir kanepe duruyordu. Çıkış kapılarından birinin aralığında, yerde devrilmiş bir kitaplık, yanında da bir yığın broşür görülüyordu.</p>

  <p class="heading1">“Hiçbir şeyi ellemeyin!” diye Melnik uyardı.</p>

  <p class="heading1">On numara kanepeye oturdu. Danila da onu izledi. Artyom transa girmiş gibi yerlere dağılmış kitaplara gözlerini dikmişti, mırıldandı: “Orada hiç ellenmemiş bir halde duruyorlar. Bizde olsa fareler kemirmesin diye üzerlerine zehir sürülürdü. Acaba burada sıçan yok mu?” Burbon’un sözleri aklına geldi: “Şayet sıçan kaynıyorsa, korkmana gerek yok. Sıçan olmayan yerde ise başına gelebilecek en kötü şeyden korkmalısın!”</p>

  <p class="heading1">“Ne sıçanı? Sen neden söz ediyorsun?” Melnik öfkeyle kaşlarını çattı. “Onları yüzlerce yıl önce çoktan yediler.”</p>

  <p class="heading1">“Kim yedi?” diye Artyom şaşırarak sordu.</p>

  <p class="heading1">“Kim mi? Tabii kütüphaneciler” diye Danila açıkladı.</p>

  <p class="heading1">“Bu kütüphaneciler hayvan mı yoksa insan mı?”</p>

  <p class="heading1">Melnik düşünceli kafasını salladı. “Herhalde hayvan değiller.”</p>

  <p class="heading1">Ara geçitlerin birindeki masif bir ahşap kapı birden, gürültüyle gıcırdamaya başladı. İki ştalker hemen birbirlerinden ayrılarak koridorun yanındaki duvarlardan yarısı görünen sütunların arkasını kendilerine siper aldılar. Danila da kanepeden yavaşça yere kayıp yana çekildi. Artyom da onu izledi.</p>

  <p class="heading1">“Arkada Büyük Okuma Salonu var” diye Brahman fısıldadı. “Bazen orada ortaya çıkıyorlar.”</p>

  <p class="heading1">“Sessiz ol!” diye Melnik öfkeyle onu uyardı.</p>

  <p class="heading1">“Kütüphanecilerin gürültüye tahammülleri olmadığını mutlaka biliyorsundur. Boğalar nasıl kırmızıya tepkiliyse, onlar da gürültüye tepkilidir.” Alçak sesle küfür etti, tekrar on numaraya dönerek Okuma Salonu’na girmesi için işaret etti.</p>

  <p class="heading1">On numara başını salladı. Ştalkerler sırtlarını duvara vererek devasa meşe kapıya doğru yavaş yavaş yaklaştılar. Artyom’la Danila hemen onların arkasındaydılar. Melnik, sırtı kapılara dönük, silahını kaldırdı, derin bir soluk alıp verdi ve sert bir hareketle kapıyı yana iterek silahın namlusunu ana salonun karanlık dehlizine doğrulttu.</p>

  <p class="heading1">Bir saniye sonra hepsi içerdeydi. İnanılmaz büyük bir salondu. Tavan 20 metre yükseklikte adeta kaybolmuştu. Girişteki avluda olduğu gibi burada da yukarıdan aşağıya çiçek açmış sarmaşıklar sarkıyordu. Salonun iki tarafında kocaman altışar pencere vardı, hatta içlerinden birkaçı işler durumdaydı. Yine de aralarından pek az ışık geliyordu. Ay, sarmaşığın parıldayan dalları arasından ölgün ışıyordu.</p>

  <p class="heading1">Eskiden sağda ve solda ziyaretçiler için sıra sıra masalar duruyor olmalıydı. Eşyanın büyük bir kısmı götürülmüştü, birkaçı yanmış ya da parçalanmıştı ama yine de yaklaşık&nbsp;on kadar masa yerinde sağlam kalmıştı. Masalar boyaları pul pul dökülmüş bir tablonun asılı olduğu bir duvarın yakınına dizilmişlerdi. Hemen önünde, ortada, kitap okuyan bir insanın belli belirsiz heykeli vardı. Salonun her tarafına SESSİZLİK LÜTFEN yazılı levhalar asılmıştı.</p>

  <p class="heading1">Buradaki sessizlik, giriş avlusundan çok farklıydı. Elle tutulacak denli yoğundu, antik çağın kiklopsları boyutundaki salonu öylesine sarmıştı ki, insan adeta bozmaktan ürküyordu.</p>

  <p class="heading1">Cep lambalarından yayılan ışık huzmelerini yavaşça salonda gezdirdikten sonra, Melnik durumu özetledi: “Herhalde duyduğumuz rüzgârdı.”</p>

  <p class="heading1">Ama tam o anda, Artyom, ileride uzakta, kırık iki masa arasında gri bir gölgenin belirdiğini, sonra da kitap raflarının aralığında tekrar kaybolduğunu fark etti. Melnik de onu görmüştü. Gece dürbününü gözlerinin önünde tutarak silahını yukarıya kaldırıp yosun tutmuş zemin üzerinde ağır ağır oraya doğru yürümeye başladı. On numara onu takip etti. Durmaları emredildiği halde, Artyom’la Danila da peşlerine takıldılar. Arkada yalnız kalmaktan korkuyorlardı. Ama Artyom, eskinin ihtişamından hâlâ çok şey anımsatan salonda gözlerini merakla gezdirmekten kendini alıkoyamadı.</p>

  <p class="heading1">Birkaç metre yüksekte, duvarın üzerinden bir galeri uzanıyordu. Ahşap bir parmaklıkla çevrilerek güvenliği sağlanmış, fazla geniş olmayan bir koridordu. Oradaki pencerelerden dışarısı seyredilebiliyordu, ayrıca orada hizmet ofislerine uzanan ara geçitler de olmalıydı. Heykelin her iki yanıyla salonun girişinden yukarıya çıkan iki merdivenden sonra galeriye giriliyordu. Ve tam arkalarında iki büklüm olmuş gri figürler, bu merdivenlerin üzerinden şimdi sessizce ve usulca aşağıya doğru kayıyorlardı. Bir düzine kadar yaratıktı, her biri en az Artyom kadar iriydi, alacakaranlıkta güçlükle seçiliyorlardı. Öyle iki büklüm olmuşlardı ki, şaşılacak şekilde ele benzeyen uzun ön ayakları neredeyse yere değiyordu. Arka ayaklarıyla da, hafif yalpalayarak ama inanılmaz bir ustalıkla ve sessizce yürüyorlardı. Uzaktan baktığında, Artyom’a, üvey babasının biyoloji kitabındaki gorilleri anımsatmıştı.</p>

  <p class="heading1">Bunları düşünecek bir saniye bile zamanı yoktu çünkü cep fenerinin ışığı bu kambur şekillerden birini tam yakalamıştı ki dört bir yanda cehennemi bir haykırış çınladı. Yaratıklar, artık kendilerini saklamaya gerek duymadan merdivenlere saldırdılar.</p>

  <p class="heading1">“Kütüphaneciler!” diye Danila var gücüyle bağırdı.</p>

  <p class="heading1">“Yere yatın!” diye Melnik emir verdi.</p>

  <p class="heading1">Artyom’la Danila kendilerini yere attılar. Ateş etmeye cesaretleri yoktu, Melnik’in uyarısını unutmamışlardı ama Melnik düşündüklerini bir anda altüst etti. Yanlarına gelip kendini yere atar atmaz hemen silahını ateşledi. Birkaç yaratık gürleyerek yere yıkıldı, diğerleri aceleyle kendilerini sakladılar ama niyetleri bir başka taraftan süzülerek yaklaşmaktı. Birkaç saniye sonra bu yaratıklardan birkaçı iki metre ötede önlerine çıktı, kocaman bir sıçrayışla, on numaranın boğazına saldırmak istedi ama on numara, yaylım ateşiyle yaratığı yere serdi.</p>

  <p class="heading1">“Koşun!” diye Melnik seslendi. “Yuvarlak odaya geri dönün ve depoya girmeye çalışın!” Brahman nereye gitmeniz gerektiğini biliyor, size yardım edecek. Biz burada kalıp sizi koruyacağız ve buradakilerden kurtulmaya çalışacağız.” Artyom’a bakmadan, sürünerek arkadaşına doğru ilerledi.</p>

  <p class="heading1">Artyom, Danila’ya işaret etti, iki büklüm birlikte çıkışa yöneldiler. Birden karanlığın&nbsp;içinden kütüphanecilerden biri fırlayarak üzerlerine atıldı ama aynı anda açılan yaylım ateşiyle yere yığıldı. Ştalkerler gençleri kollamışlardı. Danila okuma salonundan fırladı, geldikleri yere, giriş avlusuna doğru hızla koşmaya başladı. Artyom bir an için arkadaşının kütüphanecilerden korkarak kaçtığını düşündü ama Danila büyük merdivenden aşağıya ineceği yerde, yandaki kartoteks dolaplarının önünden geçerek tam aksi istikamete, avlunun sonuna doğru koşuyordu. Salon orada daralıyor, ikisi yanda biri ortada olmak üzere iki kanatlı üç kapıyla son buluyordu. Danila sağdaki kapıya yöneldi, kapının arkasında zifiri karanlık bir merdiven karşısına çıktı. Brahman ancak buraya gelince soluklanmak için durdu. Birkaç saniye sonra Artyom ona yetişti, Danila’nın bu kadar hızlı olmasına şaşırmıştı. Hareket etmeden öylece durup çevreye kulak verdiler. Salondan silah sesleri ve bağrışmalar geliyordu, anlaşılan çatışma henüz bitmemişti. Kimin üstün geldiği ise bilinmiyordu.</p>

  <p class="heading1">“Neden geri dönüyoruz?” diye Artyom nefes nefese sordu. “Neden önce öbür yöne gittik?”</p>

  <p class="heading1">Danila omuzlarını silkti. “Onun bizi nereye götürdüğünü bilmiyorum, belki başka bir yoldan gitmek istiyorlardı. İhtiyarlar bize sadece bir yolu gösterdiler, o da giriş avlusunun bu yanından doğru depoya iniyor. Merdivenle bir kat yukarıya çıkmamız gerekiyor, sonra koridor boyunca yine bir merdivenden çıkarak yedek kartotekslerin bulunduğu yerden geçeceğiz ve oraya varmış olacağız.” Silahını karanlığa doğrultarak merdiven sahanlığına geldi. Cep feneriyle yolu aydınlatan Artyom onu takip etti.</p>

  <p class="heading1">Merdivenin ortasında, her kata inip çıkan asansör haznesi vardı. Önceleri etrafı camla kaplı olmalıydı, çünkü onlarca yılın tozuyla rengi donuklaşmış demir iskeletinden dışarıya fırlamış cam parçacıkları hâlâ duruyordu. Asansörün dört köşe haznesinin çevresini hafif küflü ve çürümüş ahşap merdivenler dolanıyordu, üzerleri cam parçacıkları, fişek kovanları, kurumuş dışkı topaklarıyla kaplanmıştı. Merdivenin korkuluğu yoktu, Artyom boşluğa yuvarlanmamak için sırtını duvara verdi.</p>

  <p class="heading1">Yukarıda küçük, kare bir odaya geldiler. Burada da üç geçiş vardı, Artyom artık yavaş yavaş sezmeye başlamıştı, yanında partneri olmaksızın bu labirentte asla yolunu bulamazdı. Soldaki kapı geniş, karanlık bir koridora açılıyordu ve cep fenerleriyle koridorun en sonunu görmek mümkün değildi. Sağ kapı kapalıydı, üstelik çapraz yerleştirilen tahtalarla çivilenmişti. Hemen yanındaki duvara biri, kil toprağıyla, AÇMAYIN! HAYATİ TEHLİKE! yazmıştı.</p>

  <p class="heading1">Danila, Artyom’u biraz daha ileriye, köşedeki geçide doğru götürdü, burası bir diğer koridora bağlanıyordu. Koridor daracıktı ve bir sürü kapı vardı. Brahman burada acele etmiyor, sık sık durup etrafı dinliyordu. Yer parke döşenmişti, sarı badanalı duvarlara -Kütüphane’nin her yerinde olduğu gibi- LÜTFEN SESSİZ OLUN yazılı tabelalar asılıydı. Nerede kapı yoksa ya da açık duruyorsa, Artyom orasının eskiden çalışma odaları olarak kullanıldığını görüyordu, şimdiyse hepsi berbat bir durumdaydı. Kapalı kapılardan ise zaman zaman hışırtılar duyuluyordu, hatta Artyom’a bir ara ayak sesleriymiş gibi geldi. Yanındakinin yüz ifadesine bakılırsa bu sesler pek iyiye alamet değildi, yollarına devam etmek için olabildiğince acele ediyorlardı.</p>

  <p class="heading1">Nihayet, Danila’nın önceden söylediği gibi, sağ tarafta bir diğer merdivene açılan kapı göründü. Salonların karanlığıyla kıyaslandığında burası daha aydınlık sayılırdı,&nbsp;çünkü her merdiven aralığında bir pencere vardı. Pencerelerden yönetim binalarıyla, teknik tesislerin yanmış iskeletlerinin bulunduğu iç avlu görülebiliyordu. Ama manzaraya bakacak zamanları olmadı, çünkü bir köşede birden bire iki büklüm olmuş iki gri gölge belirdi. Sanki bir şeyler arıyormuş gibi, ağır ağır avluya doğru hareketlendiler. İçlerinden biri aniden durup başını yukarıya kaldırdı, Artyom’a, sanki kendisinin durduğu pencereye bakıyormuş gibi geldi. Artyom titreyerek geri çekildi, hemen yere çömeldi.</p>

  <p class="heading1">“Kütüphaneciler mi?” diye fısıldayan Danila da korkuyla aynı şekilde yere eğildi.</p>

  <p class="heading1">Artyom sessizce başını salladı.</p>

  <p class="heading1">Danila nedendir bilinmez, eliyle gaz maskesinin plastik camını sildi, sanki heyecandan ter boşanan alnını kurutmaya yardım edebilirmiş gibi. Hızla merdivenlere yöneldi, eliyle de kendisini takip etmesi için Artyom’a işaret etti. Yine bir merdiven sahanlığı ve tekrar iç içe geçmiş koridorlar. Brahman nihayet birkaç kapının önüne gelince kararsız bir halde durdu. “Burasını hatırlamıyorum” dedi. “Burada aslında yedek kartotekse giden geçiş olması gerekiyordu. Ama bir sürü geçiş olacağını bize söylemediler.” Biraz düşündükten sonra, duraksayarak kapı mandallarından birini çevirdi. Kilitliydi. Diğer kapılar da aynı şekilde kapalıydılar. Danila şaşırmıştı, bir kez daha kollara asıldı.</p>

  <p class="heading1">Artyom da denedi ama boşunaydı. “Kilitli” diye fısıldadı.</p>

  <p class="heading1">Danila titremeye başladı. Artyom ona baktı ve korkuyla bir adım geri çekildi. Ama Danila sadece gülüyordu.</p>

  <p class="heading1">“Kapıyı tıkla” diye Artyom’a önerdi, içini çekerek ekledi: “Özür dilerim, galiba biraz sinirlerim boşaldı.”</p>

  <p class="heading1">Artyom da hırçın kahkahaların adeta içinden taştığını hissediyordu. Son saatlerde yaşadıkları gerginliklerin belirtisiydi bu. Önce gülmesini bastırmayı denedi ama sonra o da anlamsızca kıkırdamaya başladı. İkisi de sırtlarını duvara dayayarak en az bir dakika yüksek sesle güldüler.</p>

  <p class="heading1">Artyom, “Kapıyı çal” diye tekrarladı ve gülmekten ağrıyan karnını tuttu, gözyaşlarını silmek için gaz maskesini yüzünden çekip alamadığına hayıflandı. Bir sonraki kapıya giderek parmağıyla üç kere ahşap kapıyı tıklattı.</p>

  <p class="heading1">Aynı anda, öbür taraftan üç vuruşla yanıt geldi. Artyom’un gırtlağı sanki kurumuştu, kalbi çılgın gibi çarpmaya başladı. Kapının arkasında gülmelerini duyan biri durmuş bekliyordu. Neyi bekliyordu? Danila korkudan yarı çıldırmış bir halde, ona bakarak geri çekildi. Arkadan, tekrar kapıya vuruldu, bu kez daha şiddetli ve cüretkâr.</p>

  <p class="heading1">Artyom’un, Suhoy’un bir zamanlar kendisine öğrettiği şey aklına geldi. Duvardan biraz uzaklaştı, sonra da yandaki kapının kilidine ayağıyla şiddetle vurdu. Becereceğini sanmıyordu ama kapı gürültülü bir gıcırtıyla açıldı. Çelik kilit, çürümüş tahtasından tamamen ayrıldı.</p>

  <p class="heading1">Kapının açılmasıyla ortaya çıkan küçük oda Kütüphane’nin diğer odaları ve koridorlarına hiç benzemiyordu. Odanın boğucu bir havası vardı ve nemliydi, cep fenerinin ışığında, baştan başa garip bitkilerle kaplanmış olduğunu gördüler. Kalın dallardan, kaygan, parlak, hantal yapraklardan etrafa yayılan koku öyle yoğun ve ağırdı ki, gaz maskelerinin filtresinden içeriye kadar sızıyordu, zemin, sarmaşık kökler, dikenler, küçük ağaç gövdeleri ve çiçek tohumlarıyla örtülüydü. Bazı bitki kökleri de,&nbsp;kısmen kırılmış toprak çanaklar ve ahşap çiçek teknelerinin içindeydi. Sarmaşıklar, giriş holündekilerin benzeri ahşap dolapları sarmalamış, kimine de destek vermişti ama Danila, bu dolaplardan birinin çekmecesini açmayı denediğinde, nemden tamamen çürümüş olduklarını gördü.</p>

  <p class="heading1">“Yedek kartoteks dolabı” diye rahatlamış bir halde soluklandı. Artyom’a dönerek, “Şimdi çok uzağımızda değil” diye sözünü tamamladı.</p>

  <p class="heading1">Biri yine kapıya vurdu. Ardından denemek amacıyla yavaşça kapının kolunu oynattı. Hemen silahların namlularıyla sarmaşıkları yana itip zemine dolanan bitki köklerinin üzerine basa basa kendilerine yol açarak esrarengiz bahçeyi geçtiler. Bahçenin hemen karşı tarafında yine bir kapı vardı. Şanslarına kilitli değildi. Son bir koridor daha, sonra durdular.</p>

  <p class="heading1">Depoya gelmişlerdi, Artyom hemen hissetti. Havada onlarca kitaptan yayılan toz kokusu vardı. Kütüphane sessizce soluk alıyor, milyarlarca sayfaların belli belirsiz hışırtıları duyuluyordu. Artyom çevresine bakındı. Çocukluğunda pek sevdiği kokuyu yeniden duyar gibiydi sanki. Soran gözlerle Danila’ya baktı.</p>

  <p class="heading1">“Evet, geldik” diye Danila onayladı, sesinde bir umut ışığıyla ekledi. “Peki şimdi?”</p>

  <p class="heading1">“Evet... Tekin değil, korkutucu.” Artyom onun ne dediğini pek anlamamıştı aslında.</p>

  <p class="heading1">“Kitabı hissediyor musun? Burada onun sesini daha iyi duyabilmen lazım.”</p>

  <p class="heading1">Artyom gözlerini kapadı, düşüncelerini yoğunlaştırmayı denedi. Kafası, terk edilmiş bir tünel kadar bomboştu. Bir süre sonra Kütüphane binasını dolduran küçük gürültüleri yeniden birbirinden ayırt etmeye başladı ama sese benzer, seslenişe benzer bir şey algılayamadı. Daha kötüsü, hiçbir şey hissetmedi. Brahmanlar’ın söylediğine göre, ses çok başka bir duygu yaratacaktı, oysa hiç öyle olmamıştı. Çaresiz, kollarını iki yana açarak “Hiçbir şey duymuyorum” dedi.</p>

  <p class="heading1">Danila ses çıkarmadı, sonra içini çekerek “Pekâlâ öyleyse. Başka bir yerde deneyelim. Burada 12 yer daha var. Bulana kadar arayacağız. Eli boş dönemeyiz” dedi.</p>

  <p class="heading1">Merdivenin beton basamaklarından birkaç kat yukarı çıktılar. Yukarıdaki oda da aynen ilkine benziyordu: Orta büyüklükteydi, camlı pencereler, birkaç büro masası, tavanda ve köşelerde her zamanki bitkiler ve iki farklı yöne uzanan dar koridorlar; koridorların iki yanında da uzayıp giden sıra sıra kitap rafları. Odayla koridorların tavanları alçaktı, iki metreden biraz yüksekçeydi. İnanılmaz büyüklük ve genişlikteki giriş avlusuyla okuma salonlarından sonra, Artyom burada sanki kafasını devamlı eğmek zorundaymış gibi bir duyguya kapıldı. Hatta soluk almakta bile zorlanıyordu.</p>

  <p class="heading1">Raflar binlerce kitapla doluydu. Bazıları iyi korunmuştu. Anlaşılan Kütüphane, terk edilmiş bir durumda olsa bile, özgün ve özel havasını yine de koruyacak şekilde yapılmıştı. Zengin kitaplık Artyom’un öylesine gözlerini kamaştırmıştı ki, bir an için buraya neden geldiğini unuttu. Kitap sırtlarına bakarak adlarını okumaya çalıştı, hayranlıkla elini üzerlerinde gezdirdi. Danila, her seferinde arkadaşının buraya gönderilme nedenini bulduğunu sanarak önceleri onu rahat bırakıyordu. Ama ne olduğunu anlar anlamaz, ani bir hareketle Artyom’u kolundan yakalayıp ileriye doğru sürükledi.</p>

  <p class="heading1">Üç, dört, altı koridor... 100-200 kitap rafı... Binlerce, yine binlerce kitap, zifiri karanlıktan sonra minicik sarı bir ışık huzmesinden geçerek bir sonraki platoya ve&nbsp;daha ilerisine kadar geldiler. .. Ama hepsi boşunaydı. Artyom en ufak bir şey hissetmiyor, sese benzer hiçbir şeyi algılamıyordu. Olağandışı hiçbir şey duymuyordu. Brahmanlar’ın konsey toplantısında kendisine söylediklerini hatırladı birden, ona özel bir yeteneği olduğunu ve kaderin onu yönlendirdiğini söylemişlerdi, subaylar ise böyle düşünmüyorlardı. Onlara göre bu sadece bir “fanteziydi”.</p>

  <p class="heading1">Ancak son katlara geldiklerinde Artyom bir şeyler hissetmeğe başladı, ne yazık ki, beklediği ve istediği bu değildi. Orada biri varmış gibi, yabancısı olmadığı tünel korkusuna benzeyen belirsiz bir sezgiydi bu. Yokladıkları yerlerin hepsi, kendilerine tamamen terk edilmiş gibi geldiği, kütüphanecilerle diğer yaratıklara benzer birini görmedikleri halde, yine de içgüdüsel bir zorlamayla sürekli arkasına dönüp bakıyor, birinin kitap raflarından kendisini dikkatle gözlediği hissine kapılıyordu.</p>

  <p class="heading1">Danila elindeki cep fenerini çizmelerine doğrulttu. Doğru dürüst düğüm atamadığı uzun bir kordon, arkasından yerde sürünüyordu. “Şu ayakkabımı bir bağlayayım” diye Artyom’a fısıldadı. “Sen de bu arada biraz ilerle, bak bakalım bir şeyler hissediyor musun?” Sonra dizinin üstüne eğilip çizmesini bağlamaya koyuldu.</p>

  <p class="heading1">Artyom “Peki” anlamına başını sallayıp adım adım ilerledi. Saniyede bir dönüp Danila’ya bakıyordu, işi uzun sürmüştü, çünkü kaygan bağ, kalın parmaklarının arasından ikide bir kayıyordu. Artyom önce aşağıda, sağ tarafında uzanan raf sıralarını aydınlattı. Sonra ışığı aceleyle sola doğrultarak tozlanmış kitap sıralarının arasında kütüphanecilerin iki büklüm olmuş gri gölgelerini görme ümidiyle, aşağıya, derinlere baktı. Arkadaşından yaklaşık 30 metre uzaklaşmıştı ki, tahminen iki sıra uzaklıkta, birden çok net bir hışırtı duydu. Cep fenerini silahın namlusuna bastırdı, bir sıçrayışta, birinin gizlendiğini sandığı koridordaydı.</p>

  <p class="heading1">Tepeden zemine kadar tıklım tıklım kitapla dolu iki sıra raf daha... Bunun dışında hiçbir şey yoktu. Işık aceleyle sola kaydı, düşman bu ucu bucağı belirsiz rafların diğer tarafına saklanmış olabilirdi. Hayır, yoktu, her yer boştu.</p>

  <p class="heading1">Artyom soluğunu tuttu, en küçük bir gürültüye kulak verdi. Hiçbir şey duymadı, sadece kitap sayfalarının esrarengiz hışırtılarıydı. Geri döndü, Danila’nın ayakkabılarını bağladığı koridoru lambasıyla aydınlattı. Her yer bomboştu.</p>

  <p class="heading1">Boş mu?</p>

  <p class="heading1">Artyom, önüne dikkat etmeden ileriye fırladı. Nokta halindeki ışık huzmeleri hızla sağa sol sıçrıyor, karanlıkta birbiri ardına sıralanıyordu. Danila nerede kalmıştı? 30 metre. Yaklaşık 30 metre gerideydi, yani tam burada olmalıydı. Hayır, kimse yoktu. Artyom’a haber vermeden nereye gitmiş olabilirdi? Saldırıya mı uğramıştı? Neden karşı koymamıştı? Ne olmuştu?</p>

  <p class="heading1">Hayır, fazla geriye gitmişti, Danila çok daha yakında olmalıydı. Ama hiçbir yerde yoktu! Artyom düşünemiyordu artık, paniğe kapılmak üzereydi. Sonunda, Danila’yı bıraktığı yere gelince durdu, bitik bir halde sırtını kitap rafının alınlığına dayadı. Birden arkadan, hafif, insanınkine benzemeyen bir ses duydu, ses az sonra yırtıcı kuşlarınkine benzeyen korkunç bir haykırışa dönüştü: “Artyom!”</p>

  <p class="heading1">Artyom’un korkudan nefesi tutuldu. Çırpınan sese doğru döndü. Gaz maskesinin buğulanmış camlarından pek bir şey göremediği halde, kalaşnikovun elinde titreyen nişangâhıyla koridoru hedef aldı. Sese doğru yürüdü.</p>

  <p class="heading1">“Artyom...”</p>

  <p class="heading1">Ses şimdi iyice yakınındaydı. Birden, aralıklı duran kitapların arasından incecik bir ışık düşüverdi. Işık huzmesi, sanki biri cep feneriyle solu-sağı, solu-sağı işaret ediyormuş gibi, öne arkaya gidip geliyordu. Ardından Artyom, çığırtkan, metalik bir ses duydu.</p>

  <p class="heading1">“Artyom… Zor duyulabilir bir fısıltıyla da olsa, bu sefer bildik bir sesti, % 100 Danila’nın sesiydi.</p>

  <p class="heading1">Artyom heyecanla kocaman bir adımla ileriye atılmıştı ki, yine az önce duyduğu, o gırtlaktan gelen uğursuz ses çınladı.</p>

  <p class="heading1">“Artyom.” Cep fenerinin ışığı, hâlâ deli gibi oraya buraya dolanıyordu.</p>

  <p class="heading1">Artyom bir adım daha attı, sağa baktı, aynı anda saçlarının diken diken olduğunu hissetti.</p>

  <p class="heading1">İki kitap arasındaki bir nişin kovuğunda, Danila kanlar içinde yerde yatıyordu. Gaz maskesiyle miğferi yanındaydı. Yüzü ölü gibi beyaz olduğu halde, gözleri uyanık bakıyor, bir şeyler söylemeye çalışıyordu. Hemen arkasında, gri renkli iki büklüm bir karaltı, yere çömelmiş yan karanlıkta saklanıyordu. Uzun, gümüşi bir posta bürünmüş, koca kemikli eliyle -hayır, ayak değildi, kocaman, bükük pençeleri olan bir eldi- Danila’nın yerde duran cep fenerini dalgın bir halde oraya buraya yuvarlıyordu. Diğer eli, Brahman’ın yanmış karnının içindeydi.</p>

  <p class="heading1">“Buradasın...” diye Danila fısıldadı.</p>

  <p class="heading1">“Buradasın...” diye arkasından aynı ses tonuyla biri hırıldadı.</p>

  <p class="heading1">“Bir kütüphaneci” dedi Danila, giderek zayıflayan, yalvaran bir ses tonuyla. “Benim işim nasılsa bitik... Öldür onu.”</p>

  <p class="heading1">“Öldür onu” diye gölge tekrarladı.</p>

  <p class="heading1">Cep lambası yine yavaşça sola, sonra tekrar geriye döndü, öylece devamlı gidip geliyordu. Artyom aklını kaçırdığını sandı. Kafasında Melnik’in sözleri dolanıyordu, ateş ederse, diğer korkunç yaratıkları kışkırtacağını söylemişti.</p>

  <p class="heading1">Söylediklerini anlayacağını pek ummuyordu ama yine de “Git buradan” dedi kütüphaneciye.</p>

  <p class="heading1">“Git buradan” diye nazik bir cevap geldi. Kemikli el Danila’nın kamını içinde dolaşıyordu, sonunda hafif bir inlemeyle, Danila’nın ağzından kan fışkırdı.</p>

  <p class="heading1">Brahman son bir gayretle, bu kez biraz daha yüksek bir sesle “Artık ateş et!” dedi.</p>

  <p class="heading1">“Artık ateş et!” diye kütüphaneci arkalardan seslendi.</p>

  <p class="heading1">Artyom yeni arkadaşını öldürüp diğer canavarları kışkırtmalı mıydı? Yoksa Danila’yı öylece bırakıp vakit geçirmeden buradan kaçmalı mıydı? Onu kurtarmanın artık bir anlamı kalmamıştı, yarılmış karnı ve dışarıya fırlamış bağırsaklarıyla Brahman’ın bir saatlik ömrü bile kalmamıştı.</p>

  <p class="heading1">Danila’nın arkaya devrilen kafasının arkasından şimdi sivri, gri bir kulak göründü, ardından lambanın ışığında parlayan kocaman yeşil bir göz. Ölmekte olan Brahman’ın arkasından kütüphaneci yavaş ve ürkek bir bakışla ortaya çıktı, gözleri Artyom’unkileri arıyordu. Sakın dönme. Ona doğru bak, ona bak, doğru gözbebeklerinin içine. Gözbebekleri hayvansıydı, dikeydi. Ve bu inanılmaz korkunç gözlerde, aklın zayıf bir yansımasını fark etmek ne garip bir şeydi!</p>

  <p class="heading1">Kütüphaneci yakından bakınca kesinlikle gorile benzemiyordu, hatta maymuna bile. Yırtıcı hayvana benzeyen ağzıyla burnu, kalın bir postla kaplıydı, uzun, sivri&nbsp;dişlerinin göründüğü ağzı kulaklarına kadar uzanıyordu, gözleriyse hiçbir hayvanda görülmedik kadar iriydi, Artyom böylesine ne canlı olarak ne de resimlerde rastlamıştı.</p>

  <p class="heading1">O bir dakika ona ebediyet kadar uzun geldi. Canavar onu göz hapsine almıştı. Ancak Danila’nın boğuk inlemesiyle Artyom tekrar kendine gelebildi ve lazerli silahının kırmızı hedef noktasını kütüphanecinin kılla kaplı alnına doğrulttu, tetik kolunu bir atımlık ateşe ayarladı.</p>

  <p class="heading1">Yaratık, metalik sesi duyunca, kötü kötü homurdanarak tekrar Danila’nın arkasına sığındı. Birden Artyom’un az önceki ses tonuyla “Git buradan” diye tısladı.</p>

  <p class="heading1">Artyom şaşkın bir halde dondu kaldı. Kütüphaneci az önce ne söylediğine dikkat etmiş, anlamını da kavramıştı. Bu nasıl mümkün olabilirdi?</p>

  <p class="heading1">“Artyom... Hâlâ konuşabiliyorken...” diyen Danila’nın sözcükleri ağzından zorla çıkıyordu, bulanık bakan gözlerini Artyom’dan ayırmamaya çalışarak “Göğsümün üzerindeki cepte bir zarf var. Kitabı bulduğunda bunu sana verecektim...” dedi.</p>

  <p class="heading1">Artyom başını salladı. “Hiçbir şey bulmadım.”</p>

  <p class="heading1">“Ziyanı yok. Kendini bu göreve neden adadığını şimdi anladım, bunu kendin için yapmıyorsun. Görev yerine getirilmiş, getirilmemiş, benim için önemi yok... Ama şunu aklından çıkarma: Polis’e asla geri dönmemelisin. Hiçbir şey bulmadığını anlarlarsa... Ve eğer subaylar bunu öğrenirlerse... Yolunu değiştir. Şimdi artık beni vur, acım çok... Artık dayanamıyorum...”</p>

  <p class="heading1">“Artık dayanamıyorum, acım...” diye kütüphaneci ıslık gibi bir sesle tekrarladı. Danila’nın karnının içindeki elini hızlı bir hareketle çevirince, Brahman kasılarak yerinde büzüldü ve var göçüyle haykırdı.</p>

  <p class="heading1">Artyom artık bakamıyordu. Bir an bile düşünmeden tetiği yaylım ateşe ayarladı, gözlerini kapadı ve tetiğe bastı. Muazzam bir gümbürtü Kütüphane’nin sessizliğini yırttı, ardından ilikleri titreten haykırışlar duyuldu. Sonra bütün gürültüler bir anda kesildi. Tozlu kitaplar yankıyı sünger gibi emmişlerdi. Artyom tekrar gözlerini açtığında her şey çoktan bitmişti.</p>

  <p class="heading1">Artyom kütüphaneciye doğru bir adım attı. Bulamaca dönmüş kafası kurbanının omuzlarının üzerindeydi, ölürken bile kendini onun arkasına saklamıştı. Artyom bu iğrenç manzarayı feneriyle aydınlattı, damarlarında kanın donduğunu, gerginleşen ellerinin de terlemeye başladığını hissediyordu. Çizmesinin ucuyla kütüphaneciyi hafifçe arkaya iteledi, bedeni hantal bir şekilde arkaya devrildi. Ölmüştü, hiç kuşku yoktu.</p>

  <p class="heading1">Artyom, Danila’nın kan içinde kalan çarpılmış yüzüne bakmamaya çalışarak telaşla koruyucu elbisesinin düğmelerini açmaya koyuldu. Brahman’ın elbisesi simsiyah kana bulanmıştı, deponun nemli havasında yavaşça buharlaşıyordu. Artyom tiksintiyle öğürdü. Göğsünün üzerindeki cebi bulmalıydı. Koruyucu eldivenleriyle beceriksizce düğmeyi açmaya uğraştı.</p>

  <p class="heading1">Birden uzaktan, bir şeylerin hışırdadığını ve koridor boyunca zemine çarpan çıplak ayakların vuruşlarını duydu. Hızla arkasına dönüp ışığı koridorlarda gezdirdi. Yakınında kimsenin olmadığına kanaat getirince, tekrar düğmeyle boğuşmaya girişti. Sonunda başardı, nemli parmaklarıyla cebin içinden ince, gri bir zarf çıkardı. Zarf, üzerinde bir mermi deliği olan plastik bir ambalaja sarılıydı.</p>

  <p class="heading1">Zarfın yanında bir de, kana bulanmış dört köşe bir karton buldu, Danila’nın giriş avlusunda kartoteksten çekip aldığı kart olmalıydı. Üzerinde daktiloyla şunlar yazılıydı: Şnurkov, N. E.: <b class="sgc5">Tacikistan SSC’de Tarım Sulama ve Perspektifleri,</b> Duşanbe, 1965.</p>

  <p class="heading1">Ayak sesleri ve belli belirsiz homurtular şimdi çok yakından duyuluyordu. Fazla zamanı kalmamıştı. Artyom Danila’nın silahını ve cep fenerini aldı, sıçrayarak doğruldu, gittiği yola dikkat bile etmeden geriye doğru koşmaya başladı, uzayıp giden kitap raflarının önünden geçerek olabildiğince hızlı koşuyordu. Takip edilip edilmediğinden emin değildi. Çizmelerinden çıkan seslerle kulaklarındaki uğultu, arkasındaki bütün gürültüleri bastırıyordu.</p>

  <p class="heading1">Tam merdiven boşluğuna gelip beton basamaklardan paldır küldür inmeye başlamıştı ki, birden, depo çıkışının hangi katta olduğunu bilmediği aklına geldi. Belki zemin kata kadar inmeyi başarırsa, merdiven sahanlığı üzerindeki pencereyi açıp oradan avluya atlayabilirdi.</p>

  <p class="heading1">Artyom bir an için durakladı ve dışarıya baktı. Avlunun ortasında bu gri canavarlardan bir sürüsü hareketsiz duruyordu. Burunlarını havaya kaldırmış, sanki Artyom’un durduğu pencerelere bakıyorlardı.</p>

  <p class="heading1">Artyom yan duvara yaslanarak yavaşça inmeye devam etti.</p>

  <p class="heading1">Şimdi çizmeleri ses çıkarmadığı için, yukarıda betonun üzerinde yürüyen çıplak ayakların giderek yaklaştığını daha iyi duyuyordu. Panik içinde aşağıya inmeye devam etti. Her yeni kata geldiğinde güvenli bir kapı bulmak için çırpınıyor, bulamayınca da tekrar merdivenlere saldırıyordu. Her ayak sesi duyar gibi olduğunda duruyor, karanlık köşelere sığmıyor, penceresiz, tavanı basık geçitlerin içinde umutsuzca çevresine bakmıyor, sonra da, bir alttaki kata inmek üzere yeniden geriye, merdivenlere koşuyordu. Öte yandan, bu labirentten çıkış yolunu umutsuzca ararken çıkardığı gürültünün, Kütüphane’deki bütün canavarları kışkırttığının da tamamen bilincindeydi. Yine de heyecanla boş yere ve anlamsızca oraya buraya koşturuyordu. Sonunda bir merdiven sahanlığına geri döndüğünde, birden camı kırılmış pencerelerden birinin önünde yan bükülmüş bir siluet gözüne ilişti.</p>

  <p class="heading1">Artyom hemen geriye kaçtı, karşısına çıkan ilk koridora daldı ve duvara yaslandı. Silahını her an kütüphanecinin çıkacağı kapı ağzına doğrulttu, soluğunu tuttu.</p>

  <p class="heading1">Canavar ya Artyom’u tek başına takibe cesaret edememişti ya da onun saklandığı yerden çıkmasını bekliyordu. Koridor arkaya doğru devam ediyordu. Artyom bir saniye kadar düşündükten sonra, gözünü kapıdan ayırmadan yavaşça arkaya doğru çekilmeye başladı.</p>

  <p class="heading1">Koridor köşede kıvrılıyordu. Tam orada, duvarda kara bir delik açılmıştı, hemen yanında yerde kırılmış bir tuğla yığını vardı, zemini ince bir kireç tabakası kaplamıştı. Artyom ani bir içgüdüyle, yığının arasından geçti ve kendini eşyasız bir odada buldu. Zemine yırtılmış fotoğraf negatifleri ve film şeritleri yayılmıştı. Biraz ileride, önde, aralık duran kapıdan mehtabın jilet gibi incecik solgun huzmesi sızıyordu. Gıcırdayan parkede dikkatle yürüyerek kapının aralığından baktı.</p>

  <p class="heading1">Artyom öteki ucunda olduğu halde, odayı tanıyamadı, oda tanınmaz haldeydi. Okuyan insan heykeli, inanılmaz yükseklikteki tavam, devasa pencereleri, tuhaf görünümlü ahşap kapıya uzanan daracık koridoru ve her iki yana sıralanmış, kırık dökük masaları... Yine Büyük Okuma Salonu’ndaydı. Salonu yaklaşık dört metre&nbsp;yükseklikte çepeçevre dolanan dar galerinin üzerindeydi şimdi. Kütüphaneciler, burada yukarıdan içeriye süzülmüşlerdi. Kendisinin buradan nasıl çıkabileceği ise, tam bir bilmeceydi. Ama düşünecek zamanı yoktu. Kütüphaneciler mutlaka peşindeydiler.</p>

  <p class="heading1">Heykelin kaidesinin hemen dibinde son bulan en yakınındaki merdivenden aşağıya inerek hızla kapıya yöneldi. Oymalarla süslü çıkış kapısına yakın bir yerde birkaç kütüphanecinin cesedi yatıyordu. Artyom çatışmanın olduğu yerlerden geçerken, kan gölüne basıp neredeyse yuvarlanacaktı.</p>

  <p class="heading1">Sonunda önüne gelen ağır kapıyı güçlükle açtı, gözlerine keskin beyaz bir ışık vurdu. Melnik’in uyarısı aklına geldi. Cep fenerini yukarı kaldırıp ışığıyla havada üç daire çizdi. Göz kamaştıran ışık hemen yana kaydı. Artyom, barışçıl niyetinin işareti olarak, silahını omzuna astı, karşısına kimin çıkacağını bilmeden, sütunlu yuvarlak odaya doğru ağır ağır ilerledi.</p>

  <p class="heading1">Makineli tüfek iki ayaklığı açılmış olarak yerde duruyordu. Melnik kendisiyle beraber olan partnerinin üzerine eğilmişti. On numara, gözleri kapalı sedirin üzerinde yatıyordu, kısa aralıklarla inliyordu. Sağ bacağı acayip şekilde burkulmuştu, Artyom yakından bakınca, ayağın kırılmış ve arkaya değil öne doğru bükülmüş olduğunu fark etti. Nasıl olmuştu bu? Bu, iriyarı dev gibi ştalkeri bu hale getiren, nasıl büyük bir güçtü?</p>

  <p class="heading1">Melnik kafasını kaldırıp sordu: “Arkadaşın nerede?”</p>

  <p class="heading1">“Kütüphaneciler...” diye Artyom açıklamaya çalıştı. “Depoda... Ona saldırdılar.” Nedense sonunu getiremedi, acıdığı için bile olsa, Danila’yı kendisinin öldürdüğünü söyleyemedi.</p>

  <p class="heading1">“Kitabı buldun mu?”</p>

  <p class="heading1">Artyom kafasını salladı. “Hayır, hiçbir şey hissetmedim.”</p>

  <p class="heading1">“Onu kaldırmama yardım et... Hayır, bekle önce onun sırt çantasını al, benimkini de. Bacağının ne halde olduğunu görüyorsun. Az kaldı kökünden koparacaklardı. Onu sırtımda taşımak zorundayım.”</p>

  <p class="heading1">Artyom bütün alet edevatı aldı. Sırt çantaları, iki kalaşnikov ve makineli tüfek, hepsi en az 30 kilo ağırlığındaydı. Yerden kaldırırken bile zorlandı. Ama Melnik’in ağırlığı daha çoktu.</p>

  <p class="heading1">Arkadaşının laçkalaşmış bedenini güç bela omuzlarına almıştı. Aşağıya inen merdivenlere kadar olan kısacık yolu bile birkaç dakikada alabildiler.</p>

  <p class="heading1">Çıkışa kadar karşılarına kimse çıkmadı ama Artyom Melnik’in geçmesi için büyük ahşap kapıyı tam açmıştı ki, binanın derinlerinden nefret kusan melankolik canhıraş bir inilti duyuldu. Artyom yine sırtının buz kestiğini hissetti, hemen kapıyı kapadı. Şimdi olabildiğince çabuk metroya geri dönmeleri gerekiyordu.</p>

  <p class="heading1">Dışarıya çıkar çıkmaz Melnik “Gözlerini yere çevir!” diye emretti. “Yıldız şimdi tam karşında. Sakın çatılara doğru bakma!”</p>

  <p class="heading1">Artyom uslu uslu gözlerini yere çevirdi, bir bacağını diğerinin önüne mekanik bir şekilde atarak yürüyordu. Adımları her metrede biraz daha ağırlaşıyordu, şu anda tek düşüncesi Kütüphane’den Borovizkaya istasyonunun girişine kadar olan 200 metrelik mesafeyi mümkün olduğu kadar çabuk arkasında bırakmaktı.</p>

  <p class="heading1">Sonunda metroya ulaştıklarında, Melnik yolunu kesti. Yavaşça arkadaşını yere bıraktı, soluk soluğa konuştu:</p>

  <p class="heading1">“Polis, şimdi sana yasaklanmış bir bölgedir. Kitabı bulamadın, üstelik yanındaki arkadaşını da kaybettin. Bu Brahmanlar’ın hiç hoşuna gitmeyecektir. Çünkü bu senin seçilmiş biri olmadığını gösteriyor. Sırlarını yanlış birine vermiş oldular. Eğer şimdi Polis’e geri dönersen, arkanda iz bırakmadan ortadan kaybolacaksın. Onların bu konuda uzmanları var, boşuna ajan olmadılar. Ben de seni onlardan koruyamam. Şimdi buradan uzaklaş. En iyisi Smolenskaya’ya git. Oraya giden yolda pek az ev var, dar sokaklara girmek zorunda kalmayacaksın. Zamanında davranırsan, belki oraya kadar gitmeyi başarırsın.”</p>

  <p class="heading1">“Zamanında mı?” diye Artyom şaşırarak sordu. Yukarıdaki bir sonraki istasyona kadar tek başına gitmek zorunda olması -haritaya göre yaklaşık iki kilometreydi- onu beyninden vurulmuşa döndürdü.</p>

  <p class="heading1">“Zamanında derken, güneş çıkmadan önce demek istedim. Biz insanlar gece hayvanlarıyız. Yukarıdayken gündüz saatlerinde görünmemiz gerekiyor. Güneşte ısınmak üzere harabelerin arasından çıkanları gördüğün zaman bu aptalca merakın yüzünden bin kere pişman olursun. Işık bir yana, güneş gözlüğü bile işine yaramaz, anında kör olursun.”</p>

  <p class="heading1">“Peki ama tek başıma nasıl becereceğim?” Artyom hâlâ duyduklarına inanamıyordu.</p>

  <p class="heading1">“Sadece korkma, Kalinin Caddesi boyunca hep dümdüz devam et, bir yere sapmana gerek yok. Seni caddenin ortasında görmemelerine dikkat et ama evlere de pek yanaşma, hepsinde oturan var çünkü. İkinci büyük dönemece kadar git, orada Bahçe Bulvarı’nı<sup class="calibre1"><a class="calibre2" href="../Text/Section0058.xhtml#dipnot-58" id="dipnot-58-geri">58</a>&nbsp;</sup>göreceksin. Oraya gelince önce sola sap, sonra beyaz cephesi olan dört köşe bir binaya gelene kadar ilerle. Orası bir zamanlar moda eviydi. Binayı kolay bulacaksın, çünkü tam karşısında, bulvarın karşı tarafında, yarısı yıkık, oldukça yüksek bir bina var, alışveriş merkezidir. Moda evinin hemen arkasında, üzerinde “Smolenskaya Metro İstasyonu” yazan sarı bir kemer var. Oraya sapınca, iç avluya benzer bir yere geliyorsun, orada istasyonu zaten göreceksin. Her yer sakinse, aşağıya inmeyi dene. Geçiş kapılarından birini açık bıraktılar. Nöbetçi var ama kendi ştalkerleri için açık tutuyorlar. Büyük kapıyı tıklayacaksın, şöyle, üç kere hızlı, üç kere yavaş, üç kere yine hızlı. Sonra kapıyı açmaları gerek. Benim adımı ver ve orada beni bekle. On numarayı askeri hastaneye götürdükten sonra arkandan geleceğim. Öğleden önce orada olurum. Seni bulurum. Silahları yanına alabilirsin, ne olacağını kimse bilemez.”</p>

  <p class="heading1">“Ama kartın üzerinde daha yakında olan başka bir istasyon yazılı...” Artyom biraz düşündükten sonra istasyonunu adını çıkardı. “Arbatskaya istasyonu.”</p>

  <p class="heading1">“Doğru, böyle bir istasyon var. Ama ona çok fazla yaklaşmamalısın. İstasyonu geçince, caddenin öbür tarafında dur, hadi çabuk ama koşmadan.” Melnik Artyom’u caddeye doğru iteledi. “Hadi vakit kaybetme.”</p>

  <p class="heading1">Artyom çaresiz kaderine boyun eğdi. Silahlardan birini omuzladı, İkincisini eline aldı, geriye dönerek, Kütüphane’nin önündeki heykele doğru yola koyuldu. Kremlin kulelerindeki yıldızların parıltısını görmemek için sağ eliyle gözünü kapattı.</p>
</body>
</html>
