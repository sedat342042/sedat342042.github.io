<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>METRO2033</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="main">
  <p class="heading2" id="chapter">2</p>

  <p class="heading2">HUNTER</p>

  <p class="heading1">Artyom’un kafasına yine bir yığın saçma şey üşüştü: Karaderililer. Kendi&nbsp;vardiyası sırasında bu mutantlar sadece bir kez ortaya çıkmışlardı ama onu&nbsp;yeterince korkutmuşlardı. Bunda şaşılacak bir şey yoktu.</p>

  <p class="heading1">Nöbettesin, ateşin yanına oturmuş ısınıyorsun. Birden tünelin herhangi bir yerinden, derinlerden, tek düze, boğuk tıkırdılar duyuyorsun. Önce belli bir uzaklıkta hafif, ardından daha yakın ve kuvvetli. Ve birden korkunç bir inleme, sanki mezardan gelen bir feryat duyuluyor, kulak zarını patlatacak kadar yakından.</p>

  <p class="heading1">Kaos!</p>

  <p class="heading1">Herkes yerinden sıçrıyor, kum torbalarını ve sandıkları alelacele üst üste yığarak korunaklı bir bariyer yapıyorsun ve komutan gırtlağını yırtarcasına gürlüyor:</p>

  <p class="heading1">“Alarm!”</p>

  <p class="heading1">İstasyondan destek için takviye kuvvetleri koşup geliyorlar, 300 metredeki nöbetçiler makineli tüfeklerini çıkarıyor. Saldırının başladığı noktada savunmaya geçmek üzere insanlar yere yatıyor, silahlarını tünelin ağzına doğrultuyorlar ve omuzluyorlar. Sonunda, canavarlar iyice yaklaşınca, adamlardan biri projektörü yakıyor ve çevreye yayılan ışıkta onları görüyorsun. Sanki korkulu bir rüyadan fırlamış garip siluetler. Ağızları ardına kadar açılmış, kocaman gözleriyle, çıplak, parlak kara derili siluetler aynı hizada ilerliyorlar; siperlere doğru, insanların karşısına, ölüme doğru ilerliyorlar, bükülmeden, dimdik, her an biraz daha yaklaşarak üç, beş, sekiz yaratık... Ve en öndeki kafasını geriye atarak, yine o ürpertici iniltiyi çıkarıyor.</p>

  <p class="heading1">Sırtın ürperiyor, sıçramak, oradan kaçmak istiyorsun, silahını, arkadaşını, hepsini arkanda bırakarak... Her şeyin canı cehenneme, sadece buradan kaç! Keskin ışık gözbebeklerine vursun diye projektör bu korkunç varlıkların üzerine doğrultulmuş ama onlar gözlerini kırpmıyorlar bile, elleriyle yüzlerini dahi kapatmıyorlar, aksine faltaşı gibi açılmış gözleriyle ışığa doğru bakıyorlar ve ilerliyor, durmadan ilerliyorlar. Zaten gözbebekleri var mı acaba?</p>

  <p class="heading1">Sonunda 300 metrede makineli tüfeklerle burun buruna geldiklerinde ateş hattına giriyorlar. Oradan buradan emirler yağıyor. Her şey hazır. Ardından sabırsızlıkla beklenen komut geliyor:</p>

  <p class="heading1">“Ateş!”</p>

  <p class="heading1">Bir sürü kalaşnikov aynı anda takırdıyor, makineli tüfekler patlıyor. Ama Karaderililer durmuyor, hatta eğilmiyorlar bile. Yoldan bir adım bile sapmadan, umursamadan dimdik yürümeye devam ediyorlar. Artyom, projektörün ışığında parıldayan bedenlerinde mermilerin nasıl parçalandığını, onların nasıl geriye kaykılıp yere düştüklerini, sonra tekrar doğrulup başları havada yeniden yürümeye devam ettiklerini görüyor. Ve sonra yine o ürkütücü feryat, inilti duyuluyor, mermiler gırtlaklarını delip geçtiği için bu kez iniltiler daha boğuk çıkıyor. Çelik mermi yağmuru, insanlık dışı bu dik başlı canavarları sonunda pes ettirene kadar birkaç dakika geçiyor. Bütün canavarlar hareketsiz ve cansız yere yığılınca, öldüklerinden emin olmak için, kontrol amacıyla her birine birer kere daha ateş ediliyor. Her şey olup bittikten ve cesetler de çukurlara atıldıktan sonra bile, bu dehşet tablosu uzun bir süre gözlerinin önünden gitmiyor. Kurşunların kara bedenleri nasıl delip geçtiğini ve projektörden yayılan ışık dalgalarının faltaşı gibi açılmış gözlerini nasıl kamaştırdığını ama&nbsp;yaratıkların buna rağmen umursamadan nasıl yollarına devam ettiklerini yeniden yaşıyorsun.</p>

  <p class="heading1">Bunları hayal etmek Artyom’u ürpertti. En iyisi bunları fazla konuşmamalı, diye düşündü.</p>

  <p class="heading1">“Hey Andreyiç!” diye karanlığın içinden biri, güney yönünden onlara doğru seslendi. “Hazırlanın! Az sonra oradayız. Nöbet değişimi!”</p>

  <p class="heading1">Ateşin yanındakiler silkindiler, yerlerinde doğruldular, gerindiler, sırt çantalarıyla silahlarını omuzladılar. Andrey küçük köpeği yerinden kaldırdı. Pyotr Andreyeviç’le Artyom istasyona, Andrey’le adamları da 300 metredeki nöbet yerlerine geri döneceklerdi, vardiyaları henüz sona ermemişti.</p>

  <p class="heading1">Yeni nöbetçiler ateşe yaklaştılar, elleriyle birbirlerine vurarak selâmlaştılar, olağanüstü herhangi bir şey olup olmadığını sordular ve karşılıklı “İyi dinlenceler” dediler.</p>

  <p class="heading1">Pyotr Andreyeviçie Andrey, tünelin içinden güneye giden yolda hararetle tartışmaya başladılar, konuşmaları ezelden beri anlaşamadıkları konular üzerinde olmalıydı. Karaderililer’in beslenme alışkanlıklarını merak edip soran, kafası sıfır numara tıraşlı, kasları güçlü kuvvetli adam, kendi grubundan ayrılıp geriye doğru koşarak Artyom’un yanına kadar gelmişti.</p>

  <p class="heading1">“Suhoy’u tanıyorsun değil mi?” diye, Artyom’un gözlerine bakmadan, alçak sesle sordu.</p>

  <p class="heading1">“Şaşa Amca’yı mı? Tabii, benim üvey babamdır. Onunla birlikte oturuyorum.”</p>

  <p class="heading1">“Demek öyle” diye kel kafalı mırıldandı. “Üvey baba. Bilmiyordum.”</p>

  <p class="heading1">“Ya sizin adınız ne?” diye kısa bir tereddütten sonra Artyom sordu. Adam akrabasını sorguluyorsa, kendisinin de bir karşı soru hakkı olduğunu düşünmüştü.</p>

  <p class="heading1">“Adım mı? Neden bilmek istiyorsun?”</p>

  <p class="heading1">“Yani, Şaşa Amca’ya iletmek için, yani Suhoy’a. Sizin onu sorduğunuzu kendisine söylemek için.”</p>

  <p class="heading1">“Ha, öyle mi?.. Ona Hunter de, Hunter sordu de. Avcı. Ve benden selam söyle.”</p>

  <p class="heading1">“Hunter mı? Bu sizin soyadınız mı? Yoksa size böyle mi diyorlar?</p>

  <p class="heading1">Hunter gülümsedi. “Soyadı mı? Hımm, neden olmasın? Kulağa hiç de kötü gelmiyor. Hayır genç adam, bu soyadı değil. Nasıl söylesem... Bir meslek. Ya senin adın ne?”</p>

  <p class="heading1">“Artyom.”</p>

  <p class="heading1">“Seni tanıdığıma sevindim. Bana öyle geliyor ki, kısa zamanda iyi dost olacağız. Hoşça kal!” Adam Artyom’a göz kırptı, Andrey’le birlikte 300 metrede, geride kaldı.</p>

  <p class="heading1">Artık yaklaşmışlardı. Uzakta, istasyondan canlı gürültüler geliyordu, Artyom’un yanında yürüyen Pyotr Andreyeviç endişeyle sordu: “Baksana Artyom, ne tip bir adamdı bu? Sana ne söyledi?”</p>

  <p class="heading1">“Sanki biraz garip biri, bana Şaşa Amca’yı sordu. Belki bir tanıdığıdır. Siz onu tanıyor musunuz?”</p>

  <p class="heading1">“Pek sayılmaz. Bazı işler nedeniyle birkaç günlüğüne buraya geldi. Onu Andrey tanıyor olmalı. İlle de onunla birlikte nöbete gitmek istiyordu. Neden istediğini Allah bilir. Ama her neyse bu yüzü bir yerden gözüm ısırıyor.”</p>

  <p class="heading1">“Bu tipte birini insan kolay unutmaz.”</p>

  <p class="heading1">“Ama daha önce nerede gördüm acaba? Belki adını biliyorsundur?”</p>

  <p class="heading1">“Hunter. En azından kendisi böyle dedi. Ne anlama geldiğini bilmiyorum.”</p>

  <p class="heading1">Peter Andreyeviç kaşlarını çattı: “Hunter mı? Tam Rus adı değil.”</p>

  <p class="heading1">O sırada kızıl bir ışıklandırmayı söndürmek gerekmişti. Çoğu istasyonda olduğu gibi WDNCh’da da az elektrik vardı, bu yüzden insanlar yüzyılın üçüncü on yılında, erguvani idare lambasını kullanıyorlardı: Sadece kişiye özel barakalar -çadırlar ya da odalar- ara sıra bildiğimiz ampullerle aydınlatılıyordu. Gerçi cıvalı lamba kullanma lüksünü edinen birkaç zengin, varlıklı istasyon da vardı. Bu istasyonlarla ilgili bir yığın efsane anlatılıyordu; bu yüzden de Allah’ın unuttuğu en ücra ara duraklarda oturanların, bu mucizeye kendi gözleriyle tanık olmak için oraya gitmekten daha büyük özlemleri olmuyordu.</p>

  <p class="heading1">Tünelin çıkışında silahlarını nöbet yerine teslim ederek ayrıldılar. Pyotr Andreyeviç, Artyom’a elini uzatarak “Hadi biraz kestirelim! Benim şahsen ayakta duracak halim kalmadı, görüyorum ki sen de ayakta uyuyorsun. Benden Suhoy’a koca bir selam. Bizi yine ziyarete gelsin! “dedi.</p>

  <p class="heading1">Artyom diğerleriyle vedalaştı, ani bir yorgunluk bastırmıştı, güç bela barınağına sürüklendi.</p>

  <p class="heading1">WDNCh’da yaklaşık 200 kişi yaşıyordu. Pek azı nöbet odalarında, çoğu da çadırlarda kalıyordu. Asker çadırlarıydı, eski ve yıpranmışlardı ama temiz bir el işçiliği ürünüydüler. Yerin altında rüzgâr ve yağmur yoktu, çadırlar içlerinde rahatça oturabilmek için büyük bir özenle bakımlı tutuluyordu. Isıyı ve ışığı geçirmiyorlardı, dışarıdan gelen gürültüleri de kesiyordu. İnsan daha başka ne isteyebilirdi ki? Hem peronlar hem de orta geçitteki çadırlar, duvarların korunağındaydılar. Ortada cadde işlevini görecek geniş bir geçiş yolu bırakılmıştı. Kalabalık ailelerin çadırları kemer altlarına kurulmuştu. Orta geçidin başı ve sonuyla, merkezdeki bir sürü kemer ise boş bırakılmıştı, peronun altında da diğer odalar vardı ama burada tavan çok alçak olduğundan oturulmuyordu. WDNCh istasyonunda bu odalar depo olarak kullanılıyordu.</p>

  <p class="heading1">Kuzeydeki iki tünelin arasına, istasyonun birkaç metre kadar önüne, kısa bir ara ray döşenmişti, trenler buradan geri dönüş yapıyorlardı. İki tünelden biri hâlâ sadece o bağlantı noktasına kadar uzanıyordu, arkasını duvar örerek doldurmuşlardı. Diğer tünel kuzeye, Botanik Bahçesi ve hemen hemen de Mitiştsi’ye<sup class="calibre1"><a class="calibre2" href="../Text/Section0014.xhtml#dipnot-14" id="dipnot-14-geri">14</a></sup> kadar gidiyordu. Bu tünel, acil durumlarda geriye dönüş yolu olarak açık tutuluyordu, Artyom’un nöbeti de oradaydı. İkinci tünelin geriye kalan bölümüyle bağlantı geçidi mantar ekimine ayrılmıştı. Buradaki raylar sökülmüş, toprak zemin eşilerek çöp artıklarıyla gübrelenmişti, şimdi her taraftan sıra sıra beyaz mantar şapkaları fışkırıyordu. Güneydeki iki tünelden biri de 300’üncü metrede yıktırılmıştı ve orada, insanların oturdukları yerlerden olabildiğince uzakta, tünelin en sonunda, tavuk kümesleriyle domuz ahırları bulunuyordu.</p>

  <p class="heading1">Artyom’un barınağı ana cadde üzerindeydi. Oradaki küçük çadırlardan birinde, üvey babasıyla birlikte oturuyordu. Üvey babası idari bölümde çalışıyordu, diğer istasyonlarla haberleşmeden sorumluydu ve çadırına kendisinden başka birinin yerleştirilmemesi de bu nedenleydi. En üst kademeden kendi çadırıydı.</p>

  <p class="heading1">Suhoy sık sık iki üç haftalığına ortadan yok olurdu. Yanına hiçbir zaman Artyom’u&nbsp;almazdı, işlerinin çok tehlikeli olduğunu ve onu riske atmak istemediğini söylerdi. Her zaman da zayıflamış, tıraşı uzamış, hatta bazen yaralanmış olarak döner, sonra da akşamları Artyom’la birlikte oturur, ona yeraltı dünyasının tuhaf sakinlerinin bile inanmakta zorlanacağı şeyler anlatırdı.</p>

  <p class="heading1">Tabii Artyom onunla birlikte dolaşmaya çıkmak için ısrar ederdi ama metroda gelişigüzel gezinmek pek öyle akıllıca bir iş değildi. Bağımsız istasyonlarda devriye gezenler son derece işkilli kimselerdi, silahlı olanlara geçiş vermiyorlardı. Tünelden silahsız geçmek ise kesin ölüm demekti. Sonuçta Artyom, Savyolovskaya’dan buraya üvey babasıyla geldiği günden bu yana, hiçbir zaman çok uzağa gitmeye cesaret edememişti. Birkaç kez onu iş için Alekeseyevskaya’ya göndermişlerdi; tabii yalnız değil, bir grupla. Hatta zaman zaman Rişskaya’ya kadar uzanmışlardı. Sonra bir keşif gezisi de olmuştu, o kadar ısrarla istedikleri halde, kimseye gezisinden tek kelime söz etmemişti.</p>

  <p class="heading1">Bütün bunlar çok önceleri, Botanik Bahçe’de uzaktan yakından tek bir Karaderili’nin görülmediği, bahçe karanlık ve terk edilmiş bir istasyonken olmuştu.</p>

  <p class="heading1">WDNCh’nın silahlı devriyeleri o tarihlerde epey uzakta, tünelin iyice kuzeyinde, yoldaydılar. Artyom da henüz ağzı süt kokan bir delikanlıydı. Bir gün iki arkadaşıyla birlikte açıkça bunu göze almışlardı: Bir nöbet değişikliği sırasında ellerinde bir cep feneri ve gençlerden birinin evden yürüttüğü bir çifte flintayla en dıştaki nöbet noktasının önünden sürünerek geçmişlerdi.</p>

  <p class="heading1">Botanitçeski Sad istasyonu çevresinde epey dolanmışlardı. Gerçi görüntü korkunçtu ama bir o kadar da ilginçti. Fenerlerinden yayılan ışık sayesinde insan barınaklarından arta kalan yıkıntıları görmüşlerdi: Yanmış iç döşemeler, kömür haline gelmiş kitaplar, kırılmış oyuncaklar, parçalanmış elbiseler... Etrafta sıçanlar kol geziyordu, zaman zaman da gıcırtılı gürültüler duyuluyordu.</p>

  <p class="heading1">Birden Artyom’un arkadaşlarından birinin -Şenya olmalıydı, içlerinde en cesur ve meraklı olanın- aklına bir fikir gelmişti: Acaba seti açmayı deneyip yürüyen merdivenlerden yüzeye kadar tırmansak ne olurdu? Sadece yukarıda neler olduğunu görmek için o kadar!</p>

  <p class="heading1">Orada ne olduğunu?</p>

  <p class="heading1">Artyom işin başından beri buna karşı çıkmıştı. Üvey babasının ona en son anlattıkları hâlâ taptaze belleğinde duruyordu. Yüzeye çıkıp da ağır hastalanan insanlardan ve orada ne korkunç şeyler gördüklerinden söz ettiğinde diğer iki arkadaşı onu ikna etmeye uğraşmışlardı. Ellerine geçen bu bir kerelik şansı kullanmalıydılar, yanlarında yetişkinler olmaksızın terk edilmiş bir istasyona bir daha ne zaman çıkmaya cesaret edebilirlerdi ki? Üstelik, eğer yukarıda, başlarının üstünde hiçbir şey yoksa, bunu kendi gözleriyle görme fırsatını da bulmuş olacaklardı.</p>

  <p class="heading1">İkna edici sözler boşa gidince, eğer o da bu kadar korkak davranıyorsa, o zaman kendi başlarına gideceklerini kesin olarak bildirmişlerdi. Terk edilmiş bir istasyonda tek başına kalmak, üstelik arkadaşları tarafından aşağılanmak Artyom’un o kadar ağrına gitmişti ki sonunda dişlerini gıcırdatarak onlara katılmıştı.</p>

  <p class="heading1">Peronla yürüyen merdivenin arasındaki seti açan mekanizmanın hâlâ çalışır durumda olmasına hayret etmişlerdi. Yarım saatlik umutsuz bir çabanın sonunda Artyom mekanizmayı harekete geçirmeyi başarmıştı. Paslanmış demir kapı gıcırdayarak yana sürülmüş ve önlerinde yukarı çıkan, oldukça kısa bir yürüyen merdiven belirmişti. Birkaç basamağı düşmüştü ve esneyerek açılan deliklerden, cep fenerlerinin ışığında yıllardır oldukları yerde duran devasa dişlileri görmüşlerdi. Artık hepsi paslanmıştı ve üzerleri belli belirsiz hareket eden kahverengi bir şeyle sıvanmıştı.</p>

  <p class="heading1">Üçünün yukarıya tırmanmayı başarması birkaç dakika sürmüştü. Ağırlıklarının altında çok kez bir basamak daha koparak yere, aşağıya yuvarlanıyordu. Açılan deliklerden, merdiven aydınlığının yardımıyla geçebiliyorlardı. Yukarıya çıkan yol uzun değildi ama ilk basamağın kırılıp düşmesinden sonra başlangıçtaki kararlı, azimli halleri uçup gitmişti. Yeniden cesaretlerini toplamak için gerçek birer ştalker olduklarını hayal etmişlerdi.</p>

  <p class="heading1">Ştalker... Bu sözcük, kulağa her ne kadar garip ve yabancı gelse de Rus diline yerleşmişti. Önceleri bu söz, mermiden geriye kalan atıkları ve henüz patlamamış bombaları monte etmek ve pirinç kapsülleri hurda metal toplayıcılarına teslim etmek için terk edilmiş askeri talim alanlarına gözü kapalı girme cesaretini gösteren yoksul insanlar ya da barış zamanlarında kanalizasyonlarda yuvalanan veya daha başka işler yapan, aklınıza gelen her türlü berbat tip için kullanılan bir tanımlamaydı. Ama bunların hepsinin bir ortak noktası vardı: Kendilerini sürekli en uçtaki tehlikelere atarlar, araştırılmamış, anlaşılmamış, bilinmeyen, uğursuz işlere gözü kapalı girerlerdi. Radyasyonun zehirlediği binlerce patlamayla mahvolmuş, sıra sıra dizilmiş mezarlar ve katakomplarla oyulmuş topraktan belki de canavar yaratıkların ortaya çıktığı terk edilmiş talim alanlarında neler olup bittiğini kim bilebilirdi ki?</p>

  <p class="heading1">İnşaat ustaları, daracık, pis kokan bu zifiri karanlık labirenti bir daha görmemecesine ebediyen arkalarında bırakmak üzere kapattıktan bu yana, bu koca kentin kanalizasyonunda nelerin gelişip palazlandığını insan ancak hayal edebilirdi.</p>

  <p class="heading1">Metroda, “ştalker” diye adlandırdıkları işte o yüzeye çıkmaya cesaret eden şeytan heriflerdi. Sırtlarında korunaklı elbiseleri, gözlük camları karartılmış yüz maskeleri ile tepeden tırnağa silahlı bu adamlar, genelde insanların acil ihtiyacı olan şeyleri bulmak üzere yukarıya tırmanıyorlardı: Cephane, araç-gereç, yedek parçalar, yakıt gibi. Yukarıya yüzlercesi cesaret ediyordu ama sadece pek azı sağ salim dönüyordu. Bu insanlar altın kadar değerliydiler, hatta metronun eski sabık çalışanlarından daha revaçtaydılar, onlardan daha fazla el üstünde tutuluyorlardı. Orada, yukarıda birbirinden farklı bir yığın tehlike pusuda bekliyordu, radyoaktif ışınlardan tutun da onların yarattığı ürkütücü yaratıklara varıncaya kadar. Evet yukarıda hâlâ hayat vardı ama genel olarak herkesin bildiği hayata hiç benzemiyordu.</p>

  <p class="heading1">Her bir ştalker, yaşayan bir efsaneydi; genciyle yaşlısıyla herkesin hayranlıkla baktığı bir yarı-tanrı gibiydi. Eğer çocuklar, yüzerek ya da uçarak gidilemeyen, “pilot” ve “denizci” sözcüklerinin unutulup zamanla anlamlarını yitirdiği bir dünyaya gözlerini açmışlarsa, hemen ştalker olmaya hevesleniyorlardı. Kendilerini, derin bir saygı ve hayranlıkla izleyen yüzlerce kişinin bakışlarının eşliğinde, parlayan silahlarıyla yukarıya, tanrılara doğru tırmanmak... Canavarlarla çarpışmak ve dönüşlerinde, yeraltında yaşayan insanlara yakıt, cephane, ışık ve ateş getirmek, kısacası hayatı getirmek.</p>

  <p class="heading1">Artyom’la arkadaşları, Şenya ve Mızmız Vitali de ştalker olmak istemişlerdi. Büyük&nbsp;bir nefis mücadelesi ile kırık dökük basamaklı, gıcırtılı yürüyen merdivenden yukarıya tırmanırlarken, sırtlarında <b class="sgc5">geiger</b> sayaçlı korunaklı elbise, ellerinde de aynen gerçek ştalkerler’deki gibi güçlü bir makineli tüfek taşıdıklarını hayal etmişlerdi. Oysa ne <b class="sgc5">geiger</b> sayaçları ne de sırtlarında korunaklı elbise vardı ve orduda kullanılan heybetli makineli tüfek yerine de, büyük bir olasılıkla artık işlevini yitirmiş, nuh nebiden kalma eski bir flinta taşıyorlardı.</p>

  <p class="heading1">Tırmanışın sonuna geldiklerinde, neredeyse yüzeye yaklaşmışlardı. Allah’tan gece olmuştu, yoksa kör olmaları işten bile değildi. Yıllardır yeraltındaki karanlığa, kızıl idare lambalarına ve kamp ateşine alışık gözleri, keskin ışınlara dayanamayacaktı. Çaresizlik içinde, kör olmuş bir halde evin yolunu bile bulamayacaklardı.</p>

  <p class="heading1">Botaniçeski Sad Istasyonu’nun avlusu neredeyse tamamen harap olmuş, çatısı yarı yarıya çökmüştü; açılan delikten radyoaktif toz bulutlarından arınmış, buna karşılık yazın on binlerce yıldızıyla kaplı koyu mavi gökyüzü görünüyordu. Ama başının üzerinde hiçbir şey görmeye alışık olmayan bir çocuk için, hayal bile edemediği yıldızlı bir gökyüzü ne ifade ederdi ki?</p>

  <p class="heading1">Gözlerini yukarı çevirip baktığında beton bir tavan ya da kablolarla borulardan oluşmuş küflenmiş bir labirent yerine, üzerinde aniden açılıveren koyu mavi bir zemini görmek, nasıl bir duygu olabilirdi? Ve yıldızlar! Hayatında hiç yıldız görmemiş bir insan sonsuzluk nedir hayal edebilir miydi? Bu kavram herhalde geceleyin gök kubbenin etkisinde ilk kez ortaya çıkmış olmalıydı. Akıp giden milyonlarca ateşten top ve gümüş çiviler, sanki mavi kadifeden bir kubbeye mıhlanmışlardı.</p>

  <p class="heading1">Gençler üç beş, hayır on dakika kadar tek bir sözcük dahi konuşmadan, sessizce durmuşlardı. Hemen yanı başlarında aniden yürekleri parçalayan o canhıraş inlemeyi duymasalardı, sabaha kadar öylece kalacaklar ve diri diri yanacaklardı. Bir anda yeniden kendilerini toparlamışlar, paldır küldür yürüyen merdivene koşmuşlar ve soluk soluğa aşağı inmişlerdi. Sağa sola dikkat etmeden inerken, neredeyse birkaç kez dengelerini kaybedip sivri kenarlı dişlilerin üzerine düşeceklerdi. Ama birbirlerine destek vererek kendilerini dışarıya çekmişler ve birkaç saniye içinde dönüş yoluna girmeyi başarmışlardı.</p>

  <p class="heading1">Merdivenin son on basamağını neredeyse tepe taklak, yuvarlana yuvarlana inerken, filintalarını kaybetmişler ve hemen kapaklı su bendinin kumanda kombinasına saldırmışlardı. Ama aksi şeytan, demir kapı sanki mıhlanmış gibi duruyor, bir türlü yerine oturup kapanmıyordu... Yukarıdan kimi canavarların arkalarından gelip kendilerini izleyeceği korkusuyla, oradan bir an önce uzaklaşıp kuzeydeki dış nöbet noktalarında görevli adamlarının yanına koşmuşlardı.</p>

  <p class="heading1">Büyük kapıyı açık bırakmakla aptallık ettiklerini biliyorlardı; belki de böylece mutantlara aşağıya, metroya, insanlara giden yolu serbest bırakmış oluyorlardı. Bu yüzden ağızlarını sıkı tutup nerede olduklarını büyüklerine söylememeyi kararlaştırmışlardı. Dış nöbet noktasındaki adamlara da yan tünellerden birinde sıçanları kovalamak isterken silahlarını kaybettiklerini sonra da korkup geri döndüklerini söylemişlerdi.</p>

  <p class="heading1">Artyom o tarihlerde üvey babasından temiz bir dayak yemişti. Subay palaskasıyla yediği darbelerden poposu uzun süre yanmıştı ama tıpkı esir alınmış partizanlar gibi yüreklice karşı durmuş ve savaş sırrını açıp gevezelik yapmamıştı. Arkadaşları da&nbsp;konuşmamışlardı. Ve anlattıklarına da inanmışlardı.</p>

  <p class="heading1">Ama şimdi geriye dönüp bu hikâyeyi düşündükçe, Artyom’un beyni kurcalanıyordu; acaba o serüvenin -özellikle de kendileri tarafından açılan su bendinin dış nöbet noktalarına- son yıllarda saldırılarını artıran hayalet varlıklarla bir ilgisi var mıydı?</p>

  <p class="heading1">Artyom, yolda giderken karşılaştığı insanlarla selamlaştı, en yeni haberleri öğrenmek, bir tanıdığının elini sıkmak, arkadaşı bir kızın yanağını öpmek, üvey babasının nasıl olduğu haberini vermek üzere arada bir orada burada mola vererek sonunda çadırına vardı. Evde kimse yoktu. Suhoy’u beklemeyip yatıp uyumaya karar verdi. Sekiz saat nöbet tutmak çocuk oyuncağı bir iş değildi. Çizmelerini çekip çıkardı, ceketini yanı başına koydu, yüzünü yastığa gömdü. Çok geçmeden uykuya daldı.</p>

  <p class="heading1">Çadır kanatlarından biri yukarı çekildi ve yüzü belli olmayan güçlü kuvvetli bir gölge içeriye süzüldü. Kel bir kafa idare lambasının kızıl ışığında yansılandı. Kısık bir ses duyuldu,&nbsp;”Gördün mü tekrar karşılaştık. Üvey baban burada değil. Zararı yok. Nasılsa er geç onu ele geçireceğiz. Bizden kaçamaz. O zamana kadar sen benimle geleceksin. Seninle konuşacaklarımız var. Botanik Bahçesi’ndeki setle ilgili örneğin...”</p>

  <p class="heading1">Artyom dona kaldı, sesinden kendini Hunter diye tanıtan adam olduğunu anlamıştı. Adam yavaşça yanına yaklaştı, ışık sanki bir garip yansıyor, yüzü görünmüyordu... Artyom yardım çağırmaya davrandı ama bir ölününki kadar soğuk kocaman bir el ağzını kapattı. Sonunda, el yordamıyla cep fenerine uzanarak yakmayı ve adamın yüzünü aydınlatmayı başarabildi. Ve gördüğü şey bir an soluğunu kesti. Bir insan yüzü yerine, ki aslında kaba ve sert de olabilirdi, önünde gözbebekleri olmayan içi boşalmış iri gözleriyle, ağzı ardına kadar açık, karikatürden bozma bir surat duruyordu. Artyom yerinden fırladı, adamın elinden kurtularak çadırın çıkışma doğru koştu. Birden ışık söndü. İstasyon tamamen karanlığa gömüldü, sadece epey uzakta bir ateşin ölgün yansıması görülüyordu. Artyom fazla düşünmeden ışığa doğru saldırdı. Yamyam, çadırın içinden fırlayarak arkasından gürledi: “Olduğun yerde kal! Hiçbir yere gidemezsin!”</p>

  <p class="heading1">Artyom arkasına bakmadan koştu. Ardından hantal çizmelerin yerde çıkardığı boğuk sesler geliyordu, hızlı değil, sakin ve ölçülü, sanki onu izleyen, Artyom’u er ya da geç nasılsa ele geçireceğinden emin olduğu için acele etmiyordu. Artyom ateşin yanına yaklaştığında, sırtı kendisine dönük bir adamın orada oturduğunu fark etti. Tam onu omuzlarından tutup yardım isteyecekti ki, adam aniden sırtüstü yere devrildi. Artyom onun çoktan ölmüş olduğunu fark etti; yüzü ne sebeptense kırağıyla kaplanmıştı... Ve sonra bu donmuş adamın üvey babası olduğunu gördü, Şaşa Amca’ydı.</p>

  <p class="heading1">“Hey Artyom! Uyuduğun yeter. Hadi Kalk artık! Yedi saattir olduğun yerde pinekliyorsun. Seni uyku tulumu. Kalk artık! Ziyaretçimiz var<b class="sgc5">“</b></p>

  <p class="heading1">Bu Suhoy’un sesiydi.</p>

  <p class="heading1">Artyom yatağın içinde doğruldu ve şaşkın şaşkın üvey babasına gözlerini dikti. Bir dakika kadar önüne bakıp gözlerini kırpıştırdıktan sonra sordu:</p>

  <p class="heading1">“Şaşa Amca... Sen... Sana bir şey olmadı mı?”</p>

  <p class="heading1">“Gördüğün gibi hayır” diye yanıtladı Suhoy. “Hadi gel artık, hâlâ ne yatıyorsun? Sana bir dostumu tanıtacağım.”</p>

  <p class="heading1">Dışarıdan Artyom’a yabancı gelmeyen kısık bir ses duyuldu, alnından soğuk bir ter boşandı, çünkü az önce gördüğü kâbus aklına gelmişti.</p>

  <p class="heading1">“Nasıl, demek birbirinizi çoktan tanıyorsunuz” diyen Suhoy şaşırmıştı.</p>

  <p class="heading1">Konuk güç bela çadıra girdi. Artyom yerinde büzüldü ve çadırın duvarına yapıştı, bu Hunter’dı. Yine gördüğü korkulu rüya gözlerinin önüne geldi: Boş boş bakan karanlık gözler, arkasından gelen hantal çizmelerin ağır ağır, pat pat diye çıkardığı sesler ve ateşin yanında donup kalmış olan ceset.</p>

  <p class="heading1">“Evet, tanışıyoruz” diyen Artyom zorlukla öne çıktı, istemeyerek ona elini uzattı.</p>

  <p class="heading1">Adamın eli sıcak ve kuruydu. Artyom, gördüğünün sadece bir rüya olduğunu anlamıştı, karşısındaki adam kötü biri değildi. Sekiz saat tüneldeki nöbeti sırasında kapıldığı korkuların kafasında kurguladığı fanteziler, uykusunda ona kötü bir oyun oynamışlardı.</p>

  <p class="heading1">“Hadi bakalım Artyom, çay için bize biraz su kaynat.” Suhoy konuğuna dönerek göz kırptı. “Bizim çayı hiç denedin mi? Sert bir bitkidir!”</p>

  <p class="heading1">Hunter başını salladı. “Biliyorum, iyi bir çay. Petşatniki Garı’nda da bir şey yapıyorlar. Bulaşık suyundan farksız. Sizinkiyle kıyaslanmaz bile.”</p>

  <p class="heading1">Artyom su getirmeye, sonra da çaydanlığı koymak üzere ortak kullanılan ateşe doğru gitti. Yolda, Petşatniki’in metronun öbür ucunda olduğu aklıma geldi. Allah bilir oraya ne kadar zamanda gidilirdi. Savaşmak, manevra yapmak ya da ilişki kurmak istendiğinde, sadece geçiş için kullanılmak üzere, bir sürü hat, üst geçit ve istasyon vardı. Şimdi biri de kalkmış, umursamaz bir tavırla, “Orada onlar da bir şeyler yapıyor” diyordu. Evet, biraz ürkütücü de olsa, kuşkusuz ilginç bir tipti. Üstelik demir kıskacı gibi pençeleri vardı, kaldı ki Artyom da öyle zayıf yapılı bir değildi ve gücünü ölçüşmek için karşısındakiyle tokalaşma fırsatından seve seve yararlanırdı.</p>

  <p class="heading1">Su kaynayınca çaydanlığı alıp tekrar çadıra döndü. Hunter paltosunu çıkarmıştı, içinden beli asker pantolonuna sıkıştırılmış, güçlü boynunu ve adaleli bedenini sıkıca saran siyah yuvarlak yakalı bir süveter görünüyordu. Üzerine bir sürü cebi olan çok amaçlı bir yelek giymişti, koltuğunun altındaki tabanca kılıfında etkileyici büyüklükte, mıskalanmış bir tabanca asılıydı. Artyom dikkatli bakınca bunun, üzerine amortisör vidalanmış bir Stetşkin<sup class="calibre1"><a class="calibre2" href="../Text/Section0015.xhtml#dipnot-15" id="dipnot-15-geri">15</a></sup> olduğunu fark etmişti, ayrıca üzerine başka bir mekanizma daha, muhtemelen lazere odaklı bir alet yerleştirilmişti. Böyle bir azman, mutlaka bir servet değerindeydi; sonuçta söz konusu olan kişinin korunmak için kullandığı basit bir silah değildi, bu açıktı. Artyom’un birden aklına geldi, Hunter adını söylerken bir de ekleme yapmıştı: Avcı&nbsp;”Hadi Artyom, konuğumuzun çayını doldur!” diye Suhoy gürledi. “Şimdi konuş da dinleyelim! Allah bilir seni ne kadar uzun zamandır görmedim.”</p>

  <p class="heading1">“Benden haberleri daha sonra anlatırım. Söylenecek çok ilginç şeyler yok ama duyduğumuza göre, asıl sizde garip şeyler oluyormuş. Bazı yaratıklar geliyormuş. Kuzeyden. Dışarıda, nöbet sırasında duyduğum bir hikâyeydi. Nedir bu?” Hunter kendine has kısa, kopuk cümlelerle konuşuyordu.</p>

  <p class="heading1">Suhoy’un yüzü aniden karardı. “Bu ölümdü Hunter. Hepimizin giderek yaklaşan ölümü. Yazgımız sessizce yaklaşıyor. Olan bu.”</p>

  <p class="heading1">“Nasıl ölüm yani? Onları başarıyla geri püskürttüğünüzü duydum. Onların silahı yok ki. Ama nereden geliyorlar ve kim bunlar? Diğer istasyonlarda bunlarla ilgili hiçbir&nbsp;şey duymadım. Demek ki böyle bir şey başka yerlerde hiç olmamış. Bunun ne olduğunu bilmek istiyorum. Büyük bir tehlikenin olduğunu hissediyorum. Bu tehlikenin ne kadar büyük ve ne olduğunu da bilmek istiyorum. Bunun için buradayım.”</p>

  <p class="heading1">“Tehlike, etkisiz hale getirilecekmiş, değil mi Hunter?”</p>

  <p class="heading1">Suhoy üzgün bir şekilde gülümsedi. “Her zaman bildiğimiz o eski kovboysun. Asıl sorun şu: Bu acaba mümkün mü? İşte asıl zor olan bu. Hikâye senin düşündüğünden daha karışık. Sadece sinemada gördüğümüz birtakım zombiler ya da etrafta gezinen cesetler değil. O zaman iş çok basit olurdu: Tabancanı gümüş fişeklerle doldurursun -elini kaldırarak havada bir tabanca resmini çizdi-&nbsp;ve puf puf, kötünün ne kadar gücü varsa hepsi yok edilmiştir. Ama burada olanlar çok farklı. Korkunç şeyler. Öyle kolay kolay korkmam, sen de bilirsin Hunter.”</p>

  <p class="heading1">“Sen ve korku mu?” Hunter hayretle sordu.</p>

  <p class="heading1">“Onların en güçlü silahları korku yaratmak. Nöbette duran insanların neredeyse artık dayanacak güçleri kalmadı. MP’lerini ve makineli tüfeklerini hedefe doğrultup bekliyorlar, sonra da bunlar ellerinde tek silah bile olmadan onların üzerine geliyor. Ve hepsi de bu yaratıklardan daha donanımlı ve sayıca da onlardan daha çok olduklarını bildikleri halde, yine de bir an önce oradan kaçmak istiyorlar. Korkudan kıvranıyorlar, aralarında bazıları gerçekten tam tımarhanelik oldu, sana doğru söylüyorum, bana inan. Bu basit bir korku değil Hunter.”</p>

  <p class="heading1">Suhoy sesini alçalttı. “Sana bunu nasıl açıklayacağımı bilmiyorum. Her defasında korkum daha da artıyor. Bu Karaderililer bir şekilde beyninin içini kemiriyorlar. Onları daha uzaktayken hissediyorsun ve bu duygu giderek daha da, daha da güçleniyor, öyle bir huzursuzluk ki, dizlerin titremeye başlıyor. Oysa başlangıçta görmek bir yana hiçbir şey de duymuyorsun ama yine de çok yakında olduklarını biliyorsun. Ve sonra o korkunç inleme, feryat geliyor; işte o zaman bir an önce tabanları yağlayıp kaçmak istiyorsun. Sonunda bedeninde bir titremedir başlıyor. Ve her şey olup bittikten sonra bile, kocaman açılmış gözleriyle projektörlerin üzerine nasıl geldikleri daha uzun süre gözlerinin önünden gitmiyor.”</p>

  <p class="heading1">Artyom olduğu yerde büzüldü kaldı. Demek bu kâbuslar sadece ona azap çektirmiyordu, onu korkak ya da kaçık zannederler korkusuyla, bugüne kadar bu konuları biriyle konuşmaktan çekinmişti.</p>

  <p class="heading1">“Bu yaratıklar senin ruhsal dengeni bozuyorlar” diye Suhoy konuşmasını sürdürdü. “Onları sinir uçlarına kadar hissedebilesin diye, deyim yerindeyse, senin dalga boyutuna kadar sızıyorlar. Ve bu korkudan da öte bir duygu. Neden söz ettiğimi çok iyi biliyorum.”</p>

  <p class="heading1">Hunter hareketsiz oturmuş, bakışlarıyla Suhoy’u tartıyordu. Anlaşılan duyduğu şeylerin üzerinde düşünüyordu. Sonra sıcak içecekten bir yudum alarak ağır ağır ve yavaş sesle konuşmaya başladı: “Tehlike sadece sizin istasyonu değil Suhoy, bu boklu metronun tamamını tehdit ediyor.”</p>

  <p class="heading1">Suhoy önce yanıt vermek istemez gibi göründü ama sonra birden patladı: “Bütün metro mu dedin? Hayır, sadece metro değil, bütün medeniyetleri de tehdit ediyor, biraz daha fazla kalkınmış olan medeniyetleri. Şimdi bunun bedelini ödemek zorundayız. Bu varolma savaşı Hunter, türümüzün devamı için bir savaş. Onlar hayalet&nbsp;ve vampir değil. Onlar, <b class="sgc5">Homo novus,</b> yani çevreye bizden çok daha iyi uyum sağlayan evrimin son basamağı. Onlar geleceği temsil ediyorlar! Kendi türünden daha bir sürüsü henüz buradayken ve zavallıları güpegündüz toprağın altına soktukları zaman, <b class="sgc5">Sapiens</b> kendi kazdığı bu Allah’ın lanetli deliklerinde belki de birkaç on yıl ya da yarım yüzyıl daha çürüyüp gidecek. Bizler de aynen Wells’in <b class="sgc5">Zaman Makinesi</b>‘ndeki Morlocklar gibi, sararıp solacağız, kötürüm olacağız. Morlocklar da bir zamanlar <b class="sgc5">Homo Sapiensler’</b>dendi. Tabii bizler iyimseriz, öyle kolay zıbarıp gitmek istemiyoruz! Kendi boklarımızın üzerinde mantarlarımızı yetiştiriyoruz ve domuz, bugün insanın en iyi dostu, başka bir deyişle, hayatta kalma savaşımında en iyi partnerimiz. Atalarımızın akıllı bir öngörüyle ambarlara, sığınaklara istiflediği tonlarca multi-vitamini yutuyoruz, bir bidon benzini, birinin eski püskülerini ya da işler yolunda giderse, bir avuç fişeği alelacele kapıp getirmek için de ara sıra yukarıya süzülüyoruz. Sonra da tekrar bodrumdaki boğucu deliklerimize dönmek üzere vakit kaybetmeden oradan sıvışıyoruz; kimse bizi fark etmesin diye de hep tetikte bekliyoruz. Çünkü orada yukarıda artık kendi evimizde değiliz. Dünya artık bize ait değil Hunter! Dünya artık bize ait değil!” Suhoy sustu ve çay fincanından yükselen buharın, çadırın alaca karanlığında dağılışını seyretti.</p>

  <p class="heading1">Hunter hiç cevap vermedi ve Artyom birden, üvey babasını hiç böyle konuşurken duymadığını fark etti. “Hadi hadi, korkudan altına yapacaksın, üstesinden geleceğiz” diye göz kırpıp kendisine cesaret vererek her şeyin yolunda gideceğini söyleyen üvey babasının bu eski bilgeliğinden hiçbir şey kalmamıştı. Yoksa hep rol mü yapmıştı?</p>

  <p class="heading1">“Neden susuyorsun Hunter? Hadi benimle tartış. İyimserliğin nerede kaldı? Son konuştuğumuzda, ışınların azalacağını ve insanların günün birinde yüzeye geri döneceklerini söylemiştin. Ah&nbsp;Hunter! Güneş ormanın üzerinden yükseliyor<sup class="calibre1"><a class="calibre2" href="../Text/Section0016.xhtml#dipnot-16" id="dipnot-16-geri">16</a></sup> ama benim için değil. Bu hayata kenetleneceğiz, bütün gücümüzle sıkı sıkı sarılacağız, çünkü belki de arkadan, filozofların ve müritlerin de durmadan vaaz ettikleri şeyler artık hiç gelmeyecek. İnanmak istemiyorsun ama bunun böyle olduğunu sen de ta içinden biliyorsun. Yine de bu hayat bizim o kadar hoşumuza gidiyor ki, değil mi Hunter? İkimiz de ona var gücümüzle asılıyoruz. Bu kokuşmuş labirentte sürüneceğiz, domuzların yanına uzanacağız, sıçanları kemireceğiz ama hayatta kalacağız! Değil mi? Uyan Hunter! Hiç kimse senin hakkında <b class="sgc5">‘Gerçek İnsan’</b><sup class="calibre1"><a class="calibre2" href="../Text/Section0017.xhtml#dipnot-17" id="dipnot-17-geri">17</a>&nbsp;</sup>başlıklı bir kitap yazmayacak, hiç kimse senin yaşama isteğinle, hayatta kalma içgüdünle ilgili şiirler düzmeyecek. Mantarlar, multi-vitaminler ve domuz etiyle daha ne kadar dayanacaksın?</p>

  <p class="heading1">Pes et <b class="sgc5">Homo Sapiens!</b> Artık doğanın hâkimi değilsin! Hayır, hemen kuyruğunu titretme, biz böyle olmak istemiyoruz. Ölümle mücadele ederken, biraz daha etrafta sürün ve kendi pisliklerine gömül. Ama bir şeyi bilmelisin <b class="sgc5">Sapiens</b>: Yeterince yaşadın. Yasalarını çok iyi bildiğin evrim, çoktan bir basamak atladı. Artık yaradılışın tacı sen değilsin. Sen bir dinozorsun. Artık yeni ve daha mükemmel yaratıklara yer açmanın zamanı geldi. Egoist olma, oyun bitti, perde kapandı, bırak başkaları gelsin. <b class="sgc5">Homo Sapienler</b> nasıl yok oldular diye bırak gelecek kuşaklar kafa patlatsınlar, zaten bu kimseyi de ilgilendirmeyecektir.”</p>

  <p class="heading1">Suhoy’un bu tek kişilik söylevi sırasında Hunter büyük bir sükunetle durmadan tırnaklarıyla oynamıştı. Sonunda gözlerini kaldırıp, Artyom’un üvey babasına bakarak&nbsp;ağır bir ses tonuyla, “Seni son gördüğümden bu yana kendini iyice koyuvermişsin. Bana söylediğin hâlâ aklımda: ‘Eğer kültürümüzü korursak, cesaretimizi kaybetmezsek, Rusça’yı unutmazsak ve çocuklarımıza okuma-yazmayı öğretirsek, o zaman hayatımız o kadar da kötü olmayacak ve belki de o zaman yeraltında yaşamaya dayanacağız’ demiştin. Bunu bana söyledin; yoksa söylemedin mi? Ve şimdi birden bire: Pes et, vazgeç <b class="sgc5">Sapiens,</b> diyorsun. Ne demek oluyor bu?” dedi.</p>

  <p class="heading1">“Sadece bazı şeyleri anladım Hunter. Belki senin de anlayacağın ya da anlamayacağın bazı şeyleri. Biz dinozoruz ve bunlar bizim son günlerimiz. İster on yıl olsun ister yüz yıl olsun, önemi yok...”</p>

  <p class="heading1">“Direnmek boşuna öyle mi?” diye Hunter dramatik bir ses tonuyla sözünü kesti. “Bunun için dışarı mı gitmek istiyorsun?”</p>

  <p class="heading1">Suhoy gözlerini yere eğdi. O güne kadar hiçbir zaman hiç kimseye zaaflarını itiraf etmeyen eski arkadaşına bütün bunları söylemek zor geliyordu, hem de Artyom yanındayken. Bu ona açıkça acı veriyordu.</p>

  <p class="heading1">Hunter “Ama hayır! Sen beklemezsin!” diyerek bütün haşmetiyle yerinden doğruldu. “Ve oradakiler de. Yeni türler mi diyorsun? Evrim mi? Önüne geçemeyeceğimiz çöküş mü? Ben bunlardan daha başkalarını da yaşadım. Bu yüzden burada olanlar beni korkutmuyor. Anlıyor musun? Pes etmeyeceğim. Hayatta kalma içgüdüsü mü? Ben böyle diyorum. Evet, ben bu yaşama tırnaklarımla asılacağım ve evrimini de... Diğer türler de kuyruğa girsinler bakalım, ben hiç değilse kasaplık koyun değilim. Hadi buyur, her şeyden vazgeç ve uyumlu, mükemmel yoldaşlarının yanına koş, tarih içinde onlara kendi yerini ver! Yeterince savaştım diye bir duyguya kapıldıysan eğer, durma kaç, seni bunun için yargılamayacağım. Ama beni korkutmayı sakın deneme! Ve sakın ola ki, beni seninle birlikte zorla mezbahaya sürükleme cüretini gösterme! Bana ne diye vaaz veriyorsun? Tek başına yapamıyorsun ya da başkalarıyla yaparsan o kadar aşağılayıcı bir durum olmasın diye mi? Yoksa düşmanların, esarete beraberinde götüreceğin her arkadaşın için sana bir tas sıcak pelte vermeyi mi vaat etti? Benim kavgam ümitsiz mi diyorsun? Uçurumun kenarında mı duruyoruz? Senin uçurumun canı cehenneme! Eğer aklı yetkin insan, iyi eğitilmiş uygar <b class="sgc5">Homo sapiens</b> yenilgiyi seçmişse, ben de seve seve bu onurlu unvandan vazgeçer ve hayvan olmayı kabullenirim. Ve tıpkı bir hayvan gibi yaşama yapışırım ve hayatta kalmak için de diğerlerinin gırtlağına atlarım. Ve hayatta kalmayı başarırım. Anladın mı? Hayatta kalacağım!”</p>

  <p class="heading1">Hunter, tekrar yerine oturdu ve Artyom’dan kendisine biraz daha çay vermesini rica etti. Bunun üzerine Suhoy su doldurup çaydanlığı yeniden ateşe koymak üzere suskun ve üzgün bir halde dışarıya çıktı. Artyom Hunter’la çadırda yalnız kaldı. Hunter’ın son sözleri, adeta insanın kafasına vura vura aşağılamaları, içinden taşan bir öfkeyle hayatta kalma arzusu Artyom’u alevlendirmişti. Epey bir süre onunla konuşup konuşmamakta kararsız kaldı. Ama Hunter onu beklemeden kendisi söze girdi.</p>

  <p class="heading1">“Ya sen ne düşünüyorsun bakalım genç adam? Rahat ol ama gereksiz alçakgönüllülüğü bırak. Sen de daha çok bir bitki mi olmak isterdin? Ya da bir dinozor? Onlar seni almaya gelene kadar öyle oturup bekleyecek misin? Sütün içine düşen kurbağanın hikâyesini biliyor musun? Günün birinde iki kurbağa bir süt kabının içine&nbsp;düşmüşler. Kurbağalardan biri mantıklı düşünüp direnmenin yararı olmayacağını, yazgıya karşı gelinemeyeceğini hemen anlamış. Kim bilir, belki ölümden sonra da bir yaşam vardır, neden kendini sıkıntıya sokup boşuna ümitlere kapılmalı ki? İkinci kurbağa, anlaşılan salağın biriymiş. Ya da tanrıtanımaz bir ateist. Her neyse, çılgın gibi tepinmeye başlamış. Her şey önceden belirlenmişse niye çırpınayım ki, diye düşünmüş. Ama o durmadan tepinmiş ve tepinmiş, ta ki süt tereyağ olana kadar. Ve sonra da dışarıya tırmanmış. Ve şimdi, evrim teorisi ve rasyonel düşünce uğruna, yaşamdan vazgeçen arkadaşların için bir dakikalık sessizlik!”</p>

  <p class="heading1">Artyom hafifçe öksürdü. “Kimsiniz siz?”</p>

  <p class="heading1">“Ben kim miyim? Biliyorsun ya, bir avcı.”</p>

  <p class="heading1">“Ama bir avcı ne demek? Ne yapıyorsunuz? Avlanıyor musunuz?”</p>

  <p class="heading1">“Sana nasıl anlatsam! İnsan organizmasının nasıl oluştuğunu biliyor musun? Milyonlarca hücreden meydana gelmiş. Hücrelerden bazıları elektrik sinyallerini aktarır, diğerleri bilgi depolar, bir diğeri besin maddelerini depolar ya da oksijeni iletir. Ama hepsi, hatta içlerinde en hayati önemi olanlar bile, eğer bağışlıklığı koruyan bazı belli başlı hücreler olmasaydı, bir gün içinde ölürlerdi ve bütün organizma da yok olurdu. Bu hücrelere ‘makrofaj’ diyoruz. Bunlar tıpkı bir saat ya da metronom gibi metodik ve düzgün çalışırlar. Vücuda bazı uyarıcı virüsler girdiği anda, nerede gizlenmiş olurlarsa olsunlar, er geç ona ulaşırlar ve -Hunter elleriyle sanki birini boğazından yakalayıp iyice burkuyor gibi yapıp ve hoş olmayan gürültülü bir ses de çıkararak- onları zararsız hale getirirler.”</p>

  <p class="heading1">“Ama bunun sizin mesleğinizle ne ilgisi var?”</p>

  <p class="heading1">“Bütün metronun bir tür insan organizması olduğunu göz önüne getir. Kırk milyon hücreden meydana gelmiş karmaşık bir organizma. Ve ben de öyle bir makrofajım. Bir avcı. Benim mesleğim bu. Bütün organizmaya ciddi olarak zarar verecek her tür tehdit yok edilmelidir. Benim işim bu.”</p>

  <p class="heading1">Suhoy elinde çaydanlıkla geri gelerek taze çayı fincanlarına doldurdu. Anlaşılan tekrar kendine gelmişti. Hunter’a dönerek sordu: “Tehlikenin merkezini yok etmek için ne tür bir girişimde bulanacaksın kovboy? Ava çıkıp bütün Karaderililer’i vuracak mısın? Bunu hiç başaramayacaksın. Boşuna gayret Hunter. Boşuna.”</p>

  <p class="heading1">“Sadece bir çıkış yolu var, o da son çıkış zaten. Şu sizin kuzey tünelini havaya uçurmak. Tamamen yerle bir etmek. Ve böylece senin yeni türünle bütün bağları koparmak. Yukarıdakiler istedikleri kadar çoğalsınlar ama biz köstebekleri lütfen rahat bıraksınlar. Yeraltı şimdi bizim yaşam alanımız.”</p>

  <p class="heading1">“Ah öyle mi? Sana burada kimsenin bilmediği bir şeyi anlatayım. İkinci tüneli biz çoktan havaya uçurduk. Kuzey tünellerinin üzerinde şimdi sadece yeraltı suları akıyor. Ve daha o tarihlerde neredeyse bir su baskını olacaktı. Tahrip maddesi biraz daha güçlü olsaydı, o zaman hoşça kal sevgili WDNCh istasyonu olacaktı. Bu da şu demek; eğer ikinci kuzey tünelini de havaya uçursaydık, ya sulara kapılıp boğulacaktık ya da radyasyondan zehirlenecektik. İşte bu son olurdu; sadece bizim için değil, bütün metro için bir tehlike olurdu. Eğer hayatta kalma savaşma böyle katılırsan, bizim türümüz kaybeder. İşte sana şah mat!”</p>

  <p class="heading1">“Peki şu kuş uçurmaz, esrarengiz kapıya ne oldu? Kapı kapatılamaz mıydı?”</p>

  <p class="heading1">“Bu büyük kapılar 15 yıl kadar önce hattaki birtakım sivri zekalılar tarafından sökülerek herhangi bir istasyondaki güçlendirme tesislerinde kullanılmışlardı ama hangi istasyon olduğunu kimse bilmiyor. Bunu bilmiyor muydun? Hadi bakalım bir şah mat daha!”</p>

  <p class="heading1">“Saldırılar son zamanlarda arttı mı?”</p>

  <p class="heading1">“Hem de nasıl! İnanılır gibi değil ama kısa zaman öncesine kadar onlardan haberimiz yoktu. Şimdiyse en büyük tehlike haline geldiler. İnan bana, elimizde ne varsa, malımız mülkümüzle, projektörlerimiz ve makineli tüfeklerimizle birlikte bizi, hepimizi yerle bir edecekleri gün yakındır. Sonuçta işe yaramayan herhangi bir istasyonu korumak uğruna bütün metroyu ayağa kaldırıp emir veremezsin. Evet, çok iyi çay yapıyoruz ama kimse sırf bunun için hayatını tehlikeye atmaz. Ayrıca Petşatniki istasyonunda bize rakip olan berbat bir içecek var. Hadi bakalım yine şah.”</p>

  <p class="heading1">Suhoy’un yüzünde yine mahzun bir gülümseme belirdi. “Bize kimsenin ihtiyacı yok. Pek yakında sadece kendi gücümüzle baskıya dayanacak halimiz de kalmayacak. Onların yolunu kesmek, tüneli çöküşe terk etmek, hiçbir işe yaramaz. Yukarıya saldırarak onları orada yok etmeye ise görünür nedenlerden dolayı gücümüz yetmez. Yani mat olduk. Sen şah matsın Hunter! Ben de öyle. Ne demek istediğimi anlıyorsun, biz hepimiz çok yakında toptan şah mat olacağız.”</p>

  <p class="heading1">“Göreceğiz” diye Hunter sert bir sesle yanıtladı. “Göreceğiz.”</p>

  <p class="heading1">Bir süre daha birlikte oturup oradan buradan konuştular. Sık sık Artyom’un tanımadığı isimlerden ve hikâyelerinin bazı bölümlerinden söz ettiler. Ara sıra da Artyom’un pek anlamadığı, yıllar öncesine dayanan ve ayrıldıkları dönemde anlamını yitirip de karşılaştıklarında tekrar alevlenen eski ihtilaflı konularına değindiler.</p>

  <p class="heading1">Sonunda Hunter yerinden doğruldu, Artyom gibi nöbetten sonra dinlenmek üzere yatmadığı için, artık uyumak istediğini söyledi. Suhoy’la vedalaştı ama çadırdan çıkmadan önce Artyom’a dönerek kulağına fısıldadı: “Benimle biraz dışarıya gel lütfen.”</p>

  <p class="heading1">Artyom, üvey babasının şaşkın bakışlarına aldırış etmeden, hemen arkasından çadırdan süzüldü. Hunter dışarıda bekliyordu. Paltosunun düğmelerini ilikledi, yakasını açtı.</p>

  <p class="heading1">“Biraz gezelim mi?” diye teklif etti ve hiç telaş etmeden rahat bir tavırla yerleştiği konuk çadırına doğru yürüdü.</p>

  <p class="heading1">Artyom kararsız bir halde onu izledi. Bu adamın kendisiyle ne konuşacağını tahmin etmeye çalışıyordu. Bugüne dek gerçekten de hiç kayda değer ya da yararlı bir şey yapmamıştı, henüz ağzı süt kokan bir gençti.</p>

  <p class="heading1">“Yaptığım iş hakkında ne düşünüyorsun?” diye Hunter sordu.</p>

  <p class="heading1">Artyom sıkılarak “Olağanüstü buluyorum” diye mırıldandı. “Siz olmasaydınız... Yani evet, diğerleri de sizin gibi, eğer böyleleri olmasaydı, bizler çoktan...” Kendini ne kadar aptalca ifade ettiğini fark edince, utancından sıcak bastı. Tam da, biri ona özel bir şey söylemek isterken, üstelik kafa kafaya verip bir şey konuşmak için ricada bulunurken, kız gibi yüzü kızarıyor ve önüne bakarak kekeliyordu.</p>

  <p class="heading1">Hunter bıyık altından gülümsedi. “Takdir etmesini biliyorsun ha? Evet, eğer halk da bunu takdir ederse, o zaman felaket tellallarına kulak asmama gerek kalmaz. Senin üvey babanın içi geçmiş, mesele bu. Yoksa aslında cesur bir adam. En azından bir&nbsp;zamanlar öyleydi. Sizde bazı kötü şeyler olmuş Artyom. Devam etmemesi gereken bir şeyler. Diğer pek çok istasyonda olduğu gibi bazı hayaletler sadece vandallar ve dejenere olmuş yaratıklar değil. Burada olan yeni bir şey, uğursuz bir şey. Ve bu yeni olan şey, çevreye soğuk dalgalarını yayıyor. Mezarlıkların kokuşmuş pisliklerini yayıyor. İki gündür buradayım ve bu korkunun beni nasıl içine aldığını hissediyorum. Bu varlıklar hakkında ne kadar çok şey bilirsen, onları ne kadar çok araştırırsan, bu korkunun o derece güçlendiğini görürsün. Ben böyle düşünüyorum. Mesela, sen onları bu kadar sık görmedin değil mi?”</p>

  <p class="heading1">“Bugüne kadar bir kez gördüm. Kuzey tünelinde daha çok yeniyim, henüz kısa bir süreden beri nöbet tutuyorum. Ama doğrusunu söylemek gerekirse, bu bir kere bile bana yetti. Bu yüzden hâlâ kâbuslar görüyorum. Daha bugün bile gördüm. Oysa aradan epeyce bir zaman geçti.”</p>

  <p class="heading1">“Kâbuslar mı dedin? Sen de mi?” Hunter kaşlarını çattı. “Bu pek rastlantıya benzemiyor. Burada bir süre yaşasaydım, belki birkaç ay, düzenli olarak sîzlerle nöbet tutsaydım, ben de cesaretimi kaybederdim, bu kaçınılmazdı. Hayır genç adam, senin üvey baban bir noktada yanılıyor. Konuşan ve düşünen kendisi değil. Onun yerine onlar düşünüyorlar, onun ağzından konuşanlar da onlar. Teslim olun, diyorlar, direnmek boşuna.</p>

  <p class="heading1">Senin üvey baban sadece onların borazanı. Kendisi ise bunun farkında değil. Sanki bu kahrolası kokuşmuş herifler ruhumuzu sahiden etki altına alabilirlermiş gibi görünüyor. Söyle Artyom...” Hunter bu kez doğrudan Artyom’un gözlerinin içine bakarak soyadıyla hitap etti. Artyom, adamın kendisine gerçekten önemli bir şeyler söyleyeceğini anladı. “Bir sırrın var mı? Burada istasyondakilerden hiçbirine söyleyemeyip bir yabancıya, güvenebileceğin birine açacağın bir sırrın?”</p>

  <p class="heading1">“Yani evet” diye Artyom kekeledi. Deneyimli her gözlemci, onun böyle bir sırrı olduğunu anında fark ederdi.</p>

  <p class="heading1">“Benim de bir sırrım var. Hadi birbirimize açılalım. Birine sırrımı açmalıyım ama o birinin gevezelik etmeyeceğinden emin olmalıyım. Onun için önce seninkini söyle ama lütfen kadın kız hikâyeleri olmasın, başka hiç kimsenin öğrenmemesi gereken ciddi bir şey. Bu benim için önemli. Çok önemli, anlıyor musun?”</p>

  <p class="heading1">Artyom, söyleyip söylememekte kararsızdı. Meraktan neredeyse çatlayacaktı ama bu adama sırrını açmaktan da korkuyordu. Hunter, serüven dolu hayatıyla sohbet etmek için ilginç bir yoldaştı ama aynı zamanda, yoluna çıkan bütün engelleri gözünü kırpmadan yok eden soğukkanlı bir katil. Veya Karaderililer’in saldırılarında Artyom’un suçlu olduğu sahiden ortaya çıkarsa ne olurdu?</p>

  <p class="heading1">Hunter ona cesaret vermek istercesine baktı. “Benden korkmana gerek yok. Cezalandırılmayacağına dair sana söz veririm.”</p>

  <p class="heading1">Hunter’ın çadırına geldiler. Ama içeri girmediler. Artyom son bir kez daha düşündü, sonra kararını verdi. Derin bir soluk aldı ve hızla Botanik Bahçesi’ndeki serüveninin öyküsünü anlatmaya koyuldu.</p>

  <p class="heading1">Artyom sözünü bitirdiğinde, Hunter bir süre sustu. Sonra tok bir sesle: “Aslında seni bunun için öldürmem gerekirdi” dedi. “Ama sana söz verdim. Yalnız, sözüm arkadaşların için geçerli değil.”</p>

  <p class="heading1">Artyom’un kalbi sıkıştı. Korkudan taş kesildiğini hissetti. Sessizce suçlamanın devamını bekledi.</p>

  <p class="heading1">“Ama yine de, olay sırasında yaşınızı ve akılsızca davranmanızı dikkate alacağım. Ayrıca olay bu arada zamanaşımına uğramıştır. Böylece affedildiniz.” Hunter, Artyom’u donukluğundan uzaklaştırmak ister gibi ona göz kırptı. “Ama istasyondaki yoldaşlarından lütuf bekleme, bunu açıkça biliyor olmalısın. Böylece kendi hür iradenle sana karşı kullanmak üzere elime bir silah vermiş oldun. Ve şimdi ben sırrımı anlatayım.”</p>

  <p class="heading1">Artyom tam yaptığı gevezelikten pişman olmuştu ki, Hunter anlatmayı sürdürdü.</p>

  <p class="heading1">“Bu istasyona varabilmek için metroyu baştan aşağı nedensiz kat etmedim. Ve hedefimden de asla vazgeçmeyeceğim. Tehlikeler yok edilmelidir ve bu tehlike de yok edilecektir. Bununla ben ilgileneceğim. Üvey baban korkuyor. Umarım zamanla düşünceleri değişir. Karşı koyup kendini savunmadığı gibi, beni de olayın içine sokmaya çalışıyor. Eğer yeraltındaki suyla ilgili söylenenler doğruysa, tünelin havaya uçurulması söz konusu olamaz. Ama senin verdiğin rapor sayesinde şimdi durumu daha açık görüyorum. Eğer Karaderililer gerçekten siz yukarıdayken ortaya çıktılarsa, o zaman Botanik Bahçesi’nden geliyorlardır. Orada kötü bir şeyler olmuştur. Bu da şu anlama geliyor, temeldeki suya dokunmadan, onları yüzeye yakın bir yerde bloke edebiliriz. Ama, tünelin kuzeyinde 700 metreden ötede neler olup bittiğini kim bilebilir? Sizin gücünüz, iktidarınız orada bitiyor. Ve orada Moskova Metrosu’nun en büyük bölümüne egemen olan zifiri karanlığın iktidarı başlıyor. İşte ben oraya gideceğim. Ama bundan kimsenin haberi olmamalı. Suhoy’a, buradaki durumla ilgili sadece sana bilgi verdiğimi söylersin, ki bu da doğru. Belki de hiç kimseye bir şey anlatmaya mecbur kalmazsın. Her şey yolunda giderse, insanlara ben anlatırım. Bu da mümkün.”</p>

  <p class="heading1">Hunter bir dakika kadar sustu ve merakla Artyom’un gözlerinin içine baktı. “Geri dönmeyebilirim. Yarın geri dönmezsem, bir infilak olup olmadığı araştırılsın, bununla biri ilgilenmeli ki arkadaşlarım başıma neler geldiğini ve sizin Kuzey tünelinde neler döndüğünü öğrensinler. Ben bugün burada, üvey baban da dahil, tanıdığım herkesle konuştum. Ve kuşku ve dehşetin bu yaratıklarla uğraşan herkesin beynini nasıl kurt gibi kemirdiğini hissediyorum, evet açıkça görüyorum. Ama henüz aklı bulanmamış olan sağlıklı bir insana ihtiyacım var. Sana ihtiyacım var.”</p>

  <p class="heading1">“Bana mı? Size nasıl yardım edebilirim ki?” Artyom şaşkınlıkla sordu.</p>

  <p class="heading1">“Beni iyi dinle. Eğer geri gelmezsem, ne pahasına olursa olsun, duyuyor musun, ne pahasına olursa olsun, Polis’e, Gorod’a ulaşmalısın. Orada Melnik adında bir adamı bulacaksın. Bütün hikâyeyi ona anlatırsın.”</p>

  <p class="heading1">Hunter, girişte asılı kilidi açtı ve çadırın bir kanadını geriye, içeriye doğru itti. “İçeri gel. Seni benim gönderdiğimi kanıtlaman için Melnik’e götürmek üzere sana bir şey vereceğim.” Artyom’un içeri girmesi için yana çekildi.</p>

  <p class="heading1">Devasa bir sırt çantasıyla insanı etkileyen boyutlarda kocaman bir seyahat çantası zemini kapladığı için, çadırda neredeyse adım atacak yer kalmamıştı. Artyom lambanın solgun ışığında, açık duran çantanın içinde görkemli bir silahın donuk parıltılı namlusunu gördü. Herhalde taşınabilir cinsten bir ordu makineli tüfeği olmalıydı. Silahın yanında rengi siyaha çalan mat bir metal kutu dikkatini çekti. Hunter içindekileri gizlemeye fırsat bulamadan silahın yanına dizilmiş silah dergileri ile öldürme amaçlı el bombalarını gördü.</p>

  <p class="heading1">Hunter bu cephanelikle ilgili yorum yapmaksızın sırt çantasının yan ceplerinden birini açarak içinden bir fişek kovanından imal edilmiş küçük madeni bir kapsül çıkardı. Normal olarak mermi bulunması gereken ön ucunda, kapsülün üzerine vidalanmış bir kama vardı. Kapsülü Artyom’a verdi. “İşte al. Dönmemi, iki günden fazla bekleme. Ve sakın korkma. Her yerde sana yardım edecek insanları bulacaksın. Bunu Polis’e götürmeyi başarmalısın. Senden ne beklenildiğini biliyorsun, bunu bir kez daha anlatmayayım, değil mi? İyi, o zaman bana şans dile ve palamarı çekiver. Şimdi uykumu almalıyım.”</p>

  <p class="heading1">Artyom sıkılarak birkaç veda kelimesi mırıldandı. Hunter’ın güçlü pençelerini sıktı ve kendisine verilen görevin ağırlığında ezilmiş bir halde çadırına döndü.</p>
</body>
</html>
