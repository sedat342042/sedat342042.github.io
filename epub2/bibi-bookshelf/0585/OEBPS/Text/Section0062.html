<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
<meta http-equiv="Content-Type" content="application/xhtml+xml; charset=utf-8"/>

<link rel="stylesheet" type="text/css" href="../Styles/style.css"/>
<title>Geceyarısı Kuleleri</title>
</head>
<body>
<p class="p1" style="text-align: center;"><span class="t1">53</span></p>
<p class="p1" style="text-align: center;">-------------------------------------------------------------------------------------------------</p>
<p class="p1" style="text-align: center;"><span class="t1">KAPIYOLLAR</span></p>
<p class="p1" style="text-align: center;"><span class="t1"><br/></span></p>
<p class="p0">Pevara, Javindhra ve Mazrim Taim ile birlikte Kara Kule köyünden geçerken dilini tuttu.</p>
<p class="p0">Her yerde hareketlilik vardı. Kara Kule’de <span class="t3">her zaman </span>hareketlilik vardı. Yakında, askerler ağaç kesiyordu; Adanmışlar kabuğu soyuyor, sonra odaklanmış, hızlı Hava akımlarıyla kütükleri keresteye dönüştürüyorlardı. Patika talaşla kaplanmıştı; Pevara yakındaki kerestelerin muhtemelen Asha’manlar tarafından doğrandığını fark ederek ürperdi.</p>
<p class="p0">Işık! Burada ne bulacağını biliyordu. Bununla yüzleşmek sandığından daha zor oluyordu.</p>
<p class="p0">“Görüyorsunuz,” dedi Taim, bir elini arkasında yumruk yaparak. Diğer eliyle uzaktaki, siyah taşlardan örülen, bitmemiş duvarı gösterdi. “On beş metrede bir, bir nöbetçi yeri. Her birinin tepesinde ikişer Asha’man bekleyecek.” Tatminle gülümsedi. “Burası, girilemez bir kale olacak.”</p>
<p class="p0">“Gerçekten de öyle,” dedi Javindhra. “Etkileyici.” Sesi ifadesiz ve kayıtsızdı. “Ama hakkında konuşmak istediğim konu başka. Bağ kurmak için Ejder iğneli adamlar...”</p>
<p class="p0">“Yine mi bu konu?” dedi Taim. Gözlerinde ateş vardı bu Mazrim Taim’in. Saldaealıların çıkık elmacık kemiklerine sahip, uzun boylu, siyah saçlı bir adamdı. Gülümsedi. Ya da yüz ifadesi gülümsemeye ne kadar yaklaşabiliyorsa, o ifadeyi takındı: gözlerine ulaşmayan bir yarım gülümseme. Ona bir... avcı havası veriyordu. “Kararımı söyledim. Ama sen hala ısrar ediyorsun. Hayır. Yalnızca Askerler ve Adanmışlar.”</p>
<p class="p0">“Nasıl istersen,” dedi Javindhra. “Düşünmeye devam edeceğiz.”</p>
<p class="p0">“Haftalar geçti,” diye yanıt verdi Taim, “ve hala düşünüyorsunuz, öyle mi? Eh, Aes Sedaileri sorgulamak <span class="t3">benden</span> uzak olsun. Ne yaptığınız umurumda değil. Ama kapımın önündeki kadınlar da Beyaz Kule’den olduklarını iddia ediyorlar. Sizinle tanışmaları için onları içeri davet etmemi istemez misiniz?”</p>
<p class="p0">Pevara ürperdi. Taim her zaman çok şey biliyordu ve Beyaz Kule içindeki politikalar konusunda çok şey bildiğini ima ediyordu.</p>
<p class="p0">“Buna gerek yok,” dedi Javindhra soğuk soğuk.</p>
<p class="p0">“Nasıl dilersen,” dedi. “Bir an önce seçimlerinizi yapmanız lazım. Onlar da sabırsızlanıyor ve al’Thor onlara adamlarımla bağ kurma izni verdi. Onları sonsuza dek oyalamama izin vermeyeceklerdir.”</p>
<p class="p0">“Onlar asi. Onlara ilgi göstermemen gerek.”</p>
<p class="p0">“Asiler,” dedi Taim, “ama güçleri sizinkinden daha büyük. Sizde kaç kişi var? Altı kadın mı? Konuşma şekline bakılırsa, tüm Kara Kule ile bağ kurmayı planlıyor gibisiniz!”</p>
<p class="p0">“Kurabiliriz de.” Pevara sakin sakin konuşuyordu. “Bize herhangi bir sınır konulmadı.”</p>
<p class="p0">Taim ona baktı ve Javindhra, onun iyi bir yemek olup olmadığını düşünen bir kurt tarafından süzüldüğünü hissetti. Bu duyguyu bir kenara itti. O bir Aes Sedai’ydi, kolay lokma değildi. Yine de, yalnızca altı kişi olduklarını hatırlamadan da edemiyordu. Kamp, yönlendirebilen yüzlerce adamla doluydu.</p>
<p class="p0">“Bir seferinde, Illian rıhtımında ölmek üzere bir gökbalıkçıl görmüştüm,” dedi Taim. “Kuş aynı anda balık kuş yutmaya çalışmıştı ve boğuluyordu.”</p>
<p class="p0">“Zavallı şeye yardım ettin mi?” diye sordu Javindhra.</p>
<p class="p0">“Çok şey kapmaya çalışan aptallar her zaman kendilerini boğacaklardır, Aes Sedai,” dedi Taim. “Bundan bana ne? O gece ondan güzel bir yemek yaptım. Kuş eti <span class="t3">ve</span> balık etiyle. Gitmem lazım. Ama uyarmış olayım, artık savunulabilir bir sınırım var ve dışarı çıkmak istiyorsanız bana haber vermeniz lazım.”</p>
<p class="p0">“Geliş gidişleri o kadar sıkı tutmayı mı düşünüyorsun?” diye sordu Pevara.</p>
<p class="p0">“Dünya tehlikeli bir yere dönüşüyor,” dedi Taim rahatça. “Adamlarımın ihtiyaçlarını düşünmem lazım.”</p>
<p class="p0">Pevara onun adamlarının “ihtiyaçlarını” nasıl düşündüğünü fark etmişti. Yanlarından geçen bir grup genç asker Taim’e selam verdi. İkisinin yüzü bereliydi, birinin gözü şişip kapanmıştı. Talim sırasında hata yapan Asha’manlar zalimce dövülüyor ve Şifa reddediliyordu.</p>
<p class="p0">Aes Sedailere asla dokunulmuyordu. Aslında, onlara gösterdikleri saygı, alaya daha çok benziyordu.</p>
<p class="p0">Taim başını salladı, ardından uzun adımlarla uzaklaştı ve yakında, demirhanenin yanında bekleyen iki Asha’manla buluştu. Hemen alçak sesle konuşmaya başladılar.</p>
<p class="p0">“Bundan hiç hoşlanmadım,” dedi Pevara, adamlar uzaklaştığı zaman. Belki de endişesini ele veren çabuk çabuk konuşmasıydı, ama bu mekan onu huzursuz ediyordu. “Bu iş kolaylıkla felakete dönebilir. Başta söylediğim gibi yapmamız gerektiğini düşünmeye başlıyorum: Her birimiz birkaç Adanmışla bağ kuracağız ve sonra Beyaz Kule’ye döneceğiz. Görevimiz tüm Kara Kule’yi kapatmak değil, Asha’manlara ulaşıp onlar hakkında bilgi edinmekti.”</p>
<p class="p0">“Bizim yaptığımız da bu işte,” dedi Javindhra. “<span class="t3">Ben</span> son birkaç hafta içinde çok şey öğrendim zaten. Sen bu sırada ne yapıyordun?”</p>
<p class="p0">Pevara diğer kadının ses tonuna tepki vermedi. <span class="t3">Neden</span> her şeye karşı çıkmak zorundaydı ki? Bu ekibin önderi Pevara’ydı ve diğerleri de ona boyun eğmek zorundaydı. Ama bu, bunu hoş bir biçimde yapmalarını garanti etmiyordu.</p>
<p class="p0">“Bu ilginç bir fırsat oldu,” diye devam etti Javindhra, Kule arazilerini gözden geçirerek. “Ve ben onun eninde sonunda pes edip, tam Asha’manlarla bağ kurmamıza izin vereceğini düşünüyorum.”</p>
<p class="p0">Pevara kaşlarını çattı. Javindhra gerçekten böyle düşünüyor olamazdı, değil mi? Taim’in ne kadar inatçı olduğunu gördükten sonra? Evet, Pevara Kara Kule’de biraz daha kalıp, Kule’deki düzeni öğrenmeleri, Taim’den güçlü Asha’manlara ulaşmak için izin istemeleri önerilerine boyun eğmişti. Ama adamın pes etmeyeceği açıktı. Javindhra bunu görüyordu kuşkusuz.</p>
<p class="p0">Ne yazık ki, son zamanlarda Pevara Javindhra’yı anlamak konusunda büyük güçlük çekiyordu. Kadın başta Kara Kule’ye gelme fikrine karşı çıkmıştı ve sırf En Yüksek emrettiği için göreve katılmayı kabul etmişti. Ama şimdi, burada kalmak için bahaneler öne sürüyordu.</p>
<p class="p0">“Javindhra,” dedi Pevara, kadına yaklaşarak. “Taim’in ne dediğini duydun. Artık gitmek için <span class="t3">izne</span> ihtiyacımız var. Bu mekan bir kafese dönüşüyor.”</p>
<p class="p0">“Ben güvende olduğumuzu düşünüyorum,” dedi Javindhra elini sallayarak. “Taim Kapıyol açabildiğimizi bilmiyor.”</p>
<p class="p0">“Bildiğimiz kadarıyla,” dedi Pevara.</p>
<p class="p0">“Sen emredersen, diğerlerinin gideceğinden eminim,” dedi Javindhra. “Ama ben bu öğrenme fırsatını kullanmaya devam etmeyi planlıyorum.”</p>
<p class="p0">Pevara derin bir nefes aldı. Çekilmez kadın! Kuşkusuz Pevara’nın önderliğini görmezden gelecek kadar ileri gitmezdi, değil mi? En Yüksek önderliği Pevara’ya verdikten sonra? Işık, Javindhra gittikçe daha dengesiz davranıyordu.</p>
<p class="p0">Başka tek kelime etmeden ayrıldılar. Pevara döndü ve geldikleri yönde yürüdü. Öfkesine güçlükle hakim olabiliyordu. O son ifade açık bir meydan okumaya çok yaklaşmıştı. Eh, kadın itaatsizlik edip burada kalmak istiyorsa bırak kalsın, diye düşündü Pevara. Beyaz Kule’ye dönme zamanı gelmişti.</p>
<p class="p0">Her yerde siyah ceketli adamlar dolaşıyordu. Çoğu, sahte saygı işareti olan o aşırı dalkavuk sırıtışlarla başlarını sallıyordu. Burada geçirdiği haftalara rağmen, bu adamların yanında kendini rahat hissetmeyi öğrenememişti. Onlardan birkaçını Muhafız <span class="t3">yapacaktı</span>. Üç tanesini. Üç taneyi idare edebilirdi, değil mi?</p>
<p class="p0">O karanlık ifadeler. Sıradaki idam mahkûmunun boynunu uzatmasını bekleyen cellatların gözleri gibi. Bazılarının kendi kendine mırıldanması, gölgelerden ürkmesi, sersem sersem başını tutması. Pevara delilik çukurunun dibinde duruyordu ve bu derisinin, tırtıllarla kaplıymış gibi kaşınmasına yol açıyordu. Elinde olmadan adımlarını sıklaştırdı. <span class="t3">Hayır</span>, diye düşündü. <span class="t3">Javindhra’yı burada bırakamam, bir kere daha denemeden olmaz.</span> Pevara diğerlerine durumu açıklayacak, buradan ayrılma emrini verecekti. Sonra onlardan Javindhra ile konuşmalarını isteyecekti. İlk önce Tarna. İkisi birlikte ısrar ederse onu ikna edebilirlerdi kuşkusuz.</p>
<p class="p0">Pevara onlara ayrılmış kulübelere yaklaştı. Yan taraftaki, Asha’manların bağ kurduğu Aes Sedailerin yerleştiği küçük bina dizisine bakmaktan kaçındı. Bazılarının ne yaptığını duymuştu... muhtelif yöntemler kullanarak Asha’manlarını kontrol altına almaya çalışıyorlardı. Bu da Pevara’nın tüylerini diken diken ediyordu. Çoğu Kızılın erkekler hakkındaki fikirlerinin fazla katı olduğunu düşünse de, o kadınların yaptıkları, çizgiyi pervasız bir sıçrayışla aşıyordu.</p>
<p class="p0">Kulübesine girdiği zaman Tarna’yı yazı masasında, mektup yazarken buldu. Aes Sedailer kulübelerini paylaşıyorlardı ve Pevara Tarna’yı özellikle seçmişti. Bu grubun önderi olarak Pevara seçilmiş olabilirdi, ama Tarna Vakanüvis’ti. Bu ekibin içindeki siyasi durum, nüfuzlu üyeler ve çelişen görüşler yüzünden çok hassastı.</p>
<p class="p0">Dün gece Tarna gitme zamanı geldiğini kabul etmişti. Pevara’yla birlikte Javindhra’ya gitmeyi kabul ederdi.</p>
<p class="p0">“Taim Kara Kule’yi kapattı,” dedi Pevara sakince, küçük, yuvarlak odadaki yatağına oturarak. “Artık gitmek için ondan izin almamız lazım. Bunu kayıtsızca, <span class="t3">bizi</span> engellemeyi amaçlamıyormuş gibi söyledi. Bize istisna tanımayı unuttuğu bir kural gibi.”</p>
<p class="p0">“Büyük olasılıkla öyle zaten,” dedi Tarna. “Önemli olmadığından eminim.”</p>
<p class="p0">Pevara sustu. <span class="t3">Ne?</span> Tekrar denedi. “Javindhra hala mantıksız bir biçimde, Taim’in bizim tam Asha’manlarla bağ kurmamız konusunda fikrini değiştireceğine inanıyor. Adanmışlarla bağ kurup gitme zamanı geldi, ama o, ben ne karar verirsem vereyim kalacağını ima etti. Senden onunla konuşmanı istiyorum.”</p>
<p class="p0">“Aslında,” dedi Tarna, yazmaya devam ederek, “ben de dün gece konuştuklarımız hakkında düşünüyordum. Belki aceleci davrandım. Burada öğrenebileceğimiz çok şey var. Bir de dışarıdaki asiler meselesi var. Gidersek, onlar Asha’manlarla bağ kuracak ve buna izin verilmemeli.”</p>
<p class="p0">Kadın başını kaldırdı ve Pevara donakaldı. Tarna’nın gözlerinde farklı bir şey vardı, bir soğukluk. Kadın her zaman mesafeli biri olmuştu, ama bu daha kötüydü.</p>
<p class="p0">Tarna gülümsedi; yüzünde kesinlikle doğal durmayan, yüz buruşturmaya benzeyen bir ifade. Bir cesedin dudaklarındaki gülümseme gibi. Mektubuna geri döndü.</p>
<p class="p0"><span class="t3">Burada çok, ama çok yanlış bir şeyler var</span>, diye düşündü Pevara. “Eh, haklı olabilirsin,” derken buldu kendini. Ağzı işliyordu, ama zihni allak bullaktı. “Ne de olsa, bu görev senin fikrindi. Üzerinde biraz daha düşüneceğim. Bana izin verirsen.”</p>
<p class="p0">Tarna elini salladı. Pevara ayağa kalktı. Senelerin Aes Sedailik deneyimi, hissettiği derin endişenin duruşuna yansımasını engelledi. Dışarı çıktı, sonra doğuya, bitmemiş duvara doğru yürüdü. Evet, gerçekten de düzenli aralıklarla nöbetçi kulübeleri dikilmişti. Bu sabah kulübeler boştu. Şimdi ise, yönlendirebilen adamlar kulübelerde nöbet tutuyordu. O adamlardan biri, Pevara karşılık veremeden onu vurup öldürebilirdi. Onların örgülerini göremiyordu ve ettiği yeminler yüzünden ilk saldıran o olamazdı.</p>
<p class="p0">Döndü ve küçük bir ağaçlığa, gelecekte bahçe yapılacak bir yere yürüdü. Ağaçlığa girdiğinde bir kütüğün üzerine oturdu ve derin derin nefes aldı. Tarna’nın gözlerinde gördüğü soğukluk, neredeyse cansızlık, hala içini ürpertiyordu.</p>
<p class="p0">En Yüksek, durum acil olmadığı sürece Kapıyol kullanma riskine girmemelerini emretmişti. Bu, Pevara’ya acil bir durum gibi geliyordu. Kaynak’a kucak açtı ve örgüyü ördü.</p>
<p class="p0">Örgü, onu tamamladığı an dağıldı. Kapıyol oluşmadı. Pevara iri iri açılmış gözlerle tekrar denedi, ama sonuç aynı oldu. Başka örgüler denedi ve onlar işe yaradı, ama Kapıyol örgüsü her seferinde dağılıyordu.</p>
<p class="p0">Pevara buz kesti. Kapana kısılmıştı.</p>
<p class="p0">Hepsi kapana kısılmıştı.</p>
<p class="p0">&nbsp;</p>
<p class="p0">Perrin Mat’le el sıkıştı. “İyi şanslar, dostum.”</p>
<p class="p0">Mat sırıttı ve siyah şapkasının geniş siperliğini çekiştirdi. “Şans mı? <span class="t3">Umarım</span> bu iş şansla çözülür. Şans konusunda iyiyimdir.”</p>
<p class="p0">Mat bir omzunda büyük bir paket taşıyordu. Mat’in Noal adıyla tanıştırdığı kemikli, boğum boğum adam da öyle. Thom arpını ve benzer bir paketi sırtlamıştı. Perrin onların ne götürdüğünü tam olarak bilmiyordu. Mat kulede yalnızca birkaç gün kalmayı planlıyordu, bu yüzden çok fazla erzağa ihtiyaçları yoktu.</p>
<p class="p0">Küçük grup Perrin’in kampının dışındaki Yolculuk arazisindeydi. Arkalarında, Perrin’in adamları birbirlerine seslenerek kampı kaldırıyorlardı. Bugünün ne kadar önemli olacağını hiçbiri bilmiyordu. Moiraine. Moiraine yaşıyordu. <span class="t3">Işık, umarım öyledir.</span></p>
<p class="p0">“Seni yanına daha fazla insan almaya ikna edemeyeceğimden emin misin?” diye sordu Perrin.</p>
<p class="p0">Mat başını salladı. “Üzgünüm. Bu tür şeyler... eh, tuhaf olabiliyor. Not açıktı. İçeri yalnızca üçümüz girebileceğiz, yoksa başarısız olacağız. Yine de başarısız olursak... eh, o zaman Moiraine’in kendi hatası olur, değil mi?”</p>
<p class="p0">Perrin kaşlarını çattı. “Dikkatli olun. Geri döndüğünde, Denezel Efendi’nin yerinde kesenden bir tutam daha tütün istiyorum.”</p>
<p class="p0">“Alacaksın da,” dedi Thom, Perrin’in uzattığı eli sıkarak. Sonra duraksadı ve gözlerinde hafif bir ışıltıyla gülümsedi.</p>
<p class="p0">“Ne?” diye sordu Perrin.</p>
<p class="p0">Thom torbasını düzeltti. “Bu iş bitene kadar, karşıma çıkan her çiftçi çocuk bir asile mi dönüşecek?”</p>
<p class="p0">“Ben asil değilim,” dedi Mat.</p>
<p class="p0">“Öyle mi?” dedi Thom. “Kuzgunlar Prensi?”</p>
<p class="p0">Mat şapkasını aşağı çekti. “İnsanlar bana ne isim isterlerse verebilirler. Bu benim onlardan biri olduğum anlamına gelmez.”</p>
<p class="p0">“Aslında,” dedi Thom, “pekala...”</p>
<p class="p0">“Kapıyol aç ki, yolumuza gidelim,” dedi Mat. “Bu kadar saçmalık yeter.”</p>
<p class="p0">Perrin Grady’ye başını salladı. Hava yarıldı ve bir ışık çizgisi belirerek döndü. Açılan kapıdan, ağır ağır akan geniş bir ırmak görülüyordu. “Ancak bu kadar yaklaşabiliyor,” dedi Perrin. “En azından, mekana dair daha iyi bir tarif olmadan.”</p>
<p class="p0">“İş görür,” dedi Mat, başını Kapıyoldan içeri uzatarak. “Geri dönmemiz için de bir tane açacaksın, değil mi?”</p>
<p class="p0">“Her gün öğle vaktinde,” dedi Grady, Perrin’in verdiği emri tekrarlayarak. “Tam olarak aynı noktada.” Gülümsedi. “Dikkat et de kapı açılırken ayak parmaklarını kesmesin, Cauthon Efendi.”</p>
<p class="p0">“Elimden geleni yaparım,” dedi Mat. “O parmaklara çok bağlıyım.” Bir nefes aldı ve Kapıyoldan geçti. Noal da, kararlı bir kokuyla, sessizlik içinde onu takip etti. O adam göründüğünden çok daha zorluydu. Thom bıyıklarını savurarak Perrin’e başını salladı, sonra kapıdan içeri sıçradı. İki sene önce Soluk’la savaşırken yaraladığı bacağı hala tutuk olsa da, çevik bir adamdı.</p>
<p class="p0"><span class="t3">Işık size yol göstersin</span>, diye dua etti Perrin, ırmak kıyısında bata çıka ilerlemeye başlayan üçlüyle elini kaldırarak.</p>
<p class="p0">Moiraine. Perrin Rand’a haber yollamalıydı. Renkler belirdi ve Rand’ı bir grup Sınırboyluyla konuşurken gösterdi. Ama... hayır. Perrin Moiraine’in yaşadığından emin olana kadar bunu Rand’a söyleyemezdi. Aksini yapmak zalimlik olurdu. Aynı zamanda, Rand’ın Mat’in yolculuğuna karışmasına davetiye çıkarmak olurdu.</p>
<p class="p0">Kapı kapanırken Perrin döndü. Adım atarken, bacağında, Katil’in okunun saplandığı yer hafifçe zonkladı. O yaraya Şifa verilmişti ve anlayabildiği kadarıyla tamamen iyileşmişti. Yara yoktu. Ama bacağı... yine de yarayı hatırlayabiliyor gibiydi. Gölge gibiydi, çok hafif, belli belirsiz.</p>
<p class="p0">Faile meraklı bir ifadeyle yaklaştı. Gaul da yanındaydı. Perrin adamın dönüp dönüp arkasına, Bain ile Chiad’a baktığını görünce gülümsedi. Kadınlardan biri Gaul’un oklarını, diğeri yayını taşıyordu. Görünüşe göre, sırf Gaul taşımak zorunda kalmasın diye.</p>
<p class="p0">“Vedayı kaçırdım mı?” diye sordu Faile.</p>
<p class="p0">“Planladığın gibi,” diye yanıt verdi Perrin.</p>
<p class="p0">Faile burnunu çekti. “Matrim Cauthon insanları kötü etkiliyor. Gitmeden önce seni bir başka meyhaneye sürüklemediğine şaştım.”</p>
<p class="p0">Gülünç bir şekilde renkler belirdi ve Perrin biraz önce yanından ayrılmış olan Mat’i ırmak kıyısında yürürken gördü. “O kadar kötü değil,” dedi Perrin. “Hazır mıyız?”</p>
<p class="p0">“Aravine herkesi harekete geçirdi ve organize etti,” dedi Faile. “Bir saat içinde yürümeye hazır olmalıyız.”</p>
<p class="p0">Bu iyi bir tahmin çıktı. Yarım saat sonra Perrin, Grady ile Neald’ın Aes Sedailer ve Edarra ile zincir kurarak açtığı, havayı yaran muazzam bir Kapıyolun yanında duruyordu. Perrin’in harekete geçme kararını kimse sorgulamamıştı. Rand Merrilor Çayırı denen bu yere gidiyorsa, Perrin de orada olmak istiyordu. Orada olması <span class="t3">gerekiyordu</span>.</p>
<p class="p0">Bu Kapıyolun ötesindeki arazi Andor’un güneyinden daha zorluydu. Daha az ağaç ve daha fazla çayır vardı. Uzakta harabeler görünüyordu. Önlerindeki açık alan çadırlar, bayraklar ve kamplarla doluydu. Egwene’in koalisyonu toplanmış gibi görünüyordu.</p>
<p class="p0">Grady kapıdan içeri baktı ve hafifçe ıslık çaldı. “<span class="t3">Kaç</span> kişi var orada?”</p>
<p class="p0">“Şunlar Tear Hilalleri,” dedi Perrin, bir bayrağı göstererek. “Şu da Illian bayrağı. Çayırın karşı kenarlarına kamp kurmuşlar.” O ordunun işareti, yeşil fon üzerine dokuz altın arıydı.</p>
<p class="p0">“Cairhien Evlerinin sayısı çok,” dedi Faile, yükseltiden uzaklara bakarak. “Epey de Aiel... Sınırboyu bayrağı yok.”</p>
<p class="p0">“Bir yere toplanmış bu kadar çok asker görmemiştim,” dedi Grady.</p>
<p class="p0"><span class="t3">Gerçekten de başladı</span>, diye düşündü Perrin, yüreği gümleyerek. <span class="t3">Son Savaş.</span></p>
<p class="p0">“Rand’ı durdurmak için yeterli gelir mi sence?” diye sordu Faile. “Onun mühürleri kırmasını engellememizi sağlar mı?”</p>
<p class="p0">“Engellemek?” diye sordu Perrin.</p>
<p class="p0">“Elayne’e Merrilor Çayırı’na gideceğini söyledin,” dedi Faile. “Egwene’in istediği şey için.”</p>
<p class="p0">“Ah, ona yalnızca orada olmam gerektiğini söyledim,” dedi Perrin. “Ama Egwene’in tarafında olacağımı söylemedim. Ben Rand’a güveniyorum Faile ve mühürleri kırmak zorunda olması bana doğru geliyor. Kılıç yapmak gibi. Kırılmış, bozulmuş bir silahın parçalarını bir araya getirmek istemezsin. Silah yapmak için yeni, sağlam çelik alırsın. Eski mühürleri onarmak yerine, Rand yeni mühürler yapacak.”</p>
<p class="p0">“Belki,” dedi Faile. “Ama ince bir çizgide yürüyeceksin. Bir sürü ordu aynı yerde toplanmış. Bazıları Rand’ın, diğerleri Beyaz Kule’nin tarafını seçerse...”</p>
<p class="p0">Zıtlaşırlarsa kimse kazanamazdı. Eh, Perrin bunun gerçekleşmemesini sağlamalıydı.</p>
<p class="p0">Askerler çoktan sıra olmuş, yürümeye hazır bekliyorlardı. Perrin onlara döndü. “Rand bizi bir düşmanı bulmaya yollamıştı,” diye bağırdı. “Biz ona bulduğumuz müttefiklerle dönüyoruz. İleri, Son Savaş’a!”</p>
<p class="p0">Onu yalnızca öndekiler duyabiliyordu, ama yine de bir tezahürat kopardılar ve sözlerini arkaya ilettiler. Rand ya da Elayne olsa, çok daha etkileyici söylevler çekebilirlerdi. Ama Perrin onlar gibi değildi. İşleri kendi bildiğince yapması gerekecekti.</p>
<p class="p0">“Aravine,” diye seslendi Perrin tombul Amadicialı’ya. “Kapıdan geç ve kimsenin, kimin nereye kamp kuracağı konusunda savaşmadığından emin ol.”</p>
<p class="p0">“Başüstüne, Lord Altıngöz.”</p>
<p class="p0">“Şimdilik diğer ordulardan uzak duralım,” dedi Perrin. “Sulin ve Gaul güzel bir yer seçsin. Kamp kurarken haberi her orduya iletin. Diğer güçlerin hiçbiriyle iletişim kurmayacağız ve yan gözle bakmayacağız. Kimse güneye de gitmesin! Artık yabanda değiliz ve yerel çiftçilerin bizden şikayet etmesini istemiyorum.”</p>
<p class="p0">“Başüstüne Lordum,” dedi kadın.</p>
<p class="p0">Perrin Aravine’e neden Amadicia’ya dönen gruplardan birine katılmadığını hiç sormamıştı. Ama muhtemelen Seanchanlar yüzündendi. Kadının asil biri olduğu açıktı, ama geçmişi hakkında fazla konuşmuyordu. Perrin, o yanında olduğu için memnundu. Kamp kahyası olarak, ordusunu meydana getiren muhtelif gruplarla arasındaki iletişimi sağlıyordu.</p>
<p class="p0">Kurada ilk geçme hakkını Kurt Askerleri kazanmıştı, bu yüzden Kapıyolda onlar başı çektiler. Büyük alay harekete geçti. Perrin sıralar boyunca gezinerek emirler veriyor, yerliler ya da diğer ordularla aralarında sorun çıkmasını istemediğini tekrarlıyordu. Sıralarını bekleyen Beyazpelerinlerle karşılaşınca durdu. Berelain yine Galad’ın yanındaydı; hoş bir sohbete dalmış gibi görünüyorlardı. Işık, son günlerde kadın her uyanık anını Galad’ın yanında geçiriyor gibiydi.</p>
<p class="p0">Perrin Beyazpelerinlerle Mayenelileri bir araya getirmemişti, ama onlar yine de bir araya gelmiş gibi görünüyordu. Harekete geçtiklerinde, Galad’ın Beyazpelerinleri, güneş patlaması armalı beyaz giysiler içinde, dörderli sıralar halinde, kusursuz bir düzenle ilerlediler. Perrin hala onları gördüğünde paniğe kapılır gibi hissediyordu, ama mahkemeden dolayı Beyazpelerinler şaşırtıcı ölçüde az sorun çıkarmışlardı.</p>
<p class="p0">Mayene’in Kanatlı Askerleri Kapıyoldan geçti, Berelain’in hemen peşinden Gallenne’nin askerleri mızraklarını dik tutarak geldiler. Mızraklarında kırmızı flamalar, kusursuzca parlatılmış plaka zırhlar ve miğferleri vardı. Geçit alayına hazırlanmış gibi görünüyorlardı. Belki de öyleydi. Son Savaş’a giriyorsanız, bunu mızraklarınızı dik tutarak ve zırhınızı cilalayarak yapardınız.</p>
<p class="p0">Perrin devam etti. Sırada Alliandre’nin ordusu vardı. Başlarında Arganda’yla, sekizerli sıralar halinde, sıkışık saflar tutmuş ağır süvariler. Adam Perrin’i görünce emirler bağırdı ve kıvrıla kıvrıla ilerleyen alay dönerek selam verdi.</p>
<p class="p0">Perrin de selamlarına karşılık verdi. Alliandre’ye sormuştu ve kadın uygun yanıtın bu olduğunu söylemişti. Alliandre Arganda’nın yanında at sürüyordu. Altın kenarlı, ince, kestane rengi bir elbise giymişti ve atının sırtında yan oturmuştu. At binmek için uygun bir kıyafet değildi, ama zaten çok uzun süre at sırtında kalmayacaktı. Üç yüz adım ve üç yüz fersah.</p>
<p class="p0">Perrin, kendisi askerlerine selam verince Alliandre’nin tatmin olduğunu görebiliyordu. Alliandre onun koalisyonun önderi olarak rolünü kabullenmesinden memnundu. Aslında kamptaki pek çok kişi de aynı şekilde tepki vermişti. Belki de önceden Perrin’in önderlik etmekten hiç memnun olmadığını seziyorlardı. Duyguların kokusunu alamadıkları halde, insanlar bunu nasıl yapıyordu?</p>
<p class="p0">“Lord Perrin,” dedi Alliandre, onun yanına gelerek. At sırtında diz kırmanın dengi olan, eğilmeyle sallanma arasında bir tür reverans yaptı. “At sırtında olmanız gerekmez mi?”</p>
<p class="p0">“Ben yaya olmaktan memnunum,” dedi Perrin.</p>
<p class="p0">“Bir kumandan at sırtındayken daha otoriter görünür.”</p>
<p class="p0">“Bu ordunun önderi olmaya karar verdim,” dedi Perrin kabaca, “ama bunu kendi yöntemimle yapacağım. Bu da, canım istediğinde yürüyeceğim anlamına geliyor.” Kapıyolda birkaç metre gideceklerdi zaten. Perrin’in ayakları yeterince iş görürdü.</p>
<p class="p0">“Elbette Lordum.”</p>
<p class="p0">“Yerleştiğimiz zaman, Jehannah’a birkaç kişi göndermeni istiyorum. Bak bakalım başka asker bulabiliyor musun. Bulabildiğin şehir bekçilerini topla. Onları buraya getir. Bulabildiğimiz herkese ihtiyacımız olacak ve bu savaş başlamadan önce, onları olabildiğince iyi eğitmek istiyorum.”</p>
<p class="p0">“Pekala Lordum.”</p>
<p class="p0">“Mayene’e birilerini yolladım bile,” dedi Perrin. “Tam de İki Nehir’de adam topluyor.” Işık, onların çiftliklerinde kalmalarını, başka her yerde fırtına kasıp kavururken onların huzur içinde yaşamalarını ne kadar da isterdi. Ama bu gerçekten de her şeyin sonuydu. Hissedebiliyordu. Bu savaşı kaybederlerse, her şeyi kaybederlerdi. Dünyayı. Desen’in kendisini. Bununla yüzleşmek için, kılıç kaldırmayı zar zor becerebilen oğlan çocuklarını, yürümekte güçlük çeken dedeleri bile savaş meydanına sürerdi. Bunu itiraf etmek içini burkuyordu, ama gerçek buydu.</p>
<p class="p0">Sıralar boyunca ilerleme devam etti ve diğer gruplara da emirler yağdırdı. Son grupla işini bitirirken, bir grup İki Nehirlinin geçtiğini fark etti. Biri, Azi, kurt başı bayrağını taşıyordu. Jori Congar geride kaldı. Durdu, sonra diğer üçünün geçmesini işaret etti ve koşarak Perrin’in yanına geldi. Sorun mu vardı?</p>
<p class="p0">“Lord Perrin.”Jori sırtını dikleştirdi. Uzun boylu ve sıskaydı, tek bacağı üzerinde duran bir kuşa benziyordu. “Ben...”</p>
<p class="p0">“Evet?” dedi Perrin. “Söyle.”</p>
<p class="p0">“Özür dilemek istedim,” dedi Jori çabuk çabuk konuşarak.</p>
<p class="p0">“Ne için?”</p>
<p class="p0">“Söylediğim bazı şeyler için,” dedi Jori bakışlarını kaçırarak. “Bazı aptalca sözler, demek istiyorum. Siz hastalandıktan sonraydı, anlarsınız, ve Mayene Başı’nın çadırına götürüldüğünüz de... şey, ben...”</p>
<p class="p0">“Sorun değil, Jori,” dedi Perrin. “Anlıyorum.”</p>
<p class="p0">Jori gülümseyerek başını kaldırdı. “Burada, sizinle olmak bir zevk, Lord Perrin. Gerçek bir zevk. Diğerleri ve ben, nereye giderseniz gidin, sizi takip ederiz.”</p>
<p class="p0">Sonra selam verdi ve koşarak uzaklaştı. Perrin adamın uzaklaşmasını izleyerek sakalını kaşıdı. Jori son birkaç gün içinde özür dilemek için gelen bir düzine İki Nehirliden biriydi. Hepsi Perrin ve Berelain hakkında söylentiler yaydıkları için vicdan azabı çekiyora benziyorlardı, ama hiçbiri bunu açık açık söylemiyordu.</p>
<p class="p0">Orada her ne yaptıysa, Faile’ye minnettardı.</p>
<p class="p0">Herkes geçtikten sonra Perrin derin bir nefes aldı, sonra alayın peşinden yürüdü ve Kapıyoldan geçti.</p>
<p class="p0"><span class="t3">Çabuk gel, Rand</span>, diye düşündü, gözlerinin önünde renkler belirerek. <span class="t3">Başladığını hissedebiliyorum.</span></p>
<p class="p0">&nbsp;</p>
<p class="p0">Mat solunda Thom, sağında Noal’la birlikte durmuş, ağaçların arasında yükselen kuleye bakıyordu. Arkalarındaki dere, yakındaki Arinelle ırmağının kollarından biri, ezgili bir şırıltıyla akıyordu. Derenin çevresinde çimenlik bir ova uzanıyordu ve onun da ötesinde ırmağın kendisi vardı.</p>
<p class="p0">Buradan daha önce geçmiş miydi? O zamana dair anılarının çoğu bölük pörçüktü. Ama bu kuleye uzaktan baktığını açık seçik hatırlıyordu. Shadar Logoth’un karanlığı bile onu zihninden silememişti.</p>
<p class="p0">Kule saf metalden yapılmış gibiydi, som çelik loş günışığında parlıyordu. Mat kürek kemiklerinin arasında bir ürperti hissetti. Irmak boyunca yolculuk edenler onu Efsaneler Çağı’ndan bir andaç sanıyordu. Ormanın içinde yükselen, içinde yaşayan yokmuş gibi görünen çelikten bir kule hakkında başka ne düşünebilirdiniz ki? Doğal değildi ve o çarpık kırmızı kapılar kadar yersiz kaçıyordu. O kapılara bakmak insanın bakış açısını çarpıtıyordu.</p>
<p class="p0">Orman burada fazla durgundu ve üçünün ayak sesleri dışında sessizdi. Noal kendi boyundan daha uzun bir asayla yürüyordu. Onu nereden bulmuştu? Asa olarak geçirdiği zaman, ağaç olarak ömründen daha uzun olmuş tahta parçalarının o pürüzsüz, yağlanmış görünüşüne sahipti. Noal aynı zamanda siyaha yakın lacivert pantolon ve tuhaf, yabancı bir tarzda gömlek giymişti. Omuzları Mat’in bildiği kesimlerden daha dardı, ceket daha uzundu ve Noal’ın neredeyse dizlerine geliyordu. Beli düğmeliydi ve bacaklarda açılıyordu. Gerçekten de tuhaf. Yaşlı adam geçmişi hakkındaki soruları <span class="t3">asla </span>yanıtlamıyordu.</p>
<p class="p0">Thom aşık kıyafetleri giymişti. Onu süslü saray ozanı giysileri yerine, yine o kıyafetlerin içinde görmek güzeldi. Yamalı pelerin, önden bağcıklı sade gömlek ve paçalarını çizmelerinin içine soktuğu dar pantolon. Mat seçimini sorgulayınca Thom omuzlarını silkmiş, “Onu göreceksem böyle giyinmem gerekir, diye düşündüm,” demişti.</p>
<p class="p0">“O”, Moiraine’di. Ama yılanlar ve tilkiler ona ne yapmıştı? Çok uzun zaman olmuştu, ama Mat bir saat daha geçmesine izin verirse kavrulsundu. Kendisi orman yeşili ve toprak kahverengisi giysiler ve koyu kahverengi bir pelerin seçmişti. Çantasını bir kolunda taşıyordu ve <span class="t3">ashandarei</span> elindeydi. Dipçiğindeki yeni demir karşı ağırlığı denemişti ve memnun kalmıştı.</p>
<p class="p0">Silahı ona Eelfinnler vermişti. Eh, onunla Moiraine arasına girmeye cüret ederlerse, Mat’in armağanlarıyla ne yapabildiğini göreceklerdi. Kavrulsun, göreceklerdi işte.</p>
<p class="p0">Üç adam kuleye yaklaştı. Altmış metrelik yüksekliği boyunca tek bir açıklık yok gibiydi. Tek bir pencere, tek bir ek yeri, tek bir çizik yoktu. Mat başını kaldırıp baktı ve uzaktaki gri gökyüzüne uzanan parlak metale bakarken yön duygusunu yitirdiğini hissetti. Kule ışığı <span class="t3">çok</span> mu fazla yansıtıyordu?</p>
<p class="p0">Mat ürperdi ve Thom’a döndü. Mat bir kere başını salladı.</p>
<p class="p0">Thom kısa bir an duraksadıktan sonra kemerindeki kından bronz bir bıçak çekti ve kuleye yaklaşıp ucunu duvara dayadı. Bıçakla, sivri ucu yere bakan, avuç genişliğinde bir üçgen çizdi. Metal metale sürtündü, ama iz bırakmadı. Thom, Yılanlar ve Tilkiler oyununun başında yapıldığı gibi, üçgenin ortasına dalgalı bir çizgi çizerek bitirdi.</p>
<p class="p0">Herkes sessizce duruyordu. Mat Thom’a baktı. “Doğru yaptın mı?”</p>
<p class="p0">“Sanırım,” dedi Thom. “Ama ‘doğrunun’ ne olduğunu nasıl bileceğiz? O oyun kim bilir kaç nesildir...”</p>
<p class="p0">Kulenin önünde bir ışık çizgisi belirince sustu. Mat mızrağını doğrultarak geriye sıçradı. Thom’un çizdiği üçgenin çizgileri parlamaya başlamıştı ve derken, bir güvenin kanat çırpması kadar hızlı bir biçimde, üçgenin içindeki metal kayboldu.</p>
<p class="p0">Noal avuç içi büyüklüğündeki deliğe baktı. “Bu içinden geçmemiz için biraz küçük.” Deliğe yaklaştı ve içine baktı. “Diğer yanda karanlıktan başka bir şey yok.”</p>
<p class="p0">Thom bıçağa baktı. “Sanırım o üçgen aslında bir kapı. Oyuna başlarken çizdiğin de bu. Daha büyük bir tane çizmeyi deneyeyim mi?”</p>
<p class="p0">“Sanırım,” dedi Mat. “<span class="t3">Gholam</span>dan yumruk büyüklüğünde deliklerden geçmeyi öğrenmediysen.”</p>
<p class="p0">“Tatsızlık etmeye gerek yok,” dedi Thom. Bıçağı kullanarak ilk üçgenin çevresine bir tane daha çizdi. Bu seferki içinden geçebilecekleri kadar büyüktü. Çizimi dalgalı çizgiyle bitirdi.</p>
<p class="p0">Mat saydı. Beyaz çizgilerin belirmesi yedi nabız atışı kadar sürdü. Aralarındaki metal yok oldu ve kulenin içine giden üçgen bir koridor göründü. İçerisi som çelikten yapılmış gibi görünüyordu.</p>
<p class="p0">“Işık beni yaksın,” diye fısıldadı Noal. Koridor karanlıkta kayboluyordu; sanki güneş ışığı bile içeri girmeye gönülsüzdü, ama muhtemelen yalnızca bir ışık oyunuydu.</p>
<p class="p0">“Böylece, kazanılması imkansız oyuna başlıyoruz,” dedi Thom, bıçağı kınına sokarak.</p>
<p class="p0">“Güç verecek cesaret,” diye fısıldadı Noal öne çıkarak. Alevi titreyen fenerini havaya kaldırdı. “Kör edecek ateş. Baş döndürecek müzik. Bağlayacak demir.”</p>
<p class="p0">“Ve Matrim Cauthon,” diye ekledi Mat. “Şansımızı eşitlemek için.” Kapıdan geçti.</p>
<p class="p0">Kör edici parlaklıkta, beyaz bir ışık çaktı. Mat bir küfür salladı ve gözlerini yumdu. <span class="t3">Ashandarei</span>yi, tehditkar olduğunu umduğu bir biçimde tuttu. Gözlerini kırpıştırdı ve beyazlık soldu. Geniş bir odanın ortasındaydı. Arkasında, boşlukta duran, sivri ucu yere bakan üçgen bir kapı vardı. Kapı simsiyahtı ve yer yer metal, yer yer ahşap görünen, bükülmüş halatlardan oluşmuştu.</p>
<p class="p0">Oda da siyahtı ve çarpık kare şeklindeydi. Dört köşedeki deliklerden dalga dalga beyaz buhar fışkırıyordu; o sis beyaz bir ışıkla parlıyordu. Oda, dört yönde, dört koridora açılıyordu.</p>
<p class="p0">Oda tam olarak kare şeklinde değildi. Her duvarın uzunluğu, diğerinden biraz farklıydı ve köşelerdeki birleşme yerleri tuhaftı. Hele o buhar! Mat’in ağzından nefes almak istemesine yol açan sülfürlü bir kokusu vardı. Oniks rengi duvarlar taştan değildi, dev bir balığın pulları gibi, yansıtıcı bir maddedendi. Buharlar tavanda toplanıyor, yumuşak bir ışıkla hafif hafif parlıyordu.</p>
<p class="p0">Kavrulsundu! Burası ilk ziyaret ettiği, karmaşık sarmalları ve yuvarlak kapıları olan yere benzemiyordu. Yıldız şeklinde odaları ve sarı ışık çizgileri olan ikinci yere de benzemiyordu! <span class="t3">Neredeydi? </span>Kendini neyin içine sokmuştu? Endişe içinde döndü.</p>
<p class="p0">Thom gözlerini kırpıştırarak, sersem sersem kapıdan geçti. Mat çantasını bıraktı ve aşığın kolunu tuttu. Sonra Noal geldi. Kemikli adam dengesini buldu, ama göremediği açıktı, fenerini kendini savunmak istercesine öne uzatıyordu.</p>
<p class="p0">Diğer ikisi gözlerini kırpıştırdılar. Noal’ın gözlerinden yaşlar akıyordu. Sonunda kendilerini toparladılar ve çevrelerine bakındılar. Oda ve dört yöne uzanan koridorlar boştu.</p>
<p class="p0">“Burası senin tarif ettiğin yere benzemiyor Mat,” dedi Thom. Sesi hafifçe yankılanıyordu, ama sesler de tekinsiz bir biçimde çarpılıyormuş gibiydi. Yansıyıp geri gelen sesler fısıltılara dönüşüyordu. Mat’in ensesindeki tüyler diken diken olmuştu.</p>
<p class="p0">“Biliyorum,” dedi Mat, çantasından bir meşale çıkararak. “Bu mekan hiçbir mantığa uymuyor. Hikayeler en azından bu konuda hemfikir. Al, bunu yak Noal.”</p>
<p class="p0">Thom da bir meşale çıkardı ve meşaleleri Noal’ın fenerini kullanarak yaktılar. Aludra’dan kibrit almışlardı, ama Mat onları saklıyordu. Kulenin içindeyken yaktıkları ateşlerin söneceğinden korkuyordu. Ama meşaleler yandı ve sönmedi. Bu onu biraz cesaretlendirdi.</p>
<p class="p0">“Ee, neredeler?” diye sordu Thom, siyah odanın çeperinde yürüyerek.</p>
<p class="p0">“İlk geldiğinde burada olmuyorlar,” dedi Mat, meşalesini kaldırıp duvarlardan birini inceleyerek. Taş olmayan malzemeye kazınmış şey yazı mıydı? Yabancı harfler o kadar ince ve narindi ki, onları zar zor görebiliyordu. “Ama kendine dikkat et. Arkanda, kesendeki paranın şıngırtısını duyan hancıdan daha hızlı belirebilirler.”</p>
<p class="p0">Noal içinden geçtikleri üçgen açıklığı inceledi. “Bunu geri dönmek için kullanabilir miyiz sence?” Kapı, Mat’in daha önce de içinden geçtiği taş <span class="t3">ter’angreal</span>e benziyordu. Yalnızca şekli farklıydı.</p>
<p class="p0">“Umarım,” dedi Mat.</p>
<p class="p0">“Belki denemeliyiz,” dedi Noal.</p>
<p class="p0">Mat başını salladı. Ayrılmak hoşuna gitmiyordu, ama geri dönüş yolunun bu olup olmadığını bilmeleri gerekiyordu. Noal kararlı bir ifadeyle kapıdan geçti. Yok oldu.</p>
<p class="p0">Mat uzun süre nefesini tuttu, ama yaşlı adam geri dönmedi. Bu bir hile miydi? Bu kapı onları kandırmak için mi...</p>
<p class="p0">Noal kapıdan geçti ve sendeleyerek odaya girdi. Thom meşalesini yere bıraktı ve yardıma koştu. Noal bu sefer kendini daha çabuk topladı ve gözlerini kırpıştırarak görmeye çalıştı. “Beni dışarı attı,” diye açıkladı. “İçeri girmek için bir üçgen daha çizmem gerekti.”</p>
<p class="p0">“En azından bir kaçış yolumuz olduğunu biliyoruz,” dedi Thom.</p>
<p class="p0"><span class="t3">Lanet Aelfinnlerle Eelfinnlerin onun yerini değiştirmeyeceğini varsayarsak</span>, diye düşündü Mat, asılmakla sona eren önceki ziyaretini hatırlayarak. O seferinde, odalar ve koridorlar, doğru olması gereken her şeye tamamen meydan okuyarak, gizemli bir biçimde yer değiştirmişti.</p>
<p class="p0">“Şuna baksanıza,” dedi Thom.</p>
<p class="p0">Mat mızrağını indirdi ve Noal bir anda kısa demir kılıcını çekti. Thom yere bıraktığı meşalesini gösteriyordu. Meşale bıraktığı yerde, parlak buhar çıkışlarının yanında kesik kesik yanıyordu.</p>
<p class="p0">Beyaz buhar, rüzgara kapılmış gibi, alevlerden <span class="t3">kaçıyordu</span>. Ama hiçbir rüzgar buharın o kadar tuhaf hareket etmesine sebep olmazdı. Ateşin çevresinde kıvrılarak bir halka oluşturuyordu. Thom meşaleye gitti ve yerden kaldırdı. Onu buhar bulutuna doğru uzattı ve buharlar eğilerek ateşten kaçındı. Thom meşaleyi buharların içine uzattı ve buharlar bölünerek ateşin iki yanından geçip, yukarıda tekrar bir araya geldiler.</p>
<p class="p0">Thom diğerlerine baktı.</p>
<p class="p0">“Bana sorma,” dedi Mat kaşlarını çatarak. “Bu mekanın mantıklı olmadığını <span class="t3">söylemiştim</span>. Burada göreceğimiz en tuhaf şey bu olacaksa, ben de bir Murandyli’nin bıyığıyım. Hadi, gelin.”</p>
<p class="p0">Mat bir koridor seçti ve içinde yürümeye başladı. Diğer ikisi de peşinden seyirttiler. Tavanda buhar parlıyor, siyah koridoru süt beyazı bir ışığa boğuyordu. Zemin iç içe geçen üçgen parkelerden oluşmuştu ve yine, huzursuz edici ölçüde, balık pullarına benziyorlardı. Koridor geniş ve uzundu, diğer ucu uzak ve karanlıktı.</p>
<p class="p0">“Bütün bunların tek bir kulenin içinde saklı olduğunu düşünmek,” dedi Noal, fenerini kaldırarak.</p>
<p class="p0">“Artık kulede olduğumuzu sanmıyorum,” dedi Mat. İleride duvarda bir açıklık, bir tür pencere görebiliyordu. Doğal olamayacak kadar yükseğe oturtulmuştu.</p>
<p class="p0">“O zaman nerede...” Noal pencerenin önüne gelince sustu. Dört kenarlı pencere, sıradışı bir manzaraya bakıyordu. Bir tür kulenin yüksek katlarından birindeydiler, ama dışarıdaki kesinlikle Andor değildi.</p>
<p class="p0">Pencere sapsarı, yoğun bir bitki örtüsü görüyordu. Mat tepesinde sarkık, şemsiyeye benzeyen dalları olan ince ağaçları hatırladı, ama önceden, onları yerden görmüştü. Geniş yelpazelere benzeyen yaprakları olan, eğrelti otuna benzer ağaçları da hatırlıyordu, ama şimdi ağaçlarda simsiyah meyveler çıkmıştı. Yapraklar ağır meyveler yüzünden sarkıyordu.</p>
<p class="p0">“Harmancının Merhameti,” diye fısıldadı Noal; Mat’in daha önce hiç duymadığı bir deyim.</p>
<p class="p0">Noal’ın hayrete düşmesi doğaldı; Mat o ormanı ilk defa görmesini ve çarpık kapının onu yalnızca başka bir yere değil, bambaşka bir <span class="t3">dünyaya</span> getirdiğini fark etmesini hatırlıyordu.</p>
<p class="p0">Mat kenara baktı. İlk ziyaretinde gördüğü üç kuleyi görebilir miydi? Görünürlerde yoktular, ama bu mekanda, bir sonraki pencere bambaşka bir manzara gösterebilirdi. Onlar...</p>
<p class="p0">Duraksadı, sonra dikkatle pencereden dışarı baktı. Solda bir kule seçebiliyordu. O zaman anladı. İlk ziyaretinde uzaktan gördüğü kulelerden birinin içindeydi.</p>
<p class="p0">Ürpertisini bastırdı ve sırtını döndü. En azından aynı yerde olduğundan emindi. Bu, Aelfinnlerle Eelfinnlerin dünyasının aynı olduğu anlamına mı geliyordu? Öyle umuyordu. Moiraine çarpık kırmızı kapıların <span class="t3">ikincisine</span> düşmüştü. Bu da, büyük olasılıkla Eelfinnler, yani tilkiler tarafından ele geçirildiği anlamına geliyordu.</p>
<p class="p0">Mat’i asanlar onlardı; en azından tilkiler onu faydalı yanıtlar vermeden dünyalarından dışarı atmışlardı. Mat onlara hınçlıydı, ama tilkiler... <span class="t3">onlar</span> sorularını yanıtlamayı reddetmişlerdi ve bunun yerine o lanet anıları vermişlerdi!</p>
<p class="p0">Mat ve diğerleri koridorda yürümeye devam ettiler. Ayak sesleri yerde yankılanıyordu. Kısa süre sonra, Mat izlendiğini hissetmeye başladı. Bunu daha önceki ziyaretlerinde de hissetmişti. Yana döndü ve çok arkada hafif bir hareket sezdi.</p>
<p class="p0">Meşaleyi atıp <span class="t3">ashandarei</span> ile savaşmaya hazırlanarak hızla döndü, ama hiçbir şey görmedi. Diğer ikisi yerlerinde dondular ve endişeli ifadelerle bakındılar. Mat mahçup mahçup yoluna devam etti, ama Thom da biraz sonra aynı şeyi yapınca hissettiği utanç azaldı. Thom duvardaki bir gölgeye bıçak fırlatacak kadar ileri gitti.</p>
<p class="p0">Demir silah yüzeye çarptı. Donuk çınlama koridorda çok uzun süre yankılandı.</p>
<p class="p0">“Pardon,” dedi Thom.</p>
<p class="p0">“Sorun değil,” dedi Mat.</p>
<p class="p0">“Bizi izliyorlar, değil mi?” diye sordu Noal. Sesi yumuşak ve biraz da endişeliydi. Işık! Mat de yerinde duramıyor, her an fırlayıp koşmaya başlayabilirmiş gibi hissediyordu. Kendisiyle karşılaştırıldığında, Noal kendine hakim görünüyordu.</p>
<p class="p0">“Öyle olduğunu sanıyorum,” dedi Mat.</p>
<p class="p0">Birkaç dakika sonra aşırı uzun koridorun sonuna geldiler. Burada, ilki ile tıpatıp aynı bir başka oda buldular. Bu odanın tek farkı, ortasında bir kapı olmamasıydı. Bu odadan da dört koridor çıkıyordu ve her biri uzaktaki karanlıkta gözden kayboluyordu.</p>
<p class="p0">Geldikleri yolu ezberleyerek, bir başka yön seçtiler. Görünmez gözler enselerini kaşıyordu. Uzun koridordan geçip, bir başka odaya girerlerken Mat’in adımları da sıklaştı. Bu da öncekinin aynısıydı.</p>
<p class="p0">“Böyle bir yerde yön duygunu kaybetmek çok kolay,” dedi Noal. Çantasını açtı ve bir kağıt ve kurşunkalem çıkardı. Kağıda, geçtikleri odaları temsil eden üç nokta yaptı, sonra onları koridorları temsil eden çizgilerle birleştirdi. “Her şey, iyi bir harita çizmeye bağlı. İyi bir harita ölüm kalım meselesi olabilir; bu konuda bana güvenebilirsiniz.”</p>
<p class="p0">Mat döndü ve geldikleri yöne baktı. Bir parçası arkasına bakmadan devam etmek istiyordu, ama bilmek z<span class="t3">orundaydı</span>. “Gelin,” dedi ve geldikleri koridordan geri döndü.</p>
<p class="p0">Thom ve Noal bakıştılar, ama yine de peşinden seyirttiler. İlk girdikleri, içinde kapı bulunan odaya dönmeleri yarım saat aldı. Oda boştu. Köşelerden aynı buhar bulutları saçılıyordu. Ama buhar diğer iki odada da vardı.</p>
<p class="p0">“Bu imkansız!” dedi Noal. “Tam olarak geldiğimiz yoldan döndük! Kapı burada olmalıydı.”</p>
<p class="p0">Mat uzakta hafif, işitme sınırında bir kahkaha duydu. Tıslamalı, tehlikeli bir kahkaha. Kötücül.</p>
<p class="p0">Derisi buz gibi oldu. “Thom,” dedi, “Birgitte Gümüşyay ve onun Ghenjei Kulesi’ni ziyareti hakkında bir hikaye duydun mu hiç?”</p>
<p class="p0">“Birgitte mi?” diye sordu Thom, Noal’la birlikte yeri incelediği yerden başını kaldırarak. İkisi, kapının bir tür kapaktan içeri çekilmiş olması gerektiğini düşünüyordu. “Hayır, duyduğumu söyleyemem.”</p>
<p class="p0">“Ya iki ay boyunca bir kalenin içindeki koridor labirentinde kısılı kalan kadının hikayesini?”</p>
<p class="p0">“İki ay mı?” dedi Thom. “Eh, hayır. Ama Elmiara ve Gölgegözlerin hikayesi var. İki yüz sene boyunca bir labirentte dolaşmış ve sevgilisinin hayatını kurtaracak şifalı Sund pınarını aramış.”</p>
<p class="p0">Muhtemelen hikaye buydu. Hikaye yaşamıştı; çoğu hikayede olduğu gibi şekil değiştirmişti. “Dışarı çıkamamış, değil mi?”</p>
<p class="p0">“Hayır. Sonunda, pınardan yalnızca iki adım uzakta, ama ondan bir duvarla ayrılmış halde ölmüş. Pınarın şırıltısını duymuş; susuzluktan ölmeden önce duyduğu son ses bu olmuş.” Bu mekanda böyle bir hikayeyi paylaşmak istediğinden emin değilmiş gibi, huzursuzluk içinde çevresine bakındı.</p>
<p class="p0">Mat başını endişeyle iki yana salladı. Kavrulsundu, o tilkilerden nefret ediyordu. Bir yol <span class="t3">olmak</span> zorundaydı...</p>
<p class="p0">“Pazarlığı bozdun,” dedi yumuşak bir ses.</p>
<p class="p0">Mat hızla döndü ve diğer ikisi küfrederek ayağa kalkıp silahlarına uzandılar. Arkalarındaki koridorda bir şekil duruyordu. Mat’in hatırladığı yaratıklardan biriydi, belki de son seferinde gördüğü yaratık. Soluk kafatasından parlak kırmızı, kısa saçlar fışkıran biri. Kulaklarının uçları hafifçe sivriydi. Şekil ince ve uzun boyluydu, omuzları beline göre fazla genişti ve göğsüne açık renk deri şeritler çaprazlanmıştı -Mat <span class="t3">hala</span> o derilerin neyden yapılmış olabileceğini düşünmek istemiyordu- ve altına uzun siyah etek giymişti.</p>
<p class="p0">Son derece ayırt edilebilir bir yüzdü. Merkezinde göz bebekleri bulunan açık renk, iri, tuhaf gözler. Dar bir çene ve köşeli yüz hatları. Bir tilki gibi. Bu diyarın efendileri Eelfinnlerden biri.</p>
<p class="p0">Farelerle oynamaya gelmişti.</p>
<p class="p0">“Bu şekilde gelince pazarlık yok,” dedi Mat, endişesini belli etmemeye çalışarak. “Ne istersek getirebiliriz.”</p>
<p class="p0">“Pazarlık etmemek tehlikelidir,” dedi Eelfinn rahat bir sesle. “Sizin için. Neyse ki, sizi dilediğiniz yere götürebilirim.”</p>
<p class="p0">“Tamam, o zaman,” dedi Mat. “Götür.”</p>
<p class="p0">“Demirinizi bırakın,” dedi Eelfinn. “Müzik aletlerinizi. Ateşinizi.”</p>
<p class="p0">“Asla,” dedi Mat.</p>
<p class="p0">Eelfinn iri gözlerini kırpıştırdı. Yavaşça ve dikkatle. Yumuşak adımlarla yaklaştı. Mat <span class="t3">ashandarei</span>yi kaldırdı, ama Eelfinn tehditkar bir hareket yapmadı. Üçünün çevresinde süzülürcesine yürüyerek konuştu.</p>
<p class="p0">“Hadi ama,” dedi. “Uygar bir biçimde konuşamaz mıyız? Diyarımıza bir arayışla geldiniz. Size dilediğiniz şeyi, <span class="t3">ihtiyaç </span>duyduğunuz şeyi bahşetme gücümüz var. Neden iyi niyet göstermiyorsunuz? Ateş araçlarınızı bırakın. Yalnızca onları. Bırakırsanız, size bir süre rehberlik etmeye söz veriyorum.”</p>
<p class="p0">Sesi büyüleyici ve yatıştırıcıydı. Mantıklı geliyordu. Ateşe neden ihtiyaçları olacaktı ki? O sisin ışığı yeterliydi. O...</p>
<p class="p0">“Thom,” dedi Mat. “Müzik.”</p>
<p class="p0">“Ne?” dedi Thom titreyerek.</p>
<p class="p0">“Bir şey çal. Ne olduğu önemli değil.”</p>
<p class="p0">Thom flütünü çıkardı ve Eelfinn gözlerini kıstı. Thom çalmaya başladı. Tanıdık bir şarkıydı. “Söğütleri Sallayan Rüzgar.” Mat Eelfınn’i yatıştırmayı, belki biraz gardını düşürmeyi hedeflemişti. Ama tanıdık ezgi zihnindeki bulutları dağıttı.</p>
<p class="p0">“Buna gerek yok,” dedi Eelfinn, Thom’a dik dik bakarak.</p>
<p class="p0">“Evet, var,” dedi Mat. “Ateşimizi de bıraktığımız falan yok. Bizi en ortadaki odaya götürmeye ve Moiraine’i bize geri vermeye söz verene kadar değil.”</p>
<p class="p0">“Bu pazarlığı yapamam,” dedi yaratık, çevrelerinde yürümeye devam ederek. Mat onu izleyerek döndü. Yaratığa arkasını dönmeye niyeti yoktu. “Buna yetkim yok.”</p>
<p class="p0">“Yetkisi olan birini getir.”</p>
<p class="p0">“İmkansız,” dedi Eelfinn. “Beni dinleyin. Ateşe gerek yok. O korkunç ateşi geride bırakırsanız ben sizi merkezdeki odaya, Bağlar Odası’na giden yolun yarısına kadar götürürüm. Ateş bize zarar veriyor. Biz yalnızca sizin isteklerinizi yerine getirmek istiyoruz.”</p>
<p class="p0">Yaratığın onları yine büyülemeye çalıştığı açıktı, ama sesinin ahengi yanlıştı ve Thom’un çaldığı ezgiyle uyumsuzdu. Mat onu izledi, sonra flütün ezgisine uyarak şarkı söylemeye başladı. Tanıdığı insanlar arasında sesi en güzel kişi değildi, ama çok kötü de değildi. Eelfinn esnedi, sonra duvarın dibine oturdu ve gözlerini yumdu. Birkaç dakika sonra uyumuştu.</p>
<p class="p0">Thom flütü indirdi. Etkilenmiş görünüyordu.</p>
<p class="p0">“İyi iş çıkardınız,” diye fısıldadı Noal. “Kadim Lisan’ı bu kadar iyi konuştuğunu bilmiyordum.”</p>
<p class="p0">Mat duraksadı. O dilde konuştuklarının farkında bile değildi.</p>
<p class="p0">“Kadim Lisan’ım paslandı,” dedi Noal çenesini ovalayarak, “ama çoğunu anladım. Sorun şu ki, bu mekanda nereye nasıl gideceğimizi hala bilmiyoruz. Onlardan biri bize yol göstermeden nasıl yolumuzu bulacağız?”</p>
<p class="p0">Haklıydı. Birgitte hedefinin birkaç adım uzakta olup olmadığını bilmeden aylarca dolaşmıştı. Mat’in Eelfinnlerin önderleriyle görüştüğü oda... Birgitte oraya girdiğin zaman, seninle pazarlık yapmak zorunda olduklarını söylemişti. Eelfinn’in bahsettiği Bağlar Odası orası olmalıydı.</p>
<p class="p0">Zavallı Moiraine. O kırmızı kapılardan biriyle gelmişti; Eelfinnler kadim Aes Sedailerle her ne anlaşma yapmışsa, onu da korumuş olmalıydı. Ama o kapı yok olmuştu. Geri dönüş yolu yoktu.</p>
<p class="p0">Mat ilk geldiğinde, gitmek için izin istemesini akıllıca bulmuşlardı. Eelfinnlerin sorularını yanıtlamaması hakkında hala homurdanıyor olsa da, yaptıkları şeyin bu olmadığını görebiliyordu. Aelfinnler soru sormak içindi; Eelfinnler ise talepleri bahşediyordu. Ama o talepleri çarpıtıyorlardı ve diledikleri bedeli alıyorlardı. Mat farkında olmadan, Aes Sedailerden kurtulmak için hafızasının dolmasını ve Kule’den bir çıkış yolu tanımalarını istemişti.</p>
<p class="p0">Moiraine bunu bilmiyorsa ve onun yaptığı gibi çıkış yolu talep etmemişse... ya da kapının yok olduğunu bilmeden, ondan geçmeyi talep etmişse...</p>
<p class="p0">Mat bir çıkış yolu istemişti. Çıkış yolunu ona vermişlerdi, ama nasıl olduğunu <span class="t3">hatırlamıyordu</span>. Her şey kararmıştı ve kendini <span class="t3">ashandarei</span>den asılı bir halde bulmuştu.</p>
<p class="p0">Mat cebinden bir şey çıkardı ve sıkı sıkı tuttu. “Aelfinnler ve Eelfinnler bir şekilde burada dolaşıyorlar,” diye fısıldadı. “Doğru bir yol <span class="t3">olmak</span> zorunda.”</p>
<p class="p0">“Bir yol,” dedi Noal. “Dört seçenek, ardından dört seçenek, ardından dört seçenek... Olasılık hesapları aleyhimize.”</p>
<p class="p0">“Olasılık,” dedi Mat, elini uzatarak. Elini açtı ve bir çift zar ortaya çıkardı. “Olasılıklardan <span class="t3">bana</span> ne?”</p>
<p class="p0">İkisi fildişi zarlara, sonra onun yüzüne baktılar. Mat şansının kabardığını hissedebiliyordu. “On iki benek. Her kapı için üç tane. Bir, iki, üç atarsam düz gidiyoruz. Dört, beş, altı, sağa dönüyoruz, vesaire.”</p>
<p class="p0">“Ama Mat,” diye fısıldadı Noal, uyuyan Eelfinn’e bakarak. “Olasılıklar eşit olmayacak. Örneğin bir atamazsın ve yedi çıkması çok daha olası...”</p>
<p class="p0">“Anlamıyorsun, Noal,” dedi Mat zarları yere atarak. Zarlar pula benzeyen taşların üzerinde, diş gibi tıkırdayarak yuvarlandılar. “Neyin <span class="t3">olası</span> olduğu önemli değil. Ben söz konusuyken değil.”</p>
<p class="p0">Zarlar durdu. Biri iki taş arasına sıkışmış ve köşelerinden biri havada, dengede durmuştu. Diğeri bir gelmişti.</p>
<p class="p0">“Buna ne dersin, Noal?” dedi Thom. “Bir atabiliyormuş.”</p>
<p class="p0">“İşte bu etkileyici,” dedi Noal çenesini ovalayarak.</p>
<p class="p0">Mat <span class="t3">ashandarei</span>sini aldı, sonra zarları topladı ve dümdüz ileri yürüdü. Diğerleri de onu takip etti. Uyuyan Eelfinn’i geride bıraktılar.</p>
<p class="p0">Bir sonraki kesişimde Mat yine zar attı ve dokuz geldi. “Geldiğimiz yönden mi?” diye sordu Thom, kaşlarını çatarak. “Bu...”</p>
<p class="p0">“Tam olarak yapacağımız şey,” dedi Mat, dönüp geri giderek. Diğer odada, uyuyan Eelfinn gitmişti.</p>
<p class="p0">“Onu uyandırmış olabilirler,” dedi Noal.</p>
<p class="p0">“Ya da burası farklı bir oda olabilir,” dedi Mat yine zar atarak. Yine dokuz. Geldiği yöne bakıyordu, bu yüzden dokuz, yine geri dönmek anlamına geliyordu. “Aelfinnlerin ve Eelfinnlerin kuralları var,” dedi Mat, dönüp koridorda koşarken. Diğer ikisi de peşinden koştu. “Bu <span class="t3">mekanın da</span> kuralları var.”</p>
<p class="p0">“Kuralların mantıklı olması gerek, Mat,” dedi Noal.</p>
<p class="p0">“Tutarlı olmaları gerek,” dedi Mat. “Ama bizim mantığımıza uymaları gerekmiyor. Neden uysunlar ki?”</p>
<p class="p0">Ona mantıklı geliyordu. Bir süre koştular; bu koridor diğerlerinden çok daha uzun gibiydi. Bir sonraki odaya geldiklerinde nefes nefese kalmıştı. Yine zar attı, ama ne göreceğini tahmin ediyordu zaten. Dokuz. Yine ilk odaya.</p>
<p class="p0">“Bak, bu aptalca!” dedi Noal, dönüp diğer yönde koşarlarken. “Bu şekilde asla bir yere varamayız!”</p>
<p class="p0">Mat onu duymazdan geldi ve koşmaya devam etti. Kısa süre sonra, yine ilk odaya yaklaştılar.</p>
<p class="p0">“Mat,” dedi Noal yalvarırcasına. “En azından...”</p>
<p class="p0">İlk odaya daldıklarında Noal sustu. Burası ilk oda <span class="t3">değildi</span>. Odanın zemini beyazdı ve devasaydı. Kalın, siyah sütunlar çok yüksek görünmeyen tavana doğru uzanıyordu.</p>
<p class="p0">Koridorun tepesinde toplanan parlak beyaz buhar odaya doluyor, yanlış yöne dökülen bir çağlayan gibi, tavandaki o karanlığa doğru akıyordu. Zemin ve sütunlar cam gibi görünse de, Mat onların ele taş gibi gözenekli geldiğini biliyordu. Oda sütunlar boyunca uzanan parlak sarı şeritlerle aydınlatılmıştı. Oyma cam-taş kıvrılarak, sivri bir uçla bitiyordu.</p>
<p class="p0">Thom omzuna bir şaplak attı. “Mat, evlat, bu çılgınlıktı. Ve etkili. Bir şekilde.”</p>
<p class="p0">“Tam da benden beklemeniz gereken şey,” dedi Mat, şapkasının siperliğini aşağı çekerek. “Daha önce bu odaya geldim. Doğru yoldayız. Moiraine hala yaşıyorsa, buranın ötesinde bir yerde olmalı.”</p>
</body>
</html>