<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bu Hesapta Yoktu - Ostrovski</title>
  <link href="../Styles/style.css" rel="stylesheet" type="text/css" />
</head>

<body>
  <p><br /></p>
  <hr class="c2" />

  <h1 class="giris" id="heading_id_2" style="text-align: center;"><strong>Birinci Perde</strong></h1>
  <hr class="c2" />

  <p><br />
  <br /></p>

  <p class="heading0 sgc-2"><span class="sgc-2 sgc-3"><b>SAHNE I</b></span></p>

  <p class="heading0 sgc-2"><span class="sgc-2 sgc-3">Glumovların Moskova'daki apartmanlarının oturma odası. Daha şık, daha modaya uygun bir oturma odasına yakışacak bir iki parça eşya bir yana bırakılırsa, fakirce döşenmiştir. İki kapı vardır. Sağdaki hole, ikincisi dairedeki öbür odalara açılır. Uşak Styopka, sırtında bir gömlek, aylak aylak dişlerini karıştırır. Odada beş aşağı beş yukarı gezinen Glumov sahne gerisindeki kapıya doğru giderek seslenir.</span></p>

  <p class="heading0 sgc-2"><span class="sgc-2 sgc-3"><i>GLUMOV</i> - Anne! Haydi şu mektupları yazıver, n'olursun.&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - Evde ağza konacak bir lokma yemek yok.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Sen benim dediklerimi yap hele, görürsün bak,&nbsp;</span>nasıl tıka basa doyarız.</p>

  <p class="heading0 sgc-2"><span class="sgc-2 sgc-3">MADAM G. - Yazdıracak başka birini bulaydın keşke. (Görünür.)</span></p>

  <p class="heading0 sgc-2"><span class="sgc-2 sgc-3">GLUMOV - İtiraz istemez.</span></p>

  <p class="heading0 sgc-2"><span class="sgc-2 sgc-3">MADAM G. - (Styopka'ya.) Kalk ayağa, aylak herif, doğru mutfağa! Kaç haftadır semaver parlatılmadı.</span></p>

  <p class="heading0 sgc-2"><span class="sgc-2 sgc-3">STYOPKA - Kaç haftadır metelik almadım. İhtiyar öldü öleli.&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - O durağı cennet olan efendinden öyle&nbsp;</span>saygısızca söz etme. Ruhu şad olsun. Ne duruyorsun, yıkıl karşımdan. Seni gözüm görmesin. (Yazı masasına giderek, kâğıt, kalem ve mürekkep çıkarır)</p>

  <p class="heading0 sgc-2"><span class="sgc-2 sgc-3">STYOPKA - Sanki ben de buraya bayılıyordum. Böyle külüstür evlerde oturmaya alışkın değilim. Siz buraya taşınınca bir ben kaldım adamlarınızdan. Sizi bırakmadığıma şükredin.</span></p>

  <p class="heading0 sgc-2"><span class="sgc-2 sgc-3">MADAM G. - Bu ülkenin uğradığı en büyük felaket serflerin serbest bırakılması oldu.</span></p>

  <p class="heading0 sgc-2"><span class="sgc-2 sgc-3">STYOPKA - Küçük beyin hatırı olmasa zor kalırdım burda. Ama çok geçmeden gene konaklara kurulacağız sayesinde.</span></p>

  <p class="heading0 sgc-2"><span class="sgc-2 sgc-3">GLUMOV - Haydi göreyim seni, git de Bay Mamayev'in uşağıyla o işi pişiriver. Biriktirdiğin paralardan ne kaldı?</span></p>

  <p class="heading0 sgc-2"><span class="sgc-2 sgc-3">STYOPKA - İki yüz ruble kadar, efendim.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Saçmalama. En az beş yüz rublen vardır. Bana&nbsp;</span>elli ruble daha ödünç ver.</p>

  <p class="heading0 sgc-2"><span class="sgc-2 sgc-3">STYOPKA - (Hafiften homurdanarak, eski bir kese çıkarıp içini araştırır.)</span></p>

  <p class="heading0 sgc-2"><span class="sgc-2 sgc-3">MADAM G. - (Bir mektubun kopyasını çıkarmaktadır.) Bu ne Yegor? Yazını okuyamıyorum. Kurçayev neymiş?</span></p>

  <p class="heading0 sgc-2"><span class="sgc-2 sgc-3">GLUMOV - (Omzunun üstünden bakarak.) "Kızları baştan çıkaran bir aşağılık." (Uşaktan parayı alarak) Sağol... Al bakalım beş ruble Mamayev işi için, beş ruble erzak düzmeye, iki ruble de sana.</span></p>

  <p class="heading0 sgc-2"><span class="sgc-2 sgc-3">STYOPKA - Çok teşekkür ederim, efendim. (Kapıya doğru</span>&nbsp;<span class="sgc-2 sgc-3">gider.)</span></p>

  <p class="heading0 sgc-2"><span class="sgc-2 sgc-3">GLUMOV - Zorda kalmazsan yiyecek için para verme.&nbsp;</span></p>

  <p class="heading0 sgc-2"><span class="sgc-2 sgc-3">STYOPKA - (Dışardan.) Baş üstüne efendim.&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - (Arkasından bakarak.) İğrenç herif. (Glumov'a.)</span></p>

  <p class="heading0 sgc-2"><span class="sgc-2 sgc-3">O rublelerden onunu da bana ver bakayım. Baban öldüğünden beri yeni bir şapka alamadım. Onun sağlığında da ancak üç ayda bir alırdım. Cimri moruk!</span></p>

  <p class="heading0 sgc-2"><span class="sgc-2 sgc-3">GLUMOV - (Parayı verir. Kadın kapar.) Haydi, bitir şu mektupları.</span></p>

  <p class="heading0 sgc-2"><span class="sgc-2 sgc-3">MADAM G. - Boşuna zahmet. Madam Turisina, yeğeniyle evlenmene dünyada razı olmaz. 20.000 rublelik drahoma...</span></p>

  <p class="heading0 sgc-2"><span class="sgc-2 sgc-3">GLUMOV - Zaten gözüm onda.</span></p>

  <p class="heading0 sgc-2"><span class="sgc-2 sgc-3">MADAM G. - Bu kadar parayla bir prens, bilemedin bir general bulurlar. Kurçayev de kızı alamayacak. Onun için böyle imzasız mektuplar yazmanın ne gereği var? Öz amcanın</span>&nbsp;<span class="sgc-2 sgc-3">torunu üstelik.</span></p>

  <p class="heading0 sgc-2"><span class="sgc-2 sgc-3">GLUMOV - Sanki senin umurundaydı. Adamı bilirsin, uçarı bir süvari subayı. Eline para geçse kumarda çarçur eder.</span></p>

  <p class="heading0 sgc-2"><span class="sgc-2 sgc-3">MADAM G. - Mektupların bir işe yarayacağını bilsem.</span></p>

  <p class="heading0 sgc-2"><span class="sgc-2 sgc-3">GLUMOV - Bu benim bileceğim iş.</span></p>

  <p class="heading0 sgc-2"><span class="sgc-2 sgc-3">MADAM G. - Sence bir umut var mı?</span></p>

  <p class="heading0 sgc-2"><span class="sgc-2 sgc-3">GLUMOV - Hiç şüphen olmasın. Sevgili anneciğim, oğlunu iyi tanırsın. Açıkgöz, kurnaz, hınzır herifin biriyim. Kendimden daha iyi durumda olanları çekemem. Sana çekmişim, besbelli. Babam sağken, biz para içinde yüzerken ne yaptım ben? Can sıkıntısından, öfkeden kahrolarak şurda burda sürtmekten, şuna buna taşlamalar yazmaktan başka ne halt ettim? Ama geçim derdine düşünce anladım ki, bu şehri yöneten aptallarla alay etmek karın doyurmaz. Marifet, onların enayiliklerinden yararlanmayı bilmek. Ne yazık, Moskova'da bir meslek sahibi olmayı düşünemezsiniz. Burada çene çalmaktan başka iş yapılmaz. Ancak zengin bir kız alıp işi az, maaşı dolgun bir göreve atandın mı sırtın yere gelmez.</span></p>

  <p class="heading0 sgc-2"><span class="sgc-2 sgc-3">MADAM G. - Nerde bulacaksın böyle görevi?&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Devlet hizmetinde tabii. Moskova'da başarı&nbsp;</span>kazanmanın yolu nedir? Hiçbir iş görmeyeceksin ama çenen makas gibi işleyecek. Önemli olan laf etmek ve laf taşımaktır. Benim de ağzım laf yapar hani. Bu ağzından zehirli alev saçanlar cennetinde tutunmama kim engel olacak. Hiç kimse.</p>

  <p class="heading0 sgc-2"><span class="sgc-2 sgc-3">MADAM G. - Öyleyse, çeneni kapat da şu mektupları yazayım.</span></p>

  <p class="heading0 sgc-2"><span class="sgc-2 sgc-3">GLUMOV - (Odanın içinde dolaşıp bir şey arayarak.) Hatıra defterimi gördün mü anne?</span></p>

  <p class="heading0 sgc-2"><span class="sgc-2 sgc-3">MADAM - Orada, masanın üstünde.</span></p>

  <p class="heading0 sgc-2"><span class="sgc-2 sgc-3">GLUMOV - (Alır.) Teşekkür ederim. Yergiler, taşlamalar yazmak benim neyime? Artık böyle şeylere paydos. (Kendini bir koltuğa atarak.) Bundan böyle dalkavuğun daniskası olacağım. Yaltaklanmak, yüz suyu dökmek, yağ çekmek: Seçkin Moskovalıların anladığı tek dil budur. Önce Madam Turisina'nın çevresinden başlıyorum işe. Onları sıkılmış limon gibi bir köşeye attıktan sonra bir başka çevreye geçerim.</span></p>

  <p class="heading0 sgc-2"><span class="sgc-2 sgc-3">MADAM G. - Sus Allahaşkına. Başım ağrıyor. Bu da nesi? Kuryaçev neymiş, neymiş?.. Bir criminel mi?</span></p>

  <p class="heading0 sgc-2"><span class="sgc-2 sgc-3">GLUMOV - Hayır, bir liberal. Bu sersemleri, bu aptalları pohpohlarken ne yapacağım, biliyor musun anne? Bir yere içimi boşaltmam gerek, yoksa çıldırırım. (Defteri gösterir.) Şu günlük, benim sır ortağım olacak. İçimde kabaran zehri buraya akıtacağım. Dudaklarımdan bal dökülecek. Gecenin ıssızlığında yapayalnız, insanların küçüklüğünü yansıtan bu öyküleri yazacağım. Sadece kendim için. Yazar da ben, okur da. (Sokak kapısı çalınır.)</span></p>

  <p class="heading0 sgc-2"><span class="sgc-2 sgc-3">MADAM G. - Styopka! (Uşak ceketini giyerek içeriye girer.)&nbsp;</span></p>

  <p class="heading0 sgc-2"><span class="sgc-2 sgc-3">STYOPKA - O subay geldi efendim, hani o süvari&nbsp;</span>alayındaki. Başka bir bayla birlikte bir arabadan indiler. İkisi de çakırkeyif bana sorarsanız.</p>

  <p class="heading0 sgc-2"><span class="sgc-2 sgc-3">MADAM G. - Kurçayev. Ne istiyor acaba?&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Ne isteyecek? Gene salaklığını göstermeye&nbsp;</span>gelmiştir.</p>

  <p class="heading0 sgc-2"><span class="sgc-2 sgc-3">MADAM G. - (Styopka'yı izleyerek.) Ceketini düğmele, o ay çiçeği çekirdeklerini çıkar ağzından. On yıl önce olsaydı bir</span>&nbsp;<span class="sgc-2 sgc-3">temiz dayak yerdin...</span></p>

  <p class="heading0 sgc-2"><span class="sgc-2 sgc-3">STYOPKA - (Hole giderek.) ama on yıl öncesinde değiliz. Eski çamlar bardak oldu.</span></p>

  <p class="heading0 sgc-2"><span class="sgc-2 sgc-3">MADAM G. - (Telaşla giderek.) Aman, şu mektupları göz önünden kaldırayım. Yegor, sen de şu defterini saklasan iyi edersin. Yabancıların karıştırmasını istemezsin herhalde.</span></p>

  <p class="heading0 sgc-2"><span class="sgc-2 sgc-3">GLUMOV - Her şeyi olduğu gibi bırak anne. STYOPKA - (Gelişlerini bildirir.) Bay Kurçayev ile Bay&nbsp;</span>Golutvin.</p>

  <p class="heading0 sgc-2"><span class="sgc-2 sgc-3">KURÇAYEV - (O dönemin tipik bir süvarisidir. İnce, uzun, asker görünüşlü, yüzünde boş bir ifade olan bir delikanlı. Çakırkeyif olduğu için her zamankinden daha canlı, daha candandır. Kendinden birkaç yaş daha büyük olan arkadaşı, gülünçlüğe kaçan bir özenle giyinip kuşanmıştır. Onun da başı dumanlıdır.) Glumov, iki gözüm, seni çok aziz bir dostumla tanıştırmak istiyorum. Ah, affedersiniz Madam Glomova, özür dilerim. (Topuklarını vurarak elini öper.) Nasılsınız? Sıhhatiniz nasıl?</span></p>

  <p class="heading0 sgc-2"><span class="sgc-2 sgc-3">MADAM G. - Pek iyi değil... Ermiş kocacığım aramızdan ayrılalı ancak altı haftaoldu, ruhu şadolsun. Ama dayanıyorum, şu zavallı Yegorumun hatırı için dayanıyorum...</span></p>

  <p class="heading0 sgc-2"><span class="sgc-2 sgc-3">KURÇAYEV - İzin verirseniz, size çok aziz bir dostumu tanıtayım.</span></p>

  <p class="heading0 sgc-2"><span class="sgc-2 sgc-3">GOLUTVİN - (Madamın elini öperek.) Enchantée Madame.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - (Aylakça kapıdan bakan uşağa.) Styopka,&nbsp;</span>durma. Git de o işi hallet bir an önce. Anlaşıldı mı?&nbsp;</p>

  <p class="heading0 sgc-2"><span class="sgc-2 sgc-3">STYOPKA - Hay hay efendim. (Çıkar.)</span></p>

  <p class="heading0 sgc-2"><span class="sgc-2 sgc-3">KURÇAYEV - (Golutvin'i Glumov'a doğru götürerek.) Birbirinizi seveceğinizden eminim. Golutvin cin gibi zekidir. Glumov - Golutvin. (Golutvin'i Glumov'un kollarına iter nerdeyse.) İşte, onu sana emanet ediyorum.</span></p>

  <p class="heading0 sgc-2"><span class="sgc-2 sgc-3">GLUMOV - (Dönüp günlüğünü bir çekmeceye koyarak.) Sorumluluğunu üstüme alamam. (Duraklama.) Bu, Bay Golutvin'i ilk görüşüm değil.</span></p>

  <p class="heading0 sgc-2"><span class="sgc-2 sgc-3">GOLUTVİN - Sesinin tonunu pek beğenmedim.&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - (Alçak sesle.) Ermiş babacığı öleli, ruhu şad&nbsp;</span>olsun, kendinde değil zavallı çocuk. Buyrun, oturun, rica ederim. Beni hoşgörürseniz bitirilecek mektuplarım var. (Masanın başına oturarak, bundan sonraki sahne boyunca yazmayadevam eder. Ara sıra başını kaldırıp Kurçayev'e bakar.)</p>

  <p class="heading0 sgc-2"><span class="sgc-2 sgc-3">KURÇAYEV - Tabii. Tabii. Şöyle otur, Golutvin.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Bu ziyareti neye borçlu olduğumu sorabilir&nbsp;</span>miyim? Vaktim çok dar baylar. Ne istiyorsunuz? (Oturur.)&nbsp;</p>

  <p class="heading0 sgc-2"><span class="sgc-2 sgc-3">GOLUTVİN - (Kurçayev'le bir bakışmadan sonra.) Mon cher&nbsp;</span>ami, bize şiirlerinizi gösterir misiniz?</p>

  <p class="heading0 sgc-2"><span class="sgc-2 sgc-3">GLUMOV - Şiirlerimi mi, siz yanlış kapı çalmışsınız.&nbsp;</span></p>

  <p class="heading0 sgc-2"><span class="sgc-2 sgc-3">GOLUTVİN - Mais non, mais non! Vous êtes trop modeste,&nbsp;</span>mon cher.</p>

  <p class="heading0 sgc-2"><span class="sgc-2 sgc-3">GLUMOV - (Masaya oturup bir kalem alarak bir kâğıda bir şeyler çizen Kurçayev'e.) Kâğıtlarımı karalamayın lütfen.</span></p>

  <p class="heading0 sgc-2"><span class="sgc-2 sgc-3">KURÇAYEV - Affedersin Yegorcuğum... Senin şiir yazdığını bal gibibiliyoruz. Hani şunu bunu alaya alan şiirler vardır, ne derler onlara?</span></p>

  <p class="heading0 sgc-2"><span class="sgc-2 sgc-3">GOLUTVİN - Taşlama. (Glumov'a dönerek.) Kısacası sizde bir takım taşlamalar varmış. Bunlar bize gerekli.</span></p>

  <p class="heading0 sgc-2"><span class="sgc-2 sgc-3">GLUMOV - Özür dilerim. Bende yok öyle şey.&nbsp;</span></p>

  <p class="heading0 sgc-2"><span class="sgc-2 sgc-3">KURÇAYEV - Saklama... Biliyoruz biliyoruz. Kaç kişiden&nbsp;</span>işittik. Kentte herkes üzerine çok komik şiirler yazmışsın. Ne olur bir iyilik ediver de şu aziz dostumun elinden tut. Bir gazetede dedikodu yazarı olmak istiyor.</p>

  <p class="heading0 sgc-2"><span class="sgc-2 sgc-3">GLUMOV - Ya öyle mi? (Golutvin'e.) Şimdiye kadar bir şey yazdınız mı?</span></p>

  <p class="heading0 sgc-2"><span class="sgc-2 sgc-3">GOLUTVİN - Bir şey mi? Her şey yazdım. Romanlar, öyküler, oyunlar, denemeler, destanlar...</span></p>

  <p class="heading0 sgc-2"><span class="sgc-2 sgc-3">GLUMOV - Bunlar yayınlandı mı?</span></p>

  <p class="heading0 sgc-2"><span class="sgc-2 sgc-3">GOLUTVİN - Hayır. Hiçbiri yayınlanmadı.&nbsp;</span></p>

  <p class="heading0 sgc-2"><span class="sgc-2 sgc-3">KURÇAYEV - Çok üstün yapıtlar bunlar, dert orda.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Sen okudun mu?</span></p>

  <p class="heading0 sgc-2"><span class="sgc-2 sgc-3">KURÇAYEV - Hayır ama, bana anlattı.</span></p>

  <p class="heading0 sgc-3 sgc-5"><span class="sgc-2 sgc-3">GOLUTVİN - (Sözünü keserek Glumov'a.) Bugün kimse dedikodudan başka bir şeyle ilgilenmiyor. Kim ne yapmış, ne türlü rezillikler çevirmiş! Ben de bunları yazmaya karar verdim.&nbsp;</span></p>

  <p class="heading0 sgc-3 sgc-5"><span class="sgc-2 sgc-3">GLUMOV - Sizin yerinizde olsam uzak dururdum böyle&nbsp;</span>işlerden. Tehlikeli olabilir.</p>

  <p class="heading0 sgc-2"><span class="sgc-2 sgc-3">GOLUTVİN - Tehlikeli mi? Ne demek istiyorsunuz, gece evime giderken üstüme mi çullanırlar?</span></p>

  <p class="heading0 sgc-2"><span class="sgc-2 sgc-3">GLUMOV - Birkaç kamçı yemekle kurtulursanız, şükredin.&nbsp;</span></p>

  <p class="heading0 sgc-2"><span class="sgc-2 sgc-3">GOLUTVİN - (Kısa bir duraklamadan sonra.) Moskova'da&nbsp;</span>böyle şeyler olmaz, aziz dostum. Böyle barbarlıkları biz daha az uygar kentlere bıraktık.</p>

  <p class="heading0 sgc-2"><span class="sgc-2 sgc-3">GLUMOV - Öyleyse ne duruyorsunuz, yazın.</span></p>

  <p class="heading0 sgc-2"><span class="sgc-2 sgc-3">GOLUTVİN - Ama kimden söz edeyim? Kimseyi&nbsp;</span>tanımıyorum ki.</p>

  <p class="heading0 sgc-2"><span class="sgc-2 sgc-3">KURÇAYEV - Bana bak Yegor. Senin bir günlük tutup herkesleri batırdığını, kimsenin iler tutar yerini bırakmadığını işittik.</span></p>

  <p class="heading0 sgc-2"><span class="sgc-2 sgc-3">GOLUTVİN - Moskova'da en keskin ve en şirin taşlamalar sizin kaleminizden çıkarmış. Yalvarırım, şu günlüğü ödünç verin bana.</span></p>

  <p class="heading0 sgc-2"><span class="sgc-2 sgc-3">GLUMOV - Günlük münlük yok bende.</span></p>

  <p class="heading0 sgc-2"><span class="sgc-2 sgc-3">KURÇAYEV - Bırak bu ağızları, bize yutturamazsın.&nbsp;</span></p>

  <p class="heading0 sgc-2"><span class="sgc-2 sgc-3">GOLUTVİN - Sizden sadece materyel istiyorum, mon cher,&nbsp;</span>düşünün sizin materyelinizle benim yeteneğim bir araya gelince ne paralar kırarız.</p>

  <p class="heading0 sgc-2"><span class="sgc-2 sgc-3">KURÇAYEV - Gözünü seveyim, Yegor. Şu arkadaşa bir iyilik et. Gerçekten paraya ihtiyacı var. Hep başkalarının kesesinden içip küçük düşüyor.</span></p>

  <p class="heading0 sgc-2"><span class="sgc-2 sgc-3">GOLUTVİN - Çalışmak istiyorum, işe susamışım ama ne yazık malzemem yok.</span></p>

  <p class="heading0 sgc-2"><span class="sgc-2 sgc-3">GLUMOV - (Kalkarak.) Dedim ya, yanlış kapı çaldınız. (Kurçayev'in önünden bir kâğıt alarak) Bu ne resmi? Bir suaygırı mı?</span></p>

  <p class="heading0 sgc-2"><span class="sgc-2 sgc-3">KURÇAYEV - Suaygırı değil. Pek sayın amcam Neyel Fedoseyiç Mamayev'in resmi. Tabii, bir suaygırı biçiminde çizilmiş.</span></p>

  <p class="heading0 sgc-2"><span class="sgc-2 sgc-3">GOLUTVİN - Nasıl, zengin, nüfuzlu biri mi?&nbsp;</span></p>

  <p class="heading0 sgc-2"><span class="sgc-2 sgc-3">KURÇAYEV - İşin kötüsü, miras bırakacak bir yığın parası&nbsp;</span>var. Onun için amcama hep akıl danışmak zorunda kalıyorum. Kendisine akıl danıştınız mı keyfine diyecek yoktur.</p>

  <p class="heading0 sgc-2"><span class="sgc-2 sgc-3">GOLUTVİN - (Resmi Glumov'dan alarak.) Excusez moi, Monsieur. Şimdi bu resme eğlenceli bir söz bulduk mu, gazeteye veririz. Durun, gerçekten komik bir şey uydurmalı... Ne diyelim... Buldum... Konuşan suaygırı.</span></p>

  <p class="heading0 sgc-2"><span class="sgc-2 sgc-3">KURÇAYEV - (Gülerek resmin altına yazar.) Konuşan suaygırı. Ama bana bak iki gözüm, bu resmi gazetelerde yayınlatamayız. Ne de olsa amcam.</span></p>

  <p class="heading0 sgc-2"><span class="sgc-2 sgc-3">GLUMOV - (Resmi ondan alarak cebine atar.) Benim de akrabam.</span></p>

  <p class="heading0 sgc-2"><span class="sgc-2 sgc-3">GOLUTVİN - Biraz daha anlat amcanı. Benim taşlayabileceğim başka özellikleri var mı?</span></p>

  <p class="heading0 sgc-2"><span class="sgc-2 sgc-3">KURÇAYEV - Pek aklı başında değil, bence. Üç yıldan beri ev arıyor. Taşınmaya niyeti yok. Kapı kapı gezip insanların başını şişirmek için bir bahane. Dostlaralışverişte görsün. Sabah sabah yola çıkıp on kadar ev dolaşır. Ev sahipleriyle, kapıcılarla çene çalar. Dükkânlara uğrayıp havyarların, füme balıkların tadına bakar. Bir sandalyeye kurulup zavallı çırakların kafasını ütüler. Bu beyefendiyi nasıl başlarından savacaklarını bilemezler. Ama kendisi zevkten dört köşe olur.Çok faydalı bir sabah geçirdiğine inanır. (Glumov'a dönerek.) Laf aramızda, karısı, Kleopatra yengem sana aşık olmuş.</span></p>

  <p class="heading0 sgc-2"><span class="sgc-2 sgc-3">GLUMOV - Yok canım! Sahi mi?</span></p>

  <p class="heading0 sgc-2"><span class="sgc-2 sgc-3">KURÇAYEV - Geçen akşam seni operada gördü. Kim bu delikanlı diye bana sora sora bir hal oldu. Gözleri yuvalarından uğradı, sana bakacağım diye boynu kopacaktı nerdeyse... Bak karışmam, bu iş şakaya gelmez.</span></p>

  <p class="heading0 sgc-2"><span class="sgc-2 sgc-3">GLUMOV - Ben şaka etmiyorum. Her işi alaya alan sensin.&nbsp;</span></p>

  <p class="heading0 sgc-2"><span class="sgc-2 sgc-3">KURÇAYEV - Her neyse, kulağında bulunsun. (Madam&nbsp;</span>Glumova'ya bir göz attıktan sonra alçak sesle.) Senin yerinde olsam bu durumdan yararlanırdım. Şimdi bize şu hatıra defterini gösterecek misin?</p>

  <p class="heading0 sgc-2"><span class="sgc-2 sgc-3">GLUMOV - Hayır.</span></p>

  <p class="heading0 sgc-2"><span class="sgc-2 sgc-3">KURÇAYEV - İnsafsızlık etme.</span></p>

  <p class="heading0 sgc-2"><span class="sgc-2 sgc-3">GOLUTVİN - Şöyle köşeciğinden bakalım.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - (Susar.)</span></p>

  <p class="heading0 sgc-2"><span class="sgc-2 sgc-3">GOLUTVİN - Bir kaç taşlama verin öyleyse... Tek bir şiir...</span>&nbsp;<span class="sgc-2 sgc-3">Bir dize.</span></p>

  <p class="heading0 sgc-2"><span class="sgc-2 sgc-3">GLUMOV - Size söyledim. Bende şiir filan yok.&nbsp;</span></p>

  <p class="heading0 sgc-2"><span class="sgc-2 sgc-3">GOLUTVİN - (Birden kalkıp kapıya doğru yürüyerek.)&nbsp;</span><span class="sgc-2 sgc-3">Burada boşuna nefes tüketiyoruz. Gidip karnımızı doyuralım. (Çıkarken madamı başıyla selamlayarak.) Bonjour madame.</span>&nbsp;<span class="sgc-2 sgc-3">Mersi.</span></p>

  <p class="heading0 sgc-2"><span class="sgc-2 sgc-3">MADAM G. - (Nazikçe gülümseyerek.) Pek çabuk kalktınız. (Kurçayev'e dönerek.) Of, bu mektuplardan sıkıldım. Başım çatlıyor. İmlamı bile şaşırıyorum. Aşağılık bir zampara... Aşağılık kaç "ş" ile yazılır? Bir mi, iki mi?</span></p>

  <p class="heading0 sgc-2"><span class="sgc-2 sgc-3">KURÇAYEV - Aşağılık... Aşağılık... Durun bakayım. Bir "ş"</span>&nbsp;<span class="sgc-2 sgc-3">ile.</span></p>

  <p class="heading0 sgc-2"><span class="sgc-2 sgc-3">MADAM G. - Tabii, tabii. Teşekkür ederim.&nbsp;</span></p>

  <p class="heading0 sgc-2"><span class="sgc-2 sgc-3">KURÇAYEV -Size bir yardımım dokunabilir mi?&nbsp;</span>Mektuplarınızı uşağımla yollatayım mı?</p>

  <p class="heading0 sgc-2"><span class="sgc-2 sgc-3">MADAM G. - Çok naziksiniz. Sizi zahmete sokmak istemem. Güle güle. Gene buyurun. Bunu saymayız. Oturmaya da gelin. Bizi aramanız beni her zaman sevindirir. (Elini Kurçayev'e öptürür.)</span></p>

  <p class="heading0 sgc-2"><span class="sgc-2 sgc-3">KURÇAYEV - İlk fırsatta gelirim. (Topuklarını birbirine vurur. Dışarıya çıkmak üzereyken Glumov onu durdurur.)</span></p>

  <p class="heading0 sgc-2"><span class="sgc-2 sgc-3">GLUMOV - Böyle bir herifle niye düşüp kalkarsın?&nbsp;</span></p>

  <p class="heading0 sgc-2"><span class="sgc-2 sgc-3">KURÇAYEV - Cin gibi zeki bir adam. Zeki insanlardan&nbsp;</span>hoşlanırım.</p>

  <p class="heading0 sgc-2"><span class="sgc-2 sgc-3">GLUMOV - Allah için, zekâsı kulaklarından taşıyor.&nbsp;</span></p>

  <p class="heading0 sgc-2"><span class="sgc-2 sgc-3">KURÇAYEV - Bize göre zeki, hiç değilse. Gerçekten zeki&nbsp;</span>adamlar bize yüz vermezler. (Çıkar.)</p>

  <p class="heading0 sgc-2"><span class="sgc-2 sgc-3">(Golutvin onu dışardaki kapıda beklemektedir. Kapı kapanınca Glumov kasılmayı bırakır, kahkahalarla gülmeye başlar. Coşkun bir sevinçle odada üç aşağı beş yukarı</span>&nbsp;<span class="sgc-2 sgc-3">gezinir.)</span></p>

  <p class="heading0 sgc-2"><span class="sgc-2 sgc-3">GLUMOV - İşler tıkırında anne, planlarım birer birer gerçekleşiyor. İşimiz iş, Kleopatra yengenin beni locasından gözetlediğini biliyordum. Dikkatini çekmek için elimden geleni yapmıştım. Bol bol profilden poz verdim. Duygulu, romantik bir genç gibi görünmeye çalıştım.</span></p>

  <p class="heading0 sgc-2"><span class="sgc-2 sgc-3">MADAM G. - Şu Mamayev var ya, kadının kocası, asıl onu tavlamaya bakmalısın. Neden Kurçayev onun mirasına konacakmış? Bu miras sana kalmalı, Yegor. Ona da imzasız bir mektup yazayım mı?</span></p>

  <p class="heading0 sgc-2"><span class="sgc-2 sgc-3">GLUMOV - Yok. Yok. Ben her işi güzelce planladım. Mamayev üzerine yeteri kadar bilgim var. Adamın elliye yakın amca çocuğu, hala kızı, dayı oğlu var. Onunla daha karşılaşmadık, ama ben de bu sürü sepet akrabaları arasındayım. Adam kardeş çocuklarından birini seçip varını yoğunu onun üstüne yaptırıyor. Bıkıncaya kadar. Bıktı mı kıçına bir tekme, kapı dışarı. Bu kez bir başkasını gözüne kestirip, mirasçısı ilan ediyor... Ama Kurçayev çabuk gözden düşecek... Şu küçük suaygırı resmi çok işe yarayacak. (Cebinden çıkarıp gene koyar.) Bir kez Mamayevlerle dost oldum mu, merdivenin ilk basamağına çıktım demektir. Onların aracılığıyla Krutitski ve Gorodulin'i tanıyabilirim. Bu iki adam hem yüksek kademeli birer devlet memuru, hem de Madam Turusina'nın yakın dostlarıdır. Bir kere de bu sayın bayanın evine adım attım mı artık beni kimse durduramaz.</span></p>

  <p class="heading0 sgc-2"><span class="sgc-2 sgc-3">MADAM G. - Hepsi pek âlâ, pek güzel, ama ilk adımı atmak</span>&nbsp;<span class="sgc-2 sgc-3">zor.</span></p>

  <p class="heading0 sgc-2"><span class="sgc-2 sgc-3">GLUMOV - Merak etme, ben ilk adımı attım bile. Mamayev bu sabah buraya geliyor.</span></p>

  <p class="heading0 sgc-2"><span class="sgc-2 sgc-3">MADAM G. - Ne dedin, ne dedin?</span></p>

  <p class="heading0 sgc-2"><span class="sgc-2 sgc-3">GLUMOV - İhtiyar sokak sokak dolaşıp evlere bakmaya bayılırmış. Bunu birkaç gün önce öğrenmiştim. Styopka uşağıyla anlaşıp onu buraya getirtecek. (Kapı zili çalar.) Gelen Manyefa ise onu güler yüzle karşıla, güzelce ağırla.</span></p>

  <p class="heading0 sgc-2"><span class="sgc-2 sgc-3">MADAM G. - Daha neler! Böyle iğrenç, bayağı bir kadının karşısında kendimi küçük düşürür müyüm hiç? Nefesi leş gibi votka kokan adi bir falcı.</span></p>

  <p class="heading0 sgc-2"><span class="sgc-2 sgc-3">GLUMOV - Gaipten haber veren bir kahin anne. Ve faydalı bir işbirlikçi. Gelecek çarşamba Madam Turusina'nın evinde fala bakacak. Ben Madam Turusina'nın yeğeniyle evlenince hanımefendi rolü oynamak için bol bol vaktin olur. Şimdilik senden tek dileğim bana yardım etmen. Manyefa'ya bir ulu rahipmiş gibi davran. Evin içinde dolaşırken iki rahip çömezi gibi koltuk altlarından kavrayıp kendisini desteklemeliyiz. Bizden bunu bekler. Kalk votkayı da ona ver. (Glumov kapıyı açar. Başını nefis bir şalla sarmış, iri yarı, kırmızı yüzlü bir kadın görünür. Kapının pervazına dayanıp durur. Soluk soluğadır.)&nbsp;</span>Madam Manyefa! Anneciğim, geldi. Madam Manyefa geldi. Dualarımız kabul olundu. İçeri buyurmaz mısınız, Madam Manyefa? Bizim için ne şeref, değil mi anneciğim?</p>

  <p class="heading0 sgc-2"><span class="sgc-2 sgc-3">MANYEFA - (Azametle odaya girerek.) Bu yalan dünyanın boş heveslerini terk edecek misin, delikanlı?</span></p>

  <p class="heading0 sgc-2"><span class="sgc-2 sgc-3">GLUMOV - Niyetim o, Madam Manyefa. Ama bunun için sizin yardımınız, sizin kutsal etkiniz gerekecek. Anne, madama bir sandalye getir.</span></p>

  <p class="heading0 sgc-2"><span class="sgc-2 sgc-3">MANYEFA - (İnleyip sızlayarak güçlükle oturur.) Ah sırtım, ah mafsallarım... Of anacığım... (Diyaframını ovup geğirir.) Dün akşam uğradığım evde verdikleri çay dokundu bana. Zaten o evi hiç gözüm tutmamıştı. (Karşısında durmadan selam veren, reveranslar yapan Madam Glumova'yı görmezden gelir.)</span></p>

  <p class="heading0 sgc-2"><span class="sgc-2 sgc-3">GLUMOV - Bir yudum votka size iyi gelir, sanırım. Anne, Madam Manyefa'ya votka getir. (Madam Glumova votka getirmeye gider.) Fazla yoruluyorsunuz. Biraz da kendinizi düşünün canım.</span></p>

  <p class="heading0 sgc-2"><span class="sgc-2 sgc-3">MANYEFA - (Gözlerini Madam Glumova'nın getirdiği votka şişesine dikmiştir.) Bu yalan dünyanın nimetlerine göz dikme... Bugün dini bütün bir aile fakirlere dağıtmam için para verdi bana. Benim elimle fakirleri sevindiriyorlar. Sadakanın günahkar ellerle değil de kutsal ellerle verilmesi ermişlerimizin katında daha makbuldür. (Madam Glumova'nın bir kadehe votka koymasını dikkatle izler.)</span></p>

  <p class="heading0 sgc-2"><span class="sgc-2 sgc-3">GLUMOV - Ne kutsal eller! (Para çıkararak.) Haddim olmayarak yirmi ruble takdim edebilir miyim?</span></p>

  <p class="heading0 sgc-2"><span class="sgc-2 sgc-3">MANYEFA - (Parayı çantasına koyarak.) Varını vereni Allah utandırmaz... Şunu otuz yapsanız.</span></p>

  <p class="heading0 sgc-2"><span class="sgc-2 sgc-3">GLUMOV - Yirmi beş. (Manyefa karşılık vermeden beş ruble daha almak için elini uzatır ve votkayı bir dikişte devirir. Styopka eli kolu nevale dolu gelir. Sosisler, füme balıklar, ekmek somunları ve bir şişe şarap.)</span></p>

  <p class="heading0 sgc-2"><span class="sgc-2 sgc-3">STYOPKA - Bu iş tamam efendim. İhtiyar az sonra kapımızı</span>&nbsp;<span class="sgc-2 sgc-3">çalacak.</span></p>

  <p class="heading0 sgc-2"><span class="sgc-2 sgc-3">GLUMOV - Fakir soframızı şereflendirir misiniz, Madam Manyefa?</span></p>

  <p class="heading0 sgc-2"><span class="sgc-2 sgc-3">MANYEFA - (Yiyeceklere oburca bakar.) Yeter. Bir lokma ekmek yeter bana. Maksat nefis körletmek.</span></p>

  <p class="heading0 sgc-2"><span class="sgc-2 sgc-3">GLUMOV - Belki önce biraz dinlenmek istersiniz. Anne, Madam Manyefa'yı odana götür. (Bu dişi peygamberi koltuklar, annesine de aynı şeyi yapmasını işareteder. Kadın gizlice suratını buruşturarak Manyefa'ya yardım eder.)</span></p>

  <p class="heading0 sgc-2"><span class="sgc-2 sgc-3">MANYEFA - Ah, sırtım. Vay, vay, vay! Allah sevdiğine dert verir. (Kapıya doğru giderler.) Dünya nimetlerinden yüz çevirin</span>&nbsp;<span class="sgc-2 sgc-3">ey kullar.</span></p>

  <p class="heading0 sgc-2"><span class="sgc-2 sgc-3">GLUMOV - Anne, votka şişesini yanınıza alın. Madam Manyefa hayır işlemekten yorgun düşmüş, bitmiş, tükenmiş zavallı. (Madam Glumova öfkesini zor bastırarak, oğluna ters ters bakar. Geri dönüp votka şişesiyle kadehi masanın üstünden hırsla alır. Manyefa'yı dışarıya çıkarırlar. Styopka yiyecekleri bir masanın üstüne yayar. Glumov geri gelir.)</span></p>

  <p class="heading0 sgc-2"><span class="sgc-2 sgc-3">GLUMOV - Umarım bunlara para vermedin, Styopka.&nbsp;</span></p>

  <p class="heading0 sgc-2"><span class="sgc-2 sgc-3">STYOPKA - Hiç verir miyim? Kurçayev'in alışveriş ettiği&nbsp;</span>Smirnof'un dükkanından veresiye aldım. Onun hesabına yazdırıverdim.</p>

  <p class="heading0 sgc-2"><span class="sgc-2 sgc-3">GLUMOV - (Füme balığından tadarak.) İyi. Mamayev'in uşağına kaç para verdin?</span></p>

  <p class="heading0 sgc-2"><span class="sgc-2 sgc-3">STYOPKA - Üç ruble.</span></p>

  <p class="heading0 sgc-2"><span class="sgc-2 sgc-3">GLUMOV - Bütün bunları bir kenara yazmalı. (Günlüğünü alıp masaya oturur.) Dur bakayım, Manyefa'ya yirmi beş ruble, Mamayev'in uşağına üç ruble... (Kapı çalınır.)</span></p>

  <p class="heading0 sgc-2"><span class="sgc-2 sgc-3">STYOPKA - (Kapıya doğru giderek.) Odur.&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - (Başını kapıdan uzatarak.) Pis karı yatağıma&nbsp;</span>uzandı. Bu yatağı artık kaynar sular paklar. GLUMOV - Ben çağırıncaya kadar gelme. Yanına git şimdi.&nbsp;</p>

  <p class="heading0 sgc-2">MADAM G. - (Çekilerek.) Mendebur! O votkayı doğum&nbsp;günüme saklıyordum.</p>

  <p class="heading0 sgc-2"><span class="sgc-2 sgc-3">UŞAK - (Görünerek.) Bay Mamayev'i getirdim. Artık ne der bilmem. Güzel bir apartman katı diye övdüm burasını.</span></p>

  <p class="heading0 sgc-2"><span class="sgc-2 sgc-3">GLUMOV - Al sana bir ruble daha.</span></p>

  <p class="heading0 sgc-2"><span class="sgc-2 sgc-3">UŞAK - Sağolun efendim. (Çıkar.)</span></p>

  <p class="heading0 sgc-2"><span class="sgc-2 sgc-3">GLUMOV - Styopka, sen mutfağa git.</span></p>

  <p class="heading0 sgc-2"><span class="sgc-2 sgc-3">STYOPKA - (Giderek.) İyi şanslar efendim. (Alçak sesle.) Adamı gördüm. Bunağın biri. (Glumov yazı masasına oturarak çalışıyormuş gibi yapar. Mamayev sıcak havadan bunalmış, merdivenleri tırmanmaktan yorulmuş, kısa boylu, şişman bir baydır. Arkasında uşağıyla girer.)</span></p>

  <p class="heading0 sgc-2"><span class="sgc-2 sgc-3">MAMAYEV - (Alnındaki terleri silerek.) Bu da ne? Bir bekar evi mi?</span></p>

  <p class="heading0 sgc-2"><span class="sgc-2 sgc-3">GLUMOV - (Ona başıyla selam verip çalışmasını sürdürerek.) Evet efendim.</span></p>

  <p class="heading0 sgc-2"><span class="sgc-2 sgc-3">MAMAYEV - (Ona aldırmadan.) İyi döşenmiş, fena sayılmaz. Ama bir bekar evi. Benim ne işime yarar? (Uşağına.) Beni niçin buraya getirdin?</span></p>

  <p class="heading0 sgc-2"><span class="sgc-2 sgc-3">GLUMOV - (Mamayev'e bir sandalye uzatıp tekrar işine dalmış görünerek.) Buyurun, oturun.</span></p>

  <p class="heading0 sgc-2"><span class="sgc-2 sgc-3">MAMAYEV - (Ona bakmadan oturur.) Teşekkür ederim. Beni buraya getirmenin anlamı ne?</span></p>

  <p class="heading0 sgc-2"><span class="sgc-2 sgc-3">UŞAK - Affedersiniz efendim.</span></p>

  <p class="heading0 sgc-2"><span class="sgc-2 sgc-3">MAMAYEV - Bir bekar evinin işime yaramayacağını bilmez misin? Bir devlet büyüğüne böyle bir ev yakışır mı? Madam Mamayeva'nın konukları hiç eksik olmaz, bilirsin. Sık sık ziyafetler verir.</span></p>

  <p class="heading0 sgc-2"><span class="sgc-2 sgc-3">UŞAK - Yanılmışım efendim.</span></p>

  <p class="heading0 sgc-2"><span class="sgc-2 sgc-3">MAMAYEV - Salon nerede?</span></p>

  <p class="heading0 sgc-2"><span class="sgc-2 sgc-3">UŞAK - Kusura bakmayın efendim.</span></p>

  <p class="heading0 sgc-2"><span class="sgc-2 sgc-3">MAMAYEV - Efendiler götürsün seni ahmak herif. (Glumov'u ilk kez görüyormuş gibi.) Bak, burada oturmuş yazı yazan biri var. Belki kendisini rahatsız ediyoruz da, kibarlığından ses çıkarmıyor... Hep senin kabahatin, koca sersem.</span></p>

  <p class="heading0 sgc-2"><span class="sgc-2 sgc-3">GLUMOV - Lütfen onu suçlamayınız. Bu binada bir daire aradığını işittim, bir de benimkine bakınız dedim. Aile için apartman aradığınızı bilmiyordum.</span></p>

  <p class="heading0 sgc-2"><span class="sgc-2 sgc-3">MAMAYEV - Bu daire kendinizin mi?</span></p>

  <p class="heading0 sgc-2"><span class="sgc-2 sgc-3">GLUMOV - Evet.</span></p>

  <p class="heading0 sgc-2"><span class="sgc-2 sgc-3">MAMAYEV - Neden kiraya veriyorsunuz?&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Benim için fazla masraflı.</span></p>

  <p class="heading0 sgc-2"><span class="sgc-2 sgc-3">MAMAYEV - Neden satın aldınız öyleyse? Sizi kim zorladı? İlle alacaksınız diye gırtlağınıza mı bastılar? Adamın parası yokken pahalı bir daire alması akıl kârı mı? Şimdi de ne yapacağınızı, bu masrafın altından nasıl kalkacağınızı şaşırdınız tabii. Bilirim, bilirim, rahata çabuk alışılır. Böyle rahat bir evden sonra daracık bir bekar odasına tıkılın da aklınız başınıza gelsin.</span></p>

  <p class="heading0 sgc-2"><span class="sgc-2 sgc-3">GLUMOV - Doğrusunu isterseniz, daha geniş bir apartmana taşınmayı düşünüyordum.</span></p>

  <p class="heading0 sgc-2"><span class="sgc-2 sgc-3">MAMAYEV - Hoppala! Hem bu evi çevirecek paranız yok, hem de daha büyüğüne taşınmayı düşünüyorsunuz. Aklınızdan zorunuz mu var?</span></p>

  <p class="heading0 sgc-2"><span class="sgc-2 sgc-3">GLUMOV - Aklımdan zorum filan yok, ama işte aptallık benimkisi.</span></p>

  <p class="heading0 sgc-2"><span class="sgc-2 sgc-3">MAMAYEV - Amma da yaptınız.</span></p>

  <p class="heading0 sgc-2"><span class="sgc-2 sgc-3">GLUMOV - Kafa büyük, içi boş.</span></p>

  <p class="heading0 sgc-2"><span class="sgc-2 sgc-3">MAMAYEV - Daha neler!</span></p>

  <p class="heading0 sgc-2"><span class="sgc-2 sgc-3">GLUMOV - Kısacası budalanın biriyim.</span></p>

  <p class="heading0 sgc-2"><span class="sgc-2 sgc-3">MAMAYEV - Saçma! Nereniz budala?</span></p>

  <p class="heading0 sgc-2"><span class="sgc-2 sgc-3">GLUMOV - Biraz safım... ne bileyim... aklım kıt... Bunda bir gariplik yok, değil mi? Olağan şey.</span></p>

  <p class="heading0 sgc-2"><span class="sgc-2 sgc-3">MAMAYEV - Bu çok ilginç. Bir adam açık açık budala olduğunu söylüyor.</span></p>

  <p class="heading0 sgc-2"><span class="sgc-2 sgc-3">GLUMOV - Başkaları söyleyeceğine ben söyleyeyim. Ne kadar saklamaya çalışsam boşuna.</span></p>

  <p class="heading0 sgc-2"><span class="sgc-2 sgc-3">MAMAYEV - Böyle bir kusuru örtmek kolay değil tabii.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Örtmeye hiç yeltenmiyorum. MAMAYEV - (Başını sallayarak.) Ççç! Yazık, pek yazık!&nbsp;</span>(Glumov boynunu büker.) Size öğüt verecek, yol gösterecek kimseniz yok anlaşılan.</p>

  <p class="heading0 sgc-2"><span class="sgc-2 sgc-3">GLUMOV - Kimseciğim yok.</span></p>

  <p class="heading0 sgc-2"><span class="sgc-2 sgc-3">MAMAYEV - Doğru yolu gösteren kılavuzlar vardır, çok akıllı adamlar. Ama bu günlerde kimse onlara kulak vermiyor. Tabii yaşlıları eğitmek zordur. Akıl başta değil, yaştadır sanırlar. Kimseden akıl danışmazlar. Ama gençler de öğüt dinlemezse bu dünyanın hali neye varır? Geçen gün okuldan koşa koşa çıkan bir öğrenciyi durdurdum. "Şimdi tavşan gibi kaçıyorsun. Ama yarın sabah okula kaplumbağa gibi gelirsin, değil mi, haylaz!" dedim. Terbiyeli bir çocuk olsa, benim gibi efendiden bir adam gönül indirip sokakta kendisiyle konuştu diye sevinirdi. Ne dese beğenirsiniz?</span></p>

  <p class="heading0 sgc-2"><span class="sgc-2 sgc-3">GLUMOV - Ne dedi?</span></p>

  <p class="heading0 sgc-2"><span class="sgc-2 sgc-3">MAMAYEV - "Sen bu traşları şişko karına sakla" demez mi? Sonra dilini çıkardı. Bir de okkalı küfür savurup sıvıştı.</span></p>

  <p class="heading0 sgc-2"><span class="sgc-2 sgc-3">GLUMOV - Bu ne arsızlık! Bu ne yüzsüzlük. Ama belki de zavallı çocuğun kendisine doğru yolu gösterecek kimsesi</span>&nbsp;<span class="sgc-2 sgc-3">yoktur.</span></p>

  <p class="heading0 sgc-2"><span class="sgc-2 sgc-3">MAMAYEV - Tam üstüne bastınız. Şimdilerde uşaklar neden bu kadar bozuldu bilir misiniz? Çünkü artık efendilerinin öğütlerine kulak asmıyorlar. Eskiden adamlarımın her işiyle inceden inceye ilgilenir, hiçbir konuda öğütlerimi esirgemezdim onlardan. En büyüğünden en küçüğüne kadar hepsine hayat dersi verirdim. Her biri için saatlerce nefes tüketirdim. Öyle coşar, öyle düşünce doruklarına yükselirdim ki karşımdaki apışıp kalırdı. Sözlerimi tamamlayınca da bitmiş mahvolmuş bir adam gibi derin derin iç çekerdi. Benim için soylu bir uğraştı bu. Adamlarımı böyle adam ederdim. Ama nerde o günler? Büyük felaketten beri her şey değişti. Neden söz ettiğimi biliyor musunuz?</span></p>

  <p class="heading0 sgc-2"><span class="sgc-2 sgc-3">GLUMOV - Serflerin başı boş bırakılması mı?&nbsp;</span></p>

  <p class="heading0 sgc-2"><span class="sgc-2 sgc-3">MAMAYEV - (Başını sallayıp dişlerinin arasından&nbsp;</span>konuşarak.) Bu ülkenin başına gelen en büyük bela. Bu zamanda gel de bir uşağa ahlak dersi ver. Pılısını pırtısını toplayıp kaçmaya kalkıyor. Durup dururken beni neden cezalandırıyorsun diye soruyor, utanmadan. Öğütlerimi dinlemek bir cezaymış, ceza!</p>

  <p class="heading0 sgc-2"><span class="sgc-2 sgc-3">GLUMOV - Ne günlere kaldık!</span></p>

  <p class="heading0 sgc-2"><span class="sgc-2 sgc-3">MAMAYEV - Ben sert bir adam değilim. Adamlarımı güzel sözlerle yola getirmeye çalışırım, bazı yeni zenginler gibi kötekle değil. Bunun için bana minnet duyacaklarını sanırsınız, değil mi? Ne gezer efendim!</span></p>

  <p class="heading0 sgc-2"><span class="sgc-2 sgc-3">GLUMOV - Yüreğiniz ne kadar inciniyordur, kimbilir?&nbsp;</span></p>

  <p class="heading0 sgc-2"><span class="sgc-2 sgc-3">MAMAYEV - Yüreğime bir bıçak saplanmış gibi oluyor. Nah&nbsp;</span>şurama. (Eliyle göğsünü bastırır.)</p>

  <p class="heading0 sgc-2"><span class="sgc-2 sgc-3">GLUMOV - Nerenize bıçak saplanmış gibi oluyor? (Kendi göğsünü gösterir.) Buraya mı?</span></p>

  <p class="heading0 sgc-2"><span class="sgc-2 sgc-3">MAMAYEV - Oraya değil, buraya.</span></p>

  <p class="heading0 sgc-2"><span class="sgc-2 sgc-3">GLUMOV - Buraya?</span></p>

  <p class="heading0 sgc-2"><span class="sgc-2 sgc-3">MAMAYEV - Hayır orası değil, burası.</span></p>

  <p class="heading0 sgc-2"><span class="sgc-2 sgc-3">GLUMOV - Ah, burası demek.</span></p>

  <p class="heading0 sgc-2"><span class="sgc-2 sgc-3">MAMAYEV - Hayır, hayır, daha yukarsı. Sen de amma kalın kafalıymışsın, birader.</span></p>

  <p class="heading0 sgc-2"><span class="sgc-2 sgc-3">GLUMOV - Size demedim miydi?</span></p>

  <p class="heading0 sgc-2"><span class="sgc-2 sgc-3">MAMAYEV - Bu büyük bir kusur ama size öğüt verecek yaşlı başlı, görmüş geçirmiş dostlarınız ya da akrabalarınız varsa, düzeltilebilir.</span></p>

  <p class="heading0 sgc-2"><span class="sgc-2 sgc-3">GLUMOV - İşte asıl güçlük burada. Böyle bir yakınım oyk. Tabii, annem var. Ama o zavallı benden de aptal.</span></p>

  <p class="heading0 sgc-2"><span class="sgc-2 sgc-3">MAMAYEV - Ççççç! Genç bir adam için ne büyük bahtsızlık.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Gerçi Moskova'da bir amcam var. Amca değil de&nbsp;</span>bir kardeş çocuğu. Ama ona amca demek hoşuma gidiyor. MAMAYEV - Neden ona başvurmuyorsun?&nbsp;</p>

  <p class="heading0 sgc-2">GLUMOV - Keşke ondan yardım isteyebilseydim. Çok bilgili,&nbsp;çok tecrübeli olduğu için herkese çok değerli öğütler verirmiş. Ama benim varlığımdan bile haberi yoktu. Ben de kendimi tanıtmaya dünyada cüret edemem.</p>

  <p class="heading0 sgc-2"><span class="sgc-2 sgc-3">MAMAYEV - Bu çok yanlış bir tutum, delikanlı.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Yanlış anlamayın. O da benim gibi fakir olsaydı,&nbsp;</span>elini eteğini öperdim. Ama zengin, Moskova'nın önemli kişilerinden. Büyük adam! Gidip kendisinden öğüt istesem, para isteyeceğimi sanır. Kendisinden bir metelik bile istemediğimi, ancak ve ancak yardımına, bilgeliğine ve sadece onun verebileceği akıla ihtiyacım olduğunu, bana yol gösterecek ve tanrısal sözlere, göklerden yağan kudret helvası gibi dudaklarından dökülecek o kutsal öğütlere susadığımı nasıl anlatırım? Ah, fakir olsaydı da onunla tanışabilseydim, gece gündüz ağzının içine bakardım.</p>

  <p class="heading0 sgc-2"><span class="sgc-2 sgc-3">MAMAYEV - Hmmmm. O kadar da aptala benzemiyorsunuz.</span></p>

  <p class="heading0 sgc-2"><span class="sgc-2 sgc-3">GLUMOV - Zaman zaman zihnimdeki sis perdeleri kalkar ama sadece bir an. Çoğu zaman aklım başımda değildir. Onun için bir akıl hocası gerek bana.</span></p>

  <p class="heading0 sgc-2"><span class="sgc-2 sgc-3">MAMAYEV - Bu akrabanız kim acaba?</span></p>

  <p class="heading0 sgc-2"><span class="sgc-2 sgc-3">GLUMOV - Durun bakayım, adı neydi... Galiba Mamayev. Neley Fedoseyiç Mamayev.</span></p>

  <p class="heading0 sgc-2"><span class="sgc-2 sgc-3">MAMAYEV - Mamayev! Ya sizin adınız ne?&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Glumov, Yegor Glumov.</span></p>

  <p class="heading0 sgc-2"><span class="sgc-2 sgc-3">MAMAYEV - Dimitri Glumov'un oğlu mu?</span></p>

  <p class="heading0 sgc-2"><span class="sgc-2 sgc-3">GLUMOV - Evet.</span></p>

  <p class="heading0 sgc-2"><span class="sgc-2 sgc-3">MAMAYEV - Allah için, bu ne garip raslantı!&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Babamı tanır mıydınız?</span></p>

  <p class="heading0 sgc-2"><span class="sgc-2 sgc-3">MAMAYEV - Tanımak da söz mü? Şu sözünü ettiğiniz Neyel Fedoseyiç Mamayev var ya, o benim işte.</span></p>

  <p class="heading0 sgc-2"><span class="sgc-2 sgc-3">GLUMOV - Ne?</span></p>

  <p class="heading0 sgc-2"><span class="sgc-2 sgc-3">MAMAYEV - Benim, benim! Ta kendisi!</span></p>

  <p class="heading0 sgc-2"><span class="sgc-2 sgc-3">GLUMOV - Aman yarabbi! Mamayev amca, siz misiniz? Kulaklarıma inanamıyorum. Ah amcacığım. Size amca diyebilir miyim? (Nerdeyse gözleri yaşararak.) İzin verin de elinizi öpeyim, size doya doya bakayım. Amcacığım, akrabalarınızdan pek hoşlanmadığınızı işittim. Sizi çok iyi anlıyorum. Kim bilir ne önemli kişilerle görüşüyorsunuz, kim bilir ne yüksek bir çevreniz vardır. Sizi rahatsız etmek aklımdan bile geçmez. Sizi bir kerecik olsun görmek, sizinle bir kerecik olsun konuşmak yeter de artar bana. Bugün bana verdiğiniz değerli öğütleri hiçbir zaman unutmayacağım.</span></p>

  <p class="heading0 sgc-2"><span class="sgc-2 sgc-3">MAMAYEV - Sevgili oğlum, ne zaman akıl danışmak istersen doğru bana gel.</span></p>

  <p class="heading0 sgc-2"><span class="sgc-2 sgc-3">GLUMOV - Ama bana her zaman akıl vermek gerek, her</span>&nbsp;<span class="sgc-2 sgc-3">zaman.</span></p>

  <p class="heading0 sgc-3 sgc-5"><span class="sgc-2 sgc-3">MAMAYEV - Öyleyse hemen bize gel. Bu akşamdan tezi&nbsp;</span></p>

  <p class="heading0 sgc-3 sgc-5"><span class="sgc-2 sgc-3">GLUMOV - Size nasıl teşekkür edeceğimi bilemiyorum. Bu güzel haberi anneme vereyim. Acaba onu sizinle tanıştırabilir&nbsp;</span>miyim?</p>

  <p class="heading0 sgc-2"><span class="sgc-2 sgc-3">MAMAYEV - Neden olmasın! Getir anneni.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - (Çağırarak.) Anne! Korkarım zekası pek parlak&nbsp;</span><span class="sgc-2 sgc-3">değildir ama altın gibi yüreği vardır. (Madam Glumova içeriye girer. Glumov ona doğru giderek.) Anneciğim, bil bakalım kim geldi? Ama söz ver bana, ağlamak filan yok. (Mamayev'e.) Birdenbire fazla heyecanlanabilir. (Tekrar annesine dönerek.) Gökte aradığımızı yerde bulduk. Babamın sevgili amcaoğlu çıkıp gelmesin mi! Bay Mamayev annem yıllardan beri sizinle tanışmaya can atıyordu. (Annesine.) Bizim için ne güzel sürpriz, değil mi anne. Üstelik kendisine amca dememe izin</span>&nbsp;<span class="sgc-2 sgc-3">verdi.</span></p>

  <p class="heading0 sgc-2"><span class="sgc-2 sgc-3">MADAM G. - Kendisiyle tanışmayı çoktandır isterdim. (Mamayev'e yaklaşarak.) Ermiş kocacığım Dimitri'den, ruhu şad olsun, o kadar çok bahsinizi işitmiştim ki. Ölüm döşeğinde bile en son sizin adınızı andı. Hatırlar mısın, Yegor? Sizi Tanrı gönderdi. (Ağlar.)</span></p>

  <p class="heading0 sgc-2"><span class="sgc-2 sgc-3">MAMAYEV - (Aynı anda.) Üzülmeyin, üzülmeyin.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - (Aynı anda.) Hani söz vermiştin,&nbsp;</span>ağlamayacaktın.</p>

  <p class="heading0 sgc-2"><span class="sgc-2 sgc-3">MADAM G. - (Gözyaşları arasında.) Ah, elimde değil. Kendimi tutamıyorum. Biliyorum, benimkisi aptallık. Ama, amcanın hısım akrabadan hazzetmediğini söylüyorlar. Onu bize Tanrı gönderdi ama gene elimizden kaçıp gidecek.</span></p>

  <p class="heading0 sgc-2"><span class="sgc-2 sgc-3">MAMAYEV - Boşuna heyecanlanmayın. Akraba var, akrabacık var.</span></p>

  <p class="heading0 sgc-2"><span class="sgc-2 sgc-3">MADAM G. - (Gözlerini kurulayıp burnunu silerek.) Çok afedersiniz. Birden neye uğradığımı şaşırdım. Sevgili Neley Fedoseyiç, Dimitrimin sevgili kuzeni, sizi karşımda görmek ne büyük mutluluk...... Ama Yegor, baksana hiç de benzemiyor.&nbsp;</span>(Sonraki sahne boyunca Styopka içeriye girip dikkati çekmeden sofrayı kurar.)</p>

  <p class="heading0 sgc-2"><span class="sgc-2 sgc-3">GLUMOV - (Fısıldayarak.) Anne! (Annesine bir dirsek atar.)&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - Ne oluyorsun? Benziyor mu? Benzediğini&nbsp;</span>söyleyemezsin.</p>

  <p class="heading0 sgc-2"><span class="sgc-2 sgc-3">MAMAYEV - Ne demek istiyorsunuz kuzum? Ben kime benzemiyormuşum?</span></p>

  <p class="heading0 sgc-2"><span class="sgc-2 sgc-3">GLUMOV - (Annesine.) Amma da boşboğazsın, anne. Siz ona bakmayın amca. Saçmalıyor.</span></p>

  <p class="heading0 sgc-2"><span class="sgc-2 sgc-3">MAMAYEV - Buna gelemem işte. Bir şeyi ya hiç söylememeli ya da tam söylemeli.</span></p>

  <p class="heading0 sgc-2"><span class="sgc-2 sgc-3">MADAM G. - O resmin size hiç benzemediğini söylemek</span>&nbsp;<span class="sgc-2 sgc-3">istiyordum.</span></p>

  <p class="heading0 sgc-2"><span class="sgc-2 sgc-3">MAMAYEV - Hangi resim? Bu resmi nereden buldunuz?&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - Yegor Kurçayev var ya, ara sıra bizi görmeye&nbsp;</span>gelir. O da sizin yeğeniniz değil mi?</p>

  <p class="heading0 sgc-2"><span class="sgc-2 sgc-3">GLUMOV - Pek hoş bir insan.</span></p>

  <p class="heading0 sgc-2"><span class="sgc-2 sgc-3">MAMAYEV - Evet, ne olmuş?</span></p>

  <p class="heading0 sgc-2"><span class="sgc-2 sgc-3">MADAM G. - Sizin bir resminizi çizdi. Yegor, amcana göstersene.</span></p>

  <p class="heading0 sgc-2"><span class="sgc-2 sgc-3">GLUMOV - Aman anneciğim, nereye koyduğumu bile bilmiyorum.</span></p>

  <p class="heading0 sgc-2"><span class="sgc-2 sgc-3">MADAM G. - Ara bul, öyleyse. Az önce burda çizdi o resmi. Yanındaki o acayip adam kimdi? İnsanları yermek için kaba taşlamalar yazarmış. Kurçayev "Ben amcamın resmini çizeyim, sen de altına yazısını uydur" dedi. Ben de odadaydım. Kendi kulağımla işittim.</span></p>

  <p class="heading0 sgc-2"><span class="sgc-2 sgc-3">MAMAYEV - Bu resmi gösterin bana. Bu resmi derhal görmek istiyorum.</span></p>

  <p class="heading0 sgc-2"><span class="sgc-2 sgc-3">GLUMOV - (Resmi ona vererek.) Anne, sen de dilini tutmasını bilmezsin.</span></p>

  <p class="heading0 sgc-2"><span class="sgc-2 sgc-3">MAMAYEV - Aferin, annene ikiyüzlülük öğret. (Resme bakar.) Bu da ne? Bir su aygırı. Ne yazıyor altında.</span></p>

  <p class="heading0 sgc-2"><span class="sgc-2 sgc-3">GLUMOV - (Omzunun üstünden bakarak.) Mamayev amca, konuşan suaygırı.</span></p>

  <p class="heading0 sgc-2"><span class="sgc-2 sgc-3">MADAM G. - Tamam, konuşan suaygırı. (Bir duraklama.)&nbsp;</span></p>

  <p class="heading0 sgc-2"><span class="sgc-2 sgc-3">MAMAYEV - (Birdenbire kâğıdı avcunda buruşturarak.) Bu&nbsp;</span>serseri bir daha evime adımını atarsa dünyanın kaç bucak olduğunu öğretirim ona. Yaptığım bütün iyiliklerin karşılığı bu demek. Nankör kerata! Ona az mı vaaz verdim, az mı nutuk çektim? Kendisine doğru yolu göstereceğim diye dilimde tüy bitti. Ama bereket versin artık gözüm açıldı. (Glumov'a.) Sen de benim karikatürlerimi çizecek misin, delikanlı?</p>

  <p class="heading0 sgc-2"><span class="sgc-2 sgc-3">GLUMOV - Aman amcacığım, siz beni ne sanıyorsunuz?&nbsp;</span></p>

  <p class="heading0 sgc-2"><span class="sgc-2 sgc-3">M</span>AMAYEV - Bu akşam sizi mutlaka bekleriz. Siz de&nbsp;buyurun Madam Glumova.</p>

  <p class="heading0 sgc-2"><span class="sgc-2 sgc-3">MADAM G. - Yegor yalnız gitsin. Ben de gelirsem saçmalıklarımla başınızı şişiririm.</span></p>

  <p class="heading0 sgc-2"><span class="sgc-2 sgc-3">MAMAYEV - Estağfurullah. Karım çok sevinir. (Kapıya doğru gider. Glumov onu izler. Mamayev'in uşağı onlara kapıyı</span>&nbsp;<span class="sgc-2 sgc-3">açar.)</span></p>

  <p class="heading0 sgc-2"><span class="sgc-2 sgc-3">GLUMOV - Akşamı iple çekeceğiz. Kaçta gelelim?&nbsp;</span></p>

  <p class="heading0 sgc-2"><span class="sgc-2 sgc-3">MAMAYEV - Saat sekizden sonra.</span></p>

  <p class="heading0 sgc-2"><span class="sgc-2 sgc-3">GLUMOV - Bugün buraya gelmeniz bizim için ne büyük bir şans. (Kapıda.) Güle güle, amca.</span></p>

  <p class="heading0 sgc-2"><span class="sgc-2 sgc-3">MAMAYEV - Allahaısmarladık. Sekizden önce gelirseniz daha yemekten kalkmamış oluruz. Vakitsiz gelmeyin. (Merdivenlere doğru giderken uşağına bağırır.) Yürü! Şapşal şapşal dikilme orda. (Uşak arkasından koşar.)</span></p>

  <p class="heading0 sgc-2"><span class="sgc-2 sgc-3">GLUMOV - Güle güle amcacığım! (Kapıyı yarı kapatır. Ötekilere döner. Styopka makaraları koyuverir. Glumov odaya gelerek uşağa susmasını işaret edip sevinçli sevinçli konuşur.) Yürüyor! Bütün işler tasarladığım gibi tıkır tıkır yürüyor.</span></p>

  <p class="heading0 sgc-2"><span class="sgc-2 sgc-3">STYOPKA - (Gülmekten iki kat.) Ah, suaygırı resmini görünce moruğun suratı nasıl allak bullak oldu. Az daha makaraları koyuverecektim.</span></p>

  <p class="heading0 sgc-2"><span class="sgc-2 sgc-3">MADAM G. - Sus, sus! Yılışık herif. Adam daha merdivenlerde, söylediklerini duyabilir.</span></p>

  <p class="heading0 sgc-2"><span class="sgc-2 sgc-3">STYOPKA - Ben size demedim mi, efendimin sayesinde gene konaklara kurulup saltanat süreceğiz.</span></p>

  <p class="heading0 sgc-2"><span class="sgc-2 sgc-3">MADAM G.- Balık masaya öyle getirilir mi? Doğru dürüst bir tabağa koy.</span></p>

  <p class="heading0 sgc-2"><span class="sgc-2 sgc-3">GLUMOV - Şu resim için çevirdiğin manevra çok ustacaydı. Sen çok yaşa, e mi?&nbsp;</span>(Annesini kucaklar.)</p>

  <p class="heading0 sgc-2"><span class="sgc-2 sgc-3">MADAM G. - (Alçakgönüllü.) Elimden geleni yapıyorum.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Haydi yemek yiyelim. Acıktım. (Üçü de masaya&nbsp;</span>oturur.)</p>

  <p class="heading0 sgc-2"><span class="sgc-2 sgc-3">MADAM G. - Bunlar pahalıya patlamıştır.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Boşver. Kurçayev'in hesabına yazdırmış.&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - İyi. Şarabı aç, Styopka.</span></p>

  <p class="heading0 sgc-2"><span class="sgc-2 sgc-3">GLUMOV - Madam Manyefa'yı çağırsana.&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - Uyuyor. Bırak uyusun. Onu görürsem iştahım&nbsp;</span>kaçar.</p>

  <p class="heading0 sgc-2"><span class="sgc-2 sgc-3">STYOPKA - Suaygırı resmini görünce moruğun suratı nasıldı. (Taklidini yapar.) Bu serseri bir daha evime adımını atarsa... (Hepsi gülmekten katılır. Kurçayev kapıdan hızla girer. Öfkeden rengi uçmuştur, titremektedir.)</span></p>

  <p class="heading0 sgc-2"><span class="sgc-2 sgc-3">KURÇAYEV - Amcam buraya geldi mi? (Hepsi birdenbire susarlar. Üçü de dönüp ona bakar. Styopka yerinden fırlayıp sofrada hizmet ediyormuş gibi yapar.)</span></p>

  <p class="heading0 sgc-2"><span class="sgc-2 sgc-3">GLUMOV - Evet. Ne olmuş? Lütfen, bir daha kapıyı</span>&nbsp;<span class="sgc-2 sgc-3">çalmadan içeri girme.</span></p>

  <p class="heading0 sgc-2"><span class="sgc-2 sgc-3">KURÇAYEV - Amcama beni mi çekiştirdin?&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Ne münasebet. Evi gezmeye geldi adam.&nbsp;</span></p>

  <p class="heading0 sgc-2"><span class="sgc-2 sgc-3">KURYAÇEV - (Odada ilerleyerek.) Dünyada inanmam. Bu&nbsp;</span>bir entrika. Beni batırmak için şeytanca entrikalar çevriliyor.&nbsp;</p>

  <p class="heading0 sgc-2">MADAM G. - Benim karşımda sesinizi yükseltmeyin, lütfen.&nbsp;</p>

  <p class="heading0 sgc-2">KURÇAYEV - Özür dilerim ama kendimi tutamıyorum. Şimdi&nbsp;sokakta amcamla karşılaştım. "Senin suratını şeytanlar görsün" dedi, düşünebiliyor musunuz?</p>

  <p class="heading0 sgc-2"><span class="sgc-2 sgc-3">GLUMOV - Ben düşünebiliyorum. Sen düşünebiliyor musun, anne?</span></p>

  <p class="heading0 sgc-2"><span class="sgc-2 sgc-3">KURÇAYEV - Madam Turisinalara gidiyorum, kadın beni görmek istemiyor. Kendisine sözüm yabana arkadaşlık eden o asalak karılardan birini yolluyor, evden kovuluyorum. Söylediklerimi işitiyor musun?</span></p>

  <p class="heading0 sgc-2"><span class="sgc-2 sgc-3">GLUMOV - İşitiyorum.</span></p>

  <p class="heading0 sgc-2"><span class="sgc-2 sgc-3">KURÇAYEV - Senden bir açıklamada bulunmanı istiyorum.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Ne açıklaması? Bunu niçin benden istiyorsun?&nbsp;</span>Durumun açıklanması gerekiyorsa, sen kendi yaşantına bak.&nbsp;</p>

  <p class="heading0 sgc-2"><span class="sgc-2 sgc-3">KURÇAYEV - Ben başka gençlerin yaptığından fazla bir şey&nbsp;</span>yapmıyorum ki. Bir kızla nişanımın bozulmasını, amcamın mirasından yoksun bırakılmamı haklı gösterecek bir suç işlemedim.</p>

  <p class="heading0 sgc-2"><span class="sgc-2 sgc-3">GLUMOV - Ya arkadaşlarına ne demeli? Örneğin, şu Golutvin'i alalım.</span></p>

  <p class="heading0 sgc-2"><span class="sgc-2 sgc-3">KURÇAYEV - Golutvin'i mi?</span></p>

  <p class="heading0 sgc-2"><span class="sgc-2 sgc-3">GLUMOV - Evet, Golutvin'i. (Ayağa fırlayarak.) Ne yüzle böyle bir herifi evime getirirsin? Ne yüzle onu anneme tanıtırsın?</span></p>

  <p class="heading0 sgc-2"><span class="sgc-2 sgc-3">MADAM G. - Evet, ne yüzle?</span></p>

  <p class="heading0 sgc-2"><span class="sgc-2 sgc-3">GLUMOV - Ben arkadaş seçmede çok titizimdir. Öyle önüme gelen adamla konuşmam. Böyle tatsız bir durumun tekrarından kendimi de, annemi de korumak zorundayım. Onun için bir daha evimize gelmemeni rica edeceğim.</span></p>

  <p class="heading0 sgc-2"><span class="sgc-2 sgc-3">MADAM G. - Gelmemeni rica edeceğiz.</span></p>

  <p class="heading0 sgc-2"><span class="sgc-2 sgc-3">KURÇAYEV - (Glumov'a.) Çıldırdın mı sen?&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Bay Mamayev seni evinden kapı dışarı etmeyi&nbsp;</span>uygun görmüş. Ben de onu örnek alacağım. Styopka, bu baya kapıyı göster.</p>

  <p class="heading0 sgc-2"><span class="sgc-2 sgc-3">KURÇAYEV - Gidiyorum, merak etme. Ama sana şu kadarını söyleyeyim. Bütün bu işler senin başının altından çıkıyorsa, sana bu dünyayı dar ederim, cici beyim. O zaman ayağını denk al, o zaman...</span></p>

  <p class="heading0 sgc-2"><span class="sgc-2 sgc-3">GLUMOV - Gerektiğinde kendimi korumasını bilirim. Ama şimdilik ciddi bir tehlike yok görünürde.</span></p>

  <p class="heading0 sgc-2"><span class="sgc-2 sgc-3">STYOPKA - Burdan buyurun, efendim. (Kapıyı açar.) (Kurçayev bir an Glumov'a öfkeyle bakar. Sonra topuğu&nbsp;</span>üstünde dönerek asker adımlarıyla dışarıya çıkar. Styopka kapıyı kapatıp tekrar boğuk kahkahalarla güler. Glumov ile annesi de ona katılırlar. Gülmeye devam edilerek yiyeceklere saldırılır. Styopka da masaya oturup atıştırır. Manyefa elinde boş votka şişesi ve dudaklarında sarhoşça bir gülümsemeyle görünür. Sallana sallana masaya doğru yürür.)</p>

  <p class="heading0 sgc-2"><span class="sgc-2 sgc-3"><b>SAHNE II</b></span></p>

  <p class="heading0 sgc-2"><span class="sgc-2 sgc-3">Mamayevlerin evi. Bir limonluk. Arkada, balo salonuna açılan; palmiyeler, eğrelti otları ve bir kafesin maskelediği bir kapı vardır. İçerde balo verilmektedir. Bu sahne boyunca neşeli müzik işitilebilir. Uzaktan iki yaşlı bayın sesleri gelir.</span></p>

  <p class="heading0 sgc-2"><span class="sgc-2 sgc-3">MAMAYEV - (Dışardan.) Bu ülkenin gidişini hiç beğenmiyorum. Bizi boynumuzdan tutmuş bir yerlere sürüklüyorlar. (Arkasında Krutitski olduğu halde girer.) Ama bu nasıl iştir? Bu ne gidiştir? Sonumuz neye varacak? Bunu ne biz biliyoruz, ne de başımızdakiler. (Mamayev'in kısa, şişman, kırmızı yüzlü ve bayağı görünüşlü olmasına karşılık Krutitski, ince, uzun, solgun ve kibar görünüşlüdür. Mamayev elindeki tabakta bulunan mezeleri elle yemektedir.)</span></p>

  <p class="heading0 sgc-2"><span class="sgc-2 sgc-3">KRUTİTSKİ - (Kasıtlı olarak eski dille konuşturulmuştur.) Yeni nesil kabına sığamıyor. Her şeyi değiştirmek istiyorlar. Şunu deneyelim, bunu deneyelim; şu kötü, bu eskimiş. Herhangi bir şeyi değiştirmek kolaydır. Şu limonluktaki eşyayı alalım. Bunların altını üstüne getirebiliriz. Al sana bir değişiklik. Ama şu masa, kaç asırlık tecrübenin mahsulüdür. Kaç asırlık aklı selim onu dört ayağının üstüne oturtmuştur. İşte bu masa sapasağlam durmuyor mu?</span></p>

  <p class="heading0 sgc-2"><span class="sgc-2 sgc-3">MAMAYEV - Bir kaya gibi sapasağlam. (Üstüne elini koyar. Masa sallanır.) Aaa, bir ayağı sakatmış. (Eğilip bakar.) Altına bir takoz koymalı.</span></p>

  <p class="heading0 sgc-2"><span class="sgc-2 sgc-3">KRUTİTSKİ - Azizim, bu sadedimizin dışında kalır. Şimdi şu masayı alıp altını üstüne getirelim. (Altını üstüne getirirler.) Gördün mü, masayı devirdik.</span></p>

  <p class="heading0 sgc-2"><span class="sgc-2 sgc-3">MAMAYEV - (Yaptıkları marifeti gururla seyrederek.) Evet, başardık bu işi.</span></p>

  <p class="heading0 sgc-2"><span class="sgc-2 sgc-3">KRUTİTSKİ - Al sana tebeddülat. (Oturarak devrilmiş masaya bakarlar.) Masayı yana yatırmak da mümkün.</span></p>

  <p class="heading0 sgc-2"><span class="sgc-2 sgc-3">MAMAYEV - (Ayağa kalkar.) Hayır, hayır. Altını üstüne getirmek daha anlamlı. Gençler görsün de, her şeyi değiştirme hırslarının nelere yol açacağını anlasınlar.Ama görmek</span>&nbsp;<span class="sgc-2 sgc-3">istemezler ki.</span></p>

  <p class="heading0 sgc-2"><span class="sgc-2 sgc-3">KRUTİTSKİ - Görmek istemezlerse zorla gözlerine sokulmalı. Onlara ibret dersi verecek alim ve fazıl kişiler eksik değil çok şükür.</span></p>

  <p class="heading0 sgc-2"><span class="sgc-2 sgc-3">MAMAYEV - Bunu ben de biliyorum ama işin asıl acıklı tarafı, gençler söz dinlemiyor artık. Alim ve fazıl kişilerin öğütlerine kulaklarını tıkıyorlar.</span></p>

  <p class="heading0 sgc-2"><span class="sgc-2 sgc-3">KRUTİTSKİ - Bu bizim kabahatimiz. Fikirlerimizi kelimelerle ifade etmesini biliyoruz ama kafi değil. Bunları kaleme almalıyız. Bugünlerde kalem erbabı yalnızca gençler arasından çıkıyor. Müşkilatımızın hal çaresi budur: Yazmalı, yazmalı, bol bol yazmalı.</span></p>

  <p class="heading0 sgc-2"><span class="sgc-2 sgc-3">MAMAYEV - Yazalım demesi kolay, ama bu da ayrı bir hüner. Moskova'nın en zeki adamının böyle bir hüneri olmayabilir. Al beni, iş konuşmaya geldi mi, gürül gürül konuşurum. İstersen şimdi başlayıp yarın geceye kadar konuşayım. Ama otur da yaz dersen, yazamam. Sizin kaleminiz kuvvetli midir?</span></p>

  <p class="heading0 sgc-2"><span class="sgc-2 sgc-3">KRUTİTSKİ - Kalemi elime aldım mı döktürürüm.&nbsp;</span></p>

  <p class="heading0 sgc-2"><span class="sgc-2 sgc-3">MAMAYEV - Bu da bir Tanrı vergisi.</span></p>

  <p class="heading0 sgc-2"><span class="sgc-2 sgc-3">KRUTİTSKİ - Lafla peynir gemisi yürümez. Adamın kalemi kuvvetli olmalı.</span></p>

  <p class="heading0 sgc-2"><span class="sgc-2 sgc-3">MAMAYEV - Ya kalemi kuvvetli değilse? Pekâlâ bilirsiniz, bunun zekayla ilgisi yoktur.</span></p>

  <p class="heading0 sgc-2"><span class="sgc-2 sgc-3">KRUTİTSKİ - Vardır demedim zaten. Acaba oldukça iyi aileden, oldukça iyi tahsil görmüş bir genç tanıyor musunuz? Rus halkının ıslahı için lüzumlu kanaat ve tasavvurları kâğıt üstüne dökecek bir delikanlı?</span></p>

  <p class="heading0 sgc-2"><span class="sgc-2 sgc-3">MAMAYEV - Evet, tam istediğiniz gibi bir delikanlı biliyorum.&nbsp;</span></p>

  <p class="heading0 sgc-2"><span class="sgc-2 sgc-3">KRUTİTSKİ - Ama sakın o havai, serbest fikirli, her şeyi&nbsp;</span>alaya alan zamane delikanlılarından olmasın.&nbsp;</p>

  <p class="heading0 sgc-2">MAMAYEV - O taraklarda bezi yoktur. Size daha sonra&nbsp;takdim ederim.</p>

  <p class="heading0 sgc-2"><span class="sgc-2 sgc-3">KRUTİTSKİ - Burada, balo salonunda mı?</span></p>

  <p class="heading0 sgc-2"><span class="sgc-2 sgc-3">MAMAYEV - Henüz görünmedi.</span></p>

  <p class="heading0 sgc-2"><span class="sgc-2 sgc-3">KRUTİTSKİ - Filhakika, Rus ahalisinin ıslah ve tenevvürü için teferruatlı bir plan hazırladım. Ama malumu aliniz, bendeniz eski usule göre tahsil görmüş bir kimseyim.</span></p>

  <p class="heading0 sgc-2"><span class="sgc-2 sgc-3">MAMAYEV - Efendim, nerde o eski tahsil, terbiye? Bunun için, şimdiki zıpçıktılardan çok daha üstünsünüz.</span></p>

  <p class="heading0 sgc-2"><span class="sgc-2 sgc-3">KRUTİTSKİ - Tabiatıyla üslubu beyanım biraz eskidir. Size nasıl tarif etsem? Büyük Lomonozof ekolüne mensubum.</span></p>

  <p class="heading0 sgc-2"><span class="sgc-2 sgc-3">MAMAYEV - Ah, Lomonozof, Rusların Shakespeare'i.&nbsp;</span></p>

  <p class="heading0 sgc-2"><span class="sgc-2 sgc-3">KRUTİTSKİ - Hiç de değil. Shakespeare İngilizlerin</span></p>

  <p class="heading0 sgc-2"><span class="sgc-2 sgc-3">Lomonozofuydu. Ama dediğim gibi, bugün Lomonozof veya Sumarokof üslubunda yazarsanız size gülerler. Acaba şu genç dostumuz benim eserimi hafifçe tashih ederek, bugünün, daha az beliğ, daha fakir lisanıyla yeniden kaleme alır mı?</span></p>

  <p class="heading0 sgc-2"><span class="sgc-2 sgc-3">MAMAYEV - Neden olmasın?</span></p>

  <p class="heading0 sgc-2"><span class="sgc-2 sgc-3">KRUTİTSKİ - Bittabi, kendisine münasip bir meblağ takdim</span>&nbsp;<span class="sgc-2 sgc-3">ederim.</span></p>

  <p class="heading0 sgc-2"><span class="sgc-2 sgc-3">MAMAYEV - Avcuna beş on kuruş sıkıştırırsanız yeter.&nbsp;</span></p>

  <p class="heading0 sgc-2"><span class="sgc-2 sgc-3">KRUTİTSKİ - Yok, ona karşı minnet altında kalmak&nbsp;</span>istemem. Bu delikanlının ismi neydi?</p>

  <p class="heading0 sgc-2"><span class="sgc-2 sgc-3">MAMAYEV - Yeğenim, sevgili yeğenim Yegor Dimitriç Glumov.&nbsp;</span>(Madam Mamayev, balo salonundan hızla girer, Madam Glumova onu izler. Kleopatra Mamayeva, kırkını aşkın, yaşına yakışmayacak bir biçimde giyinmiş, aşırı süslü, fazla kendini beğenmiş ve yelpazesiyle cilveli hareketler yapan bir kadındır.)</p>

  <p class="heading0 sgc-2"><span class="sgc-2 sgc-3">KLEOPATRA - (İçeriye girerken.) Genç bir adamda aranacak bütün üstünlükleri kendinde toplamış, cana yakın, terbiyeli, yakışıklı. (Mamayev ile Krutitski'yi görür.) Sizi yaramazlar, sizi. Öyle başbaşa vermiş, neler konuşuyorsunuz? Birbirinizin canını sıkacağınıza misafirleri eğlendirsenize. Yegor'la sevgili akrabamız Glafira geldiler. Sizi tanıştırayım. Glafira Glumova, Bay Krutitski.</span></p>

  <p class="heading0 sgc-2"><span class="sgc-2 sgc-3">MADAM G. - (Krutitski elini alırken.) Bu debdebe, bu değerli misafirler, gözlerimi kamaştırıyor. Ama sevgili Kleopatra'nın baloları hep böyle parlaktır. (Mamayev'e dönerek.) Sizinle kozumu paylaşacağım, aziz Neyel Fedoseyiç.</span></p>

  <p class="heading0 sgc-2"><span class="sgc-2 sgc-3">MAMAYEV - Ne olmuş?</span></p>

  <p class="heading0 sgc-2"><span class="sgc-2 sgc-3">MADAM G. - Oğlumu elimden aldınız. Zavallı anneciğini sevmiyor artık. Varsa amcası, yoksa amcası. "Hiç kimse amcam kadar akıllı olamaz" diyor. Amcasını hiç dilinden düşürmüyor.</span></p>

  <p class="heading0 sgc-2"><span class="sgc-2 sgc-3">MAMAYEV - İyi çocuk, efendi çocuk!</span></p>

  <p class="heading0 sgc-2"><span class="sgc-2 sgc-3">KLEOPATRA - Ne kadar da sıcak kanlı, ne kadar da alçak gönüllü. Balodaki genç kızların hiçbiriyle dans etmek istemiyor. Kleopatra yengesinin yanında oturup konuşmak</span>&nbsp;<span class="sgc-2 sgc-3">yetiyor ona.</span></p>

  <p class="heading0 sgc-2"><span class="sgc-2 sgc-3">KRUTİTSKİ - Bu demin bahsini ettiğiniz genç adam mı?&nbsp;</span></p>

  <p class="heading0 sgc-2"><span class="sgc-2 sgc-3">MAMAYEV - (Onu balo odasına doğru götürerek.) Gelin de&nbsp;</span>size tanıtayım.</p>

  <p class="heading0 sgc-2"><span class="sgc-2 sgc-3">MADAM G. - (Birkaç kelime daha söyleyebilmek için onları izler.) Daha bebekken bile böyleydi. Annesiyle babasını öpmeden yatmaya gitmezdi. (Mamayev ile Krutitski durup onu dinlemek zorunda kalırlar. Konuşmaya devam eder.) Yatmadan bütün büyükannelerini, bütün büyükbabalarını öperdi. Kocaman bir et beni ve kara bıyıkları olduğu halde büyük hala Evdoskiya Gregerovna'yı bile öpmeden içi rahat etmezdi. Hiç unutmam, bir sabah küçük başını kapıdan uzatıp "Anneciğim, dün akşam melekleri rüyamda gördüm" dedi. "İkinneke kav gibi beyaz kanatlı meleklev başucuma kondulav. Bana babanla annenin hev dediğini yap, hep cici çocuk ol dedilev. Büyük büyük olunca, hep büyük sözü dinle dedilev. Ben de teşekküv edevim güzel meleklev" dedim. O kapıdan uzanan küçük baş, o güzel yüzü çevreleyen kıvır kıvır saçlar dünkü gibi gözümün önündeler.</span></p>

  <p class="heading0 sgc-2"><span class="sgc-2 sgc-3">MAMAYEV - Kendisinden çok memnun olduğumu söyleyebilirsiniz oğlunuza. (Balo salonuna giden Krutitski'yi izler. Sonra geri dönüp bir gizlilik havası içinde, Glumova ile konuşur.) Kocanızın ölümünden sonra darda kaldığınızı biliyorum. Bir sabah bana uğrarsanız size biraz...</span></p>

  <p class="heading0 sgc-2"><span class="sgc-2 sgc-3">MADAM G. - Çok iyisiniz, ama kabul edemem.&nbsp;</span></p>

  <p class="heading0 sgc-2"><span class="sgc-2 sgc-3">MAMAYEV - Para değil, çok daha iyi bir şey vereceğim size,&nbsp;</span>nasihat. Bana ev giderlerinizin listesini getirin. Dikkatle gözden geçirip gereksiz masrafları kısayım. (Balo salonuna gider.)</p>

  <p class="heading0 sgc-2"><span class="sgc-2 sgc-3">MADAM G. - Bize karşı ne kadar iyi davranıyorsunuz, sevgili Kleopatra. Siz olmasanız Yegor kıyıda köşede kalırdı. Sizin sayenizde gezip tozuyor, sizin sayenizde adam içine çıkıyor.</span></p>

  <p class="heading0 sgc-2"><span class="sgc-2 sgc-3">KLEOPATRA - Canım, er geç dikkatimizi çekecekti.&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - Ancak zeki adamlar dikkati çeker, benim&nbsp;</span>bildiğim.</p>

  <p class="heading0 sgc-2"><span class="sgc-2 sgc-3">KLEOPATRA - Aldanıyorsunuz. Yegor kadar yakışıklı bir adamın zeki olması hiç de gerekli değildir. Beyni ne yapsın? Profesör olacak değil ya. Genç, yakışıklı bir adama her zaman yardım edecek biri bulunur. Gerek mesleğinde ilerlemesi, gerek para kazanması için bir elinden tutan çıkar. Ama akıllı bir adam için durum başkadır. Akıllı bir adamın yırtık pırtık gezdiğini, peynir ekmekle karın doyurduğunu, kötü bir evde oturduğunu görmek kimseyi üzmez. Onun için boğazınızın düğümlendiğini, gözlerinizin yaşardığını hissetmezsiniz. Akıllı bir adamın zaten böyle yaşaması beklenir. Ama yakışıklı bir gencin hırpani bir kılıkla dolaşmasına yürek mi dayanır? Olmaz, olmaz, ben böyle bir şeye dünyada razı olmam.</span></p>

  <p class="heading0 sgc-2"><span class="sgc-2 sgc-3">MADAM G. - Siz bir meleksiniz.</span></p>

  <p class="heading0 sgc-2"><span class="sgc-2 sgc-3">KLEOPATRA - Moskova kadınları birleşmeli, dostlarımızın, kocalarımızın, yetkili kişilerin ona destek olmaları için direnmeliyiz. Yakışıklı erkeklerin köküne kıran girdi zaten. Tabii bütün fakirlere acımamız gerekir. Ama yakışıklı bir genci kolları kısalmış ya da yakası üzülmüş bir gömlekle görmek, insanın yüreğine dokunan asıl bu. Hem bir erkek fakir düşünce, cesur ve girişken olamaz. Yakışıklı gençlerde kolayca hoş görülen o kendini beğenmiş halini kaybeder.</span></p>

  <p class="heading0 sgc-2"><span class="sgc-2 sgc-3">MADAM G. - Yegor'un size gönül borcu var. Ve o borç altında kalmayı hiç sevmez.</span></p>

  <p class="heading0 sgc-2"><span class="sgc-2 sgc-3">KLEOPATRA - Ay ne kadar şeker.</span></p>

  <p class="heading0 sgc-2"><span class="sgc-2 sgc-3">MADAM G. - Her ikinize de tapıyor adeta.&nbsp;</span></p>

  <p class="heading0 sgc-2"><span class="sgc-2 sgc-3">KLEOPATRA - Tapıyor mu? Korkarım biraz&nbsp;</span>büyütüyorsunuz.</p>

  <p class="heading0 sgc-2"><span class="sgc-2 sgc-3">MADAM G. - Belki eksik söylüyorum, fazla değil. Çocuğun yaradılışı böyle. Yüce günüllüdür. Gerçi oğlumu övmek bana düşmez ama. Şimdi kendisinden söz ettiğimi bilse ne kadar kızar kimbilir?</span></p>

  <p class="heading0 sgc-2"><span class="sgc-2 sgc-3">KLEOPATRA - Ne olur anlatın. Size söz veriyorum, ona bir şeycikler söylemem.</span></p>

  <p class="heading0 sgc-2"><span class="sgc-2 sgc-3">MADAM G. - Yegor'a sorarsanız dünyada eşiniz yok. Amcası gibi kafalı bir adam da zor bulunur. Ama sizin güzelliğiniz tariflere sığmaz. Böyle bir güzellik.</span></p>

  <p class="heading0 sgc-2"><span class="sgc-2 sgc-3">KLEOPATRA - Oh, doğru mu? Gerçekten böyle mi dedi?&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - Daha neler dedi. Ama size söylemem doğru&nbsp;</span>olmaz.</p>

  <p class="heading0 sgc-2"><span class="sgc-2 sgc-3">KLEOPATRA - Ne olur söyleyin. Ne dedi, ne dedi?&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - Aman, ben de ne aptalım. Her şeyi ağzımdan&nbsp;</span>kaçırıveririm böyle.</p>

  <p class="heading0 sgc-2"><span class="sgc-2 sgc-3">KLEOPATRA - (Hevesle.) Allahaşkına söyleyin, ne dedi?&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - Geçen gün bana, "yengeciğim bir melektir"&nbsp;</span>dedi. Sonra başını göğsüme dayadı ve gözyaşlarını tutamadı.&nbsp;</p>

  <p class="heading0 sgc-2">KLEOPATRA - Aa? Neden acaba? Ne tuhaf! Başka neler&nbsp;söyledi?</p>

  <p class="heading0 sgc-2"><span class="sgc-2 sgc-3">MADAM G. - (Duraklayarak.) Söylediği sözlerden çok... Ah, Kleopatracığım, onu hoş görün, bir delikanlı, bilirsiniz deli-kanlı ne demek. Korkarım, çok ateşli bir yaradılışı var. Nasıl anlatsam? Sanki bir yanardağ gibi için için kaynıyor. Sizinle tanıştığından beri de, her an patlayacak diye korkuyorum.</span></p>

  <p class="heading0 sgc-2"><span class="sgc-2 sgc-3">KLEOPATRA - (Hafifçe.) Ah! Böyle bir şey yapar mı dersiniz?</span></p>

  <p class="heading0 sgc-2"><span class="sgc-2 sgc-3">MADAM G. - Eyvahlar olsun. Boşboğazlık edip her şeyi berbat ettim. Yalnız emin olun, size karşı duyguları akrabalık sınırlarını aşmıyor. Ama siz de kabul edersiniz, o yaşta bir genç, güzel bir kadına fazla yaklaşınca... Sizi gördükten sonra geceleyin gözünü uyku tutmuyor. Yatağın içinde bir sağa bir sola döndüğünü işitiyorum.</span></p>

  <p class="heading0 sgc-2"><span class="sgc-2 sgc-3">KLEOPATRA - Söyleyin bana, size sırlarını açar mı? Yoksa en derin duygularını sizden bile gizler mi?</span></p>

  <p class="heading0 sgc-2"><span class="sgc-2 sgc-3">MADAM G. - Anneciğinden mi? Asla! Küçük bir çocuk gibi her şeyini bana söyler.</span></p>

  <p class="heading0 sgc-2"><span class="sgc-2 sgc-3">KLEOPATRA - Evet, küçük bir çocuk gibi... Ama aynı zamanda patlamaya hazır bir volkan. Aslında, ona yol gösterecek olgun bir kadına ihtiyacı var.</span></p>

  <p class="heading0 sgc-2"><span class="sgc-2 sgc-3">MADAM G. - (Hararetle.) Siz onu kanadınızın altına alamaz mısınız?</span></p>

  <p class="heading0 sgc-2"><span class="sgc-2 sgc-3">KLEOPATRA - (Sevinçle güler.) Oğlunuzu çok sevdiğiniz belli.</span></p>

  <p class="heading0 sgc-2"><span class="sgc-2 sgc-3">MADAM G. - Sevmez olur muyum hiç? O benim biricik evladım. (Kendinden geçmişçesine.) Severim, severim, çok</span>&nbsp;<span class="sgc-2 sgc-3">severim.</span></p>

  <p class="heading0 sgc-2"><span class="sgc-2 sgc-3">KLEOPATRA - (Elini alarak.) Onu birlikte sevelim.&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - Sevelim, seveceğiz! (Kucaklaşırlar. Madam&nbsp;</span>Glumova çok duygulanmış gibi burnunu siler.) Size bunları anlattığımı duyarsa bilmem Yegor ne der? Ona söylemeyeceksiniz, değil mi? Ne olur söz verin.</p>

  <p class="heading0 sgc-2"><span class="sgc-2 sgc-3">KLEOPATRA - (Ellerini yakalayarak.) Asla söylemem canikom, asla!</span></p>

  <p class="heading0 sgc-2"><span class="sgc-2 sgc-3">MADAM G. - Bu kadar budala olduğu için zavallı anacığından utanır zaman zaman, utanır, bilirim...</span></p>

  <p class="heading0 sgc-2"><span class="sgc-2 sgc-3">GLUMOV - (Balo salonundan gelir. Kleopatra'yı birden karşısında görünce, irkilmiş gibidir.) Annemi arıyordum. Sizin de burada olduğunuzu bilmiyordum, yengeciğim.</span></p>

  <p class="heading0 sgc-2"><span class="sgc-2 sgc-3">KLEOPATRA - Gelin, gelin. Korkulacak bir şey yok. Neden bu kadar utangaçsınız canım?</span></p>

  <p class="heading0 sgc-2"><span class="sgc-2 sgc-3">GLUMOV - Annemle konuşuyorsanız...</span></p>

  <p class="heading0 sgc-2"><span class="sgc-2 sgc-3">MADAM G. - Ben saçma sapan laflarımla yengeciğinin başını şişirdim zaten. Kleopatra, size bir içki getireyim mi? İçiniz serinlesin.</span></p>

  <p class="heading0 sgc-2"><span class="sgc-2 sgc-3">KLEOPATRA - Hiç zahmet etmeyin. Ne kadar da düşüncelisiniz. Siz, kendinize bir şeyler alın, şekerim.</span></p>

  <p class="heading0 sgc-2"><span class="sgc-2 sgc-3">MADAM G. - Bu bunak anne için canınızı üzmeyin. (Glumov'a.) Sen de bu kadar sıkılgan olma yavrum. Yengeciğinle konuşsana. Genç, güzel bayanlara nasıl davranılacağını öğrenmelisin. Öyle değil mi, Kleopatra? Ama yakında öğrenirsin, yengeciğin öğretir sana. (Dışarı çıkar. Bir duraklama. Kleopatra konuşmasını bekler. Ama Glumov bir okul çocuğu gibi utangaç, karşısında durur.)</span></p>

  <p class="heading0 sgc-2"><span class="sgc-2 sgc-3">KLEOPATRA - Geliniz, yanıma oturunuz. (Süklüm püklüm yanına oturur.) Biraz daha serbest olunuz canım, ben adam</span>&nbsp;<span class="sgc-2 sgc-3">yemem.</span></p>

  <p class="heading0 sgc-2"><span class="sgc-2 sgc-3">GLUMOV - Aman, yengeciğim.</span></p>

  <p class="heading0 sgc-2"><span class="sgc-2 sgc-3">KLEOPATRA - Hem durmadan yenge demeyin bana. Yenge aşağı, yenge yukarı. (Yelpazesiyle vurur.)</span></p>

  <p class="heading0 sgc-2"><span class="sgc-2 sgc-3">GLUMOV - Sizi Kleopatra diye çağırabilir miyim?&nbsp;</span></p>

  <p class="heading0 sgc-2"><span class="sgc-2 sgc-3">KLEOPATRA - Elbette, deli çocuk. Neden bana karşı daha&nbsp;</span>açık davranmıyorsunuz?</p>

  <p class="heading0 sgc-2"><span class="sgc-2 sgc-3">GLOMOV - Açık mı?</span></p>

  <p class="heading0 sgc-2"><span class="sgc-2 sgc-3">KLEOPATRA - Açık ya. Gizli gizli içinizi kemiren bir derdiniz olduğunu seziyorum. Ara sıra vahşi bir parıltı beliriyor gözlerinizde. Bana içinizi açsanıza. Belki bir yardımım</span>&nbsp;<span class="sgc-2 sgc-3">dokunur.</span></p>

  <p class="heading0 sgc-2"><span class="sgc-2 sgc-3">GLUMOV - Ah, keşke size açılabilseydim. Keşke siz... Siz şey olsaydınız.</span></p>

  <p class="heading0 sgc-2"><span class="sgc-2 sgc-3">KLEOPATRA - Ne olsaydım?</span></p>

  <p class="heading0 sgc-2"><span class="sgc-2 sgc-3">GLUMOV - Orta yaşlı bir kadın.</span></p>

  <p class="heading0 sgc-3 sgc-5"><span class="sgc-2 sgc-3">KLEOPATRA - Ama orta yaşlı bir kadın olmayı hiç istemem.&nbsp;</span></p>

  <p class="heading0 sgc-3 sgc-5"><span class="sgc-2 sgc-3">GLUMOV - (Ansızın beliren bir ihtirasla.) Bunu düşünmek bile istemem, Tanrı esirgesin. Demek istediğim şu: Siz bu kadar genç, bu kadar güzel olmasaydınız, ben de bu kadar&nbsp;</span>utanıp sıkılmazdım karşınızda.</p>

  <p class="heading0 sgc-2"><span class="sgc-2 sgc-3">KLEOPATRA - Yanıma biraz daha yaklaşın. Her şeyi içtenlikle söyleyin bana. Orta yaşlı bir kadın olsaydım, niçin utanmazdınız?</span></p>

  <p class="heading0 sgc-2"><span class="sgc-2 sgc-3">GLUMOV - Genç bir kadının işi başından aşkındır. Fakir akrabalarına ayıracak vakit bulamaz. Oysa orta yaşlı bir kadının yapacak başka işi yoktur.</span></p>

  <p class="heading0 sgc-2"><span class="sgc-2 sgc-3">KLEOPATRA - Genç bir kadın akrabalarıyla ilgilenmez mi?&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - İlgilenebilir. Ama ondan bir şey istemeye&nbsp;</span>yüzünüz olmaz. Canını sıkmaktan korkarsınız. Hayatı neşe, eğlence doludur. Can sıkıcı isteklerle kapısını aşındıran asık yüzlü bir akrabayı ne yapsın? Ama orta yaşlı bir kadın için durum farklıdır. Yaşamını yeniden canlandıracak bir uğraş bulur. Yeğenini yükseltmek için seve seve ordan oraya koşar. Bütün arkadaşlarına ne kadar iyi yürekli olduğunu göstermek fırsatını da bulur.</p>

  <p class="heading0 sgc-2"><span class="sgc-2 sgc-3">KLEOPATRA - Peki, orta yaşlı olsaydım, sizin için ne yapmamı isterdiniz?</span></p>

  <p class="heading0 sgc-2"><span class="sgc-2 sgc-3">GLUMOV - Ama siz orta yaşlı değilsiniz ki, gencecik bir kadınsınız. Aşkolsun, tuzak kuruyorsunuz bana.</span></p>

  <p class="heading0 sgc-2"><span class="sgc-2 sgc-3">KLEOPATRA - Pekâlâ, orta yaşlı olduğumu farzedelim.. hiç farketmez.</span></p>

  <p class="heading0 sgc-2"><span class="sgc-2 sgc-3">GLUMOV - Çok fark eder ama, neyse.. Örneğin İvan Gorodulin'e bir tek kelime söyler..</span></p>

  <p class="heading0 sgc-2"><span class="sgc-2 sgc-3">KLEOPATRA - Doğru, Gorodulin'e bir tek kelime söylemem&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Ama böyle can sıkıcı bir istekle başınızı&nbsp;</span>ağrıtmak istemem.</p>

  <p class="heading0 sgc-2"><span class="sgc-2 sgc-3">KLEOPATRA - Daha neler...</span></p>

  <p class="heading0 sgc-2"><span class="sgc-2 sgc-3">GLUMOV - Bir kere adamdan böyle bir şey istemek doğru</span>&nbsp;<span class="sgc-2 sgc-3">olmaz.</span></p>

  <p class="heading0 sgc-2"><span class="sgc-2 sgc-3">KLEOPATRA - Neden doğru olmasın?</span></p>

  <p class="heading0 sgc-2"><span class="sgc-2 sgc-3">GLUMOV - Çünki size aşık.</span></p>

  <p class="heading0 sgc-2"><span class="sgc-2 sgc-3">KLEOPATRA - Bunu da nerden çıkardınız?&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Eminim.</span></p>

  <p class="heading0 sgc-2"><span class="sgc-2 sgc-3">KLEOPATRA - Bak hele. Siz neler de biliyormuşsunuz! Ya benim ona karşı ne duyduğumu söyleyebilir misiniz?</span></p>

  <p class="heading0 sgc-2"><span class="sgc-2 sgc-3">GLUMOV - Bunu ancak siz bilirsiniz!</span></p>

  <p class="heading0 sgc-2"><span class="sgc-2 sgc-3">KLEOPATRA - Benim duygularım.. sizi ilgilendirmiyor mu?&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Gizli duygularınızı kurcalamak bana düşmez.&nbsp;</span></p>

  <p class="heading0 sgc-2"><span class="sgc-2 sgc-3">KLEOPATRA - Onun aşkına karşılık verdiğimi bilseniz ne&nbsp;</span>duyardınız.</p>

  <p class="heading0 sgc-2"><span class="sgc-2 sgc-3">GLUMOV - (Biraz durakladıktan sonra.) Benim bildiğim, Gorodulin hiçbir isteğinize karşı koyamaz. Kendisinden bir iyilik istemeniz onu fazlasıyla sevindirir. Bu yüzden, sizin aracılığınızla adamdan bir şey istemek ona rüşvet vermek gibi</span>&nbsp;<span class="sgc-2 sgc-3">olur.</span></p>

  <p class="heading0 sgc-2"><span class="sgc-2 sgc-3">KLEOPATRA - Yok canım, bunlar sizin kuruntunuz. Demek ona sizden söz etmemi istemiyorsunuz.</span></p>

  <p class="heading0 sgc-2"><span class="sgc-2 sgc-3">GLUMOV - Kesinlikle hayır. Size karşı bu kadar borç altına girmek istemem. Sonra nasıl öderim borcumu?</span></p>

  <p class="heading0 sgc-2"><span class="sgc-2 sgc-3">KLEOPATRA - Orta yaşlı bir kadına nasıl öderdiniz?&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Bu çok kolay. Ona sokulur, nazını çeker,&nbsp;</span>köpeğini taşır, ayağının altına bir iskemle sürer, elini öper ve yirmibeşinden fazla göstermediğini söylerdim. Ama orta yaşlı olmayınca bütün bunlar anlamsız.</p>

  <p class="heading0 sgc-2"><span class="sgc-2 sgc-3">KLEOPATRA - Çok doğru.</span></p>

  <p class="heading0 sgc-2"><span class="sgc-2 sgc-3">GLUMOV - Yumuşak huylu, tatlı bir kadınsa çok geçmeden alışırdım ona, bir yakınlık duyardım.</span></p>

  <p class="heading0 sgc-2"><span class="sgc-2 sgc-3">KLEOPATRA - Genç bir kadına yakınlık duyamaz mısınız?&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Duyarım duymasına ama göze alamam.&nbsp;</span></p>

  <p class="heading0 sgc-2"><span class="sgc-2 sgc-3">KLEOPATRA - (Yelpazesinin arkasından.) Çok şükür. GORODULİN - (Balo salonunun kapısında görünür. Otuz&nbsp;</span>beş yaşlarında şık ve havalı bir adam.) Rahatsız ediyor muyum?</p>

  <p class="heading0 sgc-2"><span class="sgc-2 sgc-3">KLEOPATRA - (Şaşırır ama kendini çabuk toparlar.) Buyrunu,z İvan. Az önce sizi düşünüyordum. Sizi tanıştırayım, yeğenim Yegor Dimitriç Glumov - İvan İvanoviç Gorodulin. (İki erkek selamlaşırlar.) Yegor, zahmet olmazsa bana bir kadeh şarap getiriverin. (Yelpazelenir.) Bu gece sıcaktan bayılacağım nerdeyse. (Yegor kapıya doğru giderken annesi yüzünde tilkice bir ifade ve elinde bir meze tabağıyla görünür. Yegor ötekilere çaktırmadan limonluğa girmesine engel olur.)</span></p>

  <p class="heading0 sgc-2"><span class="sgc-2 sgc-3">KLEOPATRA - Güzel kızlarla dansedeceğinize neden benim peşimden geliyorsunuz?</span></p>

  <p class="heading0 sgc-2"><span class="sgc-2 sgc-3">GORODULİN - Kızları gözüm mü görüyor! Sakin göründüğüme bakmayın, beynim uğulduyor. Kalbim çarpıyor.</span></p>

  <p class="heading0 sgc-2"><span class="sgc-2 sgc-3">KLEOPATRA - Büsbütün unutulmadığıma sevindim. Zavallı, yalnız, yüzüstü bırakılmış bir kadınım ben.</span></p>

  <p class="heading0 sgc-2"><span class="sgc-2 sgc-3">GORODULİN - Kimmiş sizi yüzüstü bırakan o küstah? Burada mı? Bana gösterin de haddini bildireyim. Zaten bugün tersliğim üstümde.</span></p>

  <p class="heading0 sgc-2"><span class="sgc-2 sgc-3">KLEOPATRA - Asılmayı da, boğulmayı da hak eden</span>&nbsp;<span class="sgc-2 sgc-3">sizsiniz.</span></p>

  <p class="heading0 sgc-2"><span class="sgc-2 sgc-3">GORODULİN - Sizin güzel ellerinizle olursa, boynum kıldan</span>&nbsp;<span class="sgc-2 sgc-3">ince.</span></p>

  <p class="heading0 sgc-2"><span class="sgc-2 sgc-3">KLEOPATRA - Sizin için bir ceza hazırladım.&nbsp;</span></p>

  <p class="heading0 sgc-2"><span class="sgc-2 sgc-3">GORODULİN - Kollarınızın arasında boğacak mısınız beni?&nbsp;</span></p>

  <p class="heading0 sgc-2"><span class="sgc-2 sgc-3">KLEOPATRA - Hayır, sizden bir ricada bulunacağım.&nbsp;</span></p>

  <p class="heading0 sgc-2"><span class="sgc-2 sgc-3">GORODULİN - Rollerimizi değiştirmek istiyorsunuz demek.&nbsp;</span></p>

  <p class="heading0 sgc-2"><span class="sgc-2 sgc-3">KLEOPATRA - Anlayamadım.</span></p>

  <p class="heading0 sgc-2"><span class="sgc-2 sgc-3">GORODULİN - Bana boynu bükük bir ricacı gibi gelmek istiyorsunuz?</span></p>

  <p class="heading0 sgc-2"><span class="sgc-2 sgc-3">KLEOPATRA - Siz ricacı mısınız? Bir yargıç, hiç değilse bir yargıç adayı olduğunuzu sanıyordum.</span></p>

  <p class="heading0 sgc-2"><span class="sgc-2 sgc-3">GORODULİN - Doğru, ama bir kadın karşısında...&nbsp;</span></p>

  <p class="heading0 sgc-2"><span class="sgc-2 sgc-3">KLEOPATRA - Boş lafları bırakalım. Sizinle ciddi bir iş&nbsp;</span>üstünde konuşmak istiyorum.</p>

  <p class="heading0 sgc-2"><span class="sgc-2 sgc-3">GORODULİN - Kulak kesildim!</span></p>

  <p class="heading0 sgc-2"><span class="sgc-2 sgc-3">KLEOPATRA - Yeğenime çok ama çok gerekli olan bir şey</span>&nbsp;<span class="sgc-2 sgc-3">var.</span></p>

  <p class="heading0 sgc-2"><span class="sgc-2 sgc-3">GORODULİN - Bir okul üniforması mı, yoksa bir kucak köpeği mi?</span></p>

  <p class="heading0 sgc-2"><span class="sgc-2 sgc-3">KLEOPATRA - Zırvalamayın. Şimdi beni dikkatle dinleyeceksiniz, hem de hiç sözümü kesmeden. Aslında yeğenim değil de, kocamın bir akrabası. Çok şirin, çok akıllı, çok yakışıklı bir çocuk.</span></p>

  <p class="heading0 sgc-2"><span class="sgc-2 sgc-3">GORODULİN - Öyleyse ben hapı yuttum.&nbsp;</span></p>

  <p class="heading0 sgc-2"><span class="sgc-2 sgc-3">KLEOPATRA - İş istiyor.</span></p>

  <p class="heading0 sgc-2"><span class="sgc-2 sgc-3">GORODULİN - Onun için nasıl bir iş düşünürsünüz.&nbsp;</span></p>

  <p class="heading0 sgc-2"><span class="sgc-2 sgc-3">KLEOPATRA - Önemli bir devlet hizmeti. Çok beceriklidir.&nbsp;</span>Hiçbir iş elinden kurtulmaz.</p>

  <p class="heading0 sgc-2"><span class="sgc-2 sgc-3">GORODULİN - Öyleyse onu istemezler.&nbsp;</span></p>

  <p class="heading0 sgc-2"><span class="sgc-2 sgc-3">KLEOPATRA - Artık canımı sıkmaya başladınız. Bu gidişle&nbsp;</span>kavga edeceğiz. Ona uygun bir iş var mı bildiğiniz?&nbsp;</p>

  <p class="heading0 sgc-2"><span class="sgc-2 sgc-3">GORODULİN - Sıradan bir genç için iş bulabilirim. Ama&nbsp;</span>böyle bir akıl kumkumasına iş bulmak kolay değil. Şu harika çocuğu bir görelim. Onun için nasıl bir görev salık verebileceğimi söylerim size.</p>

  <p class="heading0 sgc-2"><span class="sgc-2 sgc-3">KLEOPATRA - (Yegor içeriye girerken.) Teşekkür ederim, Yegor. (Kalkıp ona doğru giderek.) Ne kadar naziksiniz! (Getirdiği şarabı alır.) Şimdi sizi başbaşa bırakacağım. Misafirlerimi ihmal ediyorum. (Kadehini kaldırarak.) Dostluğumuza! Biraz sonra yoklarım sizi. Bakalım anlaşabilecek misiniz?</span></p>

  <p class="heading0 sgc-2"><span class="sgc-2 sgc-3">GLUMOV - (Kapıyı açarak.) Buyrunuz! (Kleopatra ona baygın bir nazar atfederek çıkar. Glumov, Gorodulin'e döner.) Yengem şahane bir kadın değil mi?</span></p>

  <p class="heading0 sgc-2"><span class="sgc-2 sgc-3">GORODULİN - (Sönük sönük.) Evet, şahane, şahane. (Susma.) Hiç devlet memurluğu yaptınız mı?</span></p>

  <p class="heading0 sgc-2"><span class="sgc-2 sgc-3">GLUMOV - (Cüretle.) Bulundum bir ara ama sonradan</span>&nbsp;<span class="sgc-2 sgc-3">vazgeçtim.</span></p>

  <p class="heading0 sgc-2"><span class="sgc-2 sgc-3">GORODULİN - Neden? Orta karar bir zeka ve günde birkaç saat çalışma yeteneği memurluk için yeter de artar bile.</span></p>

  <p class="heading0 sgc-2"><span class="sgc-2 sgc-3">GLUMOV - Bu yeteneklerin bende eksik olduğunu söyleyemem. Ama bunlarla adam yerinde sayar. Ne uzayan, ne kısalan küçük bir memur olmakla yetinirseniz mesele yok. Ama arkasız yükselmek istiyorsanız çok daha başka</span>&nbsp;<span class="sgc-2 sgc-3">yetenekler gerek.</span></p>

  <p class="heading0 sgc-2"><span class="sgc-2 sgc-3">GORODULİN - Ne gibi?</span></p>

  <p class="heading0 sgc-2"><span class="sgc-2 sgc-3">GLUMOV - Kullanman için özellikle emir verilmedikçe, aklını rafa kaldıracaksın. Patronun gönül indirip bir şaka yaparsa gülmeye ama kahkaha atmamaya çalışacaksın. Amirlerin hesabına her şeyi düşünmek, her işi yapmak görevindir. Ama aynı zamanda senin çok budala olduğuna, kendilerinin her şeyi akıl ettiklerine onları inandırmalısın. Dalkavukluk edeceksin ama fazla göze batmadan. Amirin odaya girer girmez, ayağa fırlayıp esas vaziyetine geçerken hem yaltaklanır, hem yaltaklanmaz, hem büyüklerine saygılı, hem soylu ve güvenilir bir adam tavrı takınacaksın. Seni bir şey almaya yollarsa istediğini hemen getirmek için parçalanmalısın, ama onursuzca bir telaşa kapılmadan. Mazurka adımları, dörtnala koşuş ve kaz yürüyüşü arasında bir şey.</span></p>

  <p class="heading0 sgc-2"><span class="sgc-2 sgc-3">GORODULİN - (Gülerek.) Sözleriniz eğlenceli ama artık geçerli değil. Son yıllarda durum çok değişti.</span></p>

  <p class="heading0 sgc-2"><span class="sgc-2 sgc-3">GLUMOV - Ben değişen bir şey göremiyorum. Hâlâ kırtasiyecilikten göz açamıyoruz. Bütün devlet mekanizması evrak, dosya ve jurnallerden dikilmiş bir kale gibi. Zavallı Moskovalılar, sürüp giden bir sirküler, forma ve belge bombardımanı karşısında sinip kalıyorlar.</span></p>

  <p class="heading0 sgc-2"><span class="sgc-2 sgc-3">GORODULİN - Düşüncelerinizi dile getirmede bir hayli ustasınız.</span></p>

  <p class="heading0 sgc-2"><span class="sgc-2 sgc-3">GLUMOV - Düşüncelerime katıldığınıza pek sevindim.&nbsp;</span></p>

  <p class="heading0 sgc-2"><span class="sgc-2 sgc-3">GORODULİN - Önemli olan düşünce değil. Herkesin&nbsp;</span>kendine göre bir düşüncesi vardır. Kelimeleri dizişiniz, kuruşunuz hoşuma gitti. Bana bir lütufta bulunur musunuz?</p>

  <p class="heading0 sgc-2"><span class="sgc-2 sgc-3">GLUMOV - Estağfurullah, emredersiniz.&nbsp;</span></p>

  <p class="heading0 sgc-2"><span class="sgc-2 sgc-3">GORODULİN - Bu söylediklerinizi kâğıda geçirin.&nbsp;</span></p>

  <p class="heading0 sgc-2"><span class="sgc-2 sgc-3">GLUMOV - Seve seve. Ama niçin?</span></p>

  <p class="heading0 sgc-2"><span class="sgc-2 sgc-3">GORODULİN - Sizinle açık konuşacağım. Bunu başka birine söylemeyi aklımdan bile geçirmezdim. Ama biz, birbirimizi anlarız. İkimiz de prensip sahibiyiz. Açıkçası, yarın bir ziyafetten sonra bir konuşma yapmam gerek, ama bir an durup düşünecek vaktim olmadı.</span></p>

  <p class="heading0 sgc-2"><span class="sgc-2 sgc-3">GLUMOV - Size yardım ederim tabii.</span></p>

  <p class="heading0 sgc-2"><span class="sgc-2 sgc-3">GORODULİN - (Eline dostça vurarak.) Bana bir dostluk etmiş olursunuz.</span></p>

  <p class="heading0 sgc-2"><span class="sgc-2 sgc-3">GLUMOV - Sözünü etmeye değmez. Yeter ki, insanlara yararlı olacağım, onları yakından tanımak fırsatını bulacağım, günlük ihtiyaçlarını araştırıp, sevgiyle, dürüstlükle hizmet edeceğim bir iş verin bana.</span></p>

  <p class="heading0 sgc-2"><span class="sgc-2 sgc-3">GORODULİN - Harika! Harika! Bunu da yazın lütfen. Şimdi düşünüyorum da, sizin gibi namuslu ve idealist bir adama en uygun iş bir devlet yardım kurumunun başkanlığıdır.</span></p>

  <p class="heading0 sgc-2"><span class="sgc-2 sgc-3">GLUMOV - Bana ne iş verilse yaparım. Yeter ki yapıcı ve yararlı olsun. Yeter ki, topluma geçim genişliği, gönenç ve</span>&nbsp;<span class="sgc-2 sgc-3">mutluluk getirsin.</span></p>

  <p class="heading0 sgc-2"><span class="sgc-2 sgc-3">GORODULİN - Bunu da yazsanıza. Geçim genişliği, gönenç ve mutluluk! Güzel, çok güzel!</span></p>

  <p class="heading0 sgc-2"><span class="sgc-2 sgc-3">GLUMOV - İsterseniz, bütün nutku yazıvereyim.&nbsp;</span></p>

  <p class="heading0 sgc-2"><span class="sgc-2 sgc-3">GORODULİN - Ne iyi olur! Görüyor musunuz, daha&nbsp;</span>merhaba derken dost oluverdik. Neden? Çünkü aynı düşünceleri, aynı görüşleri paylaşıyoruz. (Saatine bakar.) Gidip Kleopatra ile biraz çene çalmalı. Zavallıcık, ikide bir bu can sıkıcı baloları verir. Davetlerinde kendisinden başka eğlenen yoktur. Bütün gece kadını pohpohlamak, etrafında fır dönmek gerek, çünkü kocası olacak bunakla bozuşmaya gelmez. (Balo salonuna doğru giderek.) Siz de geliyor musunuz?</p>

  <p class="heading0 sgc-2"><span class="sgc-2 sgc-3">GLUMOV - Biraz sonra.</span></p>

  <p class="heading0 sgc-2"><span class="sgc-2 sgc-3">GORODULİN - O kadar güzel konuşuyorsunuz ki, Moskova'da sizin gibi adamlara ihtiyacımız var, dostum. (Glumov yalnız kalınca cebinden bir defter çıkarıp yazmaya başlar. Madam G. önce kapıdan başını uzatır, sonra elindeki tabaktan havyar tıkınarak gelir.)</span></p>

  <p class="heading0 sgc-2"><span class="sgc-2 sgc-3">MADAM G. - (Bir suç ortağı tavrıyla.) Oo, yalnızsın, işler nasıl gidiyor? Kleopatra neler dedi?</span></p>

  <p class="heading0 sgc-2"><span class="sgc-2 sgc-3">GLUMOV - Şimdi anlatamam anne, beni rahat bırak.&nbsp;</span></p>

  <p class="heading0 sgc-2"><span class="sgc-2 sgc-3">MADAM G. - Ne yapıyorsun?</span></p>

  <p class="heading0 sgc-2"><span class="sgc-2 sgc-3">GLUMOV - Günlüğüm için notlar alıyorum. Her şeyi</span>&nbsp;<span class="sgc-2 sgc-3">unutmadan kaydetmeli.</span></p><!--EndFragment-->
  <!--StartFragment-->

  <p class="heading0 sgc-2"><span class="sgc-6"><span class="sgc-1 sgc-3">MADAM G. - Kleopatra'nın bütün dediklerini yazdın mı? Bu havyar nefis. Eve götürmek için çantama dört kavanoz</span>&nbsp;<span class="sgc-1 sgc-3">koydum.</span></span></p>

  <p class="heading0 sgc-2"><span class="sgc-1 sgc-3">GLUMOV - Beni rahat bırak, kuzum.</span></p>

  <p class="heading0 sgc-2"><span class="sgc-1 sgc-3">MAMAYEV - (Girer.) İşte, aradığım adam.</span></p>

  <p class="heading0 sgc-2"><span class="sgc-1 sgc-3">MADAM G. - Konuşacaksanız sizi rahatsız etmeyeyim.&nbsp;</span>(Seğirterek.) Bana hiç aldırmayın. Bu bunak annen de hep ayağının altında dolaşır.</p>

  <p class="heading0 sgc-2"><span class="sgc-1 sgc-3">GLUMOV - Buyrun, amcacığım.</span></p>

  <p class="heading0 sgc-2"><span class="sgc-1 sgc-3">MAMAYEV - Yaklaş, yaklaş. (Esrarengiz bir tavırla.) Krutitski ile konuşuyordum. Bir konuda bana akıl danıştı. Efendiden bir adamdır. Bir yazı mı, bir deneme mi, öyle bir şey yazmış. Biraz rötuş istiyormuş. Senin adını verdim. Zavallı adam, pek zeki değildir. Kimbilir gene neler yumurtladı? Ama sen görünce onu koltukla biraz.</span></p>

  <p class="heading0 sgc-2"><span class="sgc-1 sgc-3">GLUMOV - (Şoke olmuş gibi.) Aman amcacığım! Böyle bir şey yapmamı nasıl istersiniz?</span></p>

  <p class="heading0 sgc-2"><span class="sgc-1 sgc-3">MAMAYEV - Her zaman, herkese yaltakçılık et demiyorum, ama bu adama azıcık yağ çekersen ziyanlı çıkmazsın. Yazının bir iki yerini övüver de zavallı ihtiyarın gönlü okşansın. Şu ara, sana yararlı olabilir. Köprüyü geçinceye kadar ayıya dayı demeli. Az önce gitti. Yarın seni ona götürürüm... İnce bir mesele daha var. Söyle bakayım, yengenle aran nasıl?</span></p>

  <p class="heading0 sgc-2"><span class="sgc-1 sgc-3">GLUMOV - Ne buyurdunuz, amcacığım?&nbsp;</span></p>

  <p class="heading0 sgc-2"><span class="sgc-1 sgc-3">MAMAYEV - Ona karşı nasıl davranıyorsun?&nbsp;</span></p>

  <p class="heading0 sgc-2"><span class="sgc-1 sgc-3">GLUMOV - Umarım, dürüstçe, amcacığım.&nbsp;</span></p>

  <p class="heading0 sgc-2"><span class="sgc-1 sgc-3">MAMAYEV - Dürüstlüğe mürüstlüğe boşver. Ne demek&nbsp;</span><span class="sgc-1 sgc-3">istediğimi anlamıyorsan kulaklarını iyi aç. Sana akıl öğretecek birini bulduğuna da şükret. Dürüstçe davranışlar kadını ilgilendirmez. Onlar sadece güzelliklerine hayran olunmasını</span>&nbsp;<span class="sgc-1 sgc-3">isterler.</span></p>

  <p class="heading0 sgc-2"><span class="sgc-1 sgc-3">GLUMOV - Tabii, tabii, amcacığım. Ne kadar da aptalım. Hiç aklımdan geçmemişti.</span></p>

  <p class="heading0 sgc-2"><span class="sgc-1 sgc-3">MAMAYEV - Aklından geçsin oğlum. Gerçi ikinci kuşaktan hısmımız oluyorsun ama, yabancımız sayılmazsın. Yabancı gibi uzak durma yengenden. Yabanlık etme. Elini bir kere öpmüşsen dalgınlıkla bir daha öpebilirsin. Gözünü aç da bir şeyler yap. Gözlerini döndür örneğin. Göz oynatmasını bilir misin?</span></p>

  <p class="heading0 sgc-2"><span class="sgc-1 sgc-3">GLUMOV - Bilmem amca.</span></p>

  <p class="heading0 sgc-2"><span class="sgc-1 sgc-3">MAMAYEV - Seninle işimiz var. Ne kadar da cahilmişsin. Bak, şöyle! (Gözlerini döndürür.)</span></p>

  <p class="heading0 sgc-2"><span class="sgc-1 sgc-3">GLUMOV - Amcacığım, gözünü seveyim, ne yapıyorsunuz?&nbsp;</span></p>

  <p class="heading0 sgc-2"><span class="sgc-1 sgc-3">MAMAYEV - Aynanın karşısına geçip talim edersin. Ara sıra&nbsp;</span><span class="sgc-1 sgc-3">iç çekmeyi de unutma. İç çekerken göz süzmek de çok etkili</span>&nbsp;<span class="sgc-1 sgc-3">olur.</span></p>

  <p class="heading0 sgc-2"><span class="sgc-1 sgc-3">GLUMOV - Nasıl iç çekeyim, amcacığım?&nbsp;</span></p>

  <p class="heading0 sgc-2"><span class="sgc-1 sgc-3">MAMAYEV - Derin derin. Artık sabrın tükenmiş gibi. Şöyle.&nbsp;</span>(Derin derin iç çeker.) Ama bütün bunlar talim ister. Her gün bu hareketleri tekrarlayacaksın.</p>

  <p class="heading0 sgc-2"><span class="sgc-1 sgc-3">GLUMOV - Başüstüne, amca. Bu değerli öğütleriniz için size ne kadar teşekkür etsem azdır.</span></p>

  <p class="heading0 sgc-2"><span class="sgc-1 sgc-3">MAMAYEV - Bir şey değil, oğlum. Sana açıldıktan sonra ferahladım. Anlıyor musun?</span></p>

  <p class="heading0 sgc-2"><span class="sgc-1 sgc-3">GLUMOV - Hayır. Korkarım, anlamıyorum. MAMAYEV - Sen çok yaşa, e mi! Karım -şey- sıcak, canlı bir&nbsp;</span>kadındır. Kolayca kanı kaynar. Bir genç serseriye, şu dandini beylerden birine kapılacak diye korkarım. Bir hapishane kaçkınına bile vurulabilir. Oysa sen rahatça kabulleneceğim derli toplu bir gençsin. Böylece ne şiş yansın, ne kebap! (Güler.) Anladın mı şimdi?</p>

  <p class="heading0 sgc-2"><span class="sgc-1 sgc-3">GLUMOV - Nutkum tutuldu.</span></p>

  <p class="heading0 sgc-2"><span class="sgc-1 sgc-3">MAMAYEV - Neden?</span></p>

  <p class="heading0 sgc-2"><span class="sgc-1 sgc-3">GLUMOV - Sizdeki bu olağanüstü beyin gücü, soluğumu</span>&nbsp;<span class="sgc-1 sgc-3">kesiyor.</span></p>

  <p class="heading0 sgc-2"><span class="sgc-1 sgc-3">MAMAYEV - Ne zaman öğüt istersen doğru bana gel, beynimin ışığı yolunu aydınlatacaktır.</span></p>

  <p class="heading0 sgc-2"><span class="sgc-1 sgc-3">GLUMOV - Amca... Bir fikrim var. Gerçi parlak bir fikir değil</span>&nbsp;<span class="sgc-1 sgc-3">ama...</span></p>

  <p class="heading0 sgc-2"><span class="sgc-1 sgc-3">MAMAYEV - Söyle bakalım.</span></p>

  <p class="heading0 sgc-2"><span class="sgc-1 sgc-3">GLUMOV - Bilirsiniz, Moskova sosyetesinde fiskostan geçilmez. İnsan adımını ölçerek atmalı. Beni, örneğin Madam Turusina'yla tanıştırsanız da, yeğenine açıkça kur yapsam. Siz uygun görürseniz kızı isteyebilirim de. Böylece bütün gözler o yöne çevrilir. Kleopatra yengeyle aramızda olup bitenler kimsenin dikkatini çekmez. Dediğiniz gibi ne şiş yanar, ne kebap.</span></p>

  <p class="heading0 sgc-2"><span class="sgc-1 sgc-3">MAMAYEV - Aferin oğlum, çok iyi düşünmüşsün.&nbsp;</span></p>

  <p class="heading0 sgc-2"><span class="sgc-1 sgc-3">GLUMOV - Bunu yengeciğime sezdirmesek daha iyi olur.&nbsp;</span><span class="sgc-1 sgc-3">Kıskanacağından değil tabii, ama bilirsiniz kadınlar biraz idare</span>&nbsp;<span class="sgc-1 sgc-3">ister.</span></p>

  <p class="heading0 sgc-2"><span class="sgc-1 sgc-3">MAMAYEV - Bilmez miyim? Ona hiçbir şey söylemeyiz, bir kelime bile kaçırmayız ağzımızdan.</span></p>

  <p class="heading0 sgc-2"><span class="sgc-1 sgc-3">GLUMOV - Şey, beni Madam Turusinalara ne zaman götürecektiniz, amcacığım?</span></p>

  <p class="heading0 sgc-2"><span class="sgc-1 sgc-3">MAMAYEV - Ne zaman istersen. Yarım akşam gidelim mi? Verdiğim öğütleri unutma sakın. Oraya varır varmaz kıza yanaş.</span></p>

  <p class="heading0 sgc-2"><span class="sgc-1 sgc-3">KLEOPATRA - (Balo salonundan gelir. Gorodulin onu izler.) Yo, yo, bu gece olmaz. Yardımlarınız için çok teşekkür ederim. Ama bu gece olmaz. (Mamayev'e.) İvan gidiyor.</span></p>

  <p class="heading0 sgc-2"><span class="sgc-1 sgc-3">MAMAYEV - Bu kadar erken mi? (Elini sıkar.) Geldiğiniz için teşekkürler.</span></p>

  <p class="heading0 sgc-2"><span class="sgc-1 sgc-3">GORODULİN - Nefis bir gece geçirdim. (Glumov'a.) Hoşça kalın! Konuştuğumuz o küçük işi halledince bana bildirin.</span></p>

  <p class="heading0 sgc-2"><span class="sgc-1 sgc-3">GLUMOV - Yarın sabah size yollarım.</span></p>

  <p class="heading0 sgc-2"><span class="sgc-1 sgc-3">MAMAYEV - Şey, Gorodulin, o kulüp işi için size bazı öğütler vermek istiyordum.</span></p>

  <p class="heading0 sgc-2"><span class="sgc-1 sgc-3">GORODULİN - (Çabuk çabuk.) Şimdi vaktim yok, özür dilerim. (Saatine bakar.) Çok geç kaldım. İyi geceler Kleopatra. (Elini öper. Glumov'a.) Au revoir.</span></p>

  <p class="heading0 sgc-2"><span class="sgc-1 sgc-3">MAMAYEV - (Onu izleyerek.) Öyleyse sizi geçireyim. Size yolda birkaç öğüt verebilirim.</span></p>

  <p class="heading0 sgc-2"><span class="sgc-1 sgc-3">KLEOPATRA - (Bir koltuğa gömülerek.) Neyse, bu işi hallettim. (Öpmesi için elini uzatır.) Size bir iş buldum. Hem de çok iyi bir iş. Önemli bir devlet memurluğu.</span></p>

  <p class="heading0 sgc-2"><span class="sgc-1 sgc-3">GLUMOV - (Elini öperek.) Ah, Kleopatra. Bunu neden yaptınız? Sizden böyle bir şey istedim mi?</span></p>

  <p class="heading0 sgc-2"><span class="sgc-1 sgc-3">KLEOPATRA - İstemenize gerek yoktu. Ben keşfettim.&nbsp;</span></p>

  <p class="heading0 sgc-2"><span class="sgc-1 sgc-3">GLUMOV - (Birden eline sarılıp tekrar tekrar öper.)&nbsp;</span>Teşekkürler! Teşekkürler! (Hızla balo salonuna doğru yönelir.)&nbsp;</p>

  <p class="heading0 sgc-2">KLEOPATRA - (Sertçe.) Nereye gidiyorsunuz?&nbsp;</p>

  <p class="heading0 sgc-2">GLUMOV - Annemi bulmaya. Öyle mutluyum ki. Bu&nbsp;mutluluğu onunla paylaşmak istiyorum.</p>

  <p class="heading0 sgc-2"><span class="sgc-1 sgc-3">KLEOPATRA - Mutlu olduğunuza emin misiniz?&nbsp;</span></p>

  <p class="heading0 sgc-2"><span class="sgc-1 sgc-3">GLUMOV - Bundan daha fazla mutlu olamazdım.&nbsp;</span></p>

  <p class="heading0 sgc-2"><span class="sgc-1 sgc-3">KLEOPATRA - Neden? Tam mutluluğa kavuşmanız için bir&nbsp;</span>şey mi eksik?</p>

  <p class="heading0 sgc-2"><span class="sgc-1 sgc-3">GLUMOV - (Bir duraksama.) Bundan fazlasını ummaya</span>&nbsp;<span class="sgc-1 sgc-3">cüret edemem.</span></p>

  <p class="heading0 sgc-2"><span class="sgc-1 sgc-3">KLEOPATRA - Gelin, gizlemeyin benden. Dünyada en fazla istediğiniz ne?</span></p>

  <p class="heading0 sgc-2"><span class="sgc-1 sgc-3">GLUMOV - İyi bir iş buldum. Daha ne isteyebilirim?&nbsp;</span></p>

  <p class="heading0 sgc-2"><span class="sgc-1 sgc-3">KLEOPATRA - Buna inanmamı beklemeyin, Yegor.&nbsp;</span></p>

  <p class="heading0 sgc-2"><span class="sgc-1 sgc-3">GLUMOV - Kleopatra!</span></p>

  <p class="heading0 sgc-2"><span class="sgc-1 sgc-3">KLEOPATRA - Yüreğinizin küt küt çarpmadığına, acı acı ağlamadığınıza, geceleri uykusuz kalmadığınıza, birini sevmediğinize inanır mıyım hiç?</span></p>

  <p class="heading0 sgc-2"><span class="sgc-1 sgc-3">GLUMOV - Aksini söylemedim, Kleopatra.&nbsp;</span></p>

  <p class="heading0 sgc-2"><span class="sgc-1 sgc-3">KLEOPATRA - Birini seviyorsunuz öyleyse. (Glumov başını&nbsp;</span>eğer.) Biliyordum. Biliyordum. Ya o, sevginizi karşılıksız mı bırakıyor? Kim bu zalim kadın? Söyleyin bana.</p>

  <p class="heading0 sgc-2"><span class="sgc-1 sgc-3">GLUMOV - Tanrım! Kleopatra, bana işkence ediyorsunuz.&nbsp;</span></p>

  <p class="heading0 sgc-2"><span class="sgc-1 sgc-3">KLEOPATRA - Her şeyi biliyorum. Gözlerinizden okunuyor.&nbsp;</span>Zavallı yavru, çok mu acı çekiyorsunuz?&nbsp;</p>

  <p class="heading0 sgc-2">GLUMOV - Yapmayın. Dayanamayacağım artık. Her an&nbsp;kendimi ele verebilirim. Beni böyle sıkıştırıp ağzımdan laf almak yakışır mı size?</p>

  <p class="heading0 sgc-2"><span class="sgc-1 sgc-3">KLEOPATRA - Kimmiş o kadın? Sevdiğiniz kim?&nbsp;</span></p>

  <p class="heading0 sgc-2"><span class="sgc-1 sgc-3">GLUMOV - Tanrı aşkına, acıyın bana.</span></p>

  <p class="heading0 sgc-2"><span class="sgc-1 sgc-3">KLEOPATRA - Size layık mı?</span></p>

  <p class="heading0 sgc-2"><span class="sgc-1 sgc-3">GLUMOV - Tanrım! Hiç insafınız yok mu sizin?&nbsp;</span></p>

  <p class="heading0 sgc-2"><span class="sgc-1 sgc-3">KLEOPATRA - Bu ateşli tutkunuza karşılık verebilir mi? Acı&nbsp;</span>çeken soylu yüreğinizin dilinden anlar mı?&nbsp;</p>

  <p class="heading0 sgc-2">GLUMOV - İsterseniz ellerinizde can vereyim Kleopatra,&nbsp;ama adını veremem.</p>

  <p class="heading0 sgc-2"><span class="sgc-1 sgc-3">KLEOPATRA - (Hafifçe.) Fısıldayın, bu adı fısıldayın kulağıma.</span></p>

  <p class="heading0 sgc-2"><span class="sgc-1 sgc-3">GLUMOV - Sevdiğim kadının adını mı?</span></p>

  <p class="heading0 sgc-2"><span class="sgc-1 sgc-3">KLEOPATRA - Evet!</span></p>

  <p class="heading0 sgc-2"><span class="sgc-1 sgc-3">GLUMOV - (Dizleri üstünde.) Siz!</span></p>

  <p class="heading0 sgc-2"><span class="sgc-1 sgc-3">KLEOPATRA - Ah!</span></p>

  <p class="heading0 sgc-2"><span class="sgc-1 sgc-3">GLUMOV - İster dövün, ister sövün, ister öldürün beni, ama yanınızdan kovmayın. Emredin susayım, emredin uzak durayım sizden. Ama yalvarırım kızmayın bana. Kabahatin büyüğü sizde. Bana neden bu kadar iyi, bu kadar tatlı, bu kadar sıcak davrandınız? Sert ve zalim olsaydınız, tutkumu terbiye sınırları içinde tutardım. Ama siz aklımı başımdan aldınız, kutsal kadın. Bir iyilik meleği mantıklı bir adamı çılgına çevirdi. (Ayağa fırlayarak.) Evet, çılgının biriyim artık. Hareketlerimden sorumlu değilim. Yanınızda bir saniye daha kalırsam neler yaparım kimbilir... Tanrım neler söylüyorum! Beni bağışlayın. Bağışlayın beni. (Tekrar diz üstü düşerek eteğinin ucunu öpmeğe çalışır.)</span></p>

  <p class="heading0 sgc-2"><span class="sgc-1 sgc-3">KLEOPATRA - Seni bağışladım, Yegor. (Tekrar ayağa fırlayarak kadını kollarının arasına alır. Öpüşürler. Glumov, Kleopatra'ya vahşice bakıp hızla balo salonuna dalar. Bando çılgınca hızlı bir müzik çalar. Kleopatra sevinçten mest olmuş, bir koltuğa bırakır kendini.)</span></p>

  <p class="heading0 sgc-2"><span class="sgc-1 sgc-3"><br /></span></p>
</body>
</html>
