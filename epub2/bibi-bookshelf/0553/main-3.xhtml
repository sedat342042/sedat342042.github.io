<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p><span class="font4" style="font-weight:bold;">Bu konuşma üzerine, Hador halkından olanların hepsi onun etrafına toplanıp Türin'i kendilerine lider seçtiklerini açıkladılar;&#160;vaktiyle başka topluluklara mensup olan diğer haydutlar ise daha&#160;az gönüllü bir şekilde de olsa bu karara uymak durumunda kaldı.&#160;Ve Kurtadamların yeni lideri Türin'in ilk işi çetesini o bölgeden&#160;çıkarmak oldu.<sup>10</sup></span></p>
<p><span class="font4" style="font-weight:bold;">Türin'i bulma ümidiyle Kral Thingol Doriath sınırları içindeki her yere ve de komşu topraklara sayısız haberci yollamışsa da bunlar, Menegroth'tan ayrıldığı sene içinde yaptıkları tüm aramalara rağmen, onun izine rastlamamışlardı; çünkü Türin'in İnsan&#160;ırkına düşman haydut çeteleri arasında barınacağı, bilmek şöyle&#160;dursun, kimsenin aklına bile gelmezdi. Kış bastırınca bu haberciler daha fazla çabalamayı yersiz bularak krallarının yanına döndü ... Beleg hariç. Tüm diğerleri pes edip geri döndüğünde bile o,&#160;arayışa tek başına devam etmişti.</span></p>
<p><span class="font4" style="font-weight:bold;">Fakat o dönemde Dimbar'da ve Doriath'ın kuzey otlaklarında durum giderek kötüleşiyordu. Ejderha miğferi savaş alanlarında&#160;artık görülmediği ve şimdi Yayıgüçlü de ortadan kaybolduğu için,&#160;Morgoth'un hizmetkarları daha bir yüreklenmiş ve sayıları kadar&#160;cesaretleri de artmıştı. Kış geçip gitti ve baharın gelişiyle beraber&#160;saldırılar şiddetlendi: Dimbar istila edilmiş, Brethilli İnsanları ise&#160;korku sarmıştı, çünkü kötülüğün güçleri güney hariç her yönde&#160;sınırlarına dayanmıştı.</span></p>
<p><span class="font4" style="font-weight:bold;">Turin Doriath'ı terk edeli neredeyse bir yıl olacaktı ama Be-leg giderek azalan bir ümitle de olsa, onu aramayı sürdürüyordu. Arayışları sırasında Teiglin Sığlıklarına kadar kuzeye uzanmış ve&#160;Orkların Taur-nu-Fuin'den o taraflara açılan yeni bir gediği kullanarak bölgeye sızdığı haberini alınca oradan ayrılıp geri dönmüştü; böylelikle, talihin bir cilvesi sonucu, Turin'in çetesiyle beraber&#160;kısa süre önce geride bıraktığı ormancı yerleşkelerinin civarına&#160;gelmişti. Oraya vardığında, çevre ahali arasında anlatılan tuhaf bir&#160;söylenti ilişti kulağına. Hikâyeye göre, ormanın derinliklerinden&#160;aniden çıkagelen uzun boylu ve zayıf bir İnsan, veya bazılarına&#160;göre bir Elf savaşçısı, Gaurwaith'ten birini öldürmüş ve Lamach'ın&#160;kızını onu kovalayan kurtadamların elinden kurtarmıştı. “Çok&#160;gururlu biriydi,&quot; diye tarif etti Lamach'ın kızı onu Beleg'e, “o&#160;parlak gözleri tenezzül edip de bana doğrudan bakmamıştı bile.&#160;Fakat kurtadamlara kendisiyle dostmuşlar gibi hitap ediyordu ve&#160;yanı başında dikilen bir diğerini öldürebilecekken bunu yapmadı;&#160;üstelik haydut ona adıyla sesleniyor ve Neithan diyordu.&quot;</span></p>
<p><span class="font4" style="font-weight:bold;">“Sen bu bilmeceden bir şey çıkarabildin mi?&quot; diye sordu Lar-nach Elfe.</span></p>
<p><span class="font4" style="font-weight:bold;">“Ne yazık ki, evet,&quot; dedi Beleg. “Ben uzun süredir şu bahsettiğiniz adamın izini sürüyorum.&quot; Orman köylülerine Turin hakkında daha fazla bilgi vermekten kaçınarak, onları kuzeyde toparlanan kötü güçlere karşı uyarıp konuyu değiştirdi. “Çok yakında Orklar kuzeyden bu yana gözü dönmüş bir şekilde ve asla baş&#160;edemeyeceğiniz kadar kabarık güruhlar halinde akın edecek,&quot;&#160;dedi. “En azından bu yıl için yurdunuzda yaşama özgürlüğü ile&#160;ölüm arasında bir tercih yapmanız gerekiyor. Bana sorarsanız halen vakit varken Brethil'e kaçın derim!&quot;</span></p>
<p><span class="font4" style="font-weight:bold;">Sonra yeniden kendi yoluna koyulan Beleg oradan hızla uzaklaştı ve çevrede haydut yatağı olarak bilinen bölgeleri seçerek kurtadamların ne yana gitmiş olabileceğine dair işaretler aramaya&#160;başladı. Aradığını bulmakta da gecikmedi; ama Turin ve adamları&#160;yola çıkalı birkaç gün olmuştu, üstelik Orman Adamlarının kendilerini izleyebileceği korkusuyla normalden daha hızlı ilerliyorlardı ve Beleg’in tecrübeli gözleri, adamlarını olası takipçilerden&#160;korumak için Türin’in bildiği tüm orman hilelerini ve şaşırtmacaları uyguladığına dair ipuçları yakalıyordu. Aynı kamp yerinde iki&#160;gece üst üste yattıkları çok nadirdi, geçtikleri ve konakladıkları&#160;yerlerde hemen hiç iz bırakmıyorlardı. Öyle ki, Beleg bile onları&#160;izlemekte güçlük çeker olmuştu. Okuyabildiği işaretlerden ve yol&#160;boyunca karşısına çıkan vahşi canlılar arasında dilinden anladığı&#160;bazılarından işittiği, ormanda hızla ilerleyen bir grup İnsanla ilgili söylentilerden hareketle, birkaç kez onların en son gecelediği&#160;ine ulaşmayı başarsa da, her defasında boş bir mağara çıkıyordu&#160;karşısına; çünkü Türin ve adamları kamplarının çevresinde gece&#160;gündüz nöbetçi bulunduruyor ve kendilerine düşman herhangi&#160;bir unsurun yaklaştığını sezince orayı derhal terk ediyorlardı.&#160;“Heyhat!&quot; diye isyan etti bir keresinde. “Bu çocuğa ormanda ve&#160;açık arazide nasıl yaşanıp nasıl iz sürüleceğini öyle iyi öğretmişim&#160;ki.. . Gören de buradan bir Elf avcı kolu geçti zanneder.&quot; Diğer&#160;yandan, Türin ve ekibi, yılmak nedir bilmez bir takipçinin kendilerini izlemekte olduğunun çoktandır farkına varmış, onunla&#160;aralarında halen birbirlerini göremeyecekleri kadar uzun mesafe&#160;olduğu halde bir türlü peşlerini bırakmadığı için giderek daha fazla huzursuzlanmaya başlamıştı.<sup>11</sup></span></p>
<p><span class="font4" style="font-weight:bold;">Aradan çok zaman geçmemişti ki, aynen Beleg’in tahmin ettiği gibi, Orklar Brithiach’ı geçip Brethil’i istila etti ve Handir toparlayabildiği tüm adamlarla onların karşısına dikildiği halde, Teiglin&#160;Sığlıkları’nı aşıp kendileri için bolca talan vaat eden güney topraklarına inmeyi başardılar. Geçen zaman zarfında Beleg’in uyarılarını dikkate alan pek çok Orman Adamı, karılarını ve çocuklarını&#160;sığınma talep etmek üzere Brethil’e göndermişti. Bunlar ve erkek&#160;refakatçileri sığlıkları zamanında aşıp kaçınayı başarmış, onları&#160;daha geriden takip eden silahlı diğer erkekler ise burun buruna&#160;geldikleri Orklarca savaşta dümdüz edilmişlerdi. İçlerinde canını&#160;kurtarabilen bazıları büyük mücadelelerden sonra Brethil’e ulaş-tıysa da, büyük çoğunluğu ya öldürülmüş ya da esir edilmişti;</span></p>
<p><span class="font4" style="font-weight:bold;">bunu takiben orman köylerinin yolunu tutan Orklar oraları toptan yağmalayıp sonra ateşe vermişti. Sonrasında, topladıkları ganimet&#160;ve yanlarına aldıkları esirlerle beraber bir an önce yurtlarına geri&#160;dönmek isteyen Orklar batıya yönelmiş ve kendilerini kuzeyin güvenli topraklarına götürecek olan Yol'u aramaya koyulmuşlardı.</span></p>
<p><span class="font4" style="font-weight:bold;">Haydutların öncüleri çok geçmeden onları fark etti; esirleri pek önemsemeseler de, Orkların ormandaki köylerden topladığı&#160;ganimetler kurtadamların iştahını kabartmaya yetmişti. Düşmanın sayısından henüz emin değillerken varlıklarını Orklara belli&#160;etmek Türin'e tehlikeli görünüyordu fakat vahşi arazide geçirdikleri uzun ve yıpratıcı günlerin etkisiyle sabrı tükenmeye yüz tutmuş ve hattâ bazıları Türin’in liderliğini sorgulamaya bile başlamış bulunan haydutlar bu defa ona kulak asmadı. Bunun üzerine,&#160;bir mağaranın içine gizlediği ana grubun başına Andrög'u bırakıp&#160;onlara birbirlerinden uzaklaşmadan yere çöküp gizlenmelerini ve&#160;kendileri geri dönünceye dek bu şekilde beklemelerini öğütleyen&#160;Türin, yanına sadece Orleg ismindeki haydutu alarak Orkların hareketlerini gözlemek üzere uzaklaştı.</span></p>
<p><span class="font4" style="font-weight:bold;">İşgalci Orkların sayısı haydut çetesininkini kat kat aşıyordu ama kendi cinslerinden olanların daha önce nadiren girmeye cüret ettiği yabancı topraklardaydılar ve Yol'un ötesinde Nargoth-rond devriyeleri ile casuslarının devamlı olarak araziyi gözetlediği&#160;Talath Dirnen’in, diğer adıyla Korunaklı Ovalar’ın bulunduğunu&#160;gayet iyi biliyorlardı. Tüm bu etkenlerin yarattığı korku onları yıldırmış olacak ki, oldukça temkinli ilerliyorlardı ve Ork öncüleri&#160;ana yürüyüş güzergahının iki yanındaki ağaçların arasında yerlere&#160;kadar eğilerek sinsice koşturuyordu. Türin ile Orleg'in yakalanışı&#160;da bunlar yüzünden oldu; Ork izcilerden üçü tam da gizlice uzanmış oldukları yere gelince onları fark etmiş ve içlerinden ikisini&#160;öldürebildiyseler de üçüncü Ork bir yandan avazı çıktığı kadar&#160;</span><span class="font8">Golug! Golug!</span><span class="font4" style="font-weight:bold;"> şeklinde bağırarak sıvışmıştı. Noldor halkından&#160;olanların genelini betimlemek için kullanageldikleri bu kelimeyi&#160;duyan Orklar bir anda çevreye yayılmış ve araziyi boydan boya&#160;kaplayacak şekilde sessizce iz sürmeye başlamıştı. Kaçış umutla-</span></p>
<p><span class="font4" style="font-weight:bold;">rınm giderek azaldığını gören Türin en azından geride bıraktığı adamlarını güven altına almak için Orkları kandırmaya ve dikkatlerini adamlarının gizlendiği yerden başka tarafa çekmeye karar&#160;verdi. Orkların </span><span class="font8">Golug!</span><span class="font4" style="font-weight:bold;"> diye bağırırken dehşete kapılışı, onların&#160;çevrede Nargothrond casusları bulunabileceği ihtimali karşısında&#160;telaşlandığını ele veriyordu. Bunun üzerine, yanında Orleg olduğu&#160;halde batıya, Nargothrond’un bulunduğu yöne koşmaya başladı&#160;Türin. Ani dönüşler yapıp Orklara zaman kaybettirerek, kimi zaman da vücutlarını yere daha çok yaklaştırmak suretiyle hızlanıp&#160;takipçileriyle arayı açarak, en sonunda ormanın sınırına ulaştılar.&#160;Böylelikle ormanın örtüsünden sıyrılıp açık alana çıktıkları için&#160;Orklar onları kolayca tespit etti ve tam Yol’u geçmek üzereydiler&#160;ki üzerlerine yağan sayısız okun altında Orleg can verdi. Türin’i&#160;ise üzerindeki Elf işi zırh kurtarmış ve biraz hızı biraz da yeteneği&#160;sayesinde takipçilerini adatarak yolun diğer yanındaki ıssız arazinin derinliklerine tek başına dalıp kendisine yabancı olan bu&#160;toprakların karanlığında gözden kaybolmuştu. Nargothrondlu&#160;Elflerin bu gürültüye uyanıp harekete geçmesinden çekinen Ork-lar nihayet takibi bıraktı ve kendilerine ayak bağı olacağı kanısına&#160;vardıkları esirleri kılıçtan geçirip doğruca kuzeye yöneldi.</span></p>
<p><span class="font4" style="font-weight:bold;">Aradan üç gün geçmesine rağmen Türin ve Orleg halen geri dönmediğinden, haydutların bazısı içine saklanmış oldukları mağaradan çıkma isteğine kapıldı; fakat Andrög kendilerine verilmiş&#160;olan talimatı hatırlatıp onlara engel oldu. Onlar böyle tartışadur-sun, aniden karşılarında, mağaranın ağzında griler içinde devasa&#160;bir figür belirdi. Beleg en sonunda onlara yetişmiş, saklandıkları yeri keşfetmişti. Elinde hiçbir silah olmadığını göstermek için&#160;avuç içlerini açıp onlara doğru birkaç adım atmasıyla beraber bütün haydutlar korkuyla yerlerinden sıçradılar, o sırada arkadan&#160;sessizce yaklaşan Andrög ani bir hareketle Beleg’in tepesinden&#160;aşağı bir kement attı ve ipi çekerek onun kollarını bedenine kıstırıp Elfi etkisiz hale getirdi.</span></p>
<p><span class="font4" style="font-weight:bold;">“Beklenmedik misafirlerle karşılaşmak istemiyorsanız, bulunduğunuz yerin çevresine daha iyi gözcüler koyun,” dedi Beleg. “Niçin beni böyle karşıladınız? Oysa ben dost olarak gelmiştim,&#160;kötü bir niyetim yok. Bir dostumu aranızda bulmayı umuyordum.&#160;Duyduğuma göre onu Neithan diye çağırıyormuşsunuz.”</span></p>
<p><span class="font4" style="font-weight:bold;">“Aradığın kişi burada değil,&quot; dedi Ulrad. “Onun adını bildiğine göre, uzun zamandır bizi takip ediyorsun demektir.”</span></p>
<p><span class="font4" style="font-weight:bold;">“Bence de,” dedi Andrög. “İzimizi süren şu esrarengiz gölge bu olmalı. Gerçek niyetini nihayet öğrenebileceğiz.&quot; Sonra diğerlerine Beleg’i mağaranın ağzına yakın bir ağaca bağlamalarını emretti&#160;ve koca avcı elini ve ayağını dahi oynatamayacağı şekilde sımsıkı&#160;bağlanınca, onu sorguya çekmeye başladılar. Fakat tüm sorulara Beleg aynı yanıtı veriyordu: “Neithan dediğiniz adamla o daha&#160;küçücük bir çocukken ormanda tanıştık ve o günden bu yana&#160;dostumdur. Kendisini tamamen iyi niyetle, ona müjdeli haberler&#160;vermek için arıyorum.&quot;</span></p>
<p><span class="font4" style="font-weight:bold;">“Bana sorarsanız onu hemen buracıkta öldürelim ve ensemizden ayrılmayan bu casustan sonsuza dek kurtulalım,” dedi Andrög hiddetle. Yay kullanmaya meraklı olduğundan, Beleg'in&#160;ağacın dibinde duran büyük yayından gözünü alamıyor, ona el&#160;koymayı arzuluyordu. Ama grubun içinde daha anlayışlı olanlar&#160;onun önerisine karşı çıktı ve yaşlı Algund tartışmaya son noktayı&#160;koydu: “Komutanımızın hâlâ aramıza dönme ihtimali var. Ve o&#160;zaman, aynı anda hem iyi bir dosttan hem de müjdeli haberlerden&#160;onu mahrum bıraktığını öğrenirse, vay haline.”</span></p>
<p><span class="font4" style="font-weight:bold;">“Bu Elfin anlattığı öyküye inanmıyorum ben,” diye üsteledi Andrög. “Bence o Doriath kralının gönderdiği bir casus. Gerçekten de Neithan'a ileteceği bir haber varsa, onu önce bize söylesin;&#160;biz de canını bağışlamamıza değecek bir haber olup olmadığına&#160;karar verelim.&quot;</span></p>
<p><span class="font4" style="font-weight:bold;">“Haberimi bizzat komutanınıza iletmeyi tercih ederim,&quot; dedi Beleg kesin bir ifadeyle.</span></p>
<p><span class="font4" style="font-weight:bold;">“Öyleyse konuşana kadar orada bağlı kalırsın,” dedi Andrög buna karşılık.</span></p>
<p><span class="font4" style="font-weight:bold;">Bunun üzerine, Andrög'un kışkırtmasıyla, Beleg'i bağlı olduğu ağaçta aç susuz bırakırken, kendileri ağacın yanı başına bağdaş&#160;kurarak yeyip içmeye koyuldular. Böylece iki gün iki gece geride&#160;kalıp da tutsaktan hiçbir yakarı yükselmeyişi, öte yandan komutanlarının bir türlü geri dönmeyişi sinirlerini giderek bozdu ve&#160;içlerine bir korku yerleşti. Pek çoğu harekete geçip mağarayı terk&#160;etmekten yanaydı artık; üstelik bu yolda Elfi öldürmeye de hazırlardı. Gece çöktüğünde hepsi Beleg’in başına toplandı ve Ulrad&#160;mağaranın ağzında yakmış oldukları küçük ateşte dağladığı bir&#160;demirle ona yaklaşıyordu ki Türin çıkageldi. Alışkanlığı olduğu&#160;üzere sessizce yaklaşmış ve haydutların oluşturduğu çemberin dışında, gölgeler arasında fark edilmeden durduğu yerden Beleg’in&#160;dağlama demirinin ışığında aydınlanan bitkin yüzünü seçmişti.</span></p>
<p><span class="font4" style="font-weight:bold;">O anda beyninden vurulmuşa döndü ve uzunca süredir dizginlediği gözyaşları aniden eriyen bir buz gibi yanaklarından aşağı boşaldı. “Beleg! Beleg!&quot; diye bağırarak, ağacın bulunduğu yere doğru atıldı. “Buraya kadar nasıl geldin? Niçin böyle bağladılar&#160;seni?&quot; Türin’in arkadaşını ağaca bağlı tutan ipleri birkaç hamlede&#160;kesmesiyle beraber Beleg onun kolları arasına yığıldı.</span></p>
<p><span class="font4" style="font-weight:bold;">Türin adamlarının anlattıkları karşısında öfkeye ve kedere kapıldıysa da, ilk etapta dikkatini Beleg’e yoğunlaştırdı. Elinden&#160;geldiğince onun sağlık durumuyla ilgilenirken bir yandan da eski&#160;dostuyla ormanda geçirdiği günler aklına geliyor ve bu, kendini&#160;daha çok suçlamasına sebep oluyordu. Çünkü yönettiği haydut&#160;çetesinin saklandığı inlere yakın yerlerde yakalanan veya onlar&#160;tarafından pusuya düşürülen yabancılar genelde öldürülürdü ve&#160;Türin adamlarının yanında sıklıkla Kral Thingol ve Gri Elfler hakkında olumsuz konuştuğundan şimdi Beleg’in başına gelenlerden kendisini sorumlu tutuyordu. Sonra yüzünde acı bir ifadeyle&#160;adamlarına döndü. “Bu yaptığınız gaddarca, hem de yersiz bir&#160;gaddarlık Şu ana dek bir tutsağa işkence ettiğimiz hiç olmamıştı; anlaşılan o ki, sürdüğümüz yaşam tarzı bizi Orklardan farksız&#160;hale getirmiş. Kanun kural tanımaksızın, sadece kendi çıkarımız&#160;için yaptığımız şeyler bırakın bize herhangi bir verim sağlamayı,&#160;yüreğimizdeki nefreti büyütmekten başka işe yaramadı.&quot;</span></p>
<p><span class="font4" style="font-weight:bold;">“Kendi çıkarımız için çabalamayacaktık da, ya kime hizmet edecektik?&quot; diye sordu Andrög. “Herkesin bizden nefret ettiği bir&#160;ortamda kime sevgi göstermemiz beklenebilir ki?&quot;</span></p>
<p><span class="font4" style="font-weight:bold;">“En azından ben İnsanlara veya Elflere bir daha asla el kaldırmayacağıma söz veriyorum,&quot; dedi Türin. “Angband'ın hizmetkarlarının suyu mu kurudu sanki? Siz isterseniz benim yeminime ortak olmayın, ben yoluma tek başıma devam ederim.&quot;</span></p>
<p><span class="font4" style="font-weight:bold;">O sırada gözlerini açan Beleg başını kaldırıp ona baktı. “O yolda tek başına değilsin! Nihayet taşıdığım mesajı sana iletebileceğim: Sen bundan böyle ne kanun kaçağısın, ne de Neithan takma adıyla anılacaksın. Sana yüklenmiş olan suçların hepsi affedildi.&#160;Seni onurlu bir şekilde Menegroth'a dönmeye ve yeniden kralın&#160;hizmetine girmeye davet etmek için bir yıldır her yerde seni arıyoruz. Ejderha miğferi savaş alanlarında görülmeyeli biraz fazla&#160;uzun zaman oldu.&quot;</span></p>
<p><span class="font4" style="font-weight:bold;">Ne var ki, bu haber karşısında Türin hiçbir coşku belirtisi göstermemiş, gözlerini boşluğa dikmiş vaziyette uzun süre oturup kalmıştı; belli ki Beleg'in sözleri onu yine karamsarlığa sürüklemişti. “Hele bir sabah olsun da...&quot; dedi ağır ağır. “Kararımı o zaman bildireceğim. Sonuç ne olursa olsun, yarından tezi yok bu&#160;mağaradan ayrılacağız; çünkü peşimizdekilerin hepsinin iyiliğimizi istediği söylenemez.&quot;</span></p>
<p><span class="font4" style="font-weight:bold;">“Hem de hiçbirinin,&quot; diye onayladı Andrög, gözünün ucuyla Beleg'e şeytani bir bakış fırlatarak.</span></p>
<p><span class="font4" style="font-weight:bold;">Ertesi sabah, Elf halkının geçmişi çok eskilere dayanan o eşsiz özelliği sayesinde çabucak iyileşip kendine gelen Beleg, Türin'i bir&#160;kenara çekip onunla konuştu.</span></p>
<p><span class="font4" style="font-weight:bold;">“Verdiğim haber karşısında daha büyük sevinç gösterirsin diye ummuştum,&quot; dedi Elf. “Benimle birlikte Doriath'a döneceksin,&#160;değil mi?&quot; Türin'i böyle yapmaya ikna etmek için elinden gelen&#160;her yolu denediyse de, o ısrar ettikçe Türin kendini daha da geri&#160;çekiyordu. Diğer yandan, Türin de Thingol'ün verdiği kararla ilgili Beleg'e soru yağdırıyordu. Beleg bildiği her şeyi tüm ayrıntısıyla&#160;ona anlatınca, şöyle dedi Türin: “Demek Mablung eskiden olduğu&#160;gibi halen dostum olduğunu ispat etti?&quot;</span></p>
<p><span class="font4" style="font-weight:bold;">“Doğruları söylemekle senin dostluğunu hak ettiğini kanıtladı,&quot; dedi Beleg, “ve verilen kararın son şeklini almasına etki etti. Peki neden Türin, Saeros'un sana arkadan saldırdığını ona anlatmadın? Bunu söylemiş olsan, olaylar çok farklı bir yol izlerdi.&#160;Hem öyle yapsaydın,&quot; dedi bir yandan mağaranın ağzına yakın&#160;bir yere yayılmış beklemekte olan haydutlara göz gezdirerek, “bu&#160;şekilde ayağa düşmektense, miğferini halen başında taşıyor olurdun şimdi.&quot;</span></p>
<p><span class="font4" style="font-weight:bold;">“Bunu ayağa düşmek olarak niteleyebilirsin pek tabii,&quot; dedi Türin. “Aksini iddia etmiyorum. Ama oldu işte bir kere; sözcükler&#160;boğazıma takıldı kaldı. Onun gözlerinde, yapmadığım bir şeyden&#160;dolayı bana yöneltilmiş haksız bir kınama, bir serzeniş okumuştum. Elf kralı benim sahip olduğum İnsan kalbinin gururla dolu&#160;olduğunu söylerken isabet etmiş. Hâlâ da aynı gururu taşıyorum, Beleg Cüthalion. Nihayet yola gelmiş dikbaşlı bir çocuk gibi&#160;Menegroth'a dönüp de herkesin acımayla dolu o affeden bakışlarına katlanmaya henüz hazır değilim. Tam tersine, affetmesi gereken biri varsa, o da benim. Hem ırkımın taşıdığı hayat çizgisine&#160;göre ben artık küçük bir çocuk değil, yetişkin bir erkeğim ve kader beni taş ylırekli biri olmaya zorladı.&quot;</span></p>
<p><span class="font4" style="font-weight:bold;">Beleg'in kafası karışmıştı. “Peki öyleyse, ne yapmak niyetinde-sin?&quot; diye sordu ona.</span></p>
<p><span class="font4" style="font-weight:bold;">“Kendi yoluma gitmek,&quot; dedi Türin. “Veda anımızda Mablung da bana aynını dilemişti. Thingol'ün lütfunun beraberimdeki&#160;adamlara yansıyacağını sanmam; oysa onlar benden ayrılmadığı sürece benim onları bırakmaya niyetim yok. İçlerinde en fena&#160;olanlara bile az çok sevgi besliyorum. Onlar benim kendi ırkıma&#160;mensup ve hepsinin içinde ortaya çıkarılmayı bekleyen bir iyilik&#160;var. Öyle sanıyorum ki şartlar ne olursa olsun, benim yanımda&#160;duracaklardır. &quot;</span></p>
<p><span class="font4" style="font-weight:bold;">“Senin gözlerin benimkilerin göremediğini görüyor,&quot; dedi Beleg. “Onları kötülükten vazgeçirmeyi hedefliyorsan, seni hayal kırıklığına uğratacaklarını bil. Onların sadakatinden ve dürüstlüğünden şüpheliyim, özellikle de içlerinden biri bana hiç güven&#160;vermedi.”</span></p>
<p><span class="font4" style="font-weight:bold;">“Bir Elf İnsanlar hakkında nasıl yargı yürütebilir ki?” dedi Türin.</span></p>
<p><span class="font4" style="font-weight:bold;">“Kim tarafından yapılmış olursa olsun, her şey hakkında yargıya varacağı gibi,” diye cevap veren Beleg başka bir şey söylemedi. Andrög’un olayları işkence boyutuna vardıran kötü tavrından bahsetmemeyi seçmişti; çünkü Türin’in o an içinde bulunduğu&#160;ruh halini idrak ediyor ve onun üzerine daha fazla varması halinde eskiye dayanan dostluklarının zedelenip Türin’in yeniden&#160;hırçınlaşmasından çekiniyordu.</span></p>
<p><span class="font4" style="font-weight:bold;">“Kendi yoluma bakacağım derken ne kastediyorsun, dostum Türin?” diye sordu Beleg.</span></p>
<p><span class="font4" style="font-weight:bold;">“Kendi adamlarıma önderlik edip kendime bir yol çizmek istiyorum,” diye yanıtladı Türin. “Ama bu yolda kendime bir nebze de olsa çekidüzen verebildim; İnsanların ve Elflerin Düşmanı’na&#160;indireceğimiz dışında her darbeden kesinlikle kaçınma kararı aldım. Ve her şeyden daha önemlisi, seni de yanımda görmek istiyorum. Benimle kal!”</span></p>
<p><span class="font4" style="font-weight:bold;">“Seninle kalmam halinde, bu, hareketlerime artık bilgeliğin değil, bizzat senin yön vereceğin anlamına gelir,” dedi Beleg.&#160;“Oysa kalbim Doriath’a dönmemizi telkin ediyor.”</span></p>
<p><span class="font4" style="font-weight:bold;">“Boşuna... Ben oraya dönmeyeceğim,” dedi Türin.</span></p>
<p><span class="font4" style="font-weight:bold;">Bunun üzerine Beleg, Orkların Anach Geçidi’ni kullanarak Taur-nu-Fuin’den Dimbar’a sızmaya başladığını, bundan dolayı&#160;da Doriath’ın kuzeyindeki çayırlarda onun gücüne ve cesaretine&#160;her zamankinden fazla ihtiyaç duyulduğunu vurgulayarak, onu&#160;Kral Thingol’ün hizmetine geri dönmeye ikna etmek için bir kez&#160;daha çabaladıysa da, tüm bu sözlerin Türin’in fikrini değiştirmeye faydası dokunmadı. En sonunda şöyle dedi Elf: “Yüreğinin zamanla taşlaştığını söylüyorsun, Türin. Gerçekten de duyguların&#160;ve inadın kaya gibi sarsılmaz hale gelmiş. Şimdiyse sıra bende.&#160;Eğer Yayıgüçlü’yü gerçekten yanında istiyorsan, beni Dimbar’da&#160;bulman gerekecek. Çünkü oraya geri dönüyorum.&quot;</span></p>
<p><span class="font4" style="font-weight:bold;">Dostunun çağrısına uyma yolunda kendisine engel olan gururuyla cebelleşen Türin, geçmiş yıllarda yaşadıkları şeylerin hatırasına dalıp giderek bir süre sessizce oturdu. Sonra birden kendini toplayıp Beleg'e döndü: “Bahsetmiş olduğun Elf kadın, hani şu&#160;ormanda yaşayan; tam zamanında yetişip benim lehimde tanıklık&#160;yaptığı için ona minnet borçluyum ama olay sırasında onu gördüğümü hatırlamıyorum. Niçin benim hareketlerimi izlermiş hep?&quot;</span></p>
<p><span class="font4" style="font-weight:bold;">Beleg hayretler içinde bakakaldı ona. “Neler diyorsun sen?&quot; diye sordu inanmazca. “Türin, aklının yarısını başka yerde bırakıp sadece duygularına kulak asarak mı yaşadın bunca yıldır? Küçücük bir çocukken Doriath'ın korularında Nellas ile yaptığınız&#160;gezintileri, beraber geçirdiğiniz zamanları nasıl olur da anımsamazsın?&quot;</span></p>
<p><span class="font4" style="font-weight:bold;">“Çok uzun zaman önceydi bu,&quot; dedi Türin. “Ya da çocukluğum şimdi bana öyle geliyor; o yılların üzerine bir sis çöktü sanki ... Tek hatırladığım, babamın Dor-Lomin'deki evi. Ama neden bir Elf kadınıyla ormanda gezme ihtiyacı duymuş olayım ki?&quot;</span></p>
<p><span class="font4" style="font-weight:bold;">“Sana öğretebilecekleri içinden bir şeyler kapma güdüsüyle belki,&quot; dedi Beleg. “Ah, siz İnsanlar! Orta-Dünya'da sizinkilerden&#160;çok daha büyük kederler ve silahla açılamayacak kadar derin nice&#160;yaralar olduğundan haberiniz yok. Aslına bakarsan, İnsanlarla&#160;Elflerin bundan böyle kaynaşmaması ve birbirlerinin işine burnunu sokmaması gerektiğini düşünmeye başladım.&quot;</span></p>
<p><span class="font4" style="font-weight:bold;">Bu sözleri yorumsuz bırakan Türin, onların ardında yatan anlamı çıkarmak istercesine uzun uzun baktı Beleg'in yüzüne. Do-riathlı Nellas'ın onu bir daha asla göremeyeceğini ve gölgesinin o kadın üzerinden gelip geçtiğini o an için bilmesine imkân yoktu.<sup>12</sup></span></p>
<p><span class="font8">Cüce Mim Hakkında</span></p>
<p><span class="font4" style="font-weight:bold;">Beleg yanlarından ayrıldıktan sonra -ki bu olay Türin'in Doriath'tan kaçışını izleyen ikinci yaz mevsiminde<sup>13</sup> olmuştu- işler haydut&#160;çetesi için hiç de iyi gitmedi. O sezonda görülmeye alışılmamış&#160;zamansız yağmurlarla beraber öncekinden de fazla sayıda Ork,&#160;kuzeyden çıkagelmiş ve Doriath'ın batı sınırındaki tüm ormanlık&#160;araziye dehşet saçarak, Teiglin Nehri boyunca uzanan Eski Güney&#160;Yolu üzerinde ilerlemişti. Bir süreligine dinlenmek üzere kendilerini güvende hissedecekleri bir yer bulma şansı oldukça azalmış&#160;olan kurtadamlar, avcı degil av konumundaydı artık.</span></p>
<p><span class="font4" style="font-weight:bold;">Ateş yakmaya bile korktukları bir diger karanlık gecenin göbe-ginde, sürdükleri hayat üzerine kafa yoran Türin, gidişatın düzeltilmesi gerektigi sonucuna vardı. “Güvende olacagımız bir sıgınak bulmalıyım,&quot; diye geçirdi akimdan, “ve ondan sonra, bizi bekleyen kış süresince açlık çekmemek için şimdiden erzak depolama-lıyız.&quot; Böylece, ertesi gün adamlarının önüne düşerek, onları Te-iglin ve Doriath çayırlarının o güne kadar hiç gelmedikleri kadar&#160;uzagında bulunan bir bölgeye götürdü. Üç günlük yürüyüşün ardından, Sirion Vadisi’ndeki ormanların batı kıyısına gelip durdular. Arazinin yukarılarındaki kırlık alanlara dogru meyillenen top-ragın bu kesimde daha kuru ve çıplak bir hal aldıgı görülüyordu.</span></p>
<p><span class="font4" style="font-weight:bold;">Kısa süre içinde, yagmurlu bir günün son gri ışıkları da ufuk çizgisine dogru gözden kaybolurken, talih Türin ve adamlarının&#160;karşısına sıgınacakları bir çobanpüskülü korusu çıkardı; onun&#160;öte yanında ise, üzerinde yana egilmiş veya birbirinin üzerine&#160;devrilmiş büyük taşların oldugu, agaçsız bir açıklık yer alıyordu.&#160;Yapraklardan damlayan yagmur taneleri dışında sessizligi bozan&#160;hiçbir unsur yoktu etrafta. Sonra birden, önceden çevreye yerleştirmiş oldukları gözcülerden birinin verdigi işaret üzerine hepsi yerinden fırladı; agaçların ardındaki düzlüge bakınca, grilere&#160;bürünmüş ve kapüşonlarını başlarına geçirmiş olan üç kişinin o&#160;kocaman taşların arasında sinsice ilerlediğini gördüler. Her birinin elinde büyükçe bir çuval vardı fakat bu durum hiç de onların&#160;hızını yavaşlatıyora benzemiyordu.</span></p>
<p><span class="font4" style="font-weight:bold;">Haydutlar av köpekleri gibi onların bulunduğu tarafa dogru atılırken, Türin bu üç esrarengiz adama seslenip durmaları ikazında bulundu. Ama adamlar son hızla yollarına devam ettiler&#160;ve Androg arkalarından birkaç ok savuradursun, içlerinden ikisi&#160;günbatımının karanlığı içinde kaybolup gitmişti bile. Üçüncü ise,&#160;ya daha yavaş yürüdüğünden ya da taşıdığı yük diğerlerininkine&#160;oranla daha ağır geldiğinden, biraz geride kalmıştı ve çok geçmeden haydutlar üzerine çullanıp onu yere yıktılar. Vahşi bir hayvan&#160;gibi tepinip etrafa diş attığı için, sürüyle haydut bedeninin dört&#160;bir yanından sımsıkı kavrayarak onu ancak zaptedebilmişti. O sırada yanlarına gelen Turin “Ağır olun biraz,&quot; diye uyardı onları.&#160;“Bu kadar sert davranmanıza ne gerek var? Yaşlı ve küçük biri bu.&#160;Size ne zarar verebilir ki?&quot;</span></p>
<p><span class="font4" style="font-weight:bold;">“Isırıyor,&quot; dedi Andrög, kan içindeki elini göstererek. “Bu bir Ork; değilse bile belli ki benzer bir türden. Öldürelim onu!&quot;</span></p>
<p><span class="font4" style="font-weight:bold;">“Umutlarımızı boşa çıkardığına göre, ölmeyi hak ediyor denebilir,&quot; diye söylendi bir başka haydut, bir yandan çuvalın içini karıştırırken. “Burada köklerden ve ufak taşlardan başka bir halt&#160;yok.&quot;</span></p>
<p><span class="font4" style="font-weight:bold;">“Ork değil bu,&quot; dedi Turin tutsağın kukuletasını kaldırınca. “Bana kalırsa, bu bir Cüce. Ayağa kaldırın da işin aslını kendisinden öğrendim.&quot;</span></p>
<p><span class="font4" style="font-weight:bold;">Cüce Mîm Hürin'in Çocukları'nın öyküsüne işte böyle dahil olmuştu ... Doğrulup dizlerinin üstünde duran Mîm, canını bağışlaması ümidiyle Tiirin'in ayaklarına kapanıp ona yalvardı. “Ben&#160;yaşlı ve yoksul biriyim,&quot; diye başladı söze. “Dediğiniz gibi, basit&#160;bir Cüceyim ben; Orka benzer bir yanım var mı hiç? Mîm derler&#160;bana. Beni hiç sebep yokken öldürmelerine izin vermeyin, lordum. Hem bilirsiniz, böyle bir hunharlığı ancak Orklar yapar.&quot;</span></p>
<p><span class="font4" style="font-weight:bold;">O anda Tiirin'in yüreğinin derinliklerinde bu Cüceye karşı bir merhamet uyandı. “Gerçi bu Cüceler arasında sık görülen bir durum değildir ama, sen hakikaten fakir birine benziyorsun Mîm.&#160;Ama bana soracak olursan biz senden de fakiriz: Çünkü evimiz&#160;olmadığı gibi, dostumuz da yok bizim. Sırf acıdığımız için seni&#160;öldürmezlik edemeyeceğimizi, karşılığında ihtiyacımızı giderecek&#160;bir şeyler vermen gerektiğini söylesem, fidye olarak ne önerirdin&#160;bize?&quot;</span></p>
<p><span class="font4" style="font-weight:bold;">“Size neyin kafi geleceğini nasıl bilebilirim, lordum?&quot; dedi Mim temkini elden bırakmadan.</span></p>
<p><span class="font4" style="font-weight:bold;">“İçinde bulunduğumuz şartlara bakılacak olursa, az bir şeyle yetinebiliriz gibime geliyor!&quot; dedi Türin, yüzünü yalayan yağmurun altında etrafa göz gezdirerek. “Bizi bu ıslak koruluktan kurtarıp rahatça uyumamızı sağlayacak kuru ve güvenli bir yer mesela.&#160;Hiç şüphesiz bu tür bir sığınağınız vardır sizin.&quot;</span></p>
<p><span class="font4" style="font-weight:bold;">“Evet var,&quot; dedi Mim; “ama fidye niyetine size onu sunamam. Açık alanda yaşam sürmenin zorluklarına dayanamayacak kadar&#160;ihtiyarladım artık.&quot;</span></p>
<p><span class="font4" style="font-weight:bold;">“Madem öyle,&quot; dedi Andrög sağlam elinde tuttuğu bıçakla Cüceye doğru birkaç adım atarak, “seni daha fazla yaşlanma derdinden hemen kurtarayım.&quot;</span></p>
<p><span class="font4" style="font-weight:bold;">“Lordum!&quot; diye bağırdı Mim büyük bir korkuya kapılarak. “Eğer canıma kıyarsanız, sığınağımı bulma ümidiniz de yitip gider; çünkü oranın yerini yaşlı Mim’den başka kimse bilmez. Onu&#160;size bırakamam, ama sizinle paylaşırım. Hem orası eskiden olduğundan çok daha ferah duruma geldi; çünkü bir zamanlar orada&#160;yaşayanların çoğu geri dönmemek üzere aramızdan ayrıldı artık.&quot;&#160;Böyle dedikten sonra tekrar gözyaşlarına boğuldu Cüce.</span></p>
<p><span class="font4" style="font-weight:bold;">“Hayatını bağışlıyoruz, Mim,&quot; dedi Türin.</span></p>
<p><span class="font4" style="font-weight:bold;">“En azından bizi sığınağına götürene kadar,&quot; dedi Andrög peşi sıra.</span></p>
<p><span class="font4" style="font-weight:bold;">Bunu duyan Türin ona doğru dönüp lafı yapıştırdı: “Mim bizi bahsettiği sığınağa herhangi bir kandırmaca olmaksızın sağ salim götürürse, hayatını bağışlamamıza karşılık vaat ettiği fidyeyi&#160;ödemiş demektir; ve o andan sonra, benim emrimdeki adamların&#160;hiçbiri onun kılına dahi zarar veremez. Hepinizin önünde yemin&#160;ediyorum ki, bunu ihlal eden kişiyi öldürmekten beter ederim.&quot;</span></p>
<p><span class="font4" style="font-weight:bold;">Bu konuşma üzerine Türin’in dizlerine yapışan Cüce “Mim sizin en sadık dostunuz olacak, efendim,&quot; dedi. “Konuşma tarzınıza ve ses tonunuza bakınca, başta sizin bir Elf olduğunuzu düşünmüştüm; ama eğer siz bir İnsansanız bu daha da iyi. Mim Elfleri&#160;pek sevmez.&quot;</span></p>
<p><span class="font4" style="font-weight:bold;">“Bu bahsettiğin sığınak ne yanda?&quot; diye sordu Andrög. “Andrög onu bir Cüceyle paylaşmak durumunda kalacağına göre,&#160;gerçekten ferah bir yer olsa bari. Çünkü Andrög da Cüceleri sevmez. Doğudan kopup gelmiş ırkınız hakkında şu güne dek tek bir&#160;iyi şey durmadım.&quot;</span></p>
<p><span class="font4" style="font-weight:bold;">“Evimi görünce kararı kendiniz verin,&quot; dedi Mîm. “Ama düz yolda bile tökezlemeden yürüyemeyen siz İnsanlarla bu karanlıkta oraya gitmemi beklemeyin. Siz sabah olana dek burada oyalanın; bu arada benim yakınlarda bir yere uğramam gerekiyor, sabahleyin geri dönmüş olurum.&quot;</span></p>
<p><span class="font4" style="font-weight:bold;">“Olmaz, bir yere gidemezsin!&quot; dedi Andrög telaşla. “Buna izin vermeyeceksin, değil mi şef? Eğer şimdi gitmesine göz yumarsak&#160;bu yaşlı hergeleyi bir daha hiç göremeyiz.&quot;</span></p>
<p><span class="font4" style="font-weight:bold;">“Hava kararıyor,&quot; dedi Türin. “Bize bir teminat bırakırsa sorun kalmaz. Çuvalını ve içindekileri alıkoysak sana uyar mı, Mîm?&quot;</span></p>
<p><span class="font4" style="font-weight:bold;">Bu teklif üzerine Cüce bir kez daha endişeye kapılıp dizleri üzerine çöktü. “Mîm’in niyeti gidip de dönmemek olsaydı, içi kök&#160;dolu eski bir çuval için geri döner miydi sanıyorsunuz? Size geri&#160;geleceğim diyorum. Lütfen bırakın da gideyim!&quot;</span></p>
<p><span class="font4" style="font-weight:bold;">“Buna izin vermiyorum,&quot; diye kesip attı Türin. “Eğer çuvalından ayrılamıyorsan, onun başında kalmalısın. Açık arazide yapraklardan bir battaniye altında geçireceğin bir gece, sabah uyandığında bizim halimizi anlamanı ve bize daha çok acımanı sağlar belki.&quot; Konuşma burada noktalanmışsa da, Mîm'in çuvalında&#160;taşıdığı nesnelere göründüğünden çok daha fazla değer verdiği&#160;kimsenin gözünden kaçmamıştı.</span></p>
<p><span class="font4" style="font-weight:bold;">Cüceyi de yanlarına alıp sefil kamplarına geri dönerlerken, kökeni çok eskilerde gizli bir nefreti dışa vuran tuhaf ve kaba bir dille söylendiğini duydular. Fakat koruluğun içindeki kamp yerine varıp da ayaklarını sıkıca bağlayınca, Cücenin sesi aniden kesildi.&#160;Gece boyunca nöbet tutanlar, Mîm’in içinde en ufak uyku belirtisi&#160;okunmayan parlak gözlerle karanlığı tarayarak sabaha kadar taş&#160;kadar hareketsiz ve sessiz bir şekilde oturuşuna tanık oldu.</span></p>
<p><span class="font4" style="font-weight:bold;">Tan ağarmadan önce yağmur dinmiş, rüzgar ağaç dalları arasında hışırdayarak esmeye başlamıştı. Sonra, günlerdir olmadığı kadar berrak bir güneş ışığı etrafı aydınlattı ve güneyden gelen&#160;hafif bir rüzgar gökyüzündeki bulutları dağıttı. Tüm bu süre boyunca hareketsiz şekilde oturmayı sürdüren Mîm bu haliyle daha&#160;çok bir ölüyü andırıyordu şimdi; çünkü gözkapakları iyice ağırlaşıp nihayet kapanmıştı ve sabah güneşi altında yüzü olduğundan&#160;daha yaşlı ve solgun görünüyordu. Uyanıp ayağa kalkan Türin&#160;Cücenin tepesine dikildi. “Sanırım artık yeterince ışığımız var.&quot;</span></p>
<p><span class="font4" style="font-weight:bold;">Bunun üzerine gözlerini açan Mîm ayaklarına bağlanmış olan ipleri işaret etti. İpler çözülüp de serbest kalınca da bağırmaya&#160;başladı. “Şunu iyi anlayın, sizi aptallar! Bir Cücenin eli ayağı asla&#160;bağlanmaz! Zapturapt altına alınan bir Cüce bunu asla unutmaz!&#160;Ben ölmek istemiyorum ama bu yaptığınızdan dolayı sizi affetmeyeceğim. Size söz verdiğime pişman ettiniz beni.&quot;</span></p>
<p><span class="font4" style="font-weight:bold;">“Ama ben söz verdiğime pişman değilim,&quot; dedi Türin. “Bizi evine götüreceksin. Oraya varana dek bir daha aramızda ölüm&#160;lafı geçmeyecek Bunu hepiniz </span><span class="font8">benim emrim</span><span class="font4" style="font-weight:bold;"> olarak kabul edin.&quot;&#160;Kararlı bakışlarını Cüceye dikmesiyle beraber Mîm gözlerini kaçırmak durumunda kaldı; ne de olsa, öfkelendiği veya söylediği&#160;bir şeyi geçerli kılmak istediği anlarda Tıirin’in bakışlarına çok az&#160;kişi karşılık verebilirdi. Başını öte yana çeviren Cüce kısa bir süre&#160;düşündükten sonra ayağa kalktı ve “Beni izleyin, efendim,&quot; dedi.</span></p>
<p><span class="font4" style="font-weight:bold;">“İşte bu güzel!&quot; dedi Türin. “Şunu da eklemek isterim: Gururunu incittiğimizin farkındayım. Bundan böyle ne olursa olsun asla bağlanmayacaksın.&quot;</span></p>
<p><span class="font4" style="font-weight:bold;">Ardından Mîm onları bir gece önce kendisini yakaladıkları noktaya götürdü ve oraya vardıklarında durup parmağıyla batıyı&#160;işaret etti. “Evim o tarafta!&quot; dedi. “Farkında olmadan onun yakınından sık sık geçmiş, her seferinde de onu görmüşsünüzdür&#160;sanırım, çünkü çok yüksektir. Elfler bu yöredeki tüm isimleri değiştirmeden önce, Sharbhund derdik biz ona.&quot; İşte o zaman, çorak tepesinden çevredeki arazinin göz alabildiğine izlendiği Amon&#160;Rüdh’u, yani Çıplak Dağ’ı işaret ettiğini anladılar.</span></p>
<p><span class="font4" style="font-weight:bold;">“Onu pek çok kez gördük, ama şimdikinden daha fazla yaklaştığımız hiç olmadı,&quot; diye açıkladı Andrög. “Orada bizim ihtiyacımızı görecek güvenli bir sığınak veya bir su kaynağı ya da herhangi bir başka şey bulunacağını nereden çıkarıyorsun? Bu işte bir terslik olduğunu ta baştan sezmiştim. Bir adam bu dımdızlak&#160;dağın neresine saklanabilir ki?&quot;</span></p>
<p><span class="font4" style="font-weight:bold;">“Bulunduğun yerden uzakları görebilmek, kendini kuytulara gizlemekten daha güvenli bir yoldur belki de,&quot; diye belirtti Türin.&#160;“Amon Rûdh tepesindeki kişiye alabildiğine uzun ve geniş bir&#160;görüş alanı sağlıyor. Pekala Mîm, sözünü dinleyip buraya kadar&#160;geldiğimize göre, oraya çıkıp göstereceğin şeye bakmakla bir şey&#160;kaybetmeyiz. Düz yolda bile tökezlemeden yürüyemeyen biz İnsanlar için oraya varmak ne kadar zaman alır sence?&quot;</span></p>
<p><span class="font4" style="font-weight:bold;">“Günbatımına kadar tüm bir günümüzü alır,&quot; oldu Mîm’in bu soruya cevabı.</span></p>
<p><span class="font4" style="font-weight:bold;">Grup batıya doğru yola koyulurken, Türin yanında Mîm ile kafilenin en önündeki yerini almıştı. Ağaçlık alanı geride bırakınca ister istemez biraz daha temkinli yürümeye başladılarsa da,&#160;çevrelerindeki arazi son derece sessiz ve sakindi. Vaktiyle daha&#160;yüksekteki bir yerden aşağı yuvarlandığı anlaşılan, araziye dağılmış pek çok taşın arasından geçerek yokuş yukarı tırmanmaya&#160;başladılar; çünkü Amon Rûdh, Sirion Vadileri ile Narog arasında&#160;yükselen çorak arazinin doğu ucunda bulunuyordu ve eteklerindeki üzeri taşlık fundalıklardan bakıldığında bile dağın zirvesi üç&#160;bin metre, hattâ belki de daha yukarıda kalıyordu. Dağın doğu&#160;yamacında göze çarpan ve üzerinde küme küme huş ve ağacının&#160;yanı sıra kayaların arasına kök salmış yaşlı ve dikenli bitkiler bulunan engebeli yamaç, daha yükseklerdeki sırtlarla birleşene dek&#160;hafif bir meyille uzanıyordu. Amon Rûdh’un daha aşağı sırtları da&#160;</span><span class="font8">aeglos</span><span class="font4" style="font-weight:bold;"> çalılarıyla bezenmişti fakat dağın zirvesi, oradaki taşların&#160;üzerini kaplamış olan kırmızı </span><span class="font8">seregon</span><span class="font4" style="font-weight:bold;"> tabakası sayılmazsa, tamamen çıplaktı.<sup>14</sup></span></p>
<p><span class="font4" style="font-weight:bold;">Öğleden sonranın ilerleyen saatlerinde kanun kaçaklarından oluşan grup dağın eteklerine ulaştı. Mîm onları o yönden getirdiği&#160;için, oraya kuzey yönünden varmış oldular ve böylelikle, batı ufkuna doğru alçalmaya başlayan güneşin Amon Rüdh'un tepesine&#160;vurmasıyla beraber </span><span class="font8">seregon</span><span class="font4" style="font-weight:bold;"> çiçeklerinin kıpkızıl parlayışını izleme&#160;imkânı buldular.</span></p>
<p><span class="font4" style="font-weight:bold;">“Bakın!&quot; diye haykırdı Androg. “Dağın zirvesi kana bulanmış!&quot;</span></p>
<p><span class="font4" style="font-weight:bold;">“Henüz değil,&quot; dedi Türin buna karşılık.</span></p>
<p><span class="font4" style="font-weight:bold;">Güneş artık batıyor, dağın yamacındaki çukur kısımlar gölgelere boğuluyordu. Dağ tüm heybetiyle önlerinde ve başlarının üstünde apaçık uzandığından, böylesine belirgin bir hedefe varmak için neden bir rehbere gereksinim duyduklarına şaşıyordu haydutlar. Ama Mîm onları yukarı doğru götürdükçe ve zirveyle aralarındaki son dik yamaçları tırmanmaya başladıkça, Cücenin başkalarının çıplak gözle göremediği bazı gizli işaretlere veya belki de çok&#160;eskilere dayanan bir alışkanlığa göre kendilerine bir yol çizdiğini&#160;fark ettiler. Mîm giderek daha kavisli bir yol izliyordu ve başlarını çevirip de her iki yana baktıklarında, kimi zaman birbirinden&#160;karanlık çeşitli koyaklar ve sırtlarla, kimi zamansa taşlarla kaplı&#160;yamaçlarda aniden beliren, üzeri böğürtlen çalıları ve bazı diğer&#160;dikenli çalılarla örtülü yarlar ve deliklerle karşılaşıyorlardı. Oraya yanlarına yolu gösterecek birini almaksızın gelmiş olsalar, bir&#160;patika bulmak için günlerce boşu boşuna çabalayacakları kesindi.</span></p>
<p><span class="font4" style="font-weight:bold;">Uzun süre tırmandıktan sonra, yamacın daha dik ama daha az engebeli olduğu bir kesime ulaştılar. Burada, yaşlı üvez ağaçlarının gölgesinden geçip, çevreye insanı hüzünlendirecek kadar hoş&#160;kokular salan uzun bacaklı </span><span class="font8">aeglos</span><span class="font4" style="font-weight:bold;"> çalılarının oluşturduğu doğal&#160;bir koridora girdiler. </span><span class="font8"><sup>u</sup></span><span class="font4" style="font-weight:bold;"> Sonra birden, pürüzsüz yüzeyiyle günbatımının o karanlık göğüne doğru dimdik uzanan kayadan bir duvar&#160;çıktı önlerine.</span></p>
<p><span class="font4" style="font-weight:bold;">“Evinin giriş kapısı bu mu yoksa?&quot; diye sordu Türin. “Siz Cücelerin taşlardan hoşlandığı söylenir hep.&quot; Bunları söylerken, son anda kendilerine muzipçe bir oyun oynar endişesiyle, Mîm'e biraz&#160;daha yaklaşmıştı.</span></p>
<p><span class="font4" style="font-weight:bold;">“Bunun evimin kapısı olduğu söylenemez; karşınızdakine, evin avlusuna açılan geçit demek daha doğru,&quot; dedi Mîm. Sonra,&#160;duvarın zeminle bitiştiği noktadan sağa dönüp yirmi adım kadar&#160;gittikten sonra aniden durdu. O anda Türin, tam Cücenin durduğu noktada duvarın iki yakasının el işiyle veya doğanın yarattığı&#160;tahribat sonucu çakışıp üst üste bindiğini ve arada oluşan yarığın&#160;sola ve içeri doğru gerisingeri devam ettiğini fark etti. Duvardaki&#160;bu yarığın girişi, daha üst kısımlardaki çatlaklardan fışkıran ve&#160;aşağı doğru yayılan uzun saçaklı bitkilerce örülmüşse de, içerideki boşlukta yukarı doğru çıkan dik ve taşlı bir patika oluştuğu&#160;dikkatli gözlerden kaçmıyordu. Duvarlarından aşağı sular sızan&#160;bu doğal boşluk oldukça nemliydi. Grup üyeleri teker teker yarıktan içeri girmeye başladı. Bir süre yokuş yukarı tırmandıktan&#160;sonra önce sağa, sonra tekrar güneye dönen yol, en sonunda onları dikenli bir çalı kümesinden geçirip yeşil bir düzlüğe çıkardı;&#160;bitiminde ne olduğunu bulundukları yerden göremedikleri bir istikamette, gölgelerin içine doğru devam ediyordu patika. Mîm’in&#160;evine, o ana dek hiçbir İnsanoğlunun görmediği ve sadece Dori-ath ile Nargothrond'un efsanelerinde bahsi geçen Bar-en-Nibin-noeg’e gelmişlerdi nihayet.<sup>16</sup> Gece çökmek üzere olduğundan ve&#160;gökyüzünün yalnızca doğu kesimi yıldızların ışığıyla aydınlandığından, bu yeni sığınaklarının ne denli tuhaf bir yapıya sahip&#160;olduğunu anlayamadılar.</span></p>
<p><span class="font4" style="font-weight:bold;">Amon Rûdh kafasında bir taç taşıyordu sanki: Dümdüz ve çıplak bir tepesi olan dik ve kocaman bir taş kütlesiydi bu. Kuzeye bakan yamacında rafa benzer bir çıkıntısı daha bulunuyordu. Şekil olarak bir kareyi andıran bu düz blok aşağıdan bakıldığında&#160;görülmüyordu çünkü arkasında dağın bir duvar gibi yükselen zirvesi, batı ve doğu kenarlarında ise dimdik ve sarp kayalıklar vardı.&#160;Yolu bilen birinin rehberliğinde ve sadece kuzeyden gelindiğinde&#160;zirveye kadar fazla güçlük çekmeden çıkılabilirdi; Türin ve yanındakiler de aynen öyle yapmıştı zaten.<sup>17</sup> Yarıktan bu yana izlemekte&#160;oldukları patika bir süre sonra cüce huş ağaçlarından oluşan küçük bir korunun çevrelediği, zemini yontulmuş kayadan yapılma&#160;berrak bir havuza çıkıyordu. Havuzun sulan, hemen arkasındaki&#160;duvardan fışkıran bir kaynaktan besleniyor, pınardan dökülen sular incecik bir oluktan beyaz bir iplik misali süzülerek havuzun&#160;batıya bakan ucuyla birleşiyordu. Pınarın yakınındaki ağaç dizisinin ardında, iki yanı büyük kaya kütlelerince desteklenen bir&#160;mağara göze çarpıyordu. Aslında bu, yerden yüksekliği pek de&#160;fazla olmayıp çarpık bir kemerin altından girilen ve ilk bakışta&#160;fazla bir derinliği yokmuş gibi görünen bir oyuktan ibaretti; fakat&#160;içeri girildiğinde, vardıkları yerin ormanda yaşayan Gri Elflerin&#160;tehdidinden uzak şekilde uzun yıllar burada güven içinde ikamet&#160;etmiş olan Bodur Cücelerin sabırlı elleriyle dağın derinliklerine&#160;dek kazarak genişlettiği bir mağara olduğu anlaşılıyordu.</span></p>
<p><span class="font4" style="font-weight:bold;">Mîm beraberindekileri günbatımının loşluğu içinde sönmeye yüz tutmuş yıldızların huş ağaçlarının dallarıyla iç içe geçmiş aksinin yansıdığı havuzun arkasına götürdü. Mağaranın ağzına vardıklarında duran Cüce, Turin’e doğru dönüp saygıyla yere eğildi.&#160;“İçeri buyurun,&quot; dedi, “sanırım siz de uygun görürsünüz ki, bundan böyle buranın adı Bar-en-Danwedh, yani Fidye Evi.&quot;</span></p>
<p><span class="font4" style="font-weight:bold;">“Olabilir,&quot; dedi Türin. “Ben önden girip bir bakayım.&quot; Sonra Mîm ile beraber içeri girdi ve onun korkmadan girdiğini gören&#160;diğerleri de, hattâ aralarında Cüceye en az güven besleyen Andrög&#160;bile, onları takip etti. Çok geçmeden zifiri bir karanlığın ortasında&#160;buldular kendilerini; sonra Mîm ellerini çırpınca yakındaki köşelerden birinin öte yanında hafif bir ışık belirdi: Gerilerdeki bir&#160;koridordan elinde meşaleyle bir başka Cüce çıkagelmişti.</span></p>
<p><span class="font4" style="font-weight:bold;">“Şu işe bak! Anlaşılan ki oklarım diğerlerine isabet etmemiş!&quot; dedi Andrög yeni geleni tanıyınca. Mîm ve diğer Cüce ırklarına&#160;özgü o kaba dille kendi aralarında bir süre konuştular ve duydukları karşısında sinirlendiği ve rahatsız olduğu anlaşılan Mîm ikinci Cüceyi de yanına alarak onun geldiği pasaja doğru gerisingeri&#160;koşup gözden kayboldu. Bunu bir fırsat olarak gören Andrög ileri&#160;atılmaya hazır bir şekilde “Vakit kaybetmeden ilk biz saldıralım&#160;onlara!&quot; dedi hevesle. “Bu sığınakta belki onlardan daha çok vardır; ama boyları ufak.&quot;</span></p>
<p><span class="font4" style="font-weight:bold;">“Taşlık alanda gördüğümüz üçlüden başkası olduğunu sanmıyorum,&quot; diyen Türin’in öne düşmesiyle beraber, diğer haydutlar da bir yandan pasajın kaba ve pürüzlü duvarlarına el yordamıyla dayanarak onun peşinden ilerlemeye başladılar. Birden çok&#160;kez şu veya bu yana keskin virajlarla dönen koridor boyunca bir&#160;süre ilerlemişlerdi ki, karşıda bir yerlerde zayıf bir ışık belirdi.&#160;Az sonra, gölgeler içindeki çatıdan aşağı sallanan güçlü zincirlere tutturulmuş lambaların ışığında hafifçe aydınlanan dar ama&#160;yüksek tavanlı bir salonda buldular kendilerini. Mîm ortalıkta görünmese de sesi duyuluyordu ve bu sesi kaynağına kadar takip&#160;eden Türin salonun arkasındaki başka bir odaya açılan bir kapının&#160;önüne geldi. İçeri baktığında Mîm’in dizleri üstüne yere çökmüş&#160;olduğunu gördü. Elinde meşale tutan diğer Cüce sessizce onun&#160;yanında dikiliyor, karşılarındaki duvarın dibine yerleştirilmiş taş&#160;bir sedirin üzerinde ise üçüncü bir Cüce hareketsiz uzanıyordu.&#160;“Khîm, Khîm, Khîm!&quot; diye acıyla haykıran yaşlı Cüce sakallarını&#160;yolarcasma çekiştiriyordu.</span></p>
<p><span class="font4" style="font-weight:bold;">“Attığın okların hepsi yolunu şaşırmamış anlaşılan,&quot; dedi Türin Androg’a dönerek. “Ama bu seferki isabetin bizim için pek&#160;iyi sonuçlar doğurmayacak Ok atmaya gelince çok çabuk davranıyorsun, oysa öyle yapmadan önce durumu tartman gerekir, şimdiyse bu bilgeliği öğrenecek kadar uzun yaşamayabilrsin.&quot; Sonra&#160;usulca içeri giren Türin Mîm'in arkasına yanaşıp yavaşça sordu.&#160;“Sorun nedir, Mîm? Bazı tedavi yöntemleri konusunda bilgim var.&#160;Belki size yardımım dokunur.&quot;</span></p>
<p><span class="font4" style="font-weight:bold;">Başını ona doğru çeviren Cücenin gözlerinde kızıl alevler yanıyordu. “Zamanı geri çevirip adamlarım diye yanında gezdirdiğin o haydutların acımasız ellerini kesmediğin sürece bir yardımın&#160;dokunmaz,&quot; diye yanıtladı onu. “Bu gördüğün, benim oğlum. Aldığı ok yarası sonucu bugün gün batarken ölmüş, bir daha asla&#160;konuşamayacak Dün gece beni bağlayıp alıkoyduğunuz için onu&#160;zamanında tedavi edemedim.&quot;</span></p>
<p><span class="font4" style="font-weight:bold;">Çoktandır buz tutmuş olan merhamet duygusu, çözülüp de kayaların içinden fışkıran bir pınar gibi, Türin’in içinde bir kez&#160;daha çalkalanmaya başlamıştı. “Çok yazık!&quot; dedi. “Keşke elimden&#160;gelse de o oku geri çekebilsem. Bar-en-Danwedh, yani Fidye Evi,&#160;yeni ismini şimdi gerçekten haketti. Çünkü biz burada kalsak da&#160;kalmasak da, ben bundan böyle kendimi sana borçlu sayacağım ve&#160;günün birinde refaha erersem, bu her ne kadar kalbini yumuşatmaya yetmeyecekse de, oğlunu senden koparıp seni hüzne boğmamızın karşılığı olarak sana yüklü miktarda altın vereceğim.&quot;</span></p>
<p><span class="font4" style="font-weight:bold;">Bunun üzerine ayağa kalkan Mim Türin'in yüzüne uzun uzun baktı. “Söylediklerini duyunca,&quot; dedi sonra, “karşımda bir Elf&#160;lordu olduğu hissine kapılıyorum ve bu beni hayrete sürüklüyor.&#160;Yüreğimin acısı asla tümüyle dinemeyecekse de, biraz su serptin&#160;ona. Anlaşmamızın benim üzerime düşen kısmını yerine getireceğim: Burada istediğiniz sürece kalabilirsiniz. Ama şunu eklemek&#160;durumundayım: Oğlumu vuran oku her kim çektiyse, yayını ve&#160;oklarını kırıp oğlumun ayakucuna bırakmalı ve ömrü boyunca bir&#160;daha asla eline ne yay ne de ok almalı. Eğer alırsa, onun ölümü de&#160;ok ve yayla olacaktır. Benim ona bedduamdır bu.&quot;</span></p>
<p><span class="font4" style="font-weight:bold;">Kendisine lanet edilmesi karşısında korkuya kapılan Androg, maruz bırakıldığı bu durumdan dolayı kinlenerek de olsa yayını&#160;ve oklarını kırıp ölü Cücenin ayakucuna bıraktı. Fakat matem salonundan çıkınca “Bir Cücenin okuduğu lanet asla silinmez derler,&quot; diye mırıldandı yanındakilere, “ama bir İnsanınki de hedefi&#160;pekala bulabilir. Umarım ki o yaşlı Cüce boğazına bıçak saplanarak can verir!&quot;<sup>18</sup></span></p>
<p><span class="font4" style="font-weight:bold;">O geceyi Mim ve diğer oğlu Ibun'un iniltileri ile yakarıları eşliğinde, büyük salonun uzanmış oldukları uzak köşesinde huzursuzca kıpırdanarak, uykusuz geçirdiler. Feryatların ne zaman son bulduğunu tam olarak bilemiyorlardı, ama sabah olup da nihayet uyandıklarında, ölüyü koydukları odanın girişini büyük bir&#160;kayayla örtmüş olan Cücelerin ortalıktan toz olduğunu gördüler.&#160;Kendilerini güzel bir günün beklediğini müjdelercesine parlayan&#160;güneşin ışıklarında, havuzun suyunda yıkandılar ve ellerindeki&#160;yiyeceklerle karınlarını doyurmaya başlamışlardı ki, Mim yanlarında tekrar bitiverdi.</span></p>
<p><span class="font4" style="font-weight:bold;">Bir defa daha Türin’in önünde eğildi Cüce. “Oğlum aramızdan sonsuza dek ayrıldı ve biz üzerimize düşeni yapmış olduk,&quot; dedi.&#160;“O artık atalarımızın yanında yatıyor. Her ne kadar bizi bekleyen&#160;günler sayılıysa da, şimdi yeniden kendi hayatımıza dönmeliyiz.&#160;Mîm’in evinde kalmaktan memnun musunuz? Size ödediğim fidye yeterince tatmin edici miymiş bari?&quot;</span></p>
<p><span class="font4" style="font-weight:bold;">“Evet, öyle,&quot; dedi Türin.</span></p>
<p><span class="font4" style="font-weight:bold;">“Öyleyse artık sizindir, burayı istediğiniz müddetçe sığınak olarak kullanabilirsiniz; tek bir şartla: Önünü kayayla ördüğümüz&#160;odayı benden başka kimse açmayacak.&quot;</span></p>
<p><span class="font4" style="font-weight:bold;">“Dediğin gibi olsun,&quot; dedi Türin. “Burada devamlı yaşama fikrine gelince, şimdilik burada güvendeyiz; fakat halen yiyecek bulma ihtiyacımız ve bazı diğer gereksinimlerimiz var. Bir de şu soruya cevap bulmamız lazım: Buradan çıkmak istediğimizde bunu nasıl yapacağız ve daha da önemlisi, nasıl geri döneceğiz?&quot;</span></p>
<p><span class="font4" style="font-weight:bold;">Mîm genzinin derinliklerinden gelen bir kahkaha koyuverince hepsi irkildi. “Dün gece sizi ağının ortasına çeken bir örümceği mi takip ettiğinizi sanıyorsunuz yoksa? Merak etmeyin, Mîm&#160;adam yemez! Şu da var ki, bir örümcek aynı anda otuz eşek arısıyla baş edebilir. Bakın, siz tepeden tırnağa silahlısınız, bense silahsız duruyorum karşınızda. Demek ki biz paylaşabiliriz, siz ve&#160;ben: Evi, yemeği, ateşi ve bazı diğer kazanımları. Sanırım giriş&#160;çıkış yolunu öğrendiğinizde bile, kendi güvenliğiniz açısından bu&#160;sığınağın yerini sır gibi saklayacak ve onu koruyacaksınız. Buraya&#160;girip çıkmaya zamanla alışırsınız. Ama o zamana dek Mîm size&#160;rehberlik etmeli ... veya oğlu Ibun.&quot;&#160;&#160;&#160;&#160;.</span></p>
<p><span class="font4" style="font-weight:bold;">Bunu onaylayan Türin daha sonra Mîm’e teşekkür etti ve adamlarının çoğu bu durumdan hoşnut kaldı; çünkü yaz sıcağının etkisini iyiden iyiye göstermeye başladığı bu mevsimde böyle-si bir sığınağa sahip olmak şanstı. İçlerinde memnun olmayan tek&#160;kişi Andrög’du. “Giriş çıkış yolunu ne kadar çabuk öğrenip burayı&#160;tam anlamıyla sahiplenirsek o kadar iyi,&quot; diyordu. “Nasıl hareket&#160;edeceğimiz konusunda ileri geri fikir yürüten bir tutsağımız daha&#160;önce hiç olmamıştı.”</span></p>
<p><span class="font4" style="font-weight:bold;">O günü istirahat ederek geçirdiler; silahlarını temizlediler ve zırhlarını onardılar, çünkü ellerinde kendilerine bir-iki gün daha&#160;yetecek kadar besin halen vardı ve Mîm bunların üstüne dahasını&#160;da eklemişti. Onlara iki büyük pişirme kazanının yanı sıra ateş&#160;yakmak için odun ve bir de çuval vermişti. “Dişe dokunacak bir&#160;şey değil,&quot; demişti. “Pişirip yiyebileceğiniz yabani kökler var içinde sadece.&quot;</span></p>
<p><span class="font4" style="font-weight:bold;">Gelgelelim piştikten sonra bu köklerin oldukça lezzetli ve de ekmek gibi doyurucu olduğu anlaşıldı. Bu durum, etrafta ekmeğini çalacakları dahi kimse kalmadığından uzun zamandır ekmeğe&#160;hasret olan haydutların hoşuna gitmişti. “Yabanıl Elfler ekmek&#160;nedir bilmez, Gri Elfler de onu henüz keşfetmemiştir, denizin&#160;ötesinden gelen şu daha gururlu olanları ise ekmeğin nasıl imal&#160;edileceğini araştırıp öğrenmeye tenezzül bile etmez,&quot; diye açıkladı Mîm.</span></p>
<p><span class="font4" style="font-weight:bold;">“Bu köklerin adı nedir?&quot; diye sordu Türin.</span></p>
<p><span class="font4" style="font-weight:bold;">Ona yan yan bakan Mîm “Cüce dili dışında bunların hiçbir dilde adı yoktur, onu da biz öğretmeyiz,&quot; dedi. “Bu köklerin nerede bulunacağını İnsanlara asla söylemeyiz çünkü siz İnsanlar açgözlü ve savurgansınız; tüm bitkiler tükenene kadar müsriflikten&#160;vazgeçmezsiniz. Halbuki arazide aylak aylak dolanırken farkında&#160;olmadan bu köklerin yanından geçersiniz hep. Size onlarla ilgili daha fazla bilgi veremem; ama benimle dürüst konuştuğunuz,&#160;gizlice gözlemediğiniz ve çalmaya kalkışmadığınız sürece, elimdekileri sizinle paylaşırım.&quot; Sonra bir kez daha boğazının derinliklerinden gelen bir kahkaha attı. “Onlar çok değerlidir, “diye&#160;devam etti. “Bize başka hiçbir besin bırakmayan kış sezonunda&#160;hele, paha biçilmezler. Bir sincabın ceviz biriktirişi gibi, biz de&#160;bu kökleri toplarız ve daha şimdiden, yeterince olgunluğa ulaşanlardan bir hayli depolamış durumdayız. Ama hayat boyu biriktirdiğim buncasından mahrum kalma pahasına bir çuval dolusu&#160;kökten ayrılamayacağımı sandıysanız yanılıyorsunuz.&quot;</span></p>
<p><span class="font4" style="font-weight:bold;">“Şimdi böyle söylüyorsun ama,&quot; dedi Mîm’e yakalandığı sırada çuvalın içindekileri ilk kontrol eden kişi olan Ulrad, “o akşam çuvalından ayrılmaya hiç yanaşmamıştın ve şimdi böyle konuşman&#160;beni daha da meraklandırdı.&quot;</span></p>
<p><span class="font4" style="font-weight:bold;">Ona doğru dönen Mîm Ulrad’a gizemli bir bakış fırlattı. “Sen kıştan sağ çıkamasa ilkbaharın ardından ağlamayacağı şu aptallardan birisin,&quot; dedi Cüce. “Ben yanınıza döneceğime dair söz&#160;vermiştim size, bunu gönüllü yapıp yapmamam veya çuvalımın&#160;yanımda olup olmaması bir şeyi değiştirmezdi, hele de hiçbir değere inanmayan bir kanun kaçağının hakkımda ne düşüneceği&#160;umurumda bile olmazdı! Ancak, kötü niyetli kişilerin zorlamasıyla bana ait olan şeyden ayrılmam, o şey isterse adi bir kayış olsun.&#160;Senin elimi kolumu bağlayıp oğlumla son kez görüşmekten beni&#160;menedenler arasında olduğunu unuttum mu sanıyorsun? Topraktaki köklerden yapılma ekmeği her dağıtışımda sen sayımdışı&#160;kalacaksın ve eğer yersen, benim dağıttığımdan değil, arkadaşlarının payından yiyeceksin.&quot;</span></p>
<p><span class="font4" style="font-weight:bold;">Bunları söyledikten sonra Mîm yanlarından uzaklaşmış, onun öfkesi karşısında ürken Ulrad ise ancak Cüce gittiğinde arkasından konuşabilmişti. “Amma da yüksekten atıyor! Bu ihtiyar&#160;dolandırıcının çuvalında başka şeyler de vardı; şekil itibariyle şu&#160;köklere benzeyen ama daha sert ve daha ağır cisimler. Belki de bu&#160;el değmemiş bölgede Elflerin henüz keşfetmediği ve İnsanların&#160;bilgisinden uzak tutulması gereken başka şeyler de vardır!&quot;<sup>19</sup></span></p>
<p><span class="font4" style="font-weight:bold;">“Bu mümkün,&quot; dedi Türin. “Yine de Cüce en azından bir konuda haklı; o da senin aptal olduğun. Düşündüklerini ne diye açığa vuruyorsun? Sessiz kalıp sözcükleri kendi boğazından öteye saçmaman bizim için daha faydalı olur.&quot;</span></p>
<p><span class="font4" style="font-weight:bold;">Günün geri kalanı sakin geçti, haydutların hiçbiri dışarı çıkma isteği duymamıştı. Türinse sahanlığın yeşilliği üzerinde bir uçtan&#160;bir uca defalarca yürüdü; doğuya, batıya ve kuzeye göz gezdiriyor, berrak gökyüzü altında alabildiğine uzayıp giden toprakların&#160;bulundukları yere olan mesafesini ölçmeye çalışıyordu. Kuzeye&#160;baktığında, Amon Obel’in ortalarına doğru yeşil bir leke gibi uzanan Brethil Ormanı’nı seçebiliyordu ve sebebini bir türlü anlaya-masa da, gözleri dönüp dolaşıp oraya takılıyordu. Oysa kalbi daha&#160;kuzeybatıya odaklanmıştı; yüzlerce kilometre ötede, gökyüzünün&#160;yeryüzüyle bileştiği noktada, terk etmek zorunda kaldığı evinin&#160;duvarlarını, yani Gölge Dağları’nı görebildiği izlenimine kapılıyordu. Akşam çöktüğünde ise Turin günün batışını izledi, uzak&#160;sahiller üzerindeki pusla bütünleşen güneş ile kendi bulunduğu&#160;yer arasında gölgeler içindeki Narog Vadisi bulunuyordu.</span></p>
<p><span class="font4" style="font-weight:bold;">Hurin oğlu Türin’in Cüce Mîm’in sığınağı olan Bar-en-Danwedh’te, yani Fidye Evi’nde geçireceği süre işte böyle başlamıştı.</span></p>
<p><span class="font8">Türin’in Bar-en-Danwedh’e gelişinden Nargothrond’un düşüşüne kadarki kısım için SUmarillion sayfa 427-455’e ve elinizdeki kitabın&#160;Nam i Hin Hurin adlı bölümünü izleyen Ekler kısmında sayfa 255’e&#160;bakınız.</span></p>
<p><span class="font8">Türin’in Dor-Lömin’e</span><span class="font4" style="font-weight:bold;"> Dönüşü</span></p>
<p><span class="font4" style="font-weight:bold;">Yaptığı yolculuğun hızı ve uzunluğu nedeniyle (hiç dinlenmeden iki yüz kilometre yol katetmişti) gücü tükenmeye yüz tutan Turin,&#160;kışın habercisi ilk buzlada beraber, kendisini daha önce tedavi etmiş olan Ivrin Havuzu’na geldiyse de, burasının artık donmuş bir&#160;bataklıktan farkı yoktu ve şu durumda havuzun suyundan tekrar&#160;içmeyi umamazdı.</span></p>
<p><span class="font4" style="font-weight:bold;">Orada duraklamak için bir sebep olmadığından yoluna devam eden Turin, çok geçmeden Dor-Lömin’e açılan geçitlere<sup>20</sup> ulaştığında, kuzeyden bastıran sert bir kar havası onu beklemekte olan&#160;yolu soğuk ve bir o kadar da tehlikeli hale getirdi. Bu yolu ters&#160;yönde aşalı tam yirmi üç sene olduysa da, Morwen'den ayrı düşmenin acısı öyle derindi ki, yolun her adımı içine işlemişti. Çocukluğunun geçtiği diyara nihayet geri dönmüştü. Toprak burada&#160;kasvetli ve çıplaktı, az sayıdaki yöre ahalisi ise ters mizaçlıydı ve&#160;Doğululara has o kaba dili konuşuyordu; o topraklarda yerleşik&#160;eski dil kölelerin veya düşmanların dili olarak kabul görmeye başlayalı çok olmuştu.</span></p>
<p><span class="font4" style="font-weight:bold;">Kapüşonunu başına geçiren ve sessiz kalmaya özen gösteren Türin yorgun adımlarla yürüdü ve en sonunda, aradığı eve ulaştı. Uzaktan bakıldığında terk edilmiş ve karanlık bir görüntüsü&#160;olan evin çevresinde hiçbir hayat belirtisi yoktu; Morwen gitmiş,&#160;İşgalci Brodda ise (Hürin’in akrabası Aerin adlı kadını kendine&#160;zorla eş yapan Doğulu yağmacı) onun evini talan edip eşya ve&#160;hizmetçi bakımından geriye ne kaldıysa el koymuştu. Brodda’nın&#160;evi Hürin’in eski evine en yakın konumdaki evdi ve keder içinde&#160;uzun süre seyahat etmiş olmanın verdiği bitkinliğe daha fazla dayanamayan Türin başını sokacak bir yer bulma ümidiyle doğruca&#160;o evin kapısını çaldı. Ve arzu ettiği sığınak ona bahşedildi, çünkü Aerin halen eskiye özgü bazı misafirperverlik ve erdem kurallarını yaşatıyordu. Hizmetçiler ile kendisi gibi moralsiz ve yol&#160;yorgunu bazı diğer yolcuların başına kümelendiği ateşin yanında&#160;ona da bir oturak verildi ve bunu fırsat bilip bölgeye dair sorular&#160;sormaya koyuldu.</span></p>
<p><span class="font4" style="font-weight:bold;">Sorduğu sorular karşısında gruptan hiç ses çıkmazken, bazıları ateşin başından uzaklaşmış ve belli bir mesafe öteye çekilip oradan şüpheyle kendisini süzmeye başlamıştı. O sırada, evsiz&#160;gezginler arasında koltuk değneğiyle yürüyen, yaşı epey ilerlemiş biri ona şöyle dedi: “Eğer eski dili kullanacaksanız, efendim,&#160;daha alçak sesle konuşmayı ihmal etmeyin ve de soru sormaktan kaçının. Böyle istenmeyen işlere kalkıştığınız için bir serseri&#160;gibi dayak yemek veya casusluk suçlamasıyla asılmak mı istersiniz yoksa? Halinize tavrınıza bakılırsa bu sıfatların her ikisine de&#160;sahipsiniz. Bu da sizin,&quot; diye sürdürdü konuşmasını, biraz daha&#160;yaklaşıp Türin’in kulağına doğru eğilerek, “henüz kafalara kurt&#160;kılından şapkalar giyilmediği o altın dönemde buraya Hador ile&#160;birlikte gelen o iyiliksever halktan biri olduğunuzu gösteriyor.&#160;Burada aynı topluluktan başkaları da var ama onlar şimdilerde ya&#160;dilenci oldu, ya da köle. Leydi Aerin olmasa ne bu ateşin başına&#160;oturabilirler ne de et suyuna çorba içebilirler. Peki ya siz nereden&#160;geliyorsunuz ve ne gibi haberler getirdiniz?&quot;</span></p>
<p><span class="font4" style="font-weight:bold;">“Buralarda bir zamanlar Morwen adlı bir leydi yaşardı,&quot; diye cevapladı Türin, “uzun yıllar önce ben de onun evinde bulunmuştum. Uzunca bir sure uzak diyarlarda gezindikten sonra o eve geri&#160;döndüm ama bugün orada ne yanan bir ocak ne de yaşayan herhangi biri var.&quot;</span></p>
<p><span class="font4" style="font-weight:bold;">“Bir yıldan fazla zamandır geçerli bu söylediğin,&quot; dedi ihtiyar. “Geçirdiğimiz ölümcül savaştan sonra o ev terk edildi, çünkü hiç&#160;şüphesiz siz de bilirsiniz ki, Morwen eski halktan biriydi... Üstelik&#160;efendimiz Galdor’un oğlu Hürin’in dul eşiydi. İşgalciler önceleri&#160;ona dokunmaya cüret edemediler, çünkü ondan korkuyorlardı;&#160;keder onu mahvedene kadar hep bir kraliçe kadar gururluydu.&#160;Ona Dul Cadı der ve kendilerini ondan sakınırlardı. Dul Cadı:&#160;Yeni dilde bu aynı zamanda “Elf-dostu&quot; anlamına gelir. Yine de&#160;onu soymaktan çekinmediler. Leydi Aerin’in desteği olmasa, Mor-wen ve küçük kızı defalarca açlıktan ölecek konuma sürüklenirdi.&#160;Onlara gizlice yardım ettiği lafları ortada dolanırdı ve bu yüzden&#160;onu kendisine zorla eş almış olan Brodda denen o hayvan herif&#160;tarafından sık sık dövülürdü.&quot;</span></p>
<p><span class="font4" style="font-weight:bold;">“Peki ya şu bahsettiğin son bir yıla yakınki süreçte ne oldu?&quot; dedi Türin . “Morwen ve kızı öldü mü, yoksa köle mi edildiler?&#160;Yoksa Orkların saldırısına mı uğradılar?&quot;</span></p>
<p><span class="font4" style="font-weight:bold;">“Bunu cevaplayacak bir kimse olduğunu hiç sanmıyorum,&quot; dedi yaşlı adam. “Şu kadarını söyleyebilirim ki, Morwen kızını&#160;da yanına alıp gitti ve onların yokluğundan faydalanan Brodda&#160;kadının evinden geriye ne kaldıysa yağmaladı. Gasp etmedik bir&#160;köpek bile bırakmadı ve ben de dahil olmak üzere dilenciliği seçenler dışında kadının eski hizmetkarlarından geriye kalan birkaç&#160;kişiyi kendine uşak etti. Ben Tekbacak Sador, Leydi Morwen’e ve&#160;ondan önceki dönemde yüce efendimize yıllarca hizmet ettim;&#160;ormanın derinliklerinde bir gün lanet olası bir balta darbesiyle&#160;kendimi sakatlamış olmasam, Büyük Mezar Tepesi’nde ben de yatıyordum şu an. Hürin’in oğlunun buradan gönderilmek zorunda kalışını ve hem onun hem de annesinin bu ayrılıktan dolayı&#160;nasıl ağladığını dün gibi hatırlıyorum. O zamanlar çocuğu Saklı&#160;Krallık’a gönderdikleri söyleniyordu.&quot;</span></p>
<p><span class="font4" style="font-weight:bold;">Bunları söyledikten sonra aniden konuşmayı kesen yaşlı adam, şüpheyle Türin’i süzmeye koyuldu. “Yaşlıyım ve çok gevezelik ediyorum,&quot; dedi. “Sen bana kulak asma! Eski dili genelgeçer olduğu&#160;zamanlardaki kadar güzel kullanan biriyle konuşma imkânı bulmak her ne kadar çok hoş olsa da, içinde bulunduğumuz dönem&#160;kötülüklerle dolu ve kişi temkini elden bırakmamalı. Bu güzel dili&#160;konuşanların hepsinin kalbi temiz olmayabilir.&quot;</span></p>
<p><span class="font4" style="font-weight:bold;">“Haklısın,&quot; dedi Türin. “Benim kalbim de taşlaştı artık. Ama benim Kuzey’in veya Doğu’nun hizmetindeki bir casus olduğumdan kuşkulanıyorsan, bilgeliğin eskiden sahip olduğuna oranla&#160;çok daha azalmış demektir, Sador Labadal.&quot;</span></p>
<p><span class="font4" style="font-weight:bold;">Şaşkınlıktan ağzı açık kalan yaşlı adam ona bakakaldı; sonra titreyerek konuşmaya başladı: “Dışarı gel! Gerçi dışarısı daha soğuk, ama daha güvenlidir. Bir Doğulunun evi için sen fazla yüksek sesle konuşuyorsun, benimse fazla çenem düşük.&quot;</span></p>
<p><span class="font4" style="font-weight:bold;">Avluya çıktıklarında ihtiyar Türin’in pelerinini sımsıkı kavradı. “Çok önceleri Morwen’in evinde kaldığını söylediğinde anlamalıydım bunu. Hürin’in oğlu Lord Türin, neden buraya döndün? Gözlerim ve kulaklarım nihayet gerçeği kavradı; sende babanın&#160;sesi var. Hem bana Labadal ismini takan ve öyle seslenen tek kişi,&#160;genç Türin’di. Bunu kötü niyetle yapmamıştı: O zamanlar candan&#160;iki dosttuk. Şimdi seni buraya geri getiren sebep nedir, ne arıyorsun? Geriye çok azımız kaldı; hepimiz yaşlı ve silahsızız. Büyük&#160;Mezar Tepesi’nde yatanlar bile bizden daha huzurludur.&quot;</span></p>
<p><span class="font4" style="font-weight:bold;">“Buraya savaşmak amacıyla gelmedim,&quot; diye açıkladı Türin, “ama senin şu anlattıkların içimde savaşma arzusu uyandırmadı&#160;da değil hani, Labadal. Ama bu arzuma şimdilik gem vurmalıyım.&#160;Leydi Morwen ve kızı Nienor’u aramaya geldim buraya. Onlar&#160;hakkında bana ne söyleyebilirsin, çabuk anlat.&quot;</span></p>
<p><span class="font4" style="font-weight:bold;">“Söyleyebileceklerim çok az, lordum,&quot; dedi Sador. “Buradan gizlice ayrıldılar. Onları Lord Türin’in çağırdığına dair genel bir&#160;kanı oluşmuştu bizde; çünkü o zamana dek küçük lordumuz büyümüş ve güneydeki ülkelerin birinde bir lord veya kral haline&#160;gelmiş olmalıydı. Ama görünen o ki, bu konuda yanılmışız.&quot;</span></p><h6><a id="bookmark0"></a><span class="font4" style="font-weight:bold;">ıso</span></h6>
<p><span class="font4" style="font-weight:bold;">“Tam olarak değil,” diye cevap verdi Türin. “Güney ülkelerinin birinde lord konumuna geldim gelmesine, ama şimdi oradan oraya sürüklenen bir berduşum sadece. Ama lord olduğum dönemde&#160;bile onları ben çağırmadım.&quot;</span></p>
<p><span class="font4" style="font-weight:bold;">“Öyleyse sana verecek daha fazla bilgim yok,&quot; dedi Sador. “Fakat Leydi Aerin’in daha fazla bilgiye sahip olduğu şüphe götürmez. Annen aklından geçenleri yalnız onunla paylaşırdı.&quot;</span></p>
<p><span class="font4" style="font-weight:bold;">“Onunla nasıl konuşabilirim?”</span></p>
<p><span class="font4" style="font-weight:bold;">“İşte bunu bilmiyorum. Kapı eşiğinde aşağılık halka mensup sefil bir gezginle fısıldaştığı duyulursa bu ona büyük acılara mal&#160;olacaktır. Onu görüşmeye çağıracak bir mesajın öğrenilmesi bile&#160;buna yeter. Hem senin gibi bir berduşun Doğulular onu yakalayıp&#160;pataklamadan veya daha beterini yapmadan evin verandasına kadar çıkması bile düşünülemez.”</span></p>
<p><span class="font4" style="font-weight:bold;">Bunun üzerine öfkeyle haykırdı Türin: “Beni dövüp Brodda’nın evine girmeme engel olurlarmış, öyle mi? Gel ve kendi gözlerinle&#160;gör!”</span></p>
<p><span class="font4" style="font-weight:bold;">Kapüşonunu arkaya atan Türin yolu üzerindeki herkesi sağa sola iterek, evin efendisi ile hanımının yanı sıra pek çok Doğulu&#160;lordun oturduğu verandaya doğru sarsılmaz adımlarla yürümeye&#160;başladı. Kendisini durdurmak için üzerine atılan bazılarını yere&#160;çaldıktan sonra bağırdı: “Bu evi yöneten biri var mı, yoksa burası&#160;bir Ork yuvası mı? Nerede buranın efendisi?”</span></p>
<p><span class="font4" style="font-weight:bold;">Bunu duyan Brodda hiddetle ayağa kalktı. “Bu evin yöneticisi benim,” dedi.</span></p>
<p><span class="font4" style="font-weight:bold;">Onun daha fazla konuşmasına fırsat vermeden devam etti Türin. “Öyleyse sen, kendinden önce bu evde geçerli olan nezaketten nasibini almamışsın. Karısının akrabası olan birinin uşak-larca itilip kakılmasına izin vermek burada efendiyim diye geçinenlerin yeni bir huyu mudur? Ben Leydi Aerin’in yakınıyım ve&#160;ona bir mesaj getirdim. Özgürce gelmeme izin verecek misiniz,&#160;yoksa zora mı başvurayım?&quot;</span></p>
<p><span class="font4" style="font-weight:bold;">“Gel!” dedi Brodda kaşları çatılarak; yanı başındaki Aerin’in ise beti benzi atmıştı.</span></p>
<p><span class="font4" style="font-weight:bold;">Verandaya çıkan Türin bu ikilinin yanına gelince eğilip selam verdi. “Afedersiniz, Leydi Aerin,” dedi, “böyle aniden huzurunuza&#160;gelmek istemezdim, ancak acil bir durum üzerine çok uzaklardan&#160;geliyorum. Dor-Lomin’in leydisi Morwen’i ve onun kızı Nienor’u&#160;arıyorum. Gördüğüm kadarıyla evleri terk edilmiş ve yağmalanmış. Bununla ilgili bana anlatabileceğiniz bir şey var mı?”</span></p>
<p><span class="font4" style="font-weight:bold;">”Hiçbir şey yok,” dedi Aerin büyük bir korkuya kapılarak; kısılmış gözlerle kendini süzmekte olan Brodda’dan çekindiği belliydi. “Onun buralardan çekip gittiği dışında hiçbir şey bilmiyoruz.” “Buna inanmamı beklemeyin,” dedi Türin.</span></p>
<p><span class="font4" style="font-weight:bold;">Öfkeye kapılan Brodda o anda ayağa fırladı. “Yeter!” diye bağırdı. “Karımın kölelerin dilini konuşan bir dilenci tarafından yalancılıkla itham edilmesine seyirci mi kalacağım? Dor-Lomin leydisi diye biri yok artık. Morwen’e gelince, o köle halkından biriydi ve her köle gibi o da buralardan sürüldü. Sen de bir an önce onun&#160;örneğini izlemelisin, yoksa seni şuracıkta astırırım!”</span></p>
<p><span class="font4" style="font-weight:bold;">Bu sözler üzerine Türin bir yandan kara kılıcını çekerek onun üzerine atıldı ve Brodda’nın saçını kavrayıp başını geriye büktü.&#160;“Kimse kıpırdamasın,” dedi tehditkar bir sesle, “yoksa bu kelle&#160;omuzlarından ayrılacak! Leydi Aerin, eğer yanılıyorsam beni bir&#160;kez daha affedin, ama bu pisliğin size kötülükten başka bir şeyi&#160;dokundu mu? Lütfen konuşun ve beni geri çevirmeyin! Ben, Dor-Lomin'in gerçek lordu Türin, size sormak istiyorum!”</span></p>
<p><span class="font4" style="font-weight:bold;">“Sorun öyleyse,” dedi kadın teslimiyet belirten bir sesle. “Morwen’in evini kim yağmaladı?”</span></p>
<p><span class="font4" style="font-weight:bold;">“Brodda,” diye yanıtladı kadın.</span></p>
<p><span class="font4" style="font-weight:bold;">“Peki Morwen nereye gitti ve o gideli ne kadar zaman oldu?” “O buradan ayrılalı bir yıl ve üç ay oldu,” dedi Aerin. “Efendi&#160;Brodda ve bugün burada gördüğün diğer Doğulu işgalciler onun&#160;üzerinde dayanılmaz bir baskı kurmuştu. Saklı Krallık'tan onu çok&#160;uzun zaman önce çağırmışlardı ve en sonunda dayanamayıp oraya&#160;doğru yola çıktı. Çünkü güneydeki Karakılıç’ın o dillere destan&#160;cesareti sayesinde o dönemde burayla Saklı Krallık arasındaki topraklar bir süreliğine de olsa kötülükten arınmış durumdaydı; ama&#160;bu durum şimdilerde sona erdi. Mo'rwen oğluyla orada tekrar bir&#160;araya geleceğini umuyordu. Ama eğer sen gerçekten de iddia ettiğin gibi onun oğluysan, o zaman bir şeyler ters gitmiş demektir.&quot;</span></p>
<p><span class="font4" style="font-weight:bold;">Acı acı güldü Türin. “Ters mi?&quot; dedi sesini yükselterek. “Evet, hem de hayal bile edemeyeceğiniz kadar ters gitti: Morgoth’un ta&#160;kendisi kadar çarpık ve ters!&quot; Sonra ani bir öfkeye kapıldı; gözleri&#160;kocaman açılmış ve Glaurung’un onun üzerine yerleştirdiği büyü&#160;son emarelerinden birini göstermeye başlamıştı. Kendisine yalan&#160;söylendiğinin bilincine daha yeni varıyordu. “Nargothrond kapıları önünde en azından şerefimle öleceğim yere, buraya gelip sefalet içinde gebermem için beni kandırdılar.&quot; O anda Finduilas’ın&#160;gecenin içinden kopup gelen çığlıklarını duyar gibi oldu.</span></p>
<p><span class="font4" style="font-weight:bold;">“Ama burada can verecek ilk kişi ben olmayacağım!&quot; diye bağırdı. Kapıldığı keder ve de öfkenin verdiği güçle Brodda'yı daha da sıkı kavrayıp ayağını yerden kesti ve onu bir köpek gibi havada salladı. “Köle halkından Morwen mi demiştin? Seni alçak&#160;hırsız, seni kölelerin kölesi!&quot; Böyle dedikten sonra Brodda’yı kendi verandasındaki masaya doğru baş aşağı savurup orada oturmakta olan diğer Doğululardan biriyle tokuşmasına sebep oldu.&#160;Brodda’nın bedenini üzerinden silkip atan bu Doğulu Tı.irin’le&#160;yüzleşmek için doğruldu.</span></p>
<p><span class="font4" style="font-weight:bold;">Bu düşüş sırasında Brodda’nın boynu kırılmıştı; ani hareketinin yol açtığı şaşkınlıktan faydalanan Türin ise vakit kaybetmeden atıldı ve silahsız yakalanan diğer Doğululardan üçünü kılıçtan geçirdi. Bütün salon ve veranda bir anda birbirine girmiş, kargaşa&#160;çıkmıştı. Diğer Doğulular Türin’e pekala saldırabilirdi, fakat Dor-Lomin’in eski halkından pek çok kişi de o an orada bulunuyordu:&#160;Uzun zamandır köle muamelesi gören bu İnsanlar isyan çığlıkları&#160;eşliğinde nihayet ayaklanmıştı. Kısa süre içinde salonda büyük bir&#160;çatışma baş gösterdi ve köleler Doğuluların kılıç ve kamalarına&#160;ancak ellerine o an geçirebildikleri ekmek bıçaklan ve benzeri ilkel aletlerle karşı koymak zorunda kalmış olsa da, her iki taraf da&#160;hızla kayıp vermeye başladı; ta ki Türin ortalarına atlayıp hayatta&#160;kalan son Doğululan da biçene kadar.</span></p>
<p><span class="font4" style="font-weight:bold;">Sonra sırtını büyük holdeki sütunlardan birine dayayıp soluklandı; öfkesi küle karışan bir ateş misali dinmişti. O sırada, kapışma esnasında ölümcül bir yara almış olan yaşlı Sador ona doğru sürünüp dizlerine yapıştı. “Şu anı görmemiz için yirmi yıldan&#160;fazla zaman geçmesi gerekmiş,&quot; dedi ihtiyar. “Burada daha fazla durmayın lordum, gidin! Güç toplamadıkça da bu topraklara&#160;bir daha dönmeyin. Sizi yakalamak için ortalığı ayağa kaldıracaklardır. İçlerinden bazısı salondan kaçmayı başardı. Şimdi çabuk&#160;uzaklaşın buradan, yoksa sonunuz yakındır. Elveda!&quot; Sonra elleri&#160;gevşedi ve Türin’in dizlerinden aşağı kayıp son nefesini verdi.</span></p>
<p><span class="font4" style="font-weight:bold;">“Ölmek üzere olan birinin son sözlerine güven,&quot; dedi Aerin. “Öğrenmek istediğin şeyi artık biliyorsun. Şimdi hemen uzaklaş!&#160;Ama öncelikle Morwen’i bulup onu avut, yoksa burada yarattığın&#160;yıkımdan dolayı seni asla affetmem. Her ne kadar mevcut yaşantım yeterince çilekeş olsa da, bugünkü vahşeti ve ölümü bir bulut&#160;gibi üzerime çökerten sen oldun. İşgalciler bu gece bu salonda&#160;bulunan herkesten intikam alacaktır. Sabırsızca ve düşüncesizce&#160;hareket ediyorsun, Hürin’in oğlu; bir zamanlar tanıdığım o çocuk&#160;hiç büyümemiş sanki.&quot;</span></p>
<p><span class="font4" style="font-weight:bold;">“Senin kalbin de her zamanki gibi zayıf, İndor’un kızı Aerin, tıpkı sana teyze dediğim ve bir köpek havlamasından bile korktuğun o eski zamanlardaki gibi,&quot; dedi Türin. “Daha iyi bir hayatı hak&#160;ediyorsun. Benimle gel, seni Morwen’in yanına götüreceğim!&quot;</span></p>
<p><span class="font4" style="font-weight:bold;">“Kar toprağı örtüyor, ama benim başımı daha da hareketsiz kılıyor,&quot; diye yanıtladı kadın bu teklifi. “Ha burada Doğuluların&#160;elinden ölmüşüm, ha seninle ıssız araziye kaçıp can vermişim.&#160;Sebep olduğun felaketi onaramazsın artık. Git haydi! Burada kalman durumu daha da kötüleştireceği gibi, Morwen’e bir faydası&#160;da dokunmaz. Yalvarırım git artık!&quot;</span></p>
<p><span class="font4" style="font-weight:bold;">Türin başını eğip onu selamladıktan sonra Brodda’nın evini terk ederken, gücü yeten asilerin çoğu onun peşine takıldı. Beraberce dağlara doğru gittiler ve içlerinden biri bölgeyi iyi tanıdığından, izlerini silen karın yağışından dolayı tabiata minnet&#160;duyarak, vahşi arazide hızla gözden kayboldular. Böylelikle, kısa&#160;süre içinde arazide çınlamaya başlayan at kişnemeleri ve köpek&#160;havlamaları peşleri sıra büyük bir av partisi düzenlendiğini ele&#160;verse de, güneydeki tepelere ulaşıp izlerini kaybettirmeyi başardılar. Tepelere varınca durup da arkalarına baktıklarında, geride&#160;bıraktıkları toprakların kızıl bir alev kütlesi içinde kaybolup gittiğini gördüler.</span></p>
<p><span class="font4" style="font-weight:bold;">“Az önce dağıttığımız evi ateşe vermişler,&quot; dedi Türin. “Bunu neden yapmış olsunlar ki?&quot;</span></p>
<p><span class="font4" style="font-weight:bold;">“Onlar mı? Hayır lordum, yanılıyorsunuz: Bunu yapan o kadından başkası değil,&quot; dedi içlerinde Asgon adıyla anılan biri. “Silah tutmaya alışmış pek çok erkek, sabrı ve sessizliği yanlış&#160;yorumlar. Aerin uzun zamandır pek çok hakareti sineye çekme&#160;pahasına bize yardımda bulunuyordu. Onun kalbi hiç de söylediğiniz gibi zayıf değil ve anlaşılan o ki sabrının da sonuna gelmiş.&quot;</span></p>
<p><span class="font4" style="font-weight:bold;">Aralarında irade ve fizik bakımından diğerlerine oranla daha güçlü olanlar ve zorlu kış şartlarına dayanabilenler Türin’le kalarak onu kimsenin bilmediği tuhaf patikalardan geçirip dağların&#160;bağrındaki bir sığınağa getirdiler: Sadece kanun kaçaklarının ve&#160;yolkesen haydutların bildiği bir mağaraydı bu ve içeride daima&#160;önceden saklanmış bir miktar yemek bulunurdu. Oraya sığınıp&#160;bir yandan yemek yiyerek karın dinmesini beklediler ve hava&#160;açınca Tıirin’i güneydeki Sirion Vadisi’ne açılan ve kar yağışının&#160;henüz tıkamadığı bir geçitten geçirdiler. Güneye doğru yola çıkacakları sırada bazıları gruptan ayrıldı.</span></p>
<p><span class="font4" style="font-weight:bold;">“Vedalaşma zamanı geldi, Dor-Lömin Lordu,&quot; dedi Asgon. “Bizi unutmayın. Bundan böyle aranan adamlarız ve sizin gelişinizle beraber Kurt Halkı’ndan olanlar bize karşı daha da zalimleşecek Artık gidin ve bizi kurtarmaya yetecek kadar güç toplamadıkça bir daha buralara dönmeyin. Elveda!&quot;</span></p>
<p><span class="font8">Türin’in Brethil’e Vanş</span><span class="font4" style="font-weight:bold;">ı</span></p>
<p><span class="font4" style="font-weight:bold;">Güneye, Sirion’a doğru ilerleyen Türin’in aklı karmakarışıktı. Daha önce iki seçenekle karşı karşıya bulunduğu halde, bu sayı&#160;şimdi üçe yükselmişti ve kendisinden yardım dilenen fakat dertlerini daha da artırmaktan başka üzerlerinde bir etki yaratamadığı&#160;öz halkını da hesaba katması gerekiyordu. Tek tesellisi, Morwen&#160;ile Nienor'un hiç şüphesiz uzun zaman önce Doriath’a varmış&#160;olması ve bunun da ancak Nargothrond'un Karakılıcı'nın yiğitliği sayesinde mümkün oluşuydu. Şöyle diyordu kendi kendine:&#160;“Oraya daha erken dönsem, durum farklı olmazdı. Oysa Melian&#160;Kuşağı kırılırsa, her şeyin sonu gelir. Hayır, her şeyi şu anki haliyle bırakmak daha iyi; kapıldığım kör öfke ve de düşüncesizce&#160;yaptığım hareketler yüzünden her nereye gitsem beraberimde bir&#160;gölge taşıyorum. Bırakayım da Melian onları ayakta tutsun! Ben&#160;gölgemi de yanıma alıp buralardan çekilsem ve onları kendi hallerine bıraksam çok daha iyi.&quot;</span></p>
<p><span class="font4" style="font-weight:bold;">Fakat Türin, Ered Wethrin’in saçakları altındaki ormanlarda bir hayvan gibi vahşi ve temkinli hareketlerle gezinip Finduilas’ı&#160;aramak için çok geç kalmıştı; kuzeydeki Sirion Geçidi’ne giden&#160;tüm yollar üzerinde pusu kurup beklese de nafile. İş işten geçmişti artık. Çünkü yoğun yağmurlar ve üstüne aralıksız yağan kar&#160;bütün yolları yıkayıp izleri silmişti. Ne var ki, Teiglin boyunca&#160;ilerlediği sırada Türin'in Brethil Ormanı’ndan gelen, Haleth halkına mensup bazı kişilerle karşılaşması da yine bu arayış sayesinde&#160;oldu. Savaşlar süresince sayısı iyice azalmış olan bu İnsanlar genellikle Amon Obel üzerindeki ormanların ücra bir köşesindeki,&#160;etrafı kazıklarla çevrilmiş bir barınakta ikamet ediyordu. Babası&#160;öldürüldükten sonra o dönemde kendilerine Handir'in oğlu Bran-dir kumanda ettiğinden, Ephel Brandir adını vermişlerdi oraya.&#160;Çocukken başından geçen talihsiz bir kaza sonucu bir bacağı kırılan ve bu yüzden aksak kalan Brandir, metalden çok ahşap nesnelere tutkun olması ve diğer nesnelerden ziyade toprakta yetişen&#160;şeylere merak beslemesi itibariyle savaşçı bir özelliğe sahip olmayıp, iyi huylu ve nazik biri olarak tanınırdı.</span></p>
<p><span class="font4" style="font-weight:bold;">Yine de, ormanda yaşayan bu İnsanlardan bazıları halen sınırlarının civarında yakaladıkları Orkları avlıyordu; Türin de tam buna benzer bir dalaşma sırasında onların sesini duymuştu. Hızla&#160;seslerin geldiği yöne ilerleyen Türin, çalıların arasından temkinli&#160;bir şekilde bakınca, Orklar tarafından çevrilmiş küçük bir İnsan&#160;topluluğuyla karşılaştı. Ormandaki bir açıklıkta yer alan ayrı bir&#160;ağaç kümesine sırtlarını dayamış halde, sayıca çok daha fazla olan&#160;Orklara karşı umutsuzca kendilerini savunmaya çalışıyorlardı.&#160;Yardım gelmediği takdirde çok uzun süre dayanamayacakları kesindi. Çabucak harekete geçen Türin, çalıların arasında, Orkların&#160;göremeyeceği bir noktada sanki kalabalık bir grup yaklaşıyormuş&#160;gibi çeşitli gürültüler çıkarmaya başladı ve bir süre sonra yüksek&#160;sesle bağırdı: “İşte, onları bulduk! Herkes beni izlesin! Dışarı çıkıp şu Orkların hepsini gebertelim!&quot;</span></p>
<p><span class="font4" style="font-weight:bold;">Bu ses karşısında Orklar korkuya kapılıp duraklarken, çalıların arasından fırlayan Türin bir yandan elinde sımsıkı tuttuğu kenarları alev saçan Gurthang’ı ardından gelenleri kavgaya karışmaya davet edercesine havada sallayarak onların üzerine atıldı. Kılıcın şöhreti Orklar arasında öyle yaygındı ki, sırf onun görüntüsü birçoğunun çil yavrusu gibi dağılmasına yetmişti. Türin’in ortaya&#160;çıkışıyla yüreklenen İnsanlar ona katılmakta tereddüt etmedi ve&#160;hep beraber Orkları yakınlardaki nehre kadar kovaladılar: Orkların çok azı karşı kıyıya ulaşabildi.</span></p>
<p><span class="font4" style="font-weight:bold;">Takibi bırakıp nehrin yakasında durduklarında, ormanda yaşayan adamların lideri Dorlas Türin’e dönüp şöyle dedi: “Senin hızına yetişmekte zorlandık, lordum.&quot;</span></p>
<p><span class="font4" style="font-weight:bold;">“Hiç de değil,&quot; diye cevapladı Türin. “Bundan böyle hepimiz yekvücut olup hareket edersek bir sorun kalmaz.&quot;</span></p>
<p><span class="font4" style="font-weight:bold;">Bu sözü samimi bir kahkahayla karşıladı Brethilliler. “Senin gibi biri hepimize bedeldir. Sana büyük minnet borçluyuz. Söylesene, kimsin ve burada ne arıyorsun?&quot;</span></p>
<p><span class="font4" style="font-weight:bold;">“En iyi bildiğim işi yapıyorum ve Ork tepeliyorum,&quot; dedi Türin. “Yolum beni nereye götürürse orayı kendime mesken ediniyorum. Ormanların Vahşisi’yim ben.&quot;</span></p>
<p><span class="font4" style="font-weight:bold;">“Öyleyse bize katıl,&quot; dediler hep bir ağızdan. “Biz de ağaçlık bir bölgede yaşıyoruz ve senin gibi yetenkli birine her zaman ihtiyacımız var. Aramıza katılmandan mutluluk duyarız!&quot;</span></p>
<p><span class="font4" style="font-weight:bold;">Garipseyen gözlerle onlara baktı Türin. “Üzerlerine getireceğim felakete aldırmadan beni kapısından içeri buyur edecek bi-rileri halen varmış demek. . . Ama öncelikle halletmem gereken ve vicdanımı bir türlü rahat bırakmayan önemli bir mesele var:&#160;Nargothrondlu Orodreth’in kızı Finduilas’ı bulmalı ya da en&#160;azından onun akıbeti hakkında bilgi edinmeliyim. Ne yazık! O&#160;Nargothrond’dan koparılalı haftalar geçti ama ben yine de onun&#160;izini sürmeliyim.”</span></p>
<p><span class="font4" style="font-weight:bold;">Bunun üzerine ona daha bir merhametle bakmaya başladılar ve Dorlas şöyle dedi: “Daha fazla aramana gerek yok. Çünkü kalabalık bir Ork grubunun Nargothrond’dan yola çıkıp Teiglin&#160;Sığlıkları’na doğru yaklaştığı haberini almıştık. Beraberlerindeki&#160;çok sayıda tutsaktan ötürü oldukça yavaş ilerlediklerini tahmin&#160;ediyorduk. Bu fikirden hareketle, bu savaşta küçük de olsa bir iz&#160;de biz bırakabilmek için, bulabildiğimiz tüm okçuları bir araya&#160;toplayarak Ork konvoyunu pusuya düşürmeye ve bu sayede tutsakların bazısının kaçmasına yardımcı olmaya karar verdik. Ne&#160;yazık ki, olaylar umduğumuz gibi gelişmedi. Saldırımız karşısında Orkların ilk işi ellerindeki kadın tutsakların boğazını kesmek&#160;oldu, Orodreth’in kızını da gövdesine bir mızrak saplayarak bir&#160;ağaca mıhladılar.”</span></p>
<p><span class="font4" style="font-weight:bold;">Bu açıklamayı duyan Türin ölümcül bir darbe yemiş gibi hareketsiz kalakaldı. “Onun bahsettiğim kızla aynı kişi olduğunu nereden biliyorsun?” diye sordu bir süre sonra.</span></p>
<p><span class="font4" style="font-weight:bold;">“Çünkü kızcağız ölmeden önce bizimle konuşacak gücü buldu,” dedi Dorlas. “Görmeyi umduğu biri aramızdan çıkar mı diye bakışlarını üzerimizde gezdirmişti. Sonra şöyle dedi: ‘Mormegil.&#160;Mormegil’e Finduilas’ı burada bulabileceğini söyleyin.’ Bu sözlerin ardından son nefesini verdi ve biz de, buyruğunu yerine getirmek için onu başka bir yere taşımayıp öldüğü yerde bırakmayı&#160;uygun bulduk. Şu an orada, Teiglin kıyısındaki bir tümsekte gömülü. Bu olayın üzerinden tam bir ay geçti.”</span></p>
<p><span class="font4" style="font-weight:bold;">“Beni oraya götürün,” dedi Türin. Bunun üzerine onu Teig-lin Sığlıkları’nın kıyısında bulunan bir tepeciğe götürdüler. Oraya varınca kendini yere atıp öyle hareketsiz kaldı ki, adamlar onun&#160;kalbinin durup öldüğü hissine kapıldılar. Turin’e doğru eğilip onu&#160;yakından inceleyen Dorlas şu sonuca vardı: “Artık çok geç! Yürek&#160;parçalayıcı bir tesadüf bu. Kendisini bize orman adamı olarak tanıtan şu yerde gördüğünüz adam, Nargothrondlu ünlü komutan&#160;Mormegil’in ta kendisi. Aslında tıpkı Orklar gibi biz de, o kapkara&#160;kılıcını görür görmez bunu anlamalıydık.&quot; Ne de olsa Güneyin&#160;meşhur Karakılıcı’nın ünü öyle uzaklara yayılmıştı ki, bu ücra ormanda bile onu tanımayan yoktu.</span></p>
<p><span class="font4" style="font-weight:bold;">Ardından, büyük bir hürmetle onu yattığı yerden kaldırdılar ve üstüne bir örtü geçirip Ephel Brandir’e kadar elbirliğiyle taşıdılar. Onları karşılamak üzere seke seke koşup gelen Brandir&#160;ise cenaze misali elleri üstünde taşıdıkları bu tuhaf yükü görünce&#160;şaşırmaktan kendini alamamıştı. Örtüyü kaldırınca Hürin’in oğlu&#160;Türin ile yüz yüze geldi ve aynı anda sanki üzerine karanlık bir&#160;gölge çöktü.</span></p>
<p><span class="font4" style="font-weight:bold;">“Ah, sizi Haleth'in kendini bilmez zalim torunları!&quot; diye bağırdı etrafındakilere. “Bu adamın ölmesine niçin izin vermediniz? Bunca çaba harcayıp onu buraya getirmekle, halkımızın üzerine&#160;son bir felaket taşıdığınızın farkında bile değilsiniz.&quot;</span></p>
<p><span class="font4" style="font-weight:bold;">“Yanılıyorsun,&quot; diye karşı çıktı orman adamları hep bir ağızdan, “bu gördüğün, Orkların korkulu rüyası, Nargothrondlu Mormegil<sup>21</sup> ve eğer hayatta kalırsa, bize büyük faydası dokunabilir. Öyle olmasaydı bile, keder içindeki yardıma muhtaç bir İnsanı&#160;yolun kenarında leş gibi uzanır vaziyette bıraksa mıydık yani?&quot;</span></p>
<p><span class="font4" style="font-weight:bold;">“Bırakmamanızın ardında bir sebep yatıyor elbet,&quot; dedi Bran-dir. “Böylesi hepimizin kaderinde yazılıdır belki de.&quot; Bunu söyledikten sonra Türin’i evine taşıttı ve onun sağlığıyla yakından ilgilendi.</span></p>
<p><span class="font4" style="font-weight:bold;">Türin üzerine çöken uyuşukluktan kurtulduğunda, ilkbahar gelmişti bile; güneşin doğadaki yemyeşil tomurcukların üzerine&#160;yansıyan ışığıyla açtı gözlerini. Aynı anda benliğinin derinliklerinde bulunan Hador ailesine özgü o cesaret de uyanmış olacak&#160;ki, içinden şöyle bir ses yükseldi: “Şu ana dek yaptığım her şey&#160;karanlıkla ve kötülükle doluydu. Ama artık yeni bir gün doğuyor benim için. Bundan böyle burada barış içinde yaşayacağım&#160;ve kimliğim ile ismimi silip atacağım; bu sayede üzerimden hiç&#160;çekilmeyen şu gölgeyi de nihayet ardımda bırakacağım, ya da en&#160;azından onun sevdiklerimin üzerine yayılmasına engel olacağım.&quot;</span></p>
<p><span class="font4" style="font-weight:bold;">O günden sonra kendisine yüksek Elf dilinde ‘Kadersizliğin Efendisi' anlamına gelen Turambar ismini yakıştırdı ve ormancıların içinde yaşamını sürdürdü. Kısa sürede onların sevgisini kazanarak, eski adım unutmalarını ve kendisini Brethil doğumlu farz&#160;etmelerini şart koştu. Yine de, sırf ismini değiştirmekle huylarını&#160;da değiştirmesi veya Morgoth'un hizmetkarları yüzünden çektiği&#160;onca acıyı tamamen unutması mümkün değildi ve her ne kadar&#160;Brandir bu durumu onaylamasa da, yanına kendi gibi düşünen&#160;birkaç kişi alıp sık sık Ork avına çıkıyordu. Ne de olsa bu durum,&#160;emri altındaki topluluğun bekasım sessizlik ve gizlilik esasına dayandıran bu aksak şefin yaklaşımıyla çelişiyordu.</span></p>
<p><span class="font4" style="font-weight:bold;">“Mormegil diye biri yok artık,&quot; diyordu Türin, “ama Brethil'in intikamını almak söz konusu oldu mu, Turambar'ın yiğitliği&#160;onunkini aratmayacaktır!”</span></p>
<p><span class="font4" style="font-weight:bold;">Böylelikle kara kılıcını bir kenara bırakan Turambar, bundan sonraki savaşlarına kılıcı yerine yayı ve mızrağı ile katıldı. Yine de bu, onun Orkların Teiglin Sığlıkları'm kullanmasını veya&#160;Finduilas'ın gömülü olduğu tepeye yaklaşmasını önlemesine engel teşkil etmiyordu. Söz konusu tümseğin adı zamanla Haudh-en-Elleth, yani Elf Kızın Mezarı olarak anılmaya başlamış ve bunu&#160;öğrenen Orklar tekinsiz buldukları bu yerden kaçınmak gerektiği&#160;sonucuna varmıştı. Başarıyla sona eren bir başka çatışmadan sonra Türin'e şunları söyledi Dorlas: “Bu ismi üzerinden atmış olsan&#160;da, sen hâlâ Karakılıç’sın; ve bu ismi taşıyan savaşçının gerçekte&#160;Dor-Löminli Hürin'in oğlu ve de Hador Hanedam'nın varisi olduğu yönündeki söylentiler asılsız mıdır dersin?&quot;</span></p>
<p><span class="font4" style="font-weight:bold;">Bu soru karşısında şu cevabı verdi Turambar: “O söylentileri ben de duydum. Ama eğer beni dostun olarak görüyorsan, yalvarırım bundan kimseye bahsetme.&quot;</span></p>
<p><span class="font8">Morwen ve Nienor’un Nargothrond’a Yaptığı Yolculuk</span></p>
<p><span class="font4" style="font-weight:bold;">Karakışın çekip gitmesiyle beraber, Nargothrond’a Doriath’tan yeni haberler ulaştı. Şehir yağmalandığı sırada canını kurtarabilen ve izleyen kış süresince vahşi arazide hayatta kalmayı başaran bazıları en sonunda sığınma talep etmek üzere Thingol’ün&#160;topraklarına varmış ve devriyelerce gözetim altına alınarak kralın huzuruna getirilmişti. Burada içlerinden bir kısmı bütün düşman unsurların kuzeye doğru çekildiğini söylerken bazı diğerleri&#160;Glaurung’un halen Felagund’un salonlarında ikamet ettiğinden&#160;bahsetti. Bir diğer grupsa Mormegil’in öldürüldüğünü ileri sürerken onun ejderhanın yaptığı büyü sonucu taşa dönüşüp orada&#160;kaldığını ileri sürenler de vardı. Hepsinin birleştiği yegane nokta&#160;ise, Nargothrond’da sonuna dek inanılan tek gerçeğin Karakılıç&#160;diye anılan savaşçının Dor-Löminli Hürin oğlu Ttlrin’den başkası&#160;olmadığıydı.</span></p>
<p><span class="font4" style="font-weight:bold;">Anlatılanları duyan Morwen ve Nienor büyük bir kedere ve korkuya kapılırken, Morwen şöyle yakınmıştı: “Morgoth’un her&#160;işinde olduğu gibi burada da şüphe kol geziyor! Gerçeği asla öğrenemeyecek, kendimizi en kötüsüne hazırlayamayacak mıyız?”</span></p>
<p><span class="font4" style="font-weight:bold;">Thingol de Nargothrond’un uğradığı felaketle ilgili daha fazla bilgi edinmek istiyordu ve oraya fark edilmeden yanaşıp nabız yoklayacak bazı haberciler göndermeyi tasarlamaya başlamıştı&#160;bile. Diğer yandan, kendini Ttlrin’in öldürüldüğü veya kurtarılamayacak şekilde esir edildiği fikrine inandırmıştı ve Morwen’in&#160;de aynını kabul edeceği günü gönülsüzce beklemekten başka bir&#160;şey elinden gelmiyordu. Kadına şunları söyleme gereği duydu:&#160;“Bu son derece tehlikeli ve üzerinde inceden inceye düşünülmesi&#160;gereken bir konu, Dor-Lömin Leydisi. Bu kuşkular ihtiyatsız davranıp acele karar vermemizi ve böylelikle hataya sürüklenmemizi&#160;sağlamak amacıyla Morgoth tarafından ortaya atılmış olabilir pekala.”</span></p>
<p><span class="font4" style="font-weight:bold;">Ama Morwen kendinden geçmiş bir şekilde haykırdı: “İhtiyatsız davranmak mı, lordum? Eğer oğlum ormanın ortasında aç bilaç saklanıyorsa, eli kolu bağlanmış halde can çekişiyorsa veya&#160;ölü bedeni gömülmeyip de açıkta öylece uzanıyorsa, işte o zaman&#160;ben ihtiyat falan dinlemem ve ona koşarım. Hiç zaman yitirmeden&#160;onu arayıp bulmaya çıkacağım.&quot;</span></p>
<p><span class="font4" style="font-weight:bold;">“Dor-Lömin Leydisi,&quot; dedi Thingol, “bu söylediğiniz, Hürin’in oğlunun da asla onaylamayacağı bir şey. Siz burada bizim yanımızda, Melian’ın koruyucu kemeri altındayken, iyilikten yana diyarların geri kalanındakinden çok daha güvende olacağınızı bilir.&#160;Hem Hürin’in hem de oğlu Türin’in hatırına, hele de kötülüğün&#160;her yanda kol gezdiği içinde bulunduğumuz şu günlerde uluorta&#160;dolaşmanıza izin veremem.&quot;</span></p>
<p><span class="font4" style="font-weight:bold;">“Türin’i tehlikeden alıkoymayı başaramadınız, şimdiyse beni oğlumdan alıkoyuyorsunuz,&quot; diye bağırdı Morwen. “Melian’ın&#160;Kuşağı altındayım, öyle mi? Beni bu kuşağın içine hapsediyorsunuz yani... Buraya girmemek için uzun süre direnmiştim ve şimdi&#160;buna bin pişmanım.&quot;</span></p>
<p><span class="font4" style="font-weight:bold;">“Eğer gerçekten böyle düşünüyorsan, Dor-Lömin Leydisi,&quot; dedi Thingol pes etmiş bir ifadeyle, “şunu aklından çıkarma: Kuşak açık. Buraya özgür iradenle geldin; burada kalma veya buradan ayrılma konusunda da özgürsün.&quot;</span></p>
<p><span class="font4" style="font-weight:bold;">O ana dek sessizliğini bozmamış olan Melian bu noktada söze girdi: “Buradan ayrılma gerekçen bu olmamalı, Morwen. Şu söze&#160;katılıyorum: Bu şüpheyi Morgoth yarattı. Eğer şimdi burayı terk&#160;edersen, tam da Morgoth’un istediği gibi hareket etmiş, onun tuzağına düşmüş olursun.&quot;</span></p>
<p><span class="font4" style="font-weight:bold;">“Morgoth’a duyduğum korku beni sevdiklerimin yardımına koşmaktan alıkoyamaz,&quot; diye yanıtladı Morwen. “Benim için endişeleniyorsanız, lordum, adamlarınızdan bazılarını yanıma muhafız verin.&quot;</span></p>
<p><span class="font4" style="font-weight:bold;">“Ben sana emir veremiyor olabilirim,&quot; dedi Thingol, “ama kendi halkım benim hükmüm altındadır. Ancak öyle uygun görürsem yanına muhafız veririm.&quot;</span></p>
<p><span class="font4" style="font-weight:bold;">Daha fazla konuşmayan Morwen gözyaşlarına boğuldu ve kralın huzurundan ayrıldı. Bu durum karşısında pek etkilenmemişe benzeyen Thingol kalbini merhamet duygusuna kapalı tutuyordu&#160;çünkü Morwen'in sırf kaprisinden dolayı bunları yaptığı kanısındaydı; yine de Melian'dan güçlerini kullanıp kadını sakinleştirmesini istedi.</span></p>
<p><span class="font4" style="font-weight:bold;">“Kötülüğün sınırlarımız içerisine girmesine engel olmak için pek çok şey yapabilirim,&quot; diye cevap verdi Melian. “Fakat gitmek&#160;isteyen birini burada tutma hususunda elimden bir şey gelmez.&#160;Bu, senin güç alanına giren bir konu. Eğer kadını burada tutmak&#160;istiyorsan, bunu güç kullanarak yapmak zorundasın. Belki bu sayede onun iradesini kırabilir ve fikrini değiştirebilirsin.&quot;</span></p>
<p><span class="font4" style="font-weight:bold;">Kızı Nienor'un yanına gidip şöyle dedi Morwen: “Elveda, Hürin'in kızı. Çok geç olana dek burada öylece beklemektense,&#160;oğlumu bulmak veya en azından onun hakkında gerçeklik payı&#160;olan haberler almak için -ki kapalı kapılar içinde beklerken aldığımız haberlere zerre güvenim yok- buradan gitmeye karar verdim. Ben geri gelene kadar burada beklemeni istiyorum; olur da&#160;dönmeyi başarabilirsem tabii.&quot;</span></p>
<p><span class="font4" style="font-weight:bold;">Korkuya ve hüzne kapılan Nienor son bir çabayla onu yatıştırmaya çalışsa da Morwen onun çabalarını karşılıksız bıraktı ve kendi odasına çekildi; sabah olduğunda ise atma binip şehirden&#160;ayrılmıştı bile.</span></p>
<p><span class="font4" style="font-weight:bold;">Thingol kimsenin onun gidişini engellemeye kalkmaması ve yoluna çıkmaması konusunda kesin talimat vermişti. Ama kadın&#160;yeterince uzaklaşınca, arazide sefere çıkmaya alışık askerleri içinde en yetenekli ve deneyimli olanlardan bir ekip oluşturup başlarına da Mablung’u koyarak onun peşinden gönderdi.</span></p>
<p><span class="font4" style="font-weight:bold;">“Yolda oyalanmayın ve onun izini kaybetmeyin,&quot; diye komut verdi adamlarına, “ama arada sizi fark etmeyeceği bir mesafe bırakmayı da ihmal etmeyin. Bir kez açık araziye çıkıp da tehlikeyle&#160;karşılaşacak olursa, o zaman kendinizi gösterirsiniz; sonrasında buraya dönmek istemezse onunla kalın. Bu arada bazılarınız&#160;gruptan ayrılsın ve olabildiğince uzaklara gidip edinebildiği tüm&#160;bilgilerle bana dönsün.&quot;</span></p>
<p><span class="font4" style="font-weight:bold;">Sonuç olarak Thingol ilk başta düşündüğünden de büyük bir ekip yola çıkardı; bu atlılar içinde on tanesi beraberlerinde bini-cisiz birer yedek at da götürüyordu. Böylelikle Morwen’in peşine&#160;takıldılar ve onun Region boyunca güneye doğru ilerleyip Twi-lit Meres’in hemen üzerinde Sirion kıyılarına ulaştığını gördüler.&#160;Oraya varınca Morwen durmak zorunda kaldı çünkü Sirion geniş&#160;bir nehirdi ve akıntısı da oldukça kuvvetliydi ve Morwen karşıya&#160;nereden geçmesi gerektiği konusunda tereddüt ediyordu. Bu aşamada ona yardım etme gereği duyan takipçiler ister istemez ortaya çıktı. ‘Thingol beni durdurmaya yelteniyor olmasın sakın?&quot;&#160;dedi Morwen onları görünce. “Yoksa başlangıçta benden esirgediği yardımı mı gönderdi peşim sıra?&quot;</span></p>
<p><span class="font4" style="font-weight:bold;">“Aslına bakarsanız, her ikisi de,&quot; dedi Mablung. “Geri dönmenizi rica etsek cevabınız ne olur?&quot;</span></p>
<p><span class="font4" style="font-weight:bold;">“Asla!&quot; dedi Morwen hışımla.</span></p>
<p><span class="font4" style="font-weight:bold;">“O halde yolculuğunuz boyunca size eşlik edeceğiz,&quot; dedi Mab-luııg, “her ne kadar gönlüm bundan yana olmasa da... Sirion’un bu kesimleri çok derin ve de geniştir. Herhangi bir adamın veya&#160;hayvanın karşıya geçmesi için burası elverişli değil.&quot;</span></p>
<p><span class="font4" style="font-weight:bold;">“Madem öyle, Elflerin karşıya geçmekte kullandığı mıntıkaya götürün beni, orası her neredeyse artık,&quot; dedi Morwen. “Yoksa şu&#160;durduğumuz yerden yüzerek karşıya geçmeyi deneyeceğim.&quot;</span></p>
<p><span class="font4" style="font-weight:bold;">Bunun üzerine Mablung onu Twilit Meres’e götürdü. Orada, nehrin doğu kıyısındaki ufacık koylardaki sazlıkların içine büyük&#160;sallar gizlenmişti; Thingol ile Nargothrond’daki ırkdaşları arasında haber taşımacılığı uzunca zamandır bu yolla yapılıyordu. <sup>22&#160;</sup>Yıldızlı gecenin ilerleyen saatlerine kadar beklediler ve tan ağarmadan hemen önce, sallarıyla bembeyaz sisleri yararak nehrin&#160;karşısına geçtiler. Güneş Mavi Dağlar’ın ardında kızıl bir küre gibi&#160;yükselirken ve güçlü bir sabah rüzgarı sisi dağıtırken, muhafızlar&#160;nehrin batı kıyısına ayak basıp böylelikle Melian Kuşağı’nı da geride bırakmış oldu. Zırhlarının üzerine giydikleri gri pelerinleri&#160;içinde normalden de heybetli görünen, boyları birbirinden uzun&#160;Doriathlı Elflerdi refakatçileri. Beraberce karşıya geçerlerken sessizce onları izleyen Morwen ani bir çığlık attı ve eliyle karşıya</span></p>
<p><span class="font4" style="font-weight:bold;">geçmekte olan son kafileyi taşıyan salı işaret etti.</span></p>
<p><span class="font4" style="font-weight:bold;">“Aramızda fazladan bir kişi var!&quot; dedi telaşla. “Yanıma geldiğinizde mevcudunuz otuzdu, oysa ben şimdi otuz bir kişi sayıyorum!&quot;</span></p>
<p><span class="font4" style="font-weight:bold;">Onun gösterdiği tarafa dönen diğerleri, güneş ışığı altında altın sarısı pırıltılar saçan bir saçla karşılaştı: Pelerininin kukuletası rüzgarın etkisiyle geriye doğru savrulup kafasını açıkta bırakmış&#160;olan Nienor'du bu. Kızı sorguya çektiklerinde, yol boyunca onları gizlice takip ettiğini ve tam sallarla karşıya geçecekleri sırada&#160;karanlıktan faydalanıp aralarına sızdığını öğrendiler. Bu durum&#160;herkesi şaşırtmış, kızın arazide uzun süre yalnız ve korumasız seyahat etmiş olduğu akıllarına geldikçe de ucuz atlatılan bu tehlikeden dolayı dehşete düşürmüştü. Morwen ise hepsinden daha&#160;katı bir tepki gösterdi: “Geri dön! Sana hemen geri dönmeni emrediyorum!&quot; diye bağırıyordu kıza.</span></p>
<p><span class="font4" style="font-weight:bold;">“Eğer Hürin'in karısı bu hayatta kendisine en yakın olan kişiyi zor durumda bırakmamak için aksi yöndeki tüm telkinlere karşın&#160;yola çıkabildiyse,&quot; diye cevap verdi kız, kararlı bir sesle, “Hürin'in&#160;kızı da aynını yapabilir. Matem ismini koydun bana, ama ben hem&#160;babamın hem ağabeyimin hem de annemin ardından tek başıma&#160;yas tutacak değilim. Bu saydıklarım içinde sadece seni tanıma olanağı buldum ve en çok seni sevdim. Senin korkmadığın bir şey&#160;beni de korkutamaz.&quot;</span></p>
<p><span class="font4" style="font-weight:bold;">Gerçekten de, kızın duruşunda ve sesinde en ufak korku emaresi okunmuyordu. Hador ailesinin tüm fertlerinde olduğu gibi, bu kızın da dik ve güçlü bir görüntüsü vardı ve üzerine geçirdiği&#160;Elf giysisi içinde, bedenen onlara kıyasla daha çelimsiz kaldığı en&#160;uzun boyluları dışında yanı başındaki muhafızıarın hepsiyle boy&#160;ölçüşebilirdi.</span></p>
<p><span class="font4" style="font-weight:bold;">“Kararın nedir?&quot; diye sordu Morwen.</span></p>
<p><span class="font4" style="font-weight:bold;">“Her nereye gidiyorsan seninle gelmek,&quot; dedi Nienor. “Ama sana şu seçeneği de sunabilirim: Benimle beraber geri dön ve&#160;Melian'ın güvenli kanatlan altına girelim; çünkü ben onun tavsiyesine aykır hareket etmenin bilgece bir hareket olduğunu hiç&#160;düşünmüyorum. Ama bunu reddediyorsan bil ki, atıldığın tüm&#160;tehlikelerde yanı başında bulacaksın beni.&quot; Nienor’u onların peşi&#160;sıra getiren itki, her şeyden önce annesi için duyduğu sevgi ve başına kötü bir olay gelmesinden çekinerek onu geri dönmeye ikna&#160;etme ümidiydi. Kızının duygularını gayet iyi okuyabilen Morwen&#160;de bu davranış karşısında ne yapacağını bir an şaşırmış görünüyordu.</span></p>
<p><span class="font4" style="font-weight:bold;">“Melian'ın tavsiyesine uymamak bir şey,&quot; diye açıklamaya girişti, “annenin emrine karşı gelmek başka şey. Sana geri dönmeni söylüyorsam döneceksin!&quot;</span></p>
<p><span class="font4" style="font-weight:bold;">“Hayır,&quot; diyerek itiraz etti Nienor. “Her dediğine itaat eden küçük bir çocuk olduğum dönemler çok geride kaldı. Kendi aklımı ve irademi dinliyorum artık; tek fark, şu ana dek seninkilerle çakışmamış olmaları. Seninleyim. İster orayı yönetenlerin çağrısına&#160;uyup gerisingeri Doriath’a, isterse tam aksi yöne, batıya olsun,&#160;yanında gideceğim. Zamanı gelip de ikimizden yalnız birinin yola&#160;devam etmesi icap ederse, fiziken daha güçlü olmam dolayısıyla&#160;bu görevin bana düşmesini isterim.&quot;</span></p>
<p><span class="font4" style="font-weight:bold;">Nienor'un gözlerinde Hürin’in o yılmaz kararlılığını gören Morwen açıkça bocalasa da gururuna bir türlü söz geçiremiyor ve&#160;kızının sözleri her ne kadar mantıklı olsa da, yaşlı ve bunak bir&#160;kocakarı gibi onun peşine takılıp geri dönmeyi göze alamıyordu.</span></p>
<p><span class="font4" style="font-weight:bold;">“Ben yola devam edeceğim, tıpkı önceden tasarladığım gibi,&quot; dedi sonra. “Bunu hiç istemiyorum ama, madem kendine başka&#160;seçenek bırakmıyorsun, sen de benimle gel.&quot;</span></p>
<p><span class="font4" style="font-weight:bold;">“Öyle olsun,&quot; dedi Nienor.</span></p>
<p><span class="font4" style="font-weight:bold;">Bunun üzerine Mablung kıyının belli bir yerine toplanan adamlarına dönüp şöyle seslendi: “Hürin'in soyundan gelenlerin&#160;cesaretini kabul etmek lazım, fakat gerçek şu ki, kendilerinin yanı&#160;sıra başkalarına da dert yükü getirmeleri hep bu mantıksız tercihlerinden kaynaklanıyor! Ataları için bu söz konusu değildi belki,&#160;ancak Türin için bu tamamen geçerli. Şimdiyse annesi ve kız kardeşi de karşılıklı kapris yapmaya başladı ve buna alet oluşumuz&#160;hiç hoşuma gitmiyor. Doğrusu, kralın bize yüklediği bu görevi&#160;yerine getirmek Kurt’u avlamaya çıkmaktan bile daha çok ürkütüyor beni. Ne yapalım dersiniz?&quot;</span></p>
<p><span class="font4" style="font-weight:bold;">O konuşadursun, asker kümesinin bulunduğu yere yanaşan Morwen onun bu son sözlerini duymuştu. “Kral size ne buyur-duysa ona göre hareket edin,&quot; dedi kumandana. “Nargothrond’la&#160;ve Türin’le ilgili haber toplamaya bakın. Hepimiz bu amaç için&#160;burada değil miyiz ne de olsa?&quot;</span></p>
<p><span class="font4" style="font-weight:bold;">“Önümüzde uzun ve tehlikelerle dolu bir yol var,&quot; dedi Mab-lung. “Eğer birlikte devam edeceksek, ikiniz de ata binmeli ve diğerlerinden bir adım dahi uzaklaşmamalısınız.&quot;</span></p>
<p><span class="font4" style="font-weight:bold;">Öğle saatlerinde yola koyuldular ve ağır aksak ilerleyerek alçak söğüt ağaçları ile sazlıklarla dolu bölgeyi geride bırakıp&#160;Nargothrond'un güneyindeki düzlüğü büyük ölçüde kaplayan gri&#160;ormanlara daldılar. Batı yönünde ilerlemeyi sürdürdükleri bir tam&#160;gün boyunca bu ıssız ve bir o kadar sessiz arazide gözlerine çarpan&#160;veya kulaklarına batan hiçbir yabancı unsurla karşılaşmazken,&#160;yolları üzerinde büyük bir tehlikenin pusuya yattığına dair bir önsezi Mablung’un içinde giderek yoğunlaşıyordu. Yıllar önce, çevredeki ağaçların arasına gizlenmiş sayısız avcının bakışları altında&#160;aynı topraklardan geçtiği sırada Beren de benzer bir hisse kapılmıştı; oysa şimdi, Narog halkı oralardan silinip gideli çok olmuştu&#160;ve görünen o ki Orklar da henüz bu denli güneye inmemişti. O&#160;geceyi gri ağaçların arasında kamp ateşi yakmaksızın geçirdiler.</span></p>
<p><span class="font4" style="font-weight:bold;">Takip eden iki gün süresince yollarına devam ettiler ve Sirion'dan ayrılmalarını izleyen üçüncü günün akşamında&#160;Narog’un doğu kıyılarındaki düzlüğe çıktılar. Orada Mablung'un&#160;tedirginliği öyle arttı ki daha ileri gitmemeleri için Morwen’e yalvarma gereği duydu. Fakat bu sert görünümlü askerin kapıldığı korku karşısında gülmekten kendini alamadı kadın. “Yakında&#160;bizden kurtulacaksın,&quot; dedi kumandana, “o zaman için rahatlar&#160;sanırım. Yalnız onun öncesinde kısa bir süre daha katlanman gerekiyor bize. Korkuya kapılıp da geri dönemeyeceğimiz kadar çok&#160;yol almış bulunuyoruz.&quot;</span></p>
<p><span class="font4" style="font-weight:bold;">“Sizdeki gözü karalık çılgınlık derecesine varmış,&quot; diye isyan etti Mablung. “Sizi bu inattan vazgeçirmek için ne yapmalı, bilmem ki! Haber toplamamıza yardım edeceğinize, bunu kasten engelliyorsunuz sanki. Şimdi söyleyeceklerime kulak verin! Sizi yolunuzdan zorla alıkoymama konusunda emir aldım, ama sizi her&#160;ne pahasına olursa olsun koruma konusunda da talimatlarım var.&#160;Yarın sizi buraya yakın bir konumda bulunan Amon Ethir’e, yani&#160;Casustepe’ye götüreceğim; oraya varınca başınıza muhafız dikip&#160;oradan bir yerç kımıldamamanızı sağlayacağım. Bu ekibe ben komuta ettiğim sürece o tepeden daha öteye gidemeyeceksiniz.&quot;</span></p>
<p><span class="font4" style="font-weight:bold;">Amon Ethir denen yer, çok önceleri Narog’un beş kilometre doğusunda bulunan Kapıların önündeki düzlükte Felagund’un&#160;talimatıyla binbir güçlükle meydana getirilmiş, tepe denecek yükseklikte bir tümsekti. Nargothrond’a giden büyük köprü ve çevresi de dahil olmak üzere arazinin çıplak gözle her yönde boydan&#160;boya izlenebildiği zirvesi dışında tümüyle ağaçla kaplıydı burası.&#160;Bu tepeye kuşluk vakti ulaştılar ve doğu yönünden tırmanmaya&#160;koyuldular. Zirveye vardıklarında, nehrin hemen arkasında kahverengi ve çıplak bir kütle halinde uzanan Faroth Tepeleri’ne<sup>23&#160;</sup>doğru bakan Mablung’un Elflere has keskin gözleri, söz konusu tepelerin batı yakasındaki sarp kayaların üzerinde yükselen Nargothrond’un taraçalı kulelerini ve yalçın kayalar arasında duvardaki küçük kara bir delik misali göze çarpan Felagund&#160;Kapıları’nı seçebiliyordu. Çevrede en ufak ses duyulmuyor, şehre&#160;yapılan saldırı sırasında ejderhanın Kapılar üzerinde meydana getirdiği dev yanık izleri dışında ona veya başka bir düşman unsura&#160;dair hiçbir işaret görülmüyordu. Tüm arazi güneşin solgun ışıkları altında sükûnet içinde uzanmaktaydı.</span></p>
<p><span class="font4" style="font-weight:bold;">Bir süre çevreyi dikkatle inceleyen Mablung, önceden söylediği gibi yapıp atlılarından onunu kadınlarla beraber tepenin zirvesinde bıraktı ve çok büyük bir tehdit oluşmadıkça o geri dönene kadar bulundukları yerden bir yere kımıldamamalarını tembihledi.&#160;Olur da ciddi bir tehlikeyle karşılaşırlarsa, Morwen ve Nienor’u&#160;ortalarına alıp doğuya, Doriath yönüne doğru son hızla kaçmaları&#160;ve durumu haber verip yardım çağırmak üzere içlerinden birini&#160;önden göndermeleri talimatını verdi.</span></p>
<p><span class="font4" style="font-weight:bold;">Ardından, Mablung geri kalan adamlarıyla beraber yamaçtan aşağı indi ve atlılar tepenin batı ayağındaki, üzeri seyrek ağaçlarla kaplı düzlüğe yayılıp Narog Nehri'nin kıyısına doğru gözüpek&#160;fakat bir o kadar da temkinli biçimde ilerlemeye başladılar. Güzergah olarak dosdoğru köprüye çıkan orta kesimi seçmiş olan&#160;Mablung çok geçmeden köprünün bu yandaki ayağına ulaştı ve&#160;orasının tamamen çökmüş olduğunu gördü. Kuzeyin uzak zirvelerinde yağan aralıksız yağmurlar yüzünden suları iyice kabarmış&#160;olan nehir, köprünün yıkılmasıyla beraber etrafa saçılmış olan&#160;taşlar arasında köpürerek ve gürleyerek akıyordu.</span></p>
<p><span class="font4" style="font-weight:bold;">Ve Glaurung orada, harabe haline gelmiş olan Kapılar'ın arasından kayaların içine doğru ilerleyen geçidin gölgesine sinmiş bekliyordu. Bütün Orta-Dünya'da onların varlığını fark edebilecek ender gözlerden olan onunkiler, usulca yaklaşan Mablung ve&#160;adamlarını çoktan görmüştü. Kartallarınkinden bile daha keskin&#160;olan kötülük saçan gözleri, Elflerin dillere destan görüş mesafesini bile katlayacak nitelikteydi; öyle ki, bazı grup üyelerinin geride kaldığını ve Amon Ethir'in tepesinden halen ayrılmadığını da&#160;biliyordu.</span></p>
<p><span class="font4" style="font-weight:bold;">Böylece, Mablung köprünün yığın haline gelmiş parçaları üstünde coşkunlukla akan nehri geçebilecekleri bir nokta arayarak kayalar arasında gezinirken, Glaurung aniden çıkageldi ve muazzam bir gürültü eşliğinde akıntının ortasına alev kustu. Hemen&#160;ardından müthiş bir tıslama sesi duyuldu ve ortalığı büyük bir buhar kütlesi kapladı; bulundukları yere en yakın kaya yığını ardına&#160;saklanmaya çalışan ve kendilerini göz açıp kapayıncaya dek kör&#160;edici bir duman ve iğrenç bir koku dalgası içinde bulan Elflerin&#160;aklına o an için Casustepe yönünde kaçmaktan başka çare gelmemişti. Glaurung Narog civarında daireler çizerek etrafı kolaçan etmeyi sürdürürken son sürat kaçan adamlarından ayrılan Mablung&#160;kendini bir kayanın altına attı ve orada hiç kıpırdamadan beklemeye koyuldu; anlaşılan o ki, uygulamayı düşündüğü bir tasarı&#160;şekillenmişti aklında. Bu kötü rastlantı sayesinde Glaurung'un&#160;halen Nargothrond civarında bulunduğuna emin olmuştu gerçi,&#160;ama Hürin'in oğlunun akıbeti hakkında da elinden geldiğince fazla bilgi toplaması bekleniyordu ve bu yüzden, Glaurung uzaklaşır uzaklaşmaz cesaretini toplayıp nehri geçmeye ve Felagund'un&#160;terk edilmiş salonlarında araştırma yapmaya karar verdi. Morwen&#160;ve Nienor'u korumakla ilgili elden gelen her imkânı ortaya koydukları kanısındaydı: Glaurung'un ortaya çıkışını kaçmak için yeterli bir işaret olarak algılayıp Doriath'a doğru son hız at sürüyor&#160;olmalıydılar şimdiye.</span></p>
<p><span class="font4" style="font-weight:bold;">Devasa gövdesine rağmen son derece esnek bir yapıya sahip olan Dev Solucan Glaurung'un gölgesi sislerin içinde belli belirsiz&#160;süzülerek Mablung'un yakınından geçip gitti. Mablung ise onun&#160;uzaklaştığından emin olunca saklandığı kayanın altından çıktı ve&#160;büyük çaba harcayıp birçok kez ölümle burun buruna gelerek Na-rog Nehri'nin karşı kıyısına geçmeyi başardı. Diğer yandan, Amon&#160;Ethir'de kalan grup ejderin ortaya çıkışını dehşetle izlemişti. İlk&#160;şaşkınlığı üzerlerinden atınca, kendilerine verilmiş olan talimat&#160;uyarınca, bu konuda tartışmaya bile gerek görmeden Morwen ve&#160;Nienor'u ata bindirmiş ve onlarla beraber doğu yönünde kaçmaya&#160;başlamışlardı ki, tepeden inip de düzlüğe çıktıkları vakit uğursuz&#160;bir rüzgar ejderin püskürttüğü alevlerden artakalan yoğun dumanı onların bulunduğu tarafa sürükledi ve atların bile aklını başından alacak kadar berbat bir kokuyla çevrelendiler. Sonra, sisin&#160;içinde ne yöne gittiklerini göremezken buna bir de ejder nefesinin&#160;o iğrenç kokusunun yarattığı panik eklenince, atları kontrol altında tutmak imkânsız hale geldi ve hayvanlar güzergah değiştirip&#160;sağa sola kaçışmaya başladı; birbirinden ayrı düşen muhafızların&#160;bazısı yakındaki ağaçlara sert biçimde toslarken, diğerleri de sisin&#160;içinde boşuna birbirini arıyordu. Çılgına dönen atların kişneyişi&#160;ve sürücülerin bağırtılarını duyan Glaurung, yarattığı kargaşadan&#160;haz duyuyordu sanki.</span></p>
<p><span class="font4" style="font-weight:bold;">Yönünü bulmak için sisin içinde bir o yana bir bu yana savrulan Elflerden biri Leydi Morwen'in grilere bürünmüş bir hayaleti andıran siluetinin çıldırmış gibi koşan bir atın üstünde hızla geçip&#160;gittiğini göz ucuyla yakalasa da, </span><span class="font8">Nienor</span><span class="font4" style="font-weight:bold;"> diye bağırarak kızına seslenen kadın bir daha asla görülmemek üzere bir saniye sonra sisin&#160;içinde gözden kaybolmuştu.</span></p>
<p><span class="font4" style="font-weight:bold;">Nienor'a gelince; kör edici sis bulutunun üzerlerine çökmesiyle beraber çılgına dönen atının hakimiyetini kaybetmiş ve hemen akabinde hayvanın tökezlemesiyle eyerden fırlayıp yere kapak-lanmıştı. Düştüğü yerin zemini çimenlik ve dolayısıyla yumuşak&#160;olduğu için bir yeri incinmemişti, ama ayağa kalkınca çevresinde&#160;kimsenin kalmadığını fark etti: Refakatçileri ve atından mahrum&#160;şekilde, sisin ortasında yapayalnızdı. Yine de korkuya kapılınadı&#160;ve hızlı bir durum değerlendirmesi yaptı; birilerini bulma ümidiyle çığlıkların geldiği yönü takip etmek boşuna olurdu, çünkü bağ-rışlar her yönden geldiği gibi, giderek daha silikleşiyordu da. Bu&#160;şartlar altında yapılacak en doğru şeyin yeniden tepeye ulaşmak&#160;olduğuna karar verdi: Bölgeden uzaklaşmadan önce, ekip üyelerinden halen orada bulunan herhangi biri olup olmadığını kontrol&#160;etmek için Mablung tepeye son bir defa uğrardı elbet.</span></p>
<p><span class="font4" style="font-weight:bold;">Böylece, tahmini bir istikamete yürüyen Nienor çok geçmeden doğru yönü seçmiş olduğunu fark etti, çünkü toprak yukarı doğru meyillenmeye başlamıştı ve kısa süre içinde doğu eteklerinden&#160;tepeye tırmandığını anladı. Zemin yükseldikçe sis hafifliyordu ve&#160;güneşin aydınlattığı çıplak zirveye ulaşması çok uzun sürmedi.&#160;Nerede bulunduğundan emin olmak için şaşkınca etrafa bakındıktan sonra tam batıya dönmüştü ki, Glaurung’un kocaman kafasıyla burun buruna geldi; cüssesinden beklenmedik bir sessizlikle tepeye diğer yandan tırmanmış olan dev canavarın, efendisi&#160;Morgoth'un kötülüğünden izler taşıyan gözlerine bakarken buldu&#160;kendini.</span></p>
<p><span class="font4" style="font-weight:bold;">Büyük bir irade örneği gösteren genç kızın kendi üzerine doğru korkusuzca ilerlediğini gören ejderha Glaurung ona şöyle dedi: “Burada ne arıyorsun?&quot;</span></p>
<p><span class="font4" style="font-weight:bold;">Kendini cevap vermek durumunda hisseden Nienor “Bir süre önce bu taraflara gelmiş olan Türin adlı birini arıyorum,&quot; dedi.</span></p>
</body>
</html>