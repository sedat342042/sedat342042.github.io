<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p></p>
<p><span class="font4" style="font-weight:bold;">J. R. R. TOLKIEN King Edward’s School'da egitim görmeye başlayan John Ronald Reuel Tolkien’in dil üzerine büyük bir yeteneği ve merakı vardı. Eski Gal&#160;ve Fin dilleri üzerine egitim görürken, zamanla kendi Elf dillerini de yaratmaya&#160;başladı.</span></p>
<p><span class="font4" style="font-weight:bold;">1914’te I. Dünya Savaşı patlak verdiginde Oxford’da üniversite son sınıftaydı ve ertesi yıl Ingiliz Dili ve Edebiyatı’nı birincilikle bitirip tegmen olarak orduya&#160;katıldı. 1916 Haziran’ında Fransa’ya gemiyle gönderilmelerinden önce, çocukluk&#160;aşkı Edith Bratt ile evlendi ve dört çocuk sahibi oldular. En yakın üç arkadaşından ikisinin öldügü Somme Savaşı’na katıldı. Yılın sonlarına dogru hastalandı ve&#160;Ingiltere’ye geri gönderildi.</span></p>
<p><span class="font4" style="font-weight:bold;">Savaşın ardından Oxford’da Anglo-Sakson Profesörlüğü yaparak çalışmalarını akademisyen olarak sürdürdü. Anglo-Sakson (1925-45), Ingiliz (1945-59) dili ve&#160;edebiyatı dersleri verdi. Zamanla dünyanın en önemli dilbilimcilerinden biri haline gelecekti. Ana ilgisi Ingiltere’nin Ortabatı topraklarının yazın ve dilbilgisi geleneği üzerineydi. Edebiyat tarihiyle ilgili araştırmaları arasında, E. V. Gordon ile&#160;birlikte yazdığı Sir </span><span class="font8">Gawain and the Green Knight</span><span class="font4" style="font-weight:bold;"> (1925) ve </span><span class="font8">Beowulj: The Monsters&#160;and the Critics</span><span class="font4" style="font-weight:bold;"> (1936) sayılabilir. Tolkien, </span><span class="font8">Yüzüklerin Efendisi'ni</span><span class="font4" style="font-weight:bold;"> (1954-55) üniversitede öğrenciyken yazmaya başlamıştı. Bu yapıt üzerinde çalışırken çocukları&#160;için yazdığı </span><span class="font8">Hobbit</span><span class="font4" style="font-weight:bold;"> ( 1937), </span><span class="font8">Yüzüklerin Efendisi'ne</span><span class="font4" style="font-weight:bold;"> bir giriş niteliğindedir.</span></p>
<p><span class="font4" style="font-weight:bold;">Emekliye ayrılıp Edith ile birlikte Bournemouth’a yerleşti, ama karısının 197l’deki ölümünün ardından Oxford’a döndü. Tolkien geçirdiği bir hastalık&#160;sonrasında 1973’te öldü. Yarım kalmış eserleri, notlan ve defterleri oglu Chris-topher Tolkien tarafından yayıma hazırlanarak basıldı.</span></p>
<p><span class="font4" style="font-weight:bold;">CHRISTOPHER TOLKIEN 21 Kasım l924’te, J. R. R. Tolkien’in üçüncü oglu olarak dünyaya geldi. Bizzat Tolkien tarafından edebi varis tayin edilen C. Tolkien, 1973’ten itibaren, babasının yayımlanmamış yazılarının edisyonu ve yayımı&#160;üzerinde çalıştı. 1975’ten beri, eşi Baillie ile birlikte Fransa’da yaşamaktadır.</span></p>
<p><span class="font5" style="font-weight:bold;">John Ronald Reuel TOLKIEN</span></p>
<p><span class="font5" style="font-weight:bold;">Nümenor ve Orta-Dünya Üzerine BİTMEMİŞ ÖYKÜLER&#160;(Derleyen ve Yayna Hazırlayan:&#160;CHRISTOPHER TOLKIEN)</span></p>
<p><span class="font2">Çeviren: Kemal Baran Özbek</span></p>
<p><span class="font4" style="font-weight:bold;">Nümenor ve Orta-Dünya Üzerine BİTMEMİŞ ÖYKÜLER&#160;John Ronald Reuel TOLKIEN</span></p>
<p><span class="font4" style="font-weight:bold;">Orijinal Adı: </span><span class="font8">Unfinished Tales </span><span class="font4" style="font-weight:bold;">(Derleyen ve Yayna Hazırlayan:</span></p>
<p><span class="font4" style="font-weight:bold;">CHRISTOPHER TOLKIEN)</span></p>
<p><span class="font4" style="font-weight:bold;">lthaki Yayınlan - 812</span></p>
<p><span class="font4" style="font-weight:bold;">Yayma Hazırlayan: </span><span class="font8">Yankı Enki </span><span class="font4" style="font-weight:bold;">Düzelti: </span><span class="font8">Hazal Çamur&#160;</span><span class="font4" style="font-weight:bold;">Kapak Uygulama: </span><span class="font8">Şükrü Karakoç&#160;</span><span class="font4" style="font-weight:bold;">Sayfa Düzeni ve Baskıya Hazırlık: </span><span class="font8">Özge Kılıç</span></p>
<p><span class="font8">l. </span><span class="font4" style="font-weight:bold;">Baskı, Kasım 2012, İstanbul</span></p>
<p><span class="font4" style="font-weight:bold;">ISBN: 978-605-375-234-9</span></p>
<p><span class="font4" style="font-weight:bold;">Sertifika No: 25001</span></p>
<p><span class="font4" style="font-weight:bold;">Türkçe Çeviri © Kemal Baran Özbek, 2012 © lthaki, 2012</span></p>
<p><span class="font4" style="font-weight:bold;">© The J. R. R Tolkien Copyright Trust ve C. R. Tolkien 1980 © Büyük Britanya’da ilk olarak 1980’de George Alien ve Unwin Ltd. tarafından</span></p>
<p><span class="font4" style="font-weight:bold;">yayımlanmıştır.</span></p>
<p><span class="font4" style="font-weight:bold;">Bu eserin tüm hakları Akçalı Telif Hakları Ajansı aracılığıyla satın alınmıştır. Yayıncının yazılı izni olmaksızın alıntı yapılamaz.</span></p>
<p><span class="font4" style="font-weight:bold;">®© Bu monogramın hakları TheJ. R. R. Tolkien Estate Limited'e aittir.</span></p>
<p><span class="font4" style="font-weight:bold;">lthaki™ Penguen Kitap-Kaset Bas. Yay. Paz. Tic. Ltd. Şti.'nin yan kuruluşudur. Bahariye Cad. Dr. İhsan Ünlüer Sok. Ersoy Apt. A Blok No: 16/15 Kadıköy - İstanbul&#160;Tel: (0216) 348 36 97 Faks: (0216) 449 98 34&#160;</span><a href="mailto:ithaki@ithaki.com.tr"><span class="font4" style="font-weight:bold;">ithaki@ithaki.com.tr</span></a><span class="font4" style="font-weight:bold;"> - ^^w.ithaki.com.tr - ^^w.ilknokta.com</span></p>
<p><span class="font4" style="font-weight:bold;">Kapak, İç Baskı: Deniz Ofset Matbaacılık Gümüşsuyu Cad. Topkapı Center, Odin İş Merkezi No: 403/2 Topkapı-İstanbul&#160;Tel: (0212) 613 30 06 - Faks: (0212) 613 51 97</span></p>
<p><span class="font9">Nümenorve Orta-Dünya üzerine Bitmemiş Öyküler;</span><span class="font2"> Orta-Dünya’nın Birinci Çağı ile Yüzük Savaşı’nın sona erişi arasındaki süreçten&#160;çeşitli kesitler sunan öykülerin bir derlemesi olup; Gandalf’ın&#160;Cüceleri Çıkın Çıkmazı’ndaki toplantıya gönderişinin heyecan&#160;dolu anlatımından Beleriand kıyılarında deniz tanrısı Ulmo’nun&#160;Tuor’un gözleri önünde ortaya çıkışına ve Rohan Atlıları’nın askeri örgütlenme yapısının eksiksiz bir anlatımına dek çeşitli olaylar&#160;ile unsurları kapsamaktadır. Aynı zamanda bu eser, çöküşü öncesindeki uzun çağlardan Nümenor hakkında günümüze kalabilen&#160;tek öykünün yanı sıra, Beş Büyücü, Palantıri ve Amroth Efsanesi&#160;gibi olaylar hakkında bilinen her şeyi içerir.</span></p>
<p><span class="font2">1955 yılında </span><span class="font9">Yüzüklerin Efendisinin</span><span class="font2"> Ekler kısmındaki metinleri hazırladığı sıradaJ.R.R. Tolkien şöyle demişti: “Kitabımı sadece bir ‘kahramanlık ve macera’ romanı olarak algılayacak ve içerdiği&#160;‘açıklığa kavuşmamış kimi olay dizilerini’ edebi akışın doğal bir&#160;parçası olarak görecek çoğu okurumun bu Eklerin üzerinde durmayıp onları es geçeceği şüphe götürmez.” </span><span class="font9">Bitmemiş Öyküler’in&#160;</span><span class="font2">ise, bunun tam aksine, Orta-Dünya’yı ve onu meydana getiren dilleri, efsaneleri, politik unsurları ve de kralları henüz gerektiği gibi&#160;incelememiş okurlara yönelik olduğu açıkça söylenebilir.</span></p>
<p><span class="font2">Elinizdeki eser Christopher Tolkien tarafından derlenmiş ve yayma hazırlanmıştır. Kendisi, </span><span class="font9">Yüzüklerin Efendisi</span><span class="font2"> dönemini yansıtan haritaya bu eserinde daha kapsamlı olarak tekrardan yer&#160;verdiği gibi, J.R.R. Tolkien tarafından Nümenor üzerine çizilmiş&#160;yegane haritayı da yayma sunuyor.</span></p>
<p><span class="font1">İÇİNDEKİLER</span></p><a id="caption1"></a><h5><a id="bookmark0"></a><span class="font1">NOT</span></h5>
<p><span class="font2">Anlatının seyri boyunca pek çok yorum ve açıklamaya yer verildiğinden, kitabın farklı bölümlerinde farklı bakımlardan yazara ve editöre ait olan kısımları ayrıştırma gereği ortaya çıkmıştır. Yazarın kaleme aldığı kısımlar daha büyük puntoyla yazılırken, editörün araya girdiği açıklama bölümleri daha küçük puntoyla kâğıda&#160;dökülmüştür. Ne var ki, editörün elinden çıkan bölümlerin metne&#160;hakim olduğu </span><span class="font9">Galadriel ve Celeborn’un</span><span class="font2"> Öyküsü’nde yukarıda bahsedilen uygulamanın tam tersi görülmektedir. Ekler kısmında (ve&#160;aynı zamanda </span><span class="font9">‘Aldarion ve Erendis’ Öyküsünün Geri Kalanı</span><span class="font2"> bölümünde) ise, hem yazarın hem de editörün kaleme aldığı kısımlar&#160;küçük puntoyla yazılmış, yazarın alıntılarına kesme işareti (apost-roD içinde yer verilmiştir.</span></p>
<p><span class="font2">Ekler kısmına serpiştirilmiş olan notlara numara verilerek bunların Kaynakça kısmında açıklanması yerine, dipnot şeklinde irdelenmeleri tercih edilmiş olup; yazarın metnin herhangi bir&#160;noktasında yer verdiği kendi notları ‘[Yazarın Notu]’ biçiminde&#160;belirtilmiştir.</span></p><h5><a id="bookmark1"></a><span class="font13" style="font-weight:bold;">GİRİŞ</span></h5>
<p><span class="font2">Ölmüş bir yazarın ardından onun geride bıraktığı eserleri yayma hazırlama sorumluluğunu üstlenen kişinin işi çok zordur. Kendisini böyle bir durumda bulan kimileri, belki yazar öldüğü sırada kayda değer ölçüde bitme aşamasına gelmiş olan eserler hariç, eldeki malzemenin hiçbirini yayımlarnamayı seçebilir. J.R.R.&#160;Tolkien’in henüz yayımlanmamış eserleri göz önüne alındığında&#160;da izlenmesi gereken yol ilk bakışta buymuş gibi görünüyordu;&#160;kendi yazdığı şeyleri alışılmışın dışında bir tavır ortaya koyarak&#160;yine kendisi eleştirmekten kaçınmayan ve de zor beğenen biri olduğu için, diğerlerine oranla tamamlanmaya daha yakın olanlar&#160;da dahil olmak üzere, bu kitapta yer alan öykülerin herhangi birinin çok daha ciddi ve dikkatli bir düzeltme evresi geçirmeksizin&#160;okuyucuya sunulacağı fikrini aklına bile getirmezdi.</span></p>
<p><span class="font2">Diğer yandan, yarattığı dünya ve bu dünya ile ilgili yazıların doğası ve kapsamı, onun yarım bıraktığı eserleri bile kendiliğinden özel bir yere koymaktadır bana göre. İçeriğinin düzensiz yapısına ve babamın onun metninde pek çok değişiklik yapmak isteyip de bir türlü yapmaya fırsat bulamadığının bilinmesine karşın,&#160;</span><span class="font9">Silmarillion'un</span><span class="font2"> yayın dünyasından uzak kalmaya devam etmesi&#160;bana göre olasılıkdışıydı; bunun üzerine ben, ciddi tereddütler&#160;yaşadıktan sonra, söz konusu eseri, ancak yorum ve açıklamalar&#160;ile birbirine bağlanabilen kopuk metinlerden kurulu tarihsel bir&#160;çalışma şeklinde değil, eksiksiz ve u^mlu bir yapı halinde yayına sundum. Elinizde tuttuğunuz bu kitapta yer alan hikâyeler ise&#160;tamamen farklı bir temele sahip: Birlikte ele alındıklarında hiçbir bütünlük ifade etmiyorlar. Gerçekten de bu kitap, öyle veya&#160;böyle hepsi Nümenor ve Orta-Dünya ile ilgili olsa da, gerek şekil gerekse yazılma amacı, bitiş ve kaleme alınma (ve de benim&#160;redaksiyonumdan geçme) tarihleri bakımından birbirine uzak&#160;hikâyelerden kurulu. Yine de yayımlanmaları konusunda ısrar etmemin ardında yatan gerekçe, her ne kadar onun kadar güçlü bir&#160;eser meydana getirememiş olsalar da, Silmarillion’un yayınlanma-smda dayanak aldığım gerekçeden farklı değil. Melkor’un yanında&#160;Ungoliant ile beraber Hyarmentir’in zirvesinden “tanrıların uzun&#160;buğday başakları altında altın renkli bir çayır gibi uzanan Yavan-na düzlükleri&quot;m seyredişini; Fingolfin’in ordusunun Batı’dan&#160;yükselen ilk ayışığı ile yere vuran gölgesini; Morgoth’un tahtının&#160;eteklerinde kurt kılığına bürünmüş şekilde pusuya yatan Beren’i&#160;veya Neldoreth Ormanı’nın karanlıkları içinde aniden beliren Sil-maril ışığını unutamayan ve daha fazlasını isteyen sayısız okur&#160;bulunuyor... Gandalf’m gerek Saruman'ın kibrini 2851 yılında&#160;yapılan Ak Divan toplantısında muzipçe alaya alan gerekse Yüzük&#160;Savaşı’nın sona ermesinin ardından Minas Tirith’te vaktiyle Cüceleri Çıkın Çıkmazı’ndaki toplantıya katılmaya nasıl ikna ettiğini&#160;anlatan (ve bu defa son kez duyulacak olan) sesi; Suların Efendisi&#160;Ulmo’nun Vinyamar Denizi’nden yükselişi; Doriathlı Mablung’un&#160;Nargothrond’daki köprü harabelerinin altmda “sefil bir kemirgen&#160;gibi&quot; saklanışı veya Anduin bataklığından kurtulmak için çabaladıkça daha çok dibe gömülen Isildur’un ölümü, bu öykülerin şekil itibariyle taşıdığı kusurları yukarıda bahsedilen tipteki okurun&#160;gözünde fazlasıyla bastıracaktır kanısındayım.</span></p>
<p><span class="font2">Bu koleksiyonda karşınıza çıkacak öykülerin pek çoğu başka metinlerin içinde daha kısaca değinilmiş veya en azından atıfta bulunulmuş olan konuların bir nebze de olsa irdelenmesidir;&#160;şunu hemen belirtelim ki, bu kitapta Orta-Dünya’nın tarihsel yapısının bir amaç değil araç olarak kullanıldığı ve anlatının kendi&#160;yapısı bakımından konuları derinlemesine inceleme yoluna girmekten kaçındığı hesaba katılırsa, Yüzüklerin </span><span class="font9">Efendisi</span><span class="font2"> tutkunları&#160;bu kitabın içeriğini büyük ölçüde tatmin edici bulmayacak ve ne&#160;Rohan Hanedan Arması altında at süren savaşçıların askeri organizasyon yapısını inceleme isteği duyacak ne de Drüadan Ormanı&#160;Vahşileri’ni oldukları yerden alıp tanıma zahmetine katlanacaktır. Babam sağ olsa bu yaklaşımlarından dolayı onları kesinlikle&#160;haksız bulmazdı. </span><span class="font9">Yüzüklerin Efendisi</span><span class="font2">'nin üçüncü cildinin yayımlanmasının hemen öncesinde, Mart 1955’te yazdığı bir mektupta&#160;bakın ne diyor:</span></p>
<p><span class="font2">“Geldiğimiz şu noktada, keşke herhangi bir ek metin yazacağıma dair vaatte bulunmasaydım diyorum! Çünkü söz konusu metinlerin başı ve sonu kesilmiş, içeriği kısıtlandırılmış o halleriyle kimseyi memnun etmeyeceğini düşünüyorum: En azından beni&#160;ve de aldığım mektuplardan -ki bunların sayısı şaşırtıcı derecede&#160;fazla- anlaşıldığı üzere, bu tip metinleri seven ve gerekli gören&#160;sayısı insanı hayrete düşürecek kadar kabarık okuyucu kitlesini&#160;memnun etmeyeceği kesin; Yüzüklerin </span><span class="font9">Efendis</span><span class="font2"> i’ni sadece bir ‘kahramanlık ve macera’ romanı olarak algılayacak ve içerdiği ‘açıklığa&#160;kavuşmamış kimi olay dizilerini’ edebi akışın doğal bir parçası&#160;olarak görecek çoğu okurumun bu Eklerin üzerinde durmayıp&#160;onları es geçeceği şüphe götürmez.</span></p>
<p><span class="font2">Yazdıklarımın bütününe kocaman bir oyunun parçasıymışlar gibi yaklaşmanın iyi bir fikir olduğundan artık pek de emin değilim, en azından böylesi bir olgunun fazlaca çekici ve&#160;bağımlılık yaratıcı olduğunu düşünen benim gibi biri için söylenebilir bu. Sözünü ettiğim Ekler daha çok, sırf hikayelerin&#160;dayandığı efsanelerdeki boşluklar doldurulsun ve bilgi eksiklikleri giderilsin diye bunu destekleyecek olan okurların beklentisini karşılamak ve de öykünün kendi doğasında yatan o&#160;merak uyandırıcı özelliğe ithafta bulunmak için coğrafi, kronolojik ve dilsel ayrıntılar üzerinde yapılmış özenli bir çaba&#160;olarak nitelenebilir.”</span></p>
<p><span class="font2">Ertesi yıl yazdığı bir mektupta ise şunları belirtiyor:</span></p>
<p><span class="font2">“ ... Sizin gibi pek çokları daha fazla ve çeşitli harita talep ederken, bazı diğerleri ise yer isimlerinden ziyade jeolojik işaret ve belirteçler görmeyi tercih ediyor; bazıları Elflerin diline özgü gramer ve ses özellikleri ile bunların örneklerini&#160;görmeyi diliyor, diğerleri kullanılan ölçülerden örnekler istiyor. .. Müzisyenler o dünyada kullanılan ezgileri ve notalan&#160;öğrenmek, arkeologlar seramik ve madenbilim numuneleri&#160;görmek, botanikçiler </span><span class="font9">mallorn, elanor, niphredil, alfirin, mallos&#160;</span><span class="font2">ve s</span><span class="font9">ymbelmyne</span><span class="font2"> gibi bitki ve çiçeklerin daha eksiksiz betimlemelerini okumak, tarihçiler Gondor’un sosyo-politik yapısı&#160;hakkında daha detaylı bilgi edinmek, genel okuyucu kitlesi ise&#160;Arabasürücüleri, Harad, Cücelerin kökenleri, Dunharrow’un&#160;Ölü Adamları, Beorningler ve beş büyücü içinden kaybolan&#160;ikisi hakkında daha fazla şey okumak istiyor.”</span></p>
<p><span class="font2">Yine de, bu soruya cevap olarak hangi görüş benimsenirse benimsensin, bazıları için -ki bu gruba ben de dahilim- Nümenörlu Veantur’un isminin karşılığı ‘Dönüş’ olan gemisi Entulesse’yi&#160;İkinci Çağ’ın altı yüzüncü yılında bahar rüzgarlarıyla beraber Gri&#160;Limanlar’a getirişini, Uzun Elendil’in naaşının oğlu Isildur tarafından tepesinde işaret ateşi yanan Halifirien’in zirvesine yerleştirilişini, Hobbitlerin Erşehir Salı’yla nehre açıldıkları sırada geriye dönüp baktıklarında sisli karanlığın içinde kıyıda durmuş&#160;kendilerini seyrederken gördükleri Kara Atlı’nın Dol Guldur&#160;Yüzüktayfları’nın lideri Cadı-Kral’ın sağkolu Khamül olduğunu ... ve hattâ Gondor’un on ikinci kralı Tarannon’un bir türlü&#160;çocuk sahibi olamayışından (Yüzüklerin </span><span class="font9">Efendisi</span><span class="font2"> romanının Ekler&#160;kısmında da kayda geçirilmiş bir durumdur bu) dolayı Kraliçe&#160;Berüthiel’in o ana dek tamamen esrarengiz kalmayı başarmış kedileriyle haşır neşir oluşunu öğrenmenin ardında, o zamana dek&#160;günyüzüne çıkmamış bazı detayların açıklığa kavuşturulmasından çok daha büyük bir itki yatmaktadır.</span></p>
<p><span class="font2">Bu kitabın meydana gelme süreci oldukça zorlu geçti, sonuçta ortaya çıkan eserin ise çoğu bakımdan karmaşık olduğu söylenebilir. Kitabın içinde yer verilen öykülerin hepsi, farklı bakış açılarına göre, az çok ‘bitmemiş’ niteliktedir ve her birini değişik&#160;açılardan ele alıp değişik bir yöntemle şekillendirme gereği doğmuştur. İzleyen bölümde kitabın her bir parçası üzerinde ayrı ayrı&#160;duracak ve bazı genel özelliklere dikkatinizi çekeceğim.</span></p>
<p><span class="font2">Karşıma çıkan en önemli sorun, en fazla ‘Galadriel ve Celeborn’un Öyküsü' adlı bölümde kendisini gösteren ‘tutarlılık’&#160;sorunuydu. Söz konusu öykü, diğerlerine oranla çok daha geniş&#160;anlamda bir ‘Bitmemiş Öykü’: ‘Tuor ve Onun Gondolin’e Gelişi&#160;Hakkında’ gibi sonunu belirsiz bırakacak şekilde aniden yarıda&#160;kesilen veya ‘Cirion ile Eorl’ gibi kopuk parçaların bir araya toplanmasıyla kurulmaya çalışılmış bir hikâye değil; bırakın kaleme&#160;alınmış nihai bir formatı, Orta-Dünya tarihinin şu ana dek belirgin bir tanımı dahi ortaya konmamış başlıca evrelerinden birini&#160;anlatan bir öyküdür. Daha önce yayımlanmamış öykülerin ve taslak metinlerin bu kitaba dahil edilmesi, elinizdeki eseri yazarının&#160;-kendi kişiliğinde bir araya getirdiği hem çevirmen hem redaktör&#160;sıfatıyla- okuyucuya ‘rapor ettiği’ sabit ve diğer tüm etkenlerden&#160;bağımsız bir tarih olarak değil, yazarın zihninde giderek gelişip&#160;yayılan ve yön değiştiren bir kavram olarak algılamamıza yol açmaktadır. Yazarın çalışmalarını son derece detaylı bir öz eleştiriden geçirip çeşitli kıyaslamalara tabi tuttuktan sonra yayımlamaktan vazgeçmesiyle beraber, henüz yayımlanmamış eserlerinde&#160;Orta-Dünya üzerine bulunacak veriler, ‘bildik’ eserlerindekilerle&#160;çoğu zaman çelişecektir; sonuç olarak da, mevcut yapıya sonradan&#160;eklenecek yeni unsurların önceden yaratılmış olan dünyaya olan&#160;katkısı, o dünyanın yaratılma sürecine olan katkısının gölgesinde&#160;kalacaktır. Bu kitapta benim baştan beri benimsediğim yaklaşım&#160;da işte buydu; terminolojide yaptığım ufak değişiklikler -ki kitabın en belirgin özelliğini teşkil eden taslak-derlernesi formatının&#160;terk edilememesi durumunda ortaya çıkacak olan uyumsuzluğun&#160;yaratacağı açıklama zorlukları ve kavram kargaşasının önüne geçebilmek için bu kaçınılmazdı- ve benzeri diğer küçük ayrıntılar&#160;dışında, önceden yayın yüzü görmüş mevcut eserlerle arasında&#160;tutarlı bir bağ kurabilmek için, bu kitabı oluşturan öykülerin&#160;içeriğinde herhangi bir değişiklik yapmadım, onun yerine kitap&#160;boyunca tespit ettiğim konu çatışmalarına ve anlatılan olayların&#160;birbiriyle çelişen varyasyonlarına dikkat çekmeyi tercih ettim.&#160;Metin kurgusunun her ne kadar kendine özgü sayılamayacaksa&#160;da yine de öncelikli hedeflerinden birinin hem eserin kendi içinde hem de konu bakımından kendisiyle bağlantılı diğer eserlerle&#160;uyumunun sağlanması olduğu </span><span class="font9">Sümarülion</span><span class="font2"> ile ‘Bitmemiş Öyküler’&#160;bu bakımdan belirgin ölçüde farklılık göstermektedir ve yukarıda bahsettiğim bazı noktalar haricinde, kitabın içerdiği birbiriyle&#160;çelişen konu varyasyonları arasında yaptığım ‘izinsiz’ tercihler de&#160;bir kenara bırakılırsa, </span><span class="font9">Silmarillion</span><span class="font2">’un yayımlanmış haline baba-</span></p>
<p><span class="font2">mm sağlığında bizzat yayımladığı diğer eserleri ile aynı ölçüde değişmez bir referans olarak başvurdum.</span></p>
<p><span class="font2">İçeriği bakımından bu kitap tamamen anlatım üzerine (diğer bir deyişle; betimleme ve tanımlamalar üzerine) kuruludur: Orta-Dünya ve Aman hakkında felsefi ve kurgusal sayılabilecek&#160;tüm yazıları bu kitabın dışında tuttuğum gibi, zaman zaman onlara başvurma gereği doğduğunda bile böyle bir yolu tercih etmedim. Dünyanın Hk Üç Çağı ile paralellik gösterecek şekilde metni&#160;Bölümler’e ayırmak gibi basit bir model yoluyla uyumlu bir konu&#160;akışı temin etmeye çalıştım; fakat bunu yaparken, Amroth efsanesi&#160;ve onun ‘Galadriel ve Celebom’un Öyküsü’ adlı bölümde geçen&#160;anlatımında da görüleceği üzere, kaçınılmaz olarak bazı zaman&#160;kesitlerini atladım. Dördüncü Bölüm aslında bir eklentiden öteye&#160;geçmiyor ve içeriğinde ‘öykü’ özelliği yok denecek kadar az olan&#160;birbiriyle tutarsız bazı makaleler ve genelleştirilmiş denemeler&#160;barındırdığından, ‘Bitmemiş Öyküler’ konseptine ters düşüyor.&#160;Drüedain hakkındaki bölüm ise, kendisinin de küçük bir kısmını&#160;oluşturan ‘Sadakat Taşı’ hikâyesi sayesinde bu eserde yer edinebilmiştir; aynı zamanda bu öykü beni Istari ve Palantıri ile ilgili bölümü de kitaba katmaya yöneltmiştir; çünkü bu iki başlık (özellikle&#160;de ikincisi) pek çok okurun merakla yaklaştığı ve hakkında daha&#160;çok şey öğrenmek istediği bir konuyu irdelemekteydi ve beklenenleri açıklamak için bu kitaptan daha uygun bir yer görünmüyordu.</span></p>
<p><span class="font2">Kitabın bazı yerlerinde notlar göze aşırı derecede fazla görünse de, en çok not yığılması olan noktalara (örneğin, ‘Ferah Çayırlar&#160;Felaketi’) dikkat edildiğinde, bunların editörden ziyade, kariyerinin sonraki evresinde yazdığı eserlerde ağ gibi örülü notlar yoluyla farklı konuları birbiriyle bağlantılı olarak betimleme tekniğine&#160;yönelmiş olan yazardan kaynaklandığı anlaşılır. Kitap boyunca&#160;hangi kısımların editörün hangilerinin ise yazarın elinden çıkma&#160;olduğuna açıklık getirmek için çaba gösterdim. Gerek notlarda&#160;gerekse ek metinlerde yer alan orijinal bilgilerin kabarıklığı yüzünden, Dizin bölümündeki sayfa referanslarını Giriş kısmı hariç&#160;kitabın tamamına yaymayı uygun buldum.</span></p>
<p><span class="font2">Kitabın geneli boyunca, (en başta Yüzüklerin </span><span class="font9">Efendisi</span><span class="font2"> olmak üzere) babamın daha önce yayımlanmış eserleri hakkında oku-</span><span class="font4" style="font-weight:bold;">lO&#160;</span><span class="font2">run iyi düzeyde bilgi sahibi olduğunu varsayarak hareket ettim,&#160;çünkü aksini kabul etmek editörün kitaba olan müdahalesinin&#160;artırılması anlamına gelirdi ki bu zaten fazlasıyla yapılmıştı. Bununla beraber, okuru her defasında başka bir yerde referans arama zorluğundan kurtarma ümidiyle, Dizin’de yer alan başlıkların&#160;hemen hepsi için kısa tanımlamalara yer verdim. Eğer herhangi&#160;bir unsuru açıklamakta yetersiz kalırsam veya istemeyerek de olsa&#160;anlaşılması güç bir dil kullanmışsam, Bay Robert Foster’in benim&#160;de devamlı olarak başvurarak etkinliğine tanık olduğum </span><span class="font9">Tam Tekmil Orta-Dünya Rehberi</span><span class="font2"> adlı eseri hayranlık verici bir kaynaktır.</span></p>
<p><span class="font2">Sayfa bazlı referanslardan </span><span class="font9">Silmarillion’a</span><span class="font2"> yapılmış olanlar söz konusu eserin kalın ciltli sürümü için, </span><span class="font9">Yüzüklerin Efendisi’ne</span><span class="font2"> yapılanlar ise cilt adı, kitap ve bölüm esasında geçerlidir. <a id="footnote1"></a><sup><a href="#bookmark2">1</a></sup><sup> <a id="footnote2"></a><a href="#bookmark3">2</a></sup></span></p>
<p><span class="font2">İzleyen kısımda, kitabımızı oluşturan her bir bölüm için kaynakça niteliğinde belli başlı notlara yer verilmiştir.</span></p>
<p><span class="font2">BÖLÜM BİR I</span></p>
<p><span class="font9">Tuor ve Onun Gondolin’e Gt;lişi Hakkında</span></p>
<p><span class="font2">Babam birden çok defa ‘Gondolin’in Düşüşü’nün Birinci Çağ’ın ilk öyküsü olduğunu vurgulamış ve gerçekten de onun bu tespitine&#160;aykırı hiçbir veriye rastlanmamıştır. 1964 tarihli bir mektubunda,&#160;bu öyküyü 1917 senesi içinde ‘hasta izni’ alarak ordudan ayrıldığı dönemde, ‘aklı pek de başında değilken’ yazdığına değinmiş,&#160;bunun dışında çeşitli seferlerde ise sözü edilen tarihi 1916 ve&#160;1916-17 şeklinde belirtmiştir. 1944 yılında bana yazmış olduğu&#160;bir mektupta ise </span><span class="font9">“Silmarillion’u</span><span class="font2"> ilkin gramofon sesleri ve tıklım</span></p>
<p><span class="font2">tıklım insanla dolu askeri barakaların ortasında yazmaya başlamıştım&quot; der ki Gondolin'in Yedi Ismi’nin de aralarında bulunduğu bazı taslak çalışmaların, arka yüzünde askeri bir taburda geçerli&#160;olan kıdem zincirinin yazılı olduğu bir kâğıt parçasına karalandığı görülür. Bu öyküyle ilgili elimize geçen ve halen varlığını sürdüren ilk taslak, iki küçük okul defterini dolduracak uzunlukta&#160;olup, bunların ilk etapta kurşun kalemle hızla yazıldığı, sonradan&#160;ise çoğu noktası değiştirilmek suretiyle mürekkepli kalemle üzerinden geçildiği gözlemlenmektedir. Annem bu metni temel alarak büyük olasılıkla 1917 yılında düzgün bir kopya çıkardıysa da,&#160;tam olarak saptayamamakla beraber babamın Oxford’da o tarihte&#160;henüz tamamlanmamış olan ünlü Oxford Sözlüğü’nün oluşturulması için bir araya gelmiş kadroda yer aldığı 1919-20 süreci olarak&#160;tahmin ettiğim bir tarih aralığında bu kopya üzerinde de yoğun&#160;değişiklikler yapılmıştır. 1920 ilkbaharında, bir makalesini paylaşmak üzere mezun olduğu üniversite olan Exeter’in Yazı Kulübü’ne&#160;davet edilmiş ve orada ‘Gondolin’in Düşüşü’nü okumuştur. ‘Ma-kale’sini dinleyicilere sunarken yapmak istediği konuşma için hazırlamış olduğu notlar bugün hâlâ elimizde. Bunlara bakıldığında,&#160;öncelikle dinleyicilerin karşısına eleştirel nitelikli bir makaleyle&#160;çıkmamış olduğu için özür diliyor ve şöyle devam ediyor: “Bu durumda, elimin altında hazır bulunan bir çalışmamı okuma ihtiyacı&#160;duydum ve uygun bir metin bulmak üzere umutsuzca çırpınarak&#160;nihayet bu öykümde karar kıldım. Daha önce günyüzüne çıkmamış bir öykü bu pek tabii... Hayal gücümün ürünü olan ve bir süreden beri zihnimin derinliklerinde büyüttüğüm (daha doğru ifade etmek gerekirse, yapılandırdığım) bir Elf aleminde geçen, tam&#160;bir hayat döngüsüne sahip olayları konu alıyor. Bu dünyayı anlatan öykülerin bazısı kargacık burgacık yazılmış notlardan ibaret...&#160;Bugün size sunmak üzere seçmiş olduğum öykü, içlerinde en iyisi&#160;değil belki, ama her ne kadar onu yüksek sesle okumaya çekinmeme sebep olacak kadar üstünkörü bir şekilde gözden geçirmişsem&#160;de, şu ana dek bütünüyle gözden geçirilmiş olan yegane öykü.&quot;</span></p>
<p><span class="font2">Tuor ve Gondolin Sürgünleri (sonraki adıyla ‘Gondolin'in Düşüşü’) şeklinde anılan bu öykü, babam muhtemelen 1926 ile 1930 yılları arasında Silmarillion’un (bu arada bu isim de, tesadüf eseri ilk defa </span><span class="font9">The Obsener</span><span class="font2"> gazetesine yazdığı 20 Şubat 1938 tarihli mektubunda geçmiştir) bir parçasını meydana getirmek üzere&#160;kısa ve konusu sadeleştirilmiş bir versiyonunu yazmışsa da, ta ki&#160;bu kitabın diğer bölümlerinde yer alan değiştirilmiş kısımlarla&#160;uyum sağlaması gereği ortaya çıkana kadar, yıllarca gözden uzak&#160;kalmıştır. Çok sonraları, aynı konu üzerine ‘Tuor ve Gondolin’in&#160;Düşüşü Hakkında’ başlığı altında şekli tamamen değiştirilmiş bir&#160;metin üzerinde çalışmaya başlamıştır. Bu öykünün </span><span class="font9">Yüzüklerin&#160;</span><span class="font2">E/endisi’nin tamamlandığı fakat yayına sürülmesinin halen şüpheli olduğu 1951 yılı içinde yazılmış olması kuvvetle muhtemel.&#160;Gençliğinde yazmış olduğu öykü ile tarz ve içerik bakımından&#160;fazlaca farklılık göstermesine rağmen onun pek çok belirgin özelliğini nüvesinde bulundurmayı sürdüren ‘Tuor ve Gondolin’in&#160;Düşüşü Hakkında’ adlı öykü, o tarihte çoktan basılmış olan&#160;</span><span class="font9">Silmarillion'un</span><span class="font2"> o çok kısa 23. bölümünü oluşturan efsaneyi bütünüyle anlatabilecekse de, üzücü bir şekilde, Tuor ile Voronwe’nin&#160;son kapının önüne geldiği ve Tuor’un Tumladen adı verilen düzlüğün ötesindeki Gondolin’i gördüğü sahneden sonrasına geçmemekledir. Yazarın böyle yapmasının ardında yatan sebep hakkında bugün bile hiçbir ipucu bulunamıyor.</span></p>
<p><span class="font2">Elinizde tutmakta olduğunuz kitabın kapsamına alınan, bu son sözü edilen metindir işte. İsim karışıklığının önüne geçmek&#160;amacıyla bu öyküyü ‘Tuor ve Onun Gondolin’e Gelişi’ şeklinde&#160;tekrar adlandırdım; kaldı ki öykü şehrin düşüşüyle ilgili hiçbir&#160;bilgi içermiyor. Babamın çalışmalarında her daim gözlemlendiği&#160;üzere, bu öyküde de farklı anlatım tarzları kullanıldığı ve ayrıca&#160;öykünün kısa bir kesitinde (Tuor ve Voronwe’nin Sirion Nehri’ne&#160;varışı ve onu geçişleri) birbiriyle çelişen yazı formatları bulunduğundan, birtakım kurgusal müdahale ve düzenlemelere ihtiyaç&#160;doğmuştur.</span></p>
<p><span class="font2">Tuor’un Gondolin’de geçici bir süre kalışı, Idril Celebrindal’la bir araya gelişi, Earendil’in doğuşu, Maeglin’in ihaneti, şehrin&#160;yağmalanması ve mültecilerin şehirden kaçışı gibi Birinci Çağ’ın&#160;çekirdek olayları hakkında zihninde canlanan tüm bu unsurlar&#160;hakkında babamın yazmış olduğu eksiksiz nitelikteki tek öykünün, gençlik yıllarının bir eseri oluşu gerçekten hayret verici. Yine&#160;de bu ‘hayret verici’ öykünün bu kitaba dahil edilmesinin uygunsuz kaçacağı tartışma götürmezdi. Ne de olsa bu öykü, kaleme&#160;alındığı dönemde babamın yazın tarzına hakim olan çok eski bir&#160;stil taşıyor ve o tarihte çoktan yayımlanmış bulunan </span><span class="font9">Yüzüklerin&#160;Efendisi</span><span class="font2"> ve </span><span class="font9">Silmarillion'a</span><span class="font2"> kavramsal açıdan uyum gösterme çabasını yansıtıyordu. Bu öykü, babamın yarattığı mitolojinin en eski&#160;evrelerini yansıtan “Kayıp Öyküler Kitabı&quot; ile aynı kategoride yer&#160;almaktadır ki söz konusu derleme, Orta-Dünya’nın kökenleriyle&#160;ilgilenen herkes için başlı başına bir kaynak teşkil etmekle beraber, okura sunulması öncesinde son derece ciddi, uzun ve kapsamlı bir çalışma gerektirir.</span></p>
<p><span class="font2">II</span></p>
<p><span class="font9">Hurin'in Çocuklarına Dair Öykü</span></p>
<p><span class="font2">Türin Turambar ve onu çevreleyen efsanenin meydana getirilmesi pek çok bakımdan Birinci Çağ ile ilgili en zorlayıcı ve karmaşık edebi unsurları içinde barındırmaktadır. Tıpkı Tuor ve Gondolin’in Düşüşü öyküsü gibi bu öykü de genel hikâyenin&#160;köklerine inmekte ve “Kayıp Öyküler&quot;in bir parçası olmasından&#160;ötürü o dönemde halen etkisini yitirmemiş olan o sıkıcı yazın tarzını taşımakta; okurlarda devamlı ses tekrarlarına sahne olan ve&#160;hiç tamamlanmayan uzun bir şiir etkisi uyandırmaktadır. Tuor'un&#160;sonradan yazılan ‘uzun versiyonu’ için böyle bir çaba sarf etmemişken, babam Türin’in sonradan yazılan ‘uzun versiyonu’nu tamamlanmaya çok daha yakın hale getirmiştir. İşte bu son bahsettiğimiz öykü </span><span class="font9">Narn i Hln Hurin</span><span class="font2"> adını taşımakta olup, bu kitabımızda kendine yer bulmuştur.</span></p>
<p><span class="font2">Şu da var ki, Narn’ın uzun versiyonunun kendi metin akışı içinde anlatının mükemmel ve kesin bir formata yaklaştırıl-ması bakımından son derece büyük farklılıklar göze çarpıyor.&#160;Hikâyenin sonuç bölümü (Türin’in Dor-Lömin’e Dönüşü’nden&#160;Türin’in Ölümü’ne kadar olan kısım) sadece kaçınılmaz olan&#160;noktalarda editörün düzeltmesine uğramışken, ilk bölüm (yani&#160;Turin’in Doriath’ta geçirdiği sürenin sonuna kadarki kısım) oldukça yoğun bir düzenleme ve ayıklama, hattâ orijinal metnin bölük pörçük ve bağlantısız olduğu bazı yerlerde hafif bir kısaltma&#160;dahi gerektirmiştir. Oysa öykünün orta kısmı (Türin Haydutlar&#160;Arasında, Bodur Cüce Mîm, Dor-Cüarthol diyarı, Beleg’in Türin’in&#160;ellerinde son nefesini vermesi ve Türin’in Nargothrond’da geçirdiği zamanlar) editör açısından çok daha büyük sorunlar ortaya koymuştur. Nam’ın bu bölümü tamamlanmaya en uzak olan&#160;kısmıdır, öyle ki bazı noktalarda öykü farklı bir seyre yönelecek&#160;sanırsınız. Bunun üzerinde çalışmayı kestiğinde babam tam da bu&#160;kısmı geliştirmekle meşguldü; </span><span class="font9">Silmarillion</span><span class="font2"> için tasarlanmış olan&#160;daha kısaca versiyon ise Nam’ın nihai şeklini almasını bekleyecekti. </span><span class="font9">Silmarillion'un</span><span class="font2"> metnini yayma hazırladığım sırada Türin’i&#160;anlatan öykünün büyük bölümünü, çeşitlilik ve birbiriyle olan&#160;bağlantı bakımından sıradışı bir kargaşa arz eden bu malzeme&#160;içinden çekip alma gereği duydum.</span></p>
<p><span class="font2">Yukarıda bahsi geçen orta kısmın Turin’in Cüce Mîm’in Amon Rûdh’taki sığınağında geçirdiği sürgün döneminin başlangıcına dek geçmişe uzanan giriş bölümleri için, mevcut malzeme&#160;içinden (sayfa 162, not 12’de görülebilecek olan tek bir boşluk&#160;dışında) uzunluk bakımından Nam’ın diğer kısımlarma eşit sayılacak bir hikâye türettim; fakat o noktadan (bkz: sayfa 1 77)&#160;Nargothrond’un düşüşü sonrası Türin’in Ivrin’e gelişine kadarki&#160;bölümde bu yönteme başvurmayı uygun görmedim. Nam’ın bu&#160;bölümündeki boşluklar o kadar genişti ki, ancak </span><span class="font9">Silmarillion'un&#160;</span><span class="font2">yayımlanmış olan metninden ayıklanarak tamamlanabilirdi; yine&#160;de ben bir Ek (sayfa 255’ten başlayarak) yardımıyla, oluşturulacak&#160;olan daha büyük metne rehberlik etmesi açısından, birbirinden&#160;kopuk pek çok konu parçacığından alıntılar yaptım.</span></p>
<p><span class="font2">Nam’ın üçüncü bölümünde (Türin’in Dor-Lömin’e dönüşüyle başlayan kısım) </span><span class="font9">Silmarillion</span><span class="font2"> (sayfa 417) ile yapılacak bir kıyaslama, iki metin arasında birbiriyle uyuşan pek çok unsur ve hattâ&#160;üslup benzerliği olduğunu ortaya koyacaktır. Nitekim başlangıç&#160;bölümünde, başka yerlerde de karşılaşılabilecek bazı diğer pasajlarla büyük ölçüde benzeşmesi, üstelik </span><span class="font9">Silmarillion</span><span class="font2">’un baskıya&#160;girmiş metni içinde yer alması dolayısıyla bu kitabın tamamen&#160;dışında tutulan sonradan uzatılmış iki adet pasaj bulunuyor (bkz:&#160;sayfa 97 ve not l ile sayfa llO ve not 2). Bu atlamaları ve iki ayrı&#160;çalışma arasındaki ilişkileri farklı şekillerde açıklamak, konuya&#160;farklı bakış açılarıyla yaklaşmak tabii ki mümkün. Babam aynı&#160;konuya değişik boyutlarda ve değişik metinler içinde tekrar tekrar değinmeyi severdi; fakat daha geniş bir versiyon için bile olsa&#160;ne bazı kısımları uzatmaya ne de farklı bir dille tekrardan ifade&#160;etmeye gerek var. Burada bir kez daha, henüz hiçbir şey yerli yerine oturmamış, metin akıcılık kazanmamış ve başlıca öykülerin&#160;alacağı şekle yönelik nihai bir plan uygulamaya konmamışken,&#160;bu pasaj deneme babında herhangi bir öyküye pekala dahil edilebilirdi. Bu konuya değişik bir boyuttan da açıklama getirilebilir.&#160;Türin Türambar’ınkine benzeyen efsanelere belli bir şairane tarz&#160;-ki elimizdeki örnekte bu, şair Dırhavel’in </span><span class="font9">Nam i Hin Hürin’i</span><span class="font2"> olarak karşımıza çıkıyor- aşılanalı uzun zaman oluyor ve bazı cümle&#160;parçaları ve hattâ tüm birer paragraf (özellikle de tıpkı Türin'in&#160;ölümünden önce kendi kılıcına seslendiği sahne gibi duygu yoğunluğu içeren etkileyici kısımlarda), sonraki süreçte Kadim Zamanlar tarihi üzerine yoğun incelemelerde bulunacak kişilerce&#160;bütün halinde korunacaktır ki </span><span class="font9">Silmarillion’un</span><span class="font2"> da bunlardan biri&#160;olduğu kabul görür.</span></p>
<p><span class="font2">BÖLÜM İKİ I</span></p>
<p><span class="font9">Nümenor Adası üzerine Genel Bir Bilgi</span></p>
<p><span class="font2">Öykü anlatımından ziyade tanıtım yazısı niteliği taşısalar da, babamın Nümenor hakkında yazdığı metinden bazı kesitleri bu kitaba dahil etme kararı aldım; ne de olsa bu adanın fiziksel yapısını konu alıyor ve dolayısıyla Aldarion ve Erendis öyküsüne eşlik edip onun pek çok yönüne açıklık getiriyorlar. Söz konusu öykü&#160;1965 yılına gelindiğinde hiç şüphesiz gündemdeydi ve muhtemelen o tarihten kısa bir süre önce tamamlanmıştı.</span></p>
<p><span class="font2">Görünürde babamın Nümenor üzerine çizdiği tek harita olan, hızla ve bir o kadar kargacık burgacık şekilde kâğıda dökülmüş&#160;küçük bir taslağa bakarak bu öyküye sahne olan haritayı silbaştan&#160;çizdim. Yeni şekillenen bu haritada, sadece orijinal çizimde bulunan isimler ve özelliklere yer verilmiştir. Buna ek olarak, orijinal&#160;haritada Andünie Koyu’nda Andünie’nin biraz batısında ve ona&#160;çok da uzak olmayan bir noktada bir diğer liman görülmekteydi;&#160;zar zor okunmasına rağmen bu limanın isminin </span><span class="font9">Almaida</span><span class="font2"> olduğuna kesin gözüyle bakılabilir. Bildiğim kadarıyla böylesi bir veriye&#160;başka hiçbir öyküde rastlanmıyor.</span></p>
<p><span class="font2">II</span></p>
<p><span class="font9">Aldarion</span><span class="font2"> ve </span><span class="font9">Erendis</span></p>
<p><span class="font2">Bu öykü, elinizdeki derlemeyi oluşturan hikâyeler içinde üzerinde en az çalışılmış, konu bakımından en az geliştirilmiş olanıydı ve&#160;bazı noktalarında, onu kitaba dahil etme hususunda beni şüpheye&#160;sevk edecek kadar çok yazınsal müdahale gerektiriyordu. Ne var&#160;ki, Nümenor'un yok oluşuna -ki bu da </span><span class="font9">Akallabeth</span><span class="font2"> adlı öykünün&#160;konusunu teşkil eder- kadar geçen o uzun çağlar boyu süregelmiş&#160;tarihine ilişkin -kayıtlar ve yıllıkların aksine- tek öykü olması ve&#160;de sırf bu özelliğiyle babamın çalışmaları içinde benzersiz ve ilgi&#160;çekici bir yer edinmesinden dolayı, onu ‘Bitmemiş Öyküler' koleksiyonunun dışında tutmanın yanlış olacağı sonucuna vardım.</span></p>
<p><span class="font2">Editör sıfatıyla yapılan bu tip müdahalelerin gerekliliğini vurgulamak için, eserlerini ve işlediği konuların ‘genel hatlarını’ oluştururken babamın olayların zaman çizgisi üzerindeki yerlerine hatasız oturtulmasına gösterdiği özene ve bu sayede adeta kronik&#160;bir tarih kaydının yıllık konu başlıklarını elde edişine bakmak ye-terlidir. Bu öyküde de, tamamlanmaya farklı ölçülerde yaklaşmış&#160;ve gerek genelde gerekse detaylarda birbiriyle çelişmediği nadiren&#160;gözlenen, yukarıda sözü edilen tipte en az beş taslağa rastlarız.&#160;Ancak bu taslaklarda, özellikle doğrudan hitap tekniğinin kullanıldığı kısa pasajlarda kendini gösteren ortak bir tekdüze anlatım&#160;eğilimi göze çarpıyor ve Aldarion ve Erendis öyküsünü oluşturan&#160;beşinci ve aynı zamanda sonuncu pasajda anlatımdaki durağanlık&#160;öyle baskınlaşıyor ki, öykünün sırf bu kısmı altmış sayfalık müsveddeyi dolduruyor.</span></p>
<p><span class="font2">Şimdiki zamanın hakim olduğu kesik ve kuvvetli anlatım tarzından koparak tekdüze anlatıma doğru yapılan bu geçiş yine de, konunun ana hatlarının belirginleşmesiyle paralel olarak, aşama&#160;aşama gerçekleşmiştir; öykünün başlangıç kısmında hikâyenin&#160;izlediği seyir boyunca bir nebze de olsa homojenlik sağlama çabasıyla eldeki malzemenin büyük çoğunluğunu kendim yeniden&#160;yazdım. Bu tekrardan yazma girişimim, tamamen sözcüklerin&#160;kullanımıyla ilgili olup, hiçbir anlam değişikliğine yol açmadığı&#160;gibi, metne yapay unsurlar da sokmaz.</span></p>
<p><span class="font2">Metnin takip ettiği ana ve aynı zamanda sonuncu ‘taslak' şu adı taşıyor: </span><span class="font9">Gölgenin Gölgesi: Denizcinin Karısının Öyküsü ve Çoban&#160;Kraliçenin Öyküsü.</span><span class="font2"> Bu el yazısı öykü henüz sonuna varmamışken&#160;aniden kesiliyor ve babamın onu yarım bırakışına herhangi bir&#160;açıklama getiremiyorum. Kesildiği noktaya kadar öykünün daktilo ile yazılarak müsvedde haline getirilmesi Ocak l965’te sonuçlandı. Tüm bu malzemenin en sonuncusu oldukları kanısını taşıdığım, daktiloyla yazılmış iki sayfa daha var; öyle anlaşılıyor ki,&#160;hikâyenin bu defa belirgin bir sona kavuşması beklenen versiyonunun girişinde yer alıyorlar ve aynı zamanda kitabımızın (olaylar dizisinin ana hatlar bakımında en eksik olduğu kısmı olan)&#160;289-291 numaralı sayfalarını teşkil ediyorlar. Söz konusu bölüme&#160;ise şu isim verildi: </span><span class="font9">indis i-Kiryamo ‘Denizcinin Kansı’: Gölge’ye ilişkin İlk Söylentileri Konu Alan,</span><span class="font2"> Eski </span><span class="font9">Nümenöre’ye Ait Bir Öykü.</span></p>
<p><span class="font2">Bu anlatının sonunda (sayfa 345) hikâyenin izleyeceği seyre ilişkin elde ne kadar bölük pörçük veri varsa toparlayıp anlamlandırmaya çalıştım.</span></p>
<p><span class="font1">III</span></p>
<p><span class="font9">Elros Soyu: Nümenor Krallan</span></p>
<p><span class="font2">Şeklen, kendisine adını veren hanedanla ilgili bir kayıttan ibaret olmasına rağmen, İkinci Çağ'ın tarihçesine dair önemli bir belge&#160;özelliği taşıması ve o çağa ait eldeki belgelerin hemen hepsinin&#160;bu kitapta yer bulmasından ötürü, bu hikâyeyi de kitabımın içeriğine katmayı uygun gördüm. Nümenor kralları ile kraliçeleri ve&#160;onların hükümranlık dönemleriyle ilgili tarihlerin bolca ve bazen&#160;de benim müdahale edip sonuca bağlamamı gerektirecek ölçüde&#160;anlaşılması zor bilgiler eşliğinde sunulduğu bir öyküdür bu. Bu&#160;metin kronolojik bazı küçük bilmeceler arz etmekte, öte yandan&#160;</span><span class="font9">Yüzüklerin Efendisi’nin</span><span class="font2"> Ekler bölümünde karşımıza çıkan bariz&#160;birtakım hataları da aydınlığa kavuşturmaktadır.</span></p>
<p><span class="font2">Elros Soyu’nun geçmiş nesillerine ait soyağacı, aynı döneme işaret eden ve içlerinde Nümenor hanedanlık soyunun hangi&#160;esaslara göre devredileceğine dair tartışmaların (sayfa 354) da yer&#160;aldığı, birbiriyle yakından ilintili birçok tablodan yola çıkılarak&#160;çizilmiştir. Bazı önemsiz isimler üzerinde silik varyasyonlara rastlanır: Örneğin; </span><span class="font9">Vardilme</span><span class="font2"> metnin farklı yerlerinde </span><span class="font9">Vardilye, Yavien&#160;</span><span class="font2">ve de </span><span class="font9">Yavie</span><span class="font2"> olarak okurun karşısına çıkar. Benim sunmakta olduğum tabloda yer alan isimler kanımca nihai olanlardır.</span></p>
<p><span class="font2">IV</span></p>
<p><span class="font9">Galadriel ve Celebom’un Öyküsü ve Lörien Kralı Amroth’un</span><span class="font2"> Öyküsü</span></p>
<p><span class="font2">Kitabın bu bölümü, tek bir metinden değil de makale halinde bir araya getirilmiş çeşitli alıntılardan oluşması bakımından, Dördüncü Bölüm’dekiler hariç geri kalan öykülerle farklılık gösterir.&#160;Eldeki malzemenin niteliği belki de bu tarzı kaçınılmaz kılmıştı.&#160;Öykünün akışından da anlaşılacağı üzere, Galadriel’in tarihi olsa&#160;olsa babamın değişen fikirlerinin bir tarihçesi olabilir; öyle ki,&#160;‘bitmemiş’ olma özelliği bile bir öykününkini çağrıştırmıyor. Bu&#160;öyküye ilişkin hedefimi babamın söz konusu öykü üzerine henüz&#160;yayımlanmamış çalışmalarını okura kazandırmaya indirgedim ve&#160;</span><span class="font4" style="font-weight:bold;">bu doğrultuda öykünün meydana gelişinin temelinde yatan daha&#160;büyük soruları yanıtlamaktan kaçındım; çünkü aksi yönde bir girişim, ilk verilen karardan, yani Eldar’ın Valinor’a çağrılışından&#160;-ki bu </span><span class="font8">Silmarillion’da</span><span class="font4" style="font-weight:bold;"> etraflıca anlatılmıştır- başlayarak babamın&#160;kaleme aldığı fakat bu kitabın kapsamı dışında kalan pek çok&#160;diğer çalışmaya kadar, Valar ve Elfler arasındaki ilişkinin baştan&#160;sona gözden geçirilmesini gerektirecekti.</span></p>
<p><span class="font4" style="font-weight:bold;">Galadriel ve Celeborn’un Öyküsü başka efsane ve tarihçelerle -Lothlörien ve Silvan Elfleri, Amroth ve Nimrodel, Celebrim-bor ve Güç Yüzüklerinin Yaratılışı, Sauron’a karşı verilen savaş ve Nümenor’un buna müdahalesi ile- öyle içli dışlıdır ki onlardan&#160;bağımsız olarak ele alınmasına imkân yoktur; bu yüzdendir ki,&#160;kitabın bu bölümünün, sayıları beşe ulaşan ekiyle beraber, bazı&#160;yerlerindeki anlatıların ve tartışmaların kaçınılmaz olarak Üçüncü Çağ’a sıçraması bir yana bırakılırsa, Orta-Dünya tarihinin İkinci Çağı hakkında henüz yayımlanmamış olan tüm malzemeyi bir&#160;araya getirdiği söylenebilir. </span><span class="font8">Yüzüklerin</span><span class="font4" style="font-weight:bold;"> Efendisi’nin Ek B bölümünde yer alan Yılların Öyküsü’nde şöyle denir: “Bunlar Orta-Dünya&#160;halkları için karanlık, Nümenor içinse görkem dolu yıllardı. Bu&#160;dönemde Orta-Dünya’da meydana gelen olaylarla ilgili kayıtlar&#160;kısa ve az sayıda, bu kayıtların tarihleri ise belirsizdir.&quot; Ne var ki,&#160;babamın konuyla ilgili beklentileri büyüyüp değiştikçe, ‘karanlık&#160;yıllar’dan elimize kalan bu küçük kesit de buna paralel olarak değişti; bense metin üzerinde kararsız bir düzleştirmeye yeltenmek-tense onu olduğu gibi sunarak okuyucunun dikkatini çekmeye&#160;çalıştım.</span></p>
<p><span class="font4" style="font-weight:bold;">Bir öykünün değişik versiyonlarının her zaman sırf kompozisyon bütünlüğü sağlamak açısından öncelik sırasına dizilmesi gerektiği söylenemez; bu bağlamda babamın da hem ‘yazar’ hem&#160;de ‘efsaneyi türeten kişi’ olması bakımından uzun çağlar boyu pek&#160;çok farklı halk arasında yerleşerek nesilden nesle aktarılan eski&#160;gelenekler bütününü (düşünün ki, Frodo Lörien’de Galadriel’le&#160;buluştuğunda Galadriel’in Beleriand harabelerini terk edip Mavi&#160;Dağlar’ı aşarak doğuya gelişinin üzerinden altı yüzyıl geçmişti)&#160;‘kayda geçiren kişi’den pek bir farkı yok. “Bu iki şey hakkında,&#160;</span><span class="font2">hangisinin doğru olduğunu çoktan göçüp gitmiş Arifler dışında&#160;kimsenin bilemeyeceği söylenir.”</span></p>
<p><span class="font2">Yaşamının son yıllarında babam Orta-Dünya’da geçerli olan kökenbilim üzerine pek çok çalışma kaleme aldı. Birbiriyle fazlaca tutarsızlık gösteren bu çalışmalar incelendiğinde, efsane ile&#160;tarihin yoğun olarak iç içe geçtiği görülür; ancak güdülen ana filolojik amaca destek olmak açısından bunların ayrıştırılması gerekti. Bu sebepledir ki, kitabın bu bölümü genel olarak, her biri&#160;hakkında daha fazla bilginin Ekler’de bulunabileceği kısa alıntılardan oluşur.</span></p>
<p><span class="font2">BÖLUM UÇ</span></p>
<p><span class="font2">I</span></p>
<p><span class="font9">Ferah Çayırlar Felaketi</span></p>
<p><span class="font2">Bu ‘sonraki süreci’ yansıtan bir öyküdür... Böyle derken, söz konusu öykünün, </span><span class="font9">Yüzüklerin Efendisi’nin</span><span class="font2"> yayınlanışı ve onu izleyen yıllara değil; Cirion ile Eorl, Isen Sığlıkları Muharebeleri,&#160;Drüedain ve nihayet Galadriel ve Celeborn’un Öyküsü’nde almalarına rastlanan filolojik yazılarla beraber, babamın Orta-Dünya&#160;üzerine yazdığı eserlerin senaryo bakımından son dönemine denk&#160;geldiğinin altını çizmek istedim. Bu öykünün iki versiyonu var:&#160;Kabaca kaleme alınmış bütün bir versiyon -ki bu açıkça kompozisyonun giriş kısmını teşkil ediyor- ve Elendur’un Isildur’u&#160;kaçmaya teşvik ettiği sahneye (sayfa 451) gelip de orada kesilene&#160;dek pek çok değişiklik içeren daha temizce bir kopya. Bu öyküde&#160;editörün müdahalesini gerektirecek çok bir nokta bulunamadı.</span></p>
<p><span class="font2">II</span></p>
<p><span class="font9">Cirion ile Eorl ve Gondor ile Rohan Arasındaki Dostluğun Temelleri</span></p>
<p><span class="font2">Bu taslak parçaların babamın Gondor ile Rohan'ın geçmiş tarihiyle yoğun olarak ilgilendiği ve Ferah Çayırlar Felaketi adlı öyküyü kaleme aldığıyla aynı dönemde yazdığı kanısındayım; hiç şüphesiz bu öyküler, </span><span class="font9">Yüzüklerin Efendisi</span><span class="font2">'nin Ek A bölümünde özetle verilmiş olan bilgileri detaylı şekilde incelemeye alarak, önemli bir&#160;tarih kesitinin birer parçasını oluşturmaları amacıyla yazılmıştı.&#160;Burada okurun karşısına çıkacak olan; şekillenme evresinin henüz başlarında, oldukça dağınık, çeşitli farklı varyasyonlar içeren&#160;ve kimi yerlerde kısmen okunaksız hale gelen bazı karalamalardan ibaret olan bir öyküden toparlayabildiğimdir.</span></p>
<p><span class="font2">III</span></p>
<p><span class="font9">Erebor Seferi</span></p>
<p><span class="font2">1964 tarihinde yazdığı bir mektupta babam şöyle diyor:</span></p>
<p><span class="font2">“Pek tabii ki </span><span class="font9">Hobbit</span><span class="font2"> ile Yüzüklerin </span><span class="font9">Efendisi</span><span class="font2"> arasında halen açıklığa kavuşmamış birçok bağlantı var. Bunların büyük kısmı çoktan kaleme alındı veya kabataslak da olsa hazırlandı;&#160;ne var ki, ana metinlere gölge düşürmemek için şimdilik yayımlanmadı. Bunlar arasında Gandalf'ın keşif gezileri, onun&#160;Aragorn ve Gondor ile olan ilişkileri ve bunların yanı sıra&#160;Gollum'un Moria Madenleri'ne sığınıncaya kadarki süreçte&#160;yaptığı her şey sayılabilir. Aslında ben, Gandalf'ın Bilbo'yu&#160;ziyareti ve hepimizin bildiği şu ‘Beklenmedik Buluşma' öncesinde yaşananlar üzerine Gandalf'ın gözüyle eksiksiz bir yazı&#160;kaleme almıştım. Minas Tirith'te geçmiş üzerine yapılacak bir&#160;sohbet sırasında bunu devreye sokmayı planlıyordum; ama&#160;söz konusu öyküyü kitabın dışında bırakmak durumunda&#160;kaldım ve ona sadece, Gandalf'ın Thorin ile yaşadığı güçlükleri dışarıda bırakacak biçimde, Ek A kısmında sayfa 358-360&#160;arasında kısaca yer verdim.”</span></p>
<p><span class="font2">İşte babamın sözünü ettiği, Gandalf'ı merkeze alarak yazılmış bu öykü kitabımızın bu bölümünde karşımıza çıkıyor. Ortaya koyduğu karmaşık metinsel özelliklere, önceki bir diğer versiyondan&#160;önemli alıntılar yaparak Ekler kısmında açıklık getirmeye çalıştım.</span></p>
<p><span class="font2">IV</span></p>
<p><span class="font9">Yüzük’ün İzinde</span></p>
<p><span class="font2">Üçüncü Çağ’ın 3018. yılında yaşanan olaylar hakkında pek çok yazı mevcut, ki bunlar var olmasaydı bile/işin aslı gerek Yılların&#160;Öyküsü gerekse Gandalf ve diğerlerinin Elrond’un Divanı’nda ortaya sürdüğü anlatılardan da öğrenilebilirdi; kaldı ki bu yazıların&#160;az önce sizlere sunmuş olduğumuz mektupta bahsedilen şu ‘kabataslak da olsa hazırlanmış’ çalışmalar olduğu şüphe götürmez.&#160;Ben bunların bütününe ‘Yüzük’ün izinde’ ismini uygun gördüm.&#160;Söz konusu yazılar büyük ama bir o kadar da alışılageldik bir kargaşa arz etse de, sayfa 557’de yeterince açıklığa kavuşturuluyor;&#160;fakat tarihlerine ilişkin soru işareti varlığını sürdürüyor. (Bense&#160;bunların hepsinin ve de bu bölümde üçüncü bir unsur olarak ortaya sürülen Gandalf, Saruman ve Shire ile ilgili olanların aynı&#160;zaman diliminde kaleme alındığını sanıyorum.) Bu bölümdeki&#160;parçaların </span><span class="font9">Yüzüklerin Efendisi</span><span class="font2">’nin yayımlanmasından sonra yazıldığı anlaşılıyor çünkü bu eserin kimi sayfa numaralarına yapılmış&#160;referanslara rastlıyoruz; yine de, konu edilen olayların bazısına&#160;ilişkin Ek B’de Yılların Öyküsü’nde verilen tarihler ile bunlar arasında farklılık göze çarpıyor. Bu bölümün içeriğine ilişkin en iyi&#160;açıklama, </span><span class="font9">Yüzüklerin Efendisi’nin</span><span class="font2"> birinci cildinden kesinlikle sonra, fakat Ekleri de içeren üçüncü ciltten önce yazılmış oldukları.</span></p>
<p><span class="font2">V</span></p>
<p><span class="font9">İsen Sığlıklan Muharebeleri</span></p>
<p><span class="font2">Rohirrim’in askeri örgütlenme yapısı ve Isengard'ın metnin ekleri içinde verilmiş olan tarihçesi ile beraber bu bölüm, ciddi bir tarihi&#160;analiz gerektiren sonraki dönem eserler arasında yer alır; yazın&#160;tipi bakımından nispeten daha az sorun arz eden bu bölümün&#160;henüz tamamlanmamış oluşu bile zorlukla fark ediliyor.</span></p>
<p><span class="font2">BÖLÜM DÖRT </span><span class="font4" style="font-weight:bold;">1</span></p>
<p><span class="font9">Drüedain</span></p>
<p><span class="font2">Yaşamının son yıllarına doğru babam Anörien’deki Drüadan Ormanı Vahşileri ve Pükel Halkı’nın Dunharrow’a giden yol üzerindeki heykelleri hakkında daha çok eser kaleme almaya başlamıştı. Drüedanların Birinci Çağ’da Beleriand’da başından geçenleri ve&#160;de ‘Sadakat Taşı’nı konu alan bu öykü, esasen Orta-Dünya’da geçerli olan dillerin birbiriyle ilişkisine ışık tutma amacıyla yazılmış&#160;uzun, tutarsız ve sonu getirilmemiş bir taslaktan oluşturulmuştur.&#160;Okudukça görüleceği gibi, Drüedain’in kökenlerinin izi önceki&#160;çağlara dek sürülebilir; ancak bununla ilgili </span><span class="font9">Silmarillion</span><span class="font2">’un yayma&#160;çıkmış versiyonunda bir veriye rastlanmıyor.</span></p>
<p><span class="font2">II</span></p>
<p><span class="font9">Istari</span></p>
<p><span class="font9">Yüzüklerin Efendisi’nin</span><span class="font2"> yayımlanmasına karar verilmesinin hemen ardından, eserin üçüncü cildinin sonunda Ekler adı altında bir&#160;dizine yer verilmesi kararlaştırılmıştı ve görünen o ki, babam bu&#160;dizin üzerinde çalışmaya 1954 yılının yaz sezonunda, ilk iki cilt&#160;yayımlandıktan sonra başlamış. Kendisi, 1956 tarihli bir mektubunda bu konuya şöyle değinir: “Kökenbilimsel açıdan Elflerin&#160;diline dair pek çok bilgiyi de beraberinde günyüzüne çıkaracak&#160;olan bir isim dizini oluşturmama karar verilmişti. .. Üzerinde aylarca uğraş verdikten sonra ilk iki cilt için bu dizini hazırladım&#160;-ki üçüncü cildin baskıya geç girmesinin en önde gelen sebebi de&#160;budur- ancak o noktada anlaşıldı ki, söz konusu dizinin çapı ve&#160;maliyeti bizim için yarardan çok zarar doğuracaktı.&quot;</span></p>
<p><span class="font2">Sonuç olarak, 1966’da yapılan ikinci baskısına kadar Yüzüklerin </span><span class="font9">Efendisi’nin</span><span class="font2"> ekinde böylesi bir dizine yer verilmediyse de, babamın yazmış olduğu ilk dizin orijinal haliyle korunabilmiş-ti. Zaten ben de, </span><span class="font9">Silmarillion</span><span class="font2">’un dizinini hazırlarken bu ilk dizini&#160;model aldım ve bu kapsamda; isimlerin tercümeleri ve kısa açıklamalarının yanı sıra hem </span><span class="font9">Silmarillion</span><span class="font2">’un hem de bu kitabın dizinlerinde bazı diğer çeviriler ile kimi ‘tanımlamalar’ın üslupsal&#160;izahatına yer verdim. Kitabımızın bu bölümünün giriş kısmını&#160;oluşturan ‘Istari üzerine deneme’ de aynı kaynaktan elde edildi. ..&#160;Uzunluğu bakımından orijinal dizinin yapısına tümüyle ters olmakla beraber, babamın genel çalışma tarzı göz önüne alınırsa bu&#160;durum garipsenmemeli.</span></p>
<p><span class="font2">Bu bölümde karşımıza çıkan diğer alıntılar için elimden geldiğince metnin kendi içinde tarihler belirtmeye gayret gösterdim.</span></p>
<p><span class="font2">III</span></p>
<p><span class="font9">Palantiri</span></p>
<p><span class="font9">Yüzüklerin Efendisi’nin</span><span class="font2"> 1966 tarihli ikinci baskısı için babam </span><span class="font9">lki </span><span class="font2">Kule’deki pasajlardan birinde kayda değer düzeltmeler yaparak&#160;IIVll ‘Palantır’ (sayfa 218) ve </span><span class="font9">Kralın</span><span class="font2"> Dönüşü’nde de aynı bağlamda V/7 ‘Denethor’u Yakmak için Çatılan Odunlar’ sayfa 135) isimli&#160;parçaları eklediyse de bu değişiklikler ancak revize edilen 1967&#160;tarihli metnin ikinci kez gözden geçirilmesi sonucu esere dahil&#160;edilmiştir. Elinizdeki kitabın bu bölümü söz konusu revizyon&#160;içinde palantıri üzerine yazılmış kısımlardan buraya aktarılmış&#160;olup, benim onları süregelen bir öykü formatına sokmaktan öte&#160;bir müdahalem söz konusu değildir.</span></p>
<p><span class="font9">Orta-Dünya Haritası</span></p>
<p><span class="font2">Başlangıçta niyetim, </span><span class="font9">Yüzüklerin Efendisinde</span><span class="font2"> yer alan haritayı, bazı isim eklemeleri dışında başka bir değişikliğe maruz bırakmadan&#160;bu kitaba koymaktı; ama kısa bir durum değerlendirmesinden&#160;sonra, içerdiği ufak tefek hataları -çünkü büyük hatalar düzeltmek nereden bakılsa benim gücümü aşıyordu- da fırsattan istifade düzelterek, bu kitapta kendi çizmiş olduğum haritaya yer verme fikrini benimsedim. Bunun üzerine, içeriği öncekinin hemen&#160;hemen aynı, boyutları ise onunkinden %50 daha büyük olan yeni&#160;haritayı baştan çizdim. Bu yeni haritada gösterilen alan öncekin-dekine oranla daha küçükse de, gösterilmemiş olan unsurlar sadece Umbar Limanları ve Forochel Bumu’dur.<a id="footnote3"></a><sup><a href="#bookmark4">3</a></sup><sup></sup> Bu boyutlar bana&#160;harita üzerinde betimleme yaparken daha farklı ve daha büyük&#160;harfler kullanma ve de çok daha açık ifadelere başvurma olanağı&#160;verdi.</span></p>
<p><span class="font2">Daha da önemlisi, </span><span class="font9">Lond Daer, Drüwaith Iaur, Edhellond, Sığ, Greylin</span><span class="font2"> gibi, </span><span class="font9">Yüzüklerin Efendisi</span><span class="font2"> romanlarında geçmeyip de bu kitapta kendisine yer bulan kimi yer isimlerinin yanı sıra; </span><span class="font9">Hamen</span><span class="font2"> ve&#160;</span><span class="font9">Camen Nehirleri, Annüminas, Doğuağıl, Batıağıl</span><span class="font2"> ve </span><span class="font9">Angmar Dağlan</span><span class="font2"> gibi orijinal haritada gösterilmesi gerekip de gösterilmemiş&#160;olan bazı diğerlerinin de yine bu kitaptaki haritada gösterilmiş olmasıdır. Rhudaur’un haritaya tek başına alınmasından doğan hata,&#160;</span><span class="font9">Cardolan</span><span class="font2"> ve </span><span class="font9">Arthedain'in</span><span class="font2"> de dahil edilmesiyle düzeltilmiş olurken,&#160;babamın taslak haritalarının birinde ve benim çizmiş olduğum ilk&#160;taslak haritada göze çarpan </span><span class="font9">Himling</span><span class="font2"> adlı adacığı kuzeybatı sahilinin açıklarındaki yerine yerleştirdim. </span><span class="font9">Himling, Silmarillion</span><span class="font2"> romanında Feanor’un oğlu Maedhros’un kalesini üzerine inşa ettirdiği&#160;tepe olan </span><span class="font9">Himring'in</span><span class="font2"> önceki halidir ve her ne kadar bu gerçeğe&#160;hiçbir metinde değinilmese de, Himring’in tepesi suların dibine&#160;batmış olan Beleriand’ın üzerinde yükselmektedir. Bunun biraz&#160;daha batısında </span><span class="font9">Tol Fuin</span><span class="font2"> adında daha büyük bir ada bulunuyor ki&#160;bu da </span><span class="font9">Taur-nu-Fuin'in</span><span class="font2"> en yüksek kısmını oluşturur. Daima olmasa bile genellikle Sindarin ismini kullandıysam da, tercüme edilmiş ismi yaygın olarak bilindiğinden ona da başvurdum. Dikkatle&#160;bakıldığında, orijinal haritamın tepe kısmında işaretlenmiş olan&#160;‘Kuzey Düzlükleri’nin </span><span class="font9">Forodwaith’in</span><span class="font2"> yerini almak üzere tasarlandığı açıkça görülür.<a id="footnote4"></a><sup><a href="#bookmark5">4</a></sup><sup></sup></span></p>
<p><span class="font2">Edoras ile Isen Sığlıkları arasındaki kısmı (ve de Lond Daer ile Edhellond’un konumları) tahminen çizilmiş olsa da, Arnor’u&#160;Gondor'a bağlayan Büyük Yol’u baştan sona haritaya işlemeyi uygun gördüm.</span></p>
<p><span class="font2">Son olarak, bundan yirmi beş yıl önce büyük bir aceleyle ve gerek tarzı gerekse içerdiği detaylar bakımından (terimler ve isimler yönünden aynısı söylenemez) tamamen özüne sadık kalınarak&#160;hazırlanan bu haritanın mükemmel olduğuna dair herhangi bir&#160;iddiam olmadığını vurgulamak isterim. Babamın bunun yerine&#160;kendi çizdiklerinden birine yer verememiş olmasından dolayı&#160;hep pişmanlık duydum. Yine de, zamanla görüldü ki, bünyesinde barındırdığı tüm hatalara ve çelişkilere rağmen, haritanın bu&#160;versiyonu geçerli olan ana ‘Harita’ haline geldi, kaldı ki babam&#160;bile (eksik yanlarına sıklıkla parmak basmakla beraber) sonraki&#160;dönemde hep bu haritayı temel aldı. Babamın çizmiş olduğu ve&#160;benim de kendiminkini oluştururken faydalandığım diğer harita&#160;taslakları artık Yüzüklerin </span><span class="font9">Efendisi</span><span class="font2">’nin yazım tarihinin birer parçası haline gelmiş durumda. Bundan dolayıdır ki ben, benim söz&#160;konusu tarihe kadarki katkımın uzanabildiği noktaya kadar, en&#160;azından babamın kafasında çizdiği kavramları kabul edilebilir bir&#160;sadakat ölçüsünde koruyabildiği için, orijinal haritamı olduğu&#160;gibi korumaya özen gösterdim.</span></p>
<p><span class="font5" style="font-weight:bold;">BİRİNCİ BÖLÜM</span></p>
<p><span class="font5" style="font-weight:bold;">birinci çağ</span></p>
<p><span class="font2">I</span></p>
<p><span class="font4" style="font-weight:bold;">TUOR VE ONUN GONDOLIN’E GELİŞİ HAKKINDA</span></p>
<p><span class="font4" style="font-weight:bold;">Huor’un karısı Rıan, Hador Hanedam’na bağlı İnsanların arasında yaşıyordu; ama Nirnaeth Arnoediad ile ilgili söylentiler Dor-Lömin’e ulaşıp da o, kocasından halen haber alamayınca, endişeden çılgına dönerek kendisini tek başına araziye attı. Orada sefil bir şekilde ölüp gideceği sırada, Gri Elfler onun imdadına yetişti.&#160;Bu halkın yerleşkesi Mithrim Gölü’nün batısındaki dağlarda bulunuyordu, onu da beraberlerinde oraya götürdüler ve Matem Yılı&#160;sona ermeden orada bir erkek çocuk dünyaya getirdi.</span></p>
<p><span class="font4" style="font-weight:bold;">“Onun adı </span><span class="font8">Tuor</span><span class="font4" style="font-weight:bold;"> olsun,” dedi Rıan sonra Elflere, “çünkü bu ismi savaş bizi ayırmadan önce babası uygun görmüştü. Yalvarırım onu besleyip büyütün ve onu beraberinizde saklayın, çünkü&#160;onun hem Elflerin hem İnsanların hayrına çok büyük işler başaracağı doğuyor içime. Bu arada ben, lordum Huor’u aramak üzere&#160;aranızdan ayrılmalıyım.”</span></p>
<p><span class="font4" style="font-weight:bold;">Bunun üzerine tüm Elfler ona acıdı, ama içlerinde Nirnaeth’e savaşmaya gidenlerden geriye dönebilen yeganesi olan Annael&#160;şöyle dedi: “Çok yazık, leydim, çünkü Huor’un kardeşi Hurin’in&#160;yanı başında vurulup düştüğü herkesçe biliniyor ve sanırım ikisi&#160;de, Orkların savaş alanının orta yerine yığdığı cesetlerden kurulu&#160;dev kümbette gömülü.”</span></p>
<p><span class="font4" style="font-weight:bold;">Bu konuşmayı duyan Rıan harekete geçti ve Elflerin sığınağından ayrılarak Mithrim topraklarını geride bırakıp nihayet Anfa-uglith düzlüklerinde yer alan Haudh-en-Ndengin’e ulaştı ve oraya varmasıyla beraber gücü tükenerek yere yığılıp son nefesini verdi.&#160;Elflerse kendilerine emanet edilen Huor’un bebeğine içlerinden&#160;biriymiş gibi baktılar ve Tuor bu halkın arasında büyüyüp kabilenin bir ferdi haline geldi. Düzgün suratlı ve babasının soyundan&#160;gelen herkes gibi altın saçlı olan bu çocuk güçlü kuvvetli, uzun&#160;boylu ve yiğit bir gence dönüştü; öyle ki, felaket kuzey topraklarını vurduğu sırada, Edain prenslerini aratmayacak bir yeteneğe ve&#160;bilgi düzeyine erişmişti bile.</span></p>
<p><span class="font4" style="font-weight:bold;">Diğer yandan, yıllar geçtikçe, bir zamanlar Hithlum adıyla anılan halktan geriye kalan Elfler ve İnsanların durumu giderek&#160;zorlaşmış ve tehlikeli bir hal almıştı. Çünkü başka metinlerde de&#160;anlatıldığı üzere, Morgoth kendisine hizmet etmiş olan Doğululara olan vaatlerini tutmamış ve Beleriand'ın gıptayla baktıkları o&#160;çok verimli topraklarını onlardan esirgemiş, sonrasında bu kötü&#160;halkı Hithlum'a sürerek oraya yerleşmeye zorlamıştı. Onlar ise,&#160;her ne kadar artık Morgoth'u sevmeseler de, kendisinden halen&#160;korktukları için, ona hizmet etmeyi sürdürmüşler ve bir yandan&#160;tüm Elflere nefret beslemişlerdi. Bunun üzerine, Hador ailesinden&#160;geriye kalanları -ki bunların büyük çoğunluğunu yaşlı, kadın ve&#160;çocuklar oluşturuyordu- hor görüp ezmeye yöneldiler; onların&#160;kadınlarıyla zorla evlendiler, topraklarını ve mallarını ellerinden&#160;aldılar, çocuklarını köle yaptılar. Canı pahasına dağlardaki sığınaklara kaçışan Elfleri takip eden Orklar bu dönemde sıkça ve&#160;serbestçe bu topraklara girip çıkmaya başlamıştı; pek çok Elf onlar tarafından yakalanıp Morgoth'a kölelik ettirilmek üzere Ang-band'daki madenlerde çalışmaya götürüldü.</span></p>
<p><span class="font4" style="font-weight:bold;">İşte böyle bir ortamda Annael beraberindeki küçük güruhu Androth mağaralarına götürdü ve orada çetin ve yıpratıcı bir hayat sürdüler, ta ki Tuor on altı yaşına gelip Gri Elflerin geleneksel&#160;silahı olan balta ve yay gibi silahları taşıyacak ve de kullanacak&#160;kadar güçlenene ve beceri edinene kadar. Yetişme çağında, halkının çektiği acılarla ilgili anlatılanları dinleyerek kalbi her geçen&#160;gün biraz daha nefretle dolan çocuk Orkların ve de Doğuluların&#160;üstüne atılıp onlardan intikam alma arzusuyla yanıp tutuşur olmuştu. Ama Annael bunu yasakladı.</span></p>
<p><span class="font4" style="font-weight:bold;">“İçimden bir ses, ölümünle buralarda karşılaşacağını söylüyor, ey Huor’un oğlu Tuor,” dedi ona. “Bu diyar Thangorodrim’in kendisi alaşağı edilmedikçe Morgoth’un gölgesinden kurtulup da&#160;özgür olamayacak Bu durumda, artık bu bölgeyi terk etmeye ve&#160;güneye gitmeye karar verdik; sen de bizimle geleceksin.”</span></p>
<p><span class="font4" style="font-weight:bold;">“Ama düşmanlarımızın ördüğü ağı yarıp da güneye nasıl geçeceğiz?” dedi Tuor. “Bunca kalabalığın bir arada yapacağı bir yürüyüş düşmanın dikkatini elbet çekecektir.”</span></p>
<p><span class="font4" style="font-weight:bold;">“Açık arazide seyahat etmeyeceğiz,” diye açıkladı Annael, “şansımız yaver giderse Annon-in-Gelydh diye nitelediğimiz gizli&#160;geçide ulaşırız; Noldor Kapısı’dır oranın bir ismi de, çünkü çok&#160;eskiden, Turgon’un hüküm sürdüğü dönemlerde, onun halkıydı&#160;sözünü ettiğim geçidi açan.”</span></p>
<p><span class="font4" style="font-weight:bold;">Bu isim karşısında Tuor istemsizce titremekten alamadı kendini; bu ürpertinin sebebini merak ettiğinden olsa gerek, Annael’den kendisine Turgon’dan bahsetmesini istedi. “Fingolfin’in oğullarından biriydi o,” diye anlatmaya koyüldu Annael. “Fingon düştüğünden bu yanaysa Noldor’un Yüce Kralı unvanını taşıyordu.&#160;Çünkü ne de olsa o hâlâ hayattaydı, üstelik Morgoth’un düşmanları içinde en çok korkulanıydı ve Dor-Lominli Hurin ile baban&#160;Huor’un onun ardı sıra Sirion nehir geçitlerini tutması sayesinde&#160;Nirnaeth harabelerinden kaçmayı başarmıştı.”</span></p>
<p><span class="font4" style="font-weight:bold;">“Öyleyse ben gidip Turgon'u arayacağım,” dedi Tuor, “çünkü hiç şüphem yok ki babamın hatırına bizim davamızda yanımızda&#160;olacaktır.”</span></p>
<p><span class="font4" style="font-weight:bold;">“Bunu istesen de yapamazsın,” diye kesip attı Annael. “Çünkü onun karargahı Elflerin ve İnsanların gözünden uzak bir yerdedir&#160;ve tam olarak nerede bulunduğunu hiçbirimiz bilmeyiz. Noldor&#160;halkı içinde oraya nasıl gidileceğini bilen bazı kimseler bir ihtimal&#160;bulunabilirse de, bunu kimseye söylemezler. Yine de onlarla konuşup şansını denemek istersen, bizimle gelmeni öneririm; çünkü&#160;güneyin uzak limanlarında yolu öyle veya böyle Saklı Krallık’tan&#160;geçmiş gezginlerle karşılaşma olasılığın yüksek.”</span></p>
<p><span class="font4" style="font-weight:bold;">Böylece Elfler Androth mağaralarını terk ettiler ve Tuor da onlarla gitti. Ancak düşmanları onların yerleşkelerini göz hapsinde tutmayı sürdürüyordu ve çok geçmeden güneye doğru yürüyüşe&#160;geçtiklerinden haberdar oldular; Orklar ve Doğululardan kurulu&#160;büyük bir kuvvet üzerlerine aniden çöktüğünde tepeleri geride&#160;bırakıp düzlüğe henüz inmişlerdi. Bu saldın sonucu dört bir yana&#160;kaçışarak gecenin karanlığında yitip gittiler. Fakat Tuor'un kalbi&#160;savaş ateşiyle öyle dolmuştu ki, kaçınayı aklından bile geçirmedi&#160;ve her ne kadar çocuk denecek yaşta olsa da, baltayı kendinden&#160;önceki babası gibi savurabildiğini ispat edercesine saldınları peş&#160;peşe savuşturup ayakta kalmayı başardı. Ne var ki, en sonunda&#160;düşmanın sayıca üstünlüğü karşısında dayanamadı ve tutsak alınıp Doğuluların lideri Lorgan'ın huzuruna getirildi. O Lorgan ki&#160;kendisini tüm Doğuluların önderi olarak görüyor ve Morgoth'un&#160;vasallarından biri olması sıfatıyla bütün Dor-Lömin üzerinde hak&#160;iddia ediyordu; Tuor'u kölesi yaparak beraberinde götürdü. Bunu&#160;izleyen dönemde Tuor'un yaşamı hiç olmadığı kadar zorlu ve acı&#160;dolu hale geldi; çünkü geçmiş lordların soyundan geldiğini öğrendiği Tuor'a olabilecek en aşağılayıcı davranışlarda bulunmak&#160;Lorgan'a haz veriyordu, belki de bu sayede Hador ailesinin gururunu ayaklar altına alacağına inanmıştı. Gelgelelim Tuor bilgece&#160;davrandı ve temkinli bir sabır göstererek tüm acılara katlanıp alayları sineye çekti; bu sayede, kendisine yöneltilen hakaretler zaman&#160;içinde şiddetini yitirdi, Lorgan'ın sefil kölelerinden birçoğunun&#160;tersine, karnını doyuracak kadar yemek veriliyordu ona en azından. Çünkü o güçlü ve becerikliydi ve Lorgan yük hayvanları misali halen genç ve iş görebilir durumda olan kölelerini iyi beslerdi.</span></p>
<p><span class="font4" style="font-weight:bold;">Üç yıllık kölelik hayatının sonunda Tuor kaçmak için bir şans yakaladı. Artık vücudu tam anlamıyla gelişmiş, tüm Doğululardan&#160;daha uzun boylu ve daha iyi bir koşucu olmuştu; biraz da bunun&#160;verdiği cesaretle, bazı diğer kölelerle beraber ağaç kesmeye gönderildikleri bir sırada aniden dönüp nöbetçilere saldırdı ve onları&#160;baltayla parçalayarak ormanın derinliklerine kaçtı. Doğulular köpekleri de kullanarak onun izini sürdülerse de çabaları sonuç vermedi; çünkü Lorgan'ın neredeyse tüm köpekleri, tutsak kaldığı&#160;süre içinde Tuor'la dost olmuştu ve ormanda onu bulduklarında&#160;takibi hemen unutarak ona sırnaşıyorlar, verdiği bir komutla da&#160;yanından uzaklaşıp barınaklarına dönüyorlardı. Böylelikle And-roth mağaralarına ulaşmayı başardı ve bundan böyle orada tek&#160;başına saklandı. İzleyen dört sene boyunca, bir zamanlar atalarına&#160;ait olan topraklar üzerinde bir kanun kaçağı gibi, amansız koşullar altında ve yapayalnız yaşam mücadelesi verdi; ismi ise çevresine korku salan bir şöhrete erişmişti, çünkü ara sıra saklandığı&#160;yerden çıkıyor ve karşısına çıkan her Doğuluyu gördüğü yerde&#160;öldürüyordu. Çareyi başına büyük bir ödül koymakta buldular;&#160;yine de, sayıları fazla olduğu zamanlarda bile, onun saklandığı&#160;kesime yanaşmaya cesaret edemiyorlardı çünkü Elflerden korkarlar ve o mağaralar Elflerin sığınağı olarak bilindiğinden o bölgeye yanaşmaktan çekinirlerdi. Zamanla ortaya çıkan söylenceye&#160;göre Tuor'un mağaraların dışına yaptığı yolculukların temelinde&#160;sırf intikam güdüsü değil, Annael'in ona bahsetmiş olduğu Nol-dor Kapısı'nın yerini bulma arzusu da bulunuyordu. Ama onun&#160;yerini asla keşfedemedi; çünkü hem nereye bakması gerektiğini&#160;bilmiyordu, hem de halen dağlarda saklanmakta olan az sayıda Elf&#160;böyle bir yerin varlığından haberdar değildi.</span></p>
<p><span class="font4" style="font-weight:bold;">Şansı o ana dek kendisine yüz çevirmemiş olsa da, Tuor, kanundışı bir kaçak gibi kendisini böyle dış dünyadan sakınarak yaşayan biri için günlerin ümitten yoksun ve sayılı olduğunun&#160;pekala bilincindeydi. Sonsuza dek kaçak hayatı sürmek istemeyen&#160;Tuor'un yüreği onu sıkıştırıyor, üzerinde ev bile inşa edilmemiş&#160;olan bu tepelerde vahşi bir yaratık gibi yaşamaktan çok daha büyük hedefler besliyordu. Derler ki, işte öykünün tam burasında,&#160;Ulmo'nun gücü kendini gösterir. Beleriand'dan geçen tüm dere ve&#160;ırmaklar üzerinde seyahat eden yolculardan müjdeli haberler alıyordu Tuor; Orta-Dünya'yı aşıp Büyük Deniz'e dökülen her nehir&#160;ister bu yönde, isterse tam aksi yönde aksın, onun için birer haberci işlevi görüyordu. Öte yandan Cırdan ve Sirion Deltası'ndaki tersane işçileriyle arkadaşlık ilişkilerini de sürdürüyordu.<sup>1</sup> O sıralar&#160;Ulmo, Hador aile fertlerinin kaderleriyle yakından ilgileniyor ve&#160;zor anlarındaki yakarışlarına genelde kulak veriyordu çünkü zihninin derinliklerinde bir yerde bu soydan gelenlerin Sürgünler’e&#160;yardım etmekle ilgili beslediği planlar üzerinde faydalı etkiler doğuracağını seziyordu. Tuor’un içinde bulunduğu zorluklardan da&#160;haberdardı çünkü Annael ve halkı içinde Dor-Lömin’den kaçan&#160;ve bir süre dolaştıktan sonra güneyin uzak kıyılarındaki Cırdan’ın&#160;yanına sığınan pek çok başkaları da vardı.</span></p>
<p><span class="font4" style="font-weight:bold;">Yılın ilk günlerinden birinde (Nirnaeth’ten sonra yirmi üçüncü gün) Tuor o sıralar konaklamakta olduğu mağaranın ağzına yakın&#160;bir noktada sularını etrafa saçarak dökülen bir doğal su kaynağının hemen yanında oturmuş düşünürken, bakışları batı yönündeki bulutların arasında ufuk çizgisine doğru alçalmakta olan güneşe kaydı. O anda içine, artık beklememesi gerektiğine ve harekete&#160;geçme vaktinin geldiğine dair bir his doldu. “Artık var olmayan&#160;atalarımın küllere karışmış bu ülkesinden ayrılma vaktim geldi,”&#160;diye haykırdı kendi kendine. “Beni bekleyen sonla yüzleşmeliyim!&#160;Ama ne yöne gitmeli, onu nerede aramalıyım? Noldor Kapısı’nı&#160;uzun zamandır bulmaya çabalıyorum ama nafile!”</span></p>
<p><span class="font4" style="font-weight:bold;">Sonra hiç yanından ayırmadığı ve geçen zaman içinde tellerine vurmakta ustalaştığı arpı çıkardı ve o berrak sesin onu çevreleyen düzlük alanda çok uzaklardan bile duyulabileceği tehlikesini&#160;hiçe sayarak kuzeyin bağrından kopma, kalplere coşkunluk veren&#160;bir Elf ezgisi çalmaya koyuldu. O daha çalarken yanı başındaki&#160;pınarın döküldüğü kaya çukurundaki suların kaynıyormuşçası-na fokurdadığını fark etti ve nihayet pınarın suları dışarı taşarak&#160;önünde duran kayalıklardan aşağı bir dere halinde gürültüyle akmaya başladı. Bunu bir işaret olarak kabul eden Tuor hemen ayağa&#160;kalkıp suyun peşi sıra, akış yönüne doğru hızla ilerledi. Böylelikle Mithrim’in yalçın kayalıklarla bezeli tepelerinden aşağı indi ve&#160;kuzeydeki Dor-Lömin düzlüğüne girdi; bundan sonra yönünü batıya çeviren dereyi izleyerek üç gün sonra batı ufkunda kuzeyden&#160;güneye doğru boylu boyunca uzanan ve uzaktaki Batı Kıyıları’nı&#160;iç kesimlerden bir çit misali ayıran Ered Lömin doruklarını seçinceye kadar yürüdü. O zamana dek yaptığı tüm yolculuklar boyunca Tuor'un yolu bu gri sırtlı dağlara hiç düşmemişti.</span></p>
<p><span class="font4" style="font-weight:bold;">Dağlara yaklaştıkça arazi daha taşlık ve engebeli bir hal almış, çok geçmeden zeminin yukarı doğru meyillenmesiyle beraber&#160;Tuor'un izlemekte olduğu nehir kayaların arasındaki bir yarığa&#160;yönelip bir dere yatağına bağlanmıştı. Yolculuğunun üçüncü gününe geldiğinde, kendisini tam da günbatımının o loş saatlerinde&#160;kayalık bir duvarın önünde buldu. Duvarın ortasında büyük bir&#160;kemer gibi açılmış bir boşluk göze çarpıyordu ve nehir o boşluğa girip gözden kayboluyordu. Bu manzara karşısında “Demek ki&#160;umutlanın boşa çıktı!” demekten kendini alamadı Tuor. “Tepelerdeki o pınarın başında gördüğüm işaret beni getire getire düşman topraklarının ortasındaki karanlık bir dehlizin önüne getirdi.” Yüreği kederle dolu bir şekilde, bakışlarını insana acı veren&#160;ve çok zorlu geçeceğini sezdiği kapkaranlık geceye dikerek nehir&#160;yatağının başındaki kayalıkların üstüne oturdu; çünkü aylardan&#160;Sülime'ydi ve ilkbaharı müjdeleyen ılık hava henüz bu denli kuzey topraklarına ulaşmamıştı, onun yerine doğudan kulak tırmalayan bir rüzgar esiyordu.</span></p>
<p><span class="font4" style="font-weight:bold;">Doğan güneşin ilk ışıkları Mithrim'in ufkunu kaplayan sislerin arasından belli belirsiz görünmeye başladığında Tuor bazı sesler&#160;duydu ve başını aşağı eğip baktığında nehrin sığ suları içinden&#160;iki Elfin çıkageldiğini hayretle gördü. Elfler dere yatağının yanına&#160;oyülmuş basamaklara adımlarını uydurarak yukarı tırmanırlarken Tuor ayağa kalkıp onlara seslendi. Sesi duyar duymaz kılıçlarını çeken Elfler onun bulunduğu yere doğru atıldılar. O anda&#160;Tuor Elllerin gri pelerinlerinin altında parıldayan çelik zırhlarını&#160;fark etti ve bu durumu garipsedi, çünkü bu Elfler o güne dek tanıdığı diğerlerine oranla daha soluk benizli, açık renk gözlü ve de&#160;korkutucu bir görünüşe sahipti. Dimdik vaziyette onları bekledi;&#160;başlangıçta ona doğru hamle yapmış olan Elfler sonra birden durakladılar, çünkü karşılarındaki adam silahını çekmemişti, üstelik&#160;onları kendi Elf dillerinde selamlıyordu. Bunun üzerine kılıçlarını&#160;kınına geri soktular ve onunla kibarca konuşmaya başladılar. Elf-lerden biri kendisini ve arkadaşını şöyle tanıttı: “İsimlerimiz Gel-mir ve Arminas; Finarfin'in halkındanız. Sen Nirnaeth çağından&#160;bu yana civar topraklarda yaşayan Edain kavminden biri olmayasın? Altın sarısı saçlarına bakınca, Hador ve Hürin’in soyundan&#160;geldiğin fikrine kapıldık.”</span></p>
<p><span class="font4" style="font-weight:bold;">Bunun üzerine Tuor şöyle cevap verdi: “Doğru bildiniz, benim adım Tuor, Hador'un torunu ve Galdor'un oğlu olan Huor'un oğluyum; ama içinde bulunduğumuz şu gün, yapayalnız bir kaçak&#160;konumuna düştüğüm için vaktiyle atalarıma ait olan bu toprakları terk etmeye karar verdim.”</span></p>
<p><span class="font4" style="font-weight:bold;">“Öyleyse,” diyerek yeniden söze girdi Gelmir, “bu yöreyi ardında bırakıp güneydeki limanlara ulaşmak istiyorsan doğru yoldasın demektir.”</span></p>
<p><span class="font4" style="font-weight:bold;">“Bana da öyle geliyor,” dedi Tuor. “Tepelerde aniden karşıma çıkan bir dereyi izleyerek buraya kadar geldim ve onun burada&#160;bir diğer dere yatağındaki akıntıyla birleştiğini gördüm. Fakat şu&#160;durumda nereye gideceğimi çözemiyorum çünkü akıntı dağdaki&#160;karanlık oyuğun içinde gözden kayboluyor.”</span></p>
<p><span class="font4" style="font-weight:bold;">“Karanlık yollar bazen aydınlığa çıkar,” dedi Gelmir.</span></p>
<p><span class="font4" style="font-weight:bold;">“Ama gün ışığı altında yürümek bana daha cazip geliyor,” diye karşılık verdi Tuor. “Siz de aynı halka mensup olduğunuza göre,&#160;Noldor Kapısı'nın yerini bana söyleyebilirsiniz belki. Çünkü beni&#160;büyütüp yetiştiren üvey babam, Gri Elflerden Annael bana ondan&#160;bahsettiğinden bu yana, o geçidi arıyorum.”</span></p>
<p><span class="font4" style="font-weight:bold;">Bu sözler üzerine Elfler bir kahkaha koyuverdi. “Madem öyle, arayışın artık sona erdi; çünkü biz o kapıdan daha yeni geçtik.&#160;Aradığın kapı işte burada, tam önünde duruyor!” Böyle söyledikten sonra ona, nehrin içine doğru aktığı büyük kemeri işaret&#160;ettiler. “Gel haydi! Karanlık seni aydınlığa çıkaracak. Belli bir&#160;noktaya kadar sana rehberlik ederiz fakat oradan sonra yola tek&#160;başına devam etmek durumundasın; zira acil bir görev üzerine bir&#160;zamanlar terk ettiğimiz topraklara geri dönmemiz gerekiyor. Ama&#160;sakın korkuya kapılma,” diye sürdürdü konuşmasını Gelmir, “senin alın yazında büyük işler var ve bunlar seni çok uzak diyarlara,&#160;tahminimce Orta-Dünya'nın bile uzağına götürecek.”</span></p>
<p><span class="font4" style="font-weight:bold;">Bu konuşmanın ardından Tuor Noldor'un peşi sıra basamakları indi ve diz hizasına kadar suya girerek kemerin altından geçip gölgelerin içine daldı. Kendilerini bir anda zifiri karanlığın içinde&#160;buldukları için, Gelmir pelerininin içinden Noldor’un o pek meşhur ışıklarından birini çıkardı; çok eski tarihlerde Valinor'da yapılmış, ne rüzgarın ne de suyun söndürebildiği, açığa çıkarıldığında etrafına açık mavi renkte berrak bir ışık saçan, beyaz kristalin&#160;içine hapsedilmiş bir alevdi bu.<sup>2</sup> Gelmir’in başının üzerinde tuttuğu bu ışığın yardımıyla Tuor akıntının düz bir meyil izleyerek&#160;aniden aşağı yöneldiğini ve az ileride dev bir tünele bağlandığını&#160;gördü. Kayalara oyulmuş bu tünelin bir yanında, tünele paralel&#160;olarak aşağı doğru sürüp giden ve ışığın aydınlattığı alanın ötesine, kasvetli bir karanlığın içine doğru uzanan bir dizi basamak&#160;belli belirsiz göze çarpıyordu.</span></p>
<p><span class="font4" style="font-weight:bold;">Nehrin sona erdiği noktaya geldiklerinde kendilerini kubbe misali yukarı uzanan büyük bir kaya kütlesinin dibinde buldular;&#160;bu noktada akıntı boşlukta kulakları sağır edercesine yankılanan&#160;bir gürültü kopararak keskin bir inişe geçiyor ve bir diğer büyük&#160;kemerin altından devam edip başka bir tünele bağlanıyordu. Bu&#160;şelalenin yanına gelince, Noldorlu ikili Tuor’la vedalaşmak üzere&#160;durdu.</span></p>
<p><span class="font4" style="font-weight:bold;">“Biz buradan geri dönmeli ve son hızla kendi yolumuza gitmeliyiz,” dedi Gelmir. “Çünkü Beleriand’da çok büyük tehlike arz eden olaylar cereyan ediyor.”</span></p>
<p><span class="font4" style="font-weight:bold;">“Söylediklerinizden, Turgon'un yeniden kendini gösterme vaktinin geldiği anlamını çıkarabilir miyim?” diye sordu Tuor.</span></p>
<p><span class="font4" style="font-weight:bold;">Bu soru üzerine Elfler ona şaşkınlıkla baktı. “Bu, insanları değil, Noldor halkım ilgilendiren bir mesele,” dedi Arminas. “Sen Turgon hakkında ne biliyorsun ki?”</span></p>
<p><span class="font4" style="font-weight:bold;">“Çok az şey biliyorum,” dedi Tuor, “babamın onun Nimaeth’ten kaçışına yardımcı olduğu ve tüm Noldor halkının umutlarını&#160;onun gizli karargahına bağladığı dışında hiçbir şey. Yine de, sebebini bilemesem de, onun ismini duyunca içimi heyecan kaplıyor,&#160;onun adım haykırasım geliyor. Dilerdim ki, hüzün dolu bu karanlık yolda boşuna ilerlemeye çalışacağıma onun izini sürseydim.&#160;Yoksa bu gizli geçit onun sığınağına mı çıkıyor?”</span></p>
<p><span class="font4" style="font-weight:bold;">“Kimbilir?” diye başka bir soruyla ona karşılık verdi Arminas adındaki Elf. “Turgon’un sığınağının yeri bilinmediği gibi, oraya&#160;ulaşan yollar da meçhul. Biz de uzunca bir süredir orayı aradığımız halde bir türlü bulamadık. Ama onu bulmuş olsaydık bile,&#160;bu bilgiyi sana veya İnsan ırkına mensup bir başkasına asla söylemezdik.”</span></p>
<p><span class="font4" style="font-weight:bold;">Sözün burasında Gelmir araya girdi: “Şu da var ki, duyduğum kadarıyla seninki Suların Efendisi'nin takdirini kazanmış bir aile.&#160;Eğer sen bu yola onun yönlendirmesiyle çıktıysan, aradığın şeyi&#160;er geç bulacaksın demektir. Seni tepelerden buraya kadar getirmiş&#160;olan suyu izlemeye devam et ve asla korkma! Karanlıkta çok uzun&#160;süre yürümen gerekmeyecek Elveda! Karşılaşmamızın tesadüf&#160;eseri olduğu fikrine de kapılma; çünkü Derinlerde Gizlenen bu&#160;topraklar üzerinde hâlâ pek çok şeye etki edebiliyor. </span><span class="font8">Anar kaluva&#160;tielyannal</span><span class="font4" style="font-weight:bold;">”<sup>3</sup></span></p>
<p><span class="font4" style="font-weight:bold;">Bu sözlerle beraber Noldorlular geri döndü ve alabildiğine uzayıp giden basamakları tırmanmaya başladı; lambalarının ışığı&#160;gözden kaybolana dek olduğu yerden kımıldamayıp onların ardı&#160;sıra bakan Tuor ise gürüldeyerek dökülen şelalenin yanında, geceden bile daha karanlık bir ortamda yeniden yalnız kaldı. Sonra&#160;cesaretini toplayıp sol elini kayaların oluşturduğu duvara attı ve&#160;önceleri yavaş hareketlerle, fakat kendisini engelleyecek hiçbir&#160;unsur olmadığını fark ettikçe ve de bir eli duvara temas eder halde karanlıkta yürümeye alıştıkça, giderek hızlanarak ilerledi. Bu&#160;şekilde uzunca bir süre yürüdükten sonra, tünelin orta yerinde&#160;mola vermek istemediğinden, üzerine çöken yorgunluğa direndiği sırada, karşılarda bir yerde, karanlığın içinde küçücük bir ışık&#160;huzmesi görür gibi oldu. Yepyeni bir enerjiyle adımlarını hızlandırıp ışığın kaynağına vardığında, kayaların arasında dar ve uzun&#160;bir yarık olduğunu fark etti ve eğik kayaların arasından gürültüyle akınayı sürdüren nehri bir süre daha takip etmesiyle beraber&#160;batmakta olan güneşin altın sarısı ışınlarınca aydınlanan bir akşam manzarasının ortasında buldu kendini. Dimdik duran yüksek&#160;yamaçlarla çevrelenmiş, dosdoğru batı yönüne uzanan derin bir&#160;dağ geçidine çıkmıştı; bulutsuz bir gökte batmakta olan güneşin&#160;son ışıklan geçidin yamaçlarını sarı bir alev gibi yalıyor, nehrin&#160;suları ise birbirinden parlak sayısız taşa çarpıp köpürdükçe altın&#160;renkli kıvılcımlar saçıyordu.</span></p>
<p><span class="font4" style="font-weight:bold;">Kayalar arasına oyulmuş bu derin geçidin güneye bakan yamacında bir patika keşfeden Tuor büyük bir umut ve mutlulukla bu yeni güzergahta ilerlemeye başlamıştı şimdi. Gece olup da karanlık&#160;bastırınca ve yıldızların kopkoyu bir havuzu andıran gökyüzün-deki anlık pırıltıları dışında etrafta hiçbir ışık görülmezken, gözle&#160;seçilemediği halde sesi her daim çağlamaya devam eden nehrin&#160;yanı başında mola verip güvenle uykuya daldı; çünkü içinde bizzat Ulrno'nun gücünün ve iradesinin akmakta olduğu bu suyun&#160;kenarında hiçbir tehlikeden korkmaması gerektiğini biliyordu.</span></p>
<p><span class="font4" style="font-weight:bold;">Günün ilk ışıklarıyla birlikte tekrar yola koyulan ve acele etmeksizin yürümeye devam eden Tuor, güneşin sırtından doğup önünde battığı, suyun kayalara çarptıkça köpürdüğü ve aniden&#160;beliren çağlayanların coşkuyla aşağı döküldüğü, sabahları ve akşamları gökkuşaklarının havayı rengarenk iplerle dokur gibi nehrin üzerinde belirdiği bu kanyona Cirith Ninniach adını verdi.</span></p>
<p><span class="font4" style="font-weight:bold;">Susadıkça nehrin serin sularından içen ve suyun içinde altın ve gümüş rengi, hattâ başının üstünde yükselen gökkuşağı renginde parıltılar saçarak yüzen balıkları görmesine rağmen hiç yemek yeme ihtiyacı duymayan Tuor, yolculuğuna bu şartlar altında&#160;üç gün daha devam etti. Dördüncü gün kanal genişlemeye başlarken, duvarlar alçalıp daha az dik bir eğime kavuştu. Diğer yandan&#160;nehir derinleşmiş, akıntı şiddetlenmişti; aralıklarla kanyonun iki&#160;yanındaki kayalara serpilmiş olan şelalelerin taptaze sularım aşağıdaki Cirith Ninniach'a katmasının bunda payı hiç kuşkusuz büyüktü. Nehrin kenarına oturan Tuor, gece tekrar çöküp de yıldızların soğuk beyaz pırıltıları yukarıdaki karanlık örtüye saçılana&#160;kadar, kulaklarında o hiç dinmeyen şırıltı, suyun girdaplar çizerek&#160;akışını seyre daldı. Sonra arpını bir kez daha eline alıp tellerine&#160;koparırcasına vurmaya ve suyun gürültüsünü bastıracak kadar&#160;yüksek sesle şarkı söylemeye başladı; o tatlı nağmeler eşliğinde&#160;şarkısını söylerken, sesi çevredeki kayalarda yankılandıkça daha&#160;da gürleşerek, karanlık bir pelerinle kaplı bütün araziye yayılıyordu. Kendisi farkında değildi ama, yolculuğunun bu evresinde&#160;Tuor, Drengist Halici yakınlarındaki Lammoth’a, diğer bir adıyla,&#160;Yankı Dağları’na ulaşmıştı. Çok eski çağlarda Feanor karaya burada ayak basmış, emrindeki adamların gür sesi, ay gökte yükselene&#160;dek tüm kuzey kıyılarında çınlamıştı.<sup>4</sup></span></p>
<p><span class="font4" style="font-weight:bold;">O anda Tuor’un içinde bir merak uyandı ve şarkısını yarıda kesmesiyle beraber tepelerde yankılanan müzik sesi de yavaş yavaş dindi. Ortalık nihayet tam bir sessizliğe bürünmüşken, başının üstündeki gökyüzünde ne tür bir yaratıktan çıktığını tahmin&#160;bile edemediği tuhaf bir çığlık duyuldu. ‘Bir peri olsa gerek’ dedi&#160;içinden önce, fakat hemen sonra fikir değiştirdi: ‘Hayır, ovanın&#160;ortasında inleyen küçük bir hayvanı andırıyor daha çok.’ Bir kez&#160;daha kulak kesilince ‘Hiç şüphem kalmadı artık,’ diye sonuca vardı. ‘Bu saatlerde arazinin üzerinde uçan bir gece kuşu olmalı bu.’&#160;Ses ona çok kederli gelse de, onu dinlemek ve izlemek için dayanılmaz bir istek duydu; onu çağırıyordu sanki ses, nereye olduğunu bilmese de onu izlemeliydi.</span></p>
<p><span class="font4" style="font-weight:bold;">Ertesi sabah aynı ses bulunduğu yerin hemen üzerinde tekrar çınladı ve başını kaldırıp baktığında beyaz renkli üç büyük kuşun&#160;batı rüzgarına karşı kanat çırparak dağ geçidinden aşağı geldiğini&#160;gördü; güçlü kanatları yeni doğan güneşin ışınları altında parlayan kuşlar onun üzerinden geçerken iniltiye benzer bir sesle acı&#160;acı bağırdılar. Teleri’nin gözdesi olan dev martılarla ilk karşılaş-masıydı bu. Onları takip etmek üzere ayağa fırlayan Tuor, ne yana&#160;doğru uçtuklarını daha iyi gözlemlemek için sol yanında duran&#160;tepeciği tırmandı. Orada dikilmiş peşleri sıra bakarken batıdan&#160;esen sert bir rüzgar yüzüne çarpıyor, saçlarını dalgalandırıyordu.&#160;Derin derin soluk alıp verirken “Bu rüzgar sanki serin bir şarap&#160;içmişim gibi kalbimi coşturuyor!” dedi yüksek sesle. Onun Büyük&#160;Deniz’den esmekte olduğunu bilemezdi tabii.</span></p>
<p><span class="font4" style="font-weight:bold;">Yükseklerde uçan martıların peşinden, bir yandan nehri takip ederek bir defa daha yollara düştü Tuor. Mesafe katettikçe kanyonun iki yamacının tekrar daraldığını fark etti ve bir kez daha dar&#160;bir dere yatağı boyunca uzayıp giden güçlü bir akıntıya rastladı.&#160;Akarsuyu bakışlarıyla izlediğinde olağanüstü bir durumla karşılaştı: Yakınlardaki boğazların birinden çıkan ve yatağından taşmış&#160;bir seli andıran güçlü bir akıntı Tuor’un izlediği nehirle kesişiyor&#160;ve iki güçlü suyun çarpıştığı noktada yüksekliği neredeyse tepe-lerinkine erişen ve dalgaların köpüğünü bir taç misali başında taşıyan sudan bir duvar meydana geliyordu. Çok geçmeden nehir&#160;gerilemeye başladı ve sel suyu yerinden kopardığı kayalıkları fırtınayı andıran müthiş bir gürültü eşliğinde önü sıra yuvarlayarak&#160;ırmak yatağını doldurdu. Açıkça ortadaydı ki, deniz kuşlarının&#160;çağrısı Tuor'u yükselen bu suların altında ölmekten kurtarmıştı&#160;ve işin asıl akıllara durgunluk veren tarafı, yılın bu mevsiminde&#160;bu denli büyük bir selin ve denizden karaya doğru esen böylesine&#160;güçlü bir rüzgarın oluşmasıydı.</span></p>
<p><span class="font4" style="font-weight:bold;">Ama bu olay, Tuor’un bu dehşetengiz suların öfkesinden korkmasına yetmişti ve yönünü değiştirip Drengist Halid’nin uzun kıyıları yerine güneye dönerek birkaç gün boyunca ağaçtan yoksun çorak bir arazide ilerledi. Denizden esen keskin bir rüzgar bu&#160;toprakları devamlı hırpalıyor, yabani otlar ve çalılar gibi, o çevrede yetişen az miktardaki bitki, batıdan esen bu rüzgarın itme&#160;gücü önünde direnemeyip yere doğru bükülüyordu. İşte bu arazide ilerleyen Tuor, bir zamanlar Turgon’un yurt olarak benimsediği Nevrast bölgesine girdi ve haberi bile olmaksızın (çünkü o&#160;noktaya varana dek önündeki yüksek tepeler arkadaki daha alçak&#160;tümsekleri ve onların da ardında yatan şeyi gözden saklamıştı)&#160;Orta-Dünya’nın sınırını teşkil eden o kocaman karanlık kütleye,&#160;bazılarının Ucu Bucağı Olmayan Belegaer diye nitelediği Büyük&#160;Deniz’in kıyılarına vardı. Tam o sırada güneş, ufuk çizgisine doğru yuvarlanan görkemli bir ateş topu misali battı ve Tuor kollarını&#160;iki yana açmış vaziyette, kalbi özlemle dolup taşarak o tepenin&#160;üstünde yapayalnız dikildi. Onun Büyük Deniz’e ulaşan ilk insan&#160;olduğu söylenir ve Eldar halkı haricinde hiç kimse, oraya varmış&#160;olmanın beraberinde getirdiği hasreti daha derinden hissetmemiştir.</span></p>
<p><span class="font4" style="font-weight:bold;">Nevrast’ta günler boyu amaçsızca oyalanan Tuor yine de bundan zevk alıyor gibiydi, çünkü kuzeyi ve doğusu dağlarla çevrili ve bir yanı da deniz olan bu toprakların havası, Hithlum düzlüklerine oranla çok daha yumuşak ve iç açıcıydı. Yabanıl arazilerde&#160;avcılıkla karnını doyurarak yalnız başına hayatta kalmasını öğreneli çok olmuştu, buraların da av hayvanı bakımından pek kıt&#160;olduğu söylenemezdi; çünkü ilkbahar Nevrast’ta çok canlı geçiyor&#160;ve hava, gerek kalabalık sürüler halinde sahile yakın kesimde yaşayan kuşların gerekse çoğunlukla Linaewen’deki çukurluk arazinin ortasındaki bataklık bölgede gezinen kuşların yaygarasıyla&#160;doluyordu. O günlerde ne İnsanların ne de Elflerin sesi çınlıyordu&#160;o ıssız topraklarda.</span></p>
<p><span class="font4" style="font-weight:bold;">Büyük Deniz’i uzaktan görmüş olsa da, Tuor henüz tam manasıyla denizin kıyısına yanaşamamıştı; geniş bataklıklar ve hiçbir yolcuya geçit vermeyen kamış tarlaları denizle onun arasındaki&#160;tüm alanı kaplamıştı sanki. Yine de Tuor kıyıdan bir türlü uzaklaşamıyor, dalgaların sesini duyamadığı yerlerde uzun süre kala-mıyordu; deniz onu kendisine çekiyordu sanki. Noldor halkının&#160;Kadim Zamanlar’da yaşamış atalarının izlerine de ilkin bu kıyılık&#160;bölgede rastladı Tuor. Drengist’in denizin dalgalarınca yontulmuş&#160;o yüksek yarları arasında, bembeyaz kumlu sahiller ve siyah kayalarla bezenmiş pek çok koy ve körfezcik bulunuyordu ve bu tür&#160;yerleri araştırmaya gittiği hemen her seferinde Tuor sivri kayaların arasına oyulmuş basamaklarla karşılaşıyordu. Deniz kenarında ise, vaktiyle gemilerine demir atacak bir barınak sağlamak&#160;amacıyla Elflerin kayalardan oyulmuş büyük taş bloklar kullanarak yaptığı, bugün ise birer harabeye dönmüş olan iskelelere rastlıyordu. Mevsime göre huy değiştiren denizi izleyerek, o yörede&#160;uzun süre kaldı Tuor; ilkbahar ve yaz böylece yavaş yavaş geride&#160;kalırken, Beleriand ufkunda karanlık bulutlar yoğunlaşmaya başlamış, o an bilinmese de, Nargothrond'un üzerine çökecek olan&#160;felaketin yaşanacağı sonbahar kapıya dayanmıştı.</span></p>
<p><span class="font4" style="font-weight:bold;">Belki de kuşlar zalim kış mevsiminin yaklaştığını çok uzaklardan görmüşlerdi^ çünkü her sene bu sezonda güneye göç etmeyi alışkanlık haline getirmiş olanlar bu defa her zamankinden daha erken bir araya toplanmış, normalde kuzeyde yaşayanlar ise&#160;yuvalarını terk edip Nevrast’a inmişti. Günün birinde, Tuor yine&#160;sahilde otururken, hızla çırpılan büyük kanatların sesini duydu&#160;ve yukarı baktığında, keskin bir kama şeklini almış halde güneye&#160;doğru uçan birbirinden beyaz yedi adet kuğu gördü. Tam onun&#160;hizasına geldiklerinde kuğular ani bir manevra yaparak yönlerini&#160;aşağı çevirdiler ve büyük bir çalkantı eşliğinde suya daldılar.</span></p>
<p><span class="font4" style="font-weight:bold;">Tuor, Mithrim'in gri renkli sulak bölgelerinden tanıdığı bu kuş türünü çok severdi; kaldı ki kuğu, kendisini besleyip büyüten üvey babası Annael’in ve onun halkının sembolüydü de aynı&#160;zamanda. Biraz da bundan dolayı, kuşları selamlamak için ayağa&#160;kalktı ve bir yandan onlara seslenirken, diğer yandan bu kuşların&#160;o zamana dek görmüş olduğu tüm diğer kuğulardan daha büyük&#160;ve daha asil bir görünüşe sahip olduğunu fark edip şaşkınlığa düştü. Kuşlarsa kanatlarını çırpıp sanki ona dargınlarmış ve onu sahilden öteye kovmak istiyorlarmış gibi buruk ve şiddetli çığlıklar&#160;koyuverdiler. Sonra büyük bir gürültüyle sudan tekrar havalandılar ve kanat çırpışlarının yarattığı hava dalgası ona bir rüzgar gibi&#160;çarparken, Tuor'un üzerinde uçmaya başladılar. En sonunda geniş&#160;bir kavis çizerek yükseldiler ve güney yönünde uçmaya kaldıkları&#160;yerden devam ettiler.</span></p>
<p><span class="font4" style="font-weight:bold;">Tuor yüksek sesle haykırdı: “İşte bu, uzunca zamandır beklediğim bir başka işaret!” Hemen ardından, kuşların gittiği yöndeki en yakın tepeye tırmandı ve halen güney yönünde uçmakta olduklarını görüp peşleri sıra yürümeye başladı.</span></p>
<p><span class="font4" style="font-weight:bold;">Kıyı şeridini izleyerek yedi gün yedi gece güneye yürüyen Tuor, bu süre zarfında her şafak vakti başının üzerinde çırpan büyük&#160;kanatların sesiyle uyanıyor ve gün boyunca kuğuların uçuşunu&#160;izleyerek onları takip ediyordu. O ilerledikçe uçurumlar daha da&#160;alçalıyor, tepelerindeki çimler çiçeklerle bezeniyordu. Dogu ufkunda yılın sonlarına gelinmesi dolayısıyla sararmış agaç yaprakları göze çarpıyordu. Tam karşısında ise, batı ucunda büyük bir&#160;dag ile birleşinceye dek yolunun üstünde dev bir set gibi uzanan&#160;bir dizi tepe vardı. Bu dag, denize dogru uzanmış kocaman yeşil&#160;bir burnun üzerinde, güçlü omuzlara dayanmış yükselen karanlık&#160;ve zirvesi bulutlarla kaplı bir kuleyi andırıyordu.</span></p>
<p><span class="font4" style="font-weight:bold;">Bu boz tepeler gerçekte Beleriand'ın kuzey sınırını teşkil eden Ered Wethrin'in batı etekleriydi ve Tuor'un karşısına çıkan yüce&#160;dag da, o topraklar üzerindeki tüm zirvelerin en yükseği, açık denizde seyahat eden gemicilerin bile o ölümcül kıyılara yanaşırken&#160;çok uzaklardan seçebildigi Taras Dagı'ydı. Bu dagın geniş eteklerinde, çoktan unutulup gitmiş o eski zamanlarda Turgon, sürgün&#160;edildikleri bu diyarda Noldor halkı tarafından inşa edilmiş taş yapılar içinde en eskisi olan Vinyamar'ın salonlarında yaşamıştı. Bugün artık terk edilmiş olsa da saglamlıgını koruyan bu kule, denize bakan kat kat terasın tepesinde dimdik yükseliyordu. Ne geçen&#160;yıllar ne de yıllar yılı civarında seyahat etmiş olan Morgoth'a baglı&#160;ordular yıpratabilmişti onu; ama rüzgar, yagmur ve don zaman&#160;içinde kulenin taşlarını yontmuş, duvar semerleri ile çatısındaki&#160;büyük padavralar arasında, çıplak taşların üstündeki yarıklarda&#160;bile baş gösterebilen, gri-yeşil renkte sayısız bitki türemişti.</span></p>
<p><span class="font4" style="font-weight:bold;">Yolculuguna devam eden Tuor ıssız bir yolun kalıntılarına ulaştı ve yeşil tümsekler ile egik kayalar arasında ilerleyerek, günün son saatlerinde eski kuleye ve onun rüzgarın ıslıgıyla çınlayan yüksek tavanlı salonlarına ulaştı. Orada kendisini korkutacak herhangi bir kötülügün barınmadıgına emindi, fakat yine&#160;de, geçmişte o salonlarda yaşayıp da sonradan kimsenin bilmedigi&#160;bir yere göçüp giden halkı düşündükçe bir heyecan kapladı içini:&#160;Büyük Deniz'in çok ötelerinden gelen, ölümsüz ama korkunç bir&#160;kadere mahkûm edilmiş olan halkı. Sonra, tıpkı geçmişte onların&#160;da sayısız kez yaptıgı gibi, kuleden dışarıdaki manzaraya bakarak,&#160;denizin o alabildiğine uzayıp giden çalkantılı sularının yarattığı&#160;pırıltıyı seyre daldı. Başını tekrar beri tarafa çevirdiğinde ise, yol&#160;boyunca kendisine rehberlik eden kuğuların kulenin en yüksek&#160;terasına konmuş olduğunu fark etti; kanatlarını çırpıyorlar, onu&#160;sanki önünde dikildiği batı kapısından içeri girmeye teşvik ediyorlardı. Bunun üzerine Tuor, deniz lavantası ve karanfillerle yarı&#160;yarıya kaplanmış olan geniş merdivenleri tırmandı, kocaman bir&#160;kapı eşiğinden geçti ve bir zamanlar Turgon'un evi olan gölgeler&#160;içindeki kuleye girip yüksek sütunların yer aldığı dev bir salona&#160;geldi. Uzaktan bakınca zaten fazlasıyla görkemli olan bu mekân,&#160;içeri girince Tuor'un gözüne daha da muazzam ve harikulade görünmüştü; içinde öyle bir heyecan ve saygı uyanınıştı ki, herhangi&#160;bir gürültü çıkarıp da bu devasa boşlukta yankıya sebep olmaktan&#160;çekindi. Holün doğu köşesinde bulunan bir platformun üstüne&#160;yerleştirilmiş yüksekçe bir taht dışında hiçbir şey çarpmaınıştı&#160;gözüne. Tahta doğru ilerlerken olabildiğince yumuşak adımlar atmaya özen gösterdiyse de, ayak sesleri taş döşeli zeminde kıyamet&#160;habercisi davullar gibi gürlüyor, yankılarıysa sütunların arasında&#160;uzanan koridorlar boyunca onun önü sıra koşuyordu sanki.</span></p>
<p><span class="font4" style="font-weight:bold;">Büyük salonun doğu ucuna, üzerine loş bir ışığın vurduğu tahtın önüne gelip durduğunda, bunun tek bir kayanın oyulmasıyla şekillendirildiğini, üzerine ise tuhaf işaretler işlenmiş olduğunu&#160;gözlemledi. Tam bu sırada, batan güneş holün batı duvarının hemen altında bulunan yüksek pencerelerden birinin hizasına gelmiş, pencere boşluğundan içeri sızan bir ışık doğruca Tuor'un&#160;karşısındaki duvarın belli bir yerine vurmuş ve düştüğü yerde&#160;sanki parlak metalden bir nesne varmış gibi pırıltılar saçmıştı. İşte&#160;o an Tuor, tahtın hemen arkasında, duvarın tam da ışığın vurduğu&#160;noktasında bir kalkan, kocaman ve zırhlı bir yelek, bir miğfer ve&#160;de kınına sokulmuş uzun bir kılıcın asılı olduğunu şaşkınlık içinde gördü. Zırhlı büyük yelek, lekesiz bir gümüş kullanılarak örülmüş gibi parlıyor, üzerine vuran güneş ışığının altında altın rengi&#160;kıvılcımlar saçıyordu. Gövdesinin uzun, uçlarının ise sivri olması dolayısıyla Tuor'un gözüne bir garip görünen kalkanın yüzeyi&#160;mavi olup, ortasına beyaz bir kuğu kanadını betimleyen bir amblem işlenmişti. Sonra birden, sesi holün tavanında meydan okurcasına yankılanarak, yüksek sesle şöyle dedi Tuor: “Işığın bana&#160;sunduğu bu işarete dayanarak, bu silahları sahipleniyorum, bana&#160;ne getirirlerse kabulümdür. ”<sup>6</sup> İlkin kalkanı duvardan indirdi ve&#160;beklediğinin aksine çok hafif ve kolay taşınabilir olduğunu gördü;&#160;anlaşılan o ki, kalkanın özü ahşaptan olmakla beraber, üzeri Elf&#160;demircilerin hüneri sayesinde güçlü olmasına güçlü fakat bir o&#160;kadar ince dökülmüş çelik plakalarla kaplıydı. Bunca yıl boyunca&#160;yıpranmaya ve hava şartlarına karşı korunmasını da bu özelliğine&#160;borçlu olsa gerekti.</span></p>
<p><span class="font4" style="font-weight:bold;">Bunun ardından, sırasıyla çelik zırhı giyen, miğferi kafasına yerleştiren ve en sonunda da, kım siyah, kemerinin kopçaları ise&#160;gümüş işlemeli olan kılıcı kuşanan Tuor, Turgon'un salonundan&#160;ayrıldı ve Taras'ın yüksek taraçalarına çıkıp güneşin kızıl ışıklarına karşı dikildi. Gümüşi ve altın rengi pırıltılar saçarak batı ufkunu gözlediği o an, her ne kadar kendisi bunun bilincinde olmasa&#160;ve etrafta onun bu halini seyredecek kimse bulunmasa da, Batı'nın&#160;Kudretli Savaşçıları'ndan biri ve Büyük Deniz'in ötesinden gelen&#160;İnsan Krallar'ın en yücesinin babası olduğunu -ki kaderi gerçekten de böyle yazılmıştı- ispatlamaya layık bir görüntü sergiliyordu. <sup>7</sup> Zırhları giyip silahları kuşanmasıyla beraber Huor'un oğlu&#160;Tuor'a bir farklılık gelmiş, kalbi göğsüne sığmayıp taşacak gibi&#160;coşkuyla atmaya başlamıştı. Kulenin giriş kapısının önündeki basamakları ağır ağır inerken kuğular onun önünde saygıyla eğildi&#160;ve her biri basamağın taşlarına boynunu uzatıp, kanadından yolmuş olduğu tek ve büyük bir tüyü ona sundu. Kuğuların uzattığı&#160;ve toplam sayısı yedi olan tüyleri toplayan Tuor, onları miğferinin&#160;tepesine yerleştirir yerleştirmez kuğuların hepsi bir kez daha havalanarak güneşin son ışınları altında kuzeye doğru kanat çırpmaya başladı. Bu, Tuor'un onları son görüşüydü.</span></p>
<p><span class="font4" style="font-weight:bold;">Adımlarının kendisini deniz kıyısına çektiğini hisseden Tuor, uzun basamakları inerek Taras Burnu'nun kuzey kesimindeki</span></p>
<p><span class="font4" style="font-weight:bold;">geniş sahile ayak bastı. İndiği sırada, güneşin, karanlık denizin üzerine aniden çöken büyük kara bir buluta gömüldüğünü gördü. Aynı anda hava soğumuş, etrafa fırtına habercisi bir ürperti&#160;ve hareketlenme hakim olmuştu. Kıyıda duran Tuor, güneşin o&#160;korkunç bulut kütlesinin ardında etrafına dumanlar saçan bir alev&#160;gibi parladığını gördü; tam o anda çok uzaklarda dev bir dalganın&#160;yükseldiği ve sahile doğru yaklaşmakta olduğu izlenimine kapıl-dıysa da, merakına ve heyecanına yenilip yerinden kımıldamadı.&#160;Dev dalga kıyıya yaklaştıkça, dalganın üzerinde sisten bir gölge&#160;seçti gözleri. Sonra birdenbire, dalga kırılıp büküldü ve köpüklü&#160;kollarıyla hızla uzanarak sahili tokatladı. .. Tam dalganın kırıldığı yerde, giderek yaklaşan fırtınanın oluşturduğu bir arka fonun&#160;önünde, akıllara durgunluk veren devasa ve canlı bir şekil durmaktaydı şimdi.</span></p>
<p><span class="font4" style="font-weight:bold;">Bu görüntü karşısında Tuor saygıyla eğildi, çünkü ilk anda karşısındakinin büyük bir kral olduğu gelmişti aklına. Başında&#160;gümüşsü parıltılar saçan sivri bir miğfer, onun hemen altında&#160;günbatımında pırıldayan bir köpük misali aşağı dökülen upuzun&#160;saçlar ve bir sis perdesi gibi bedenini saran gri pelerini savurup&#160;geriye doğru atmasıyla beraber açığa çıkan, büyük bir balığın zır-hımsı derisi gibi dip dibe örülmüş parlak bir yelek ve dev şekil&#160;karaya doğru yavaşça yürüdükçe denizin yansımasıyla üzerinde&#160;alevler oynaşıyormuş hissi doğuran koyu yeşil renkte bir manto. Noldor halkının Ulmo diye hitap ettiği Suların Efendisi, diğer&#160;adıyla Derinlerde Gizlenen, Hador ailesinden Huor oğlu Tuor'a&#160;işte böyle göründü.</span></p>
<p><span class="font4" style="font-weight:bold;">Kıyıya çıkmamış, dizine kadar suyun içinde olduğu halde Tuor'la konuşmaya başlamıştı. Gözlerinin ışıltısı ve sesinin duyanda yerkürenin merkezinden geldiği izlenimi uyandıran o derin&#160;tınısı karşısında Tuor'un korkudan dizleri çözüldü ve kendisini&#160;kumlara bıraktı.</span></p>
<p><span class="font4" style="font-weight:bold;">“Ayağa kalk, Huor oğlu Tuor!” dedi Ulmo. “Benim gazabımdan korkmana gerek yok, uzun zamandır seni çağırıyorum ve sonunda buraya, beni bulacağın yere gelmeni sağladım. Aslında buraya&#160;ilkbaharda ulaşmış olman gerekiyordu, oysa şimdi, Düşman'ın&#160;topraklarından bu yana ilerleyen korkunç kışın bastırması yakındır. Acele etmelisin çünkü senin için çizmiş olduğum ferah yolu&#160;değiştirmemiz şart oldu. Benim tavsiyelerim küçümsenip bir kenara itildiği için<sup>8</sup> büyük bir kötülük şu an Sirion Vadisi üzerinde&#160;kol geziyor ve seninle hedefin arasına düşmanların yığıldı bile.”</span></p>
<p><span class="font4" style="font-weight:bold;">“Benim hedefim nedir peki, lordum?” diye sordu Tuor.</span></p>
<p><span class="font4" style="font-weight:bold;">“Öteden beri kalbinin özlemle aradığı şeyden başkası değil,” oldu Ulmo'nun yanıtı: “Saklı şehrin yerini keşfedip Turgon'u bulmak. Benim mesajımı taşımak için fazla göz alıcısın, hele de çok&#160;önceleri senin için tasarlamış olduğum bu yeni zırhının içinde.&#160;Oysa senin, bulduğun her gölgeden faydalanarak, tehlikelerin&#160;içinden gizlice sıyrılıp geçmen gerekecek. Bu pelerine iyice sarın&#160;ve yolculuğunun sonuna gelene dek onu üzerinden bir an olsun&#160;çıkarma.”</span></p>
<p><span class="font4" style="font-weight:bold;">Bunları söyledikten sonra Ulmo kendi pelerininden bir kesit kopardı ve kopan parça Tuor'un üzerine düşerek büyük bir kaftan&#160;gibi onu tepeden tırnağa sardı.</span></p>
<p><span class="font4" style="font-weight:bold;">“Böylelikle benim gölgeme sığınarak yürüyor olacaksın,” dedi Ulmo. “Artık daha fazla bekleme; çünkü Anar topraklarında ve&#160;Melkor'un ateşinin ortasında bu pelerin fazla direnç gösteremez.&#160;Şimdi söyle bana, sana verdiğim görevi kabul ediyor musun?”</span></p>
<p><span class="font4" style="font-weight:bold;">“Ediyorum, lordum,” dedi Tuor.</span></p>
<p><span class="font4" style="font-weight:bold;">“Öyleyse Turgon’la karşılaştığında ona ileteceğin sözleri diline işleyeceğim şimdi,” dedi Ulmo. “Ama öncelikle sana bazı bilgiler vereceğim ve duyacaklarının içinde Eldar halkının içindeki en&#160;yüceleri de dahil olmak üzere hiçbir İnsanın şimdiye dek duymadığı şeyler olacak.” Böylece Ulmo Tuor'a Valinor'dan ve onun&#160;karanlığa gömülüşünden, Noldor halkının sürgüne gidişinden,&#160;Mandos'un Kehaneti'nden, Kutsal Diyar'ın gizlenişinden bahsetti. “Şimdi söyleyeceklerime kulak ver!” dedi sonra, “İnanç'ın -ki&#160;Dünyanın Çocukları ona bu ismi uygun görmüştü- zırhında bir&#160;çatlak, Kehanet'in duvarlarında bir yarık her daim bulunur, ta ki&#160;her şey çözümlenip Son'a bağlanıncaya kadar. Ben dayandığım sü-</span></p>
<p><span class="font4" style="font-weight:bold;">rece, karanlığın ortasındaki bir ışık, susturulamayan gizli bir ses gibi var olmayı sürdüreceğim. İçinde bulunduğumuz bu karanlık&#160;günlerde ben kendi ırkımın, yani Batının Lordları’nın arzularına&#160;karşı geliyormuş gibi görünsem de, Dünya’nın yaradılışından bile&#160;daha önce atanmış olduğum bu görevde, onların arasında sergilemem gereken tavırdır bu. Ama kötülük çok güçlü ve Düşmanımızın gölgesi her geçen gün daha geniş bir alana yayılıyor; benimse&#160;güç alanım daraldıkça daraldı, tüm Orta-Dünya’da şu an gizli bir&#160;fısıltıdan daha fazlası değilim artık. Benim gücüm o topraklardan&#160;çekildikçe, batıya akan sular kuruyup ortadan kalktı, kaynakları ise zehirlendi; çünkü Melkor’un gücü Elfleri ve İnsanları bana&#160;karşı kör ve sağır kılmıştı. Şimdiyse Mandos’un Kehaneti gerçekleşmeye doğru son hızla yaklaşıyor ve Noldor halkının bugüne&#160;kadar diktiği tüm yapılar yerle bir olmak, tüm umutları yıkılmak&#160;üzere. Geriye kalan son umut, onların aramayı hiç akıl edemediği&#160;ve uğruna hazırlık yapmadığı umuttur. İşte o umut senin içinde;&#160;seni seçmemin ardında yatan sebep de bu.”</span></p>
<p><span class="font4" style="font-weight:bold;">“Turgon tüm Eldar halklarının ümit ettiğinin aksine Morgoth’un karşısında durmayacak mı yani?” dedi Tuor. “Bu durumda ben, Turgon’a ulaşsam bile nasıl bir fayda sağlayabilirim ki,&#160;lordum? Tıpkı babamın vaktiyle yaptığı gibi, kötülüğe karşı Kral&#160;Turgon’la omuz omuza durmayı tüm benliğimle istiyorum, ama&#160;Batının Yüce Halkı’na mensup birbirinden yiğit bunca savaşçının&#160;arasında benim gibi ölümlü bir insan tek başına neye yarar ki?”&#160;“Eğer ben seni yollamayı seçmişsem, Huor oğlu Tuor, senin&#160;diğerlerinin arasında tek olan kılıcını bu göreve layık gördüğüm-dendir. Edain halkının bu dünya üzerindeki kısacık yaşamlarını&#160;bu denli cesurca ve kendilerini sakınmaksızın tehlikeye attığını&#160;gören ve hayrete düşen Elfler, onların mertliğini aradan nice asırlar da geçse hatırlayacaktır. Ama seni göndermemin tek nedeni&#160;cesaretin değil, dünyaya senin kendi tahmin sınırlarının da ötesinde bir umut, karanlığı deşecek bir ışık getirecek olman.”</span></p>
<p><span class="font4" style="font-weight:bold;">Ulmo bunları anlatırken fırtınanın uğultusu kulakları yırtan bir çığlığa dönüştü; rüzgar alabildiğine hızlanmış, gökyüzü kapkara olmuş, Suların Efendisi'nin sırtındaki pelerin ise uçuşan bir&#160;bulut gibi geriye savrulmuştu. “Git artık,” dedi Ulmo en sonunda,&#160;“yoksa deniz seni yutacak! Çünkü Osse çizilmiş olan kadere hizmet ettiğinden hiddetine hakim olamaz ve Mandos'un iradesine&#160;uyar.”</span></p>
<p><span class="font4" style="font-weight:bold;">“Nasıl emrederseniz,” dedi Tuor. “Peki ya kötülüğün kıskacından kurtulur da hedefime ulaşabilirsem, Turgon'a ne söyleyeceğim?”</span></p>
<p><span class="font4" style="font-weight:bold;">“Ona ulaşmayı başarırsan,” diye yanıtladı Ulmo, “söylemen gereken sözcükler senin zihninde kendiliğinden canlanacak ve&#160;ona öğrettiğim şeyler dilinden dökülecek. Hiç çekinmeden konuş! Sonrasında ise yüreğin ve cesaretin seni nereye sürüklerse&#160;oraya git. Pelerinime sıkıca sarınmayı ihmal etme, çünkü kötülükten ancak bu sayede korunabilirsin. Yolculuğun boyunca sana&#160;rehberlik etmesi için, Osse'nin gazabından koruduğum birini&#160;daha katacağım yanına: Yıldız'ın gökte yükselişine kadar geçen&#160;zamanda Batı denizlerine açılan son geminin son denizcisini göndereceğim sana. Şimdi karaya geri dön!”</span></p>
<p><span class="font4" style="font-weight:bold;">Sonra gök gürledi ve denizin üzerinde şimşekler çaktı ve Tuor yıldırımı andıran alevlerin içinde gümüşi parıltılar saçarak suların&#160;içinde dikilmekte olan Ulmo'ya son kez seslendi:</span></p>
<p><span class="font4" style="font-weight:bold;">“Gidiyorum, lordum! Ama Deniz'in sevgisini ve hasretini her daim kalbimde yaşatacağımı bilin.”</span></p>
<p><span class="font4" style="font-weight:bold;">Bu sözler üzerine Ulmo boynuzdan yapılma dev bir boru çıkararak bir kez olmak üzere uzunca üfledi; fırtınanın gürlemesi bile bu sesin yanında göl esintisi gibi kalmıştı. Borudan çıkan sesi&#160;duymasıyla beraber bu sesin onu sarıp hareketsiz bıraktığını ve&#160;hattâ benliğinin derinliklerine işlediğini hisseden Tuor'a, Orta-Dünya'nın üzerindeki tüm kara parçaları ortadan kalkıyormuş ve&#160;tüm suları bir bütün halinde görülebiliyormuş gibi geldi: Nehir&#160;ağızlarından incecik derelere, haliçlerden yeraltı akıntılarına kadar. Büyük Deniz'in tuhaf varlıklarla dolu o çalkantılı kesimlerinden, sonsuz ve zifiri bir karanlığın hakim olduğu ve ölümlüleri dehşete düşürecek korkunçlukta seslerin yankılandığı en dip&#160;noktalarına dek her yeri gözünün önünde canlandı. Anar'ın gözeten bakışları altında durgun bir şekilde uzanan veya hilal şeklinde&#160;bir ayın ışığı altında parıldayan o uçsuz bucaksız dalgaları ve Gölgeler Altındaki Adalar'ın göğe doğru yükselen o tehditkar kayalıklarını<sup>9</sup> Valar'ın görüşüyle hızla taradı ve nihayet, bakışları onu&#160;görüş alanının fersahla bile ölçülemeyecek kadar uzak bir noktasındaki, eteklerinde köpüklü dalga dizileri oynaşan ve zirvesi ışıl&#160;ışıl bir buluta değen yalnız ve kocaman bir dağa ulaştırdı. Uzak&#160;dalgaların sesini duyabilmek ve dağın ışıltılı yamaçlarını daha iyi&#160;seçebilmek için farkında olmaksızın öne doğru eğildiği sırada, borunun sesi birden kesildi ve Tuor kendisini yeniden o uğultulu&#160;fırtınanın tam ortasında, göğü yarıp geçen çok-kollu şimşeklerin&#160;altında buldu. Ulmo gitmiş ve ardında Osse'nin emrini dinleyen&#160;çılgın dalgaların Nevrast duvarlarını dövdüğü kabarık ve coşkun&#160;bir deniz bırakmıştı.</span></p>
<p><span class="font4" style="font-weight:bold;">Denizin öfkesinden kaçan Tuor geldiği yoldan gerisingeri ilerledi ve bir süre önce ziyaret ettiği kulenin yüksek taraçalarına döndü; bunu yaparken büyük gayret göstermesi gerekmişti çünkü&#160;kıyıdaki basamakları tırmanırken onu yarlara doğru iten rüzgar,&#160;basamakların sonundaki düzlüğe vardığında dizüstü yere çökmesine sebep olacak kadar şiddetlenmişti. Böylece bir kez daha o karanlık ve boş salonlara sığındı ve geceyi Turgon'un taştan tahtında&#160;oturup dinlenerek geçirdi. Dışarıdaki hırçın fırtına kulenin büyük&#160;holündeki kolonları sarsarken, rüzgarın sesine inlemeler ve vahşi çığlıkların karıştığı izlenimine kapıldı Tuor. Yorgunluğa yenik&#160;düşüp ara ara uykuya dalıyor, bu kısa kesitler süresince gördüğü,&#160;bazıları kâbus niteliğindeki çeşitli rüyalar ona rahat vermiyordu.&#160;Her defasında uyandığında ise, bu kâbusların hiçbirini hatırlamıyordu, içlerinden biri dışında: Bir ada, adanın orta yerinde göğe&#160;doğru uzanan yalçın bir dağ, güneşin dağın ardında gitgide gözden kaybolarak batışı ve sonrasında adaya hakim olan gölgeler ve&#160;bu gölgelere meydan okurcasına dağın tam zirvesinin hizasında&#160;parıldayan yalnız bir yıldız.</span></p>
<p><span class="font4" style="font-weight:bold;">Bu son rüyanın ardından derin bir uykuya daldı Tuor; çünkü gece henüz sonlanmadan fırtına dinmiş, kara bulutlar doğu yönünde uzaklaşmıştı. Bir süre uyuduktan sonra şafağın o puslu&#160;ışığında uyandı ve oturmakta olduğu tahttan kalkıp holün loşluğu içinde çıkışa doğru yürürken, salonun gece boyunca fırtınadan kaçıp içeri sığınmış olan sayısız deniz kuşuyla dolduğunu&#160;fark etti. Yeniden açık havaya adım attığında, geceden kalan son&#160;yıldızların yerlerini doğan güne bırakarak batı ufkunda gözden&#160;kaybolmakta olduğunu gördü. Geçip giden fırtına sırasında devasa dalgaların kıyının çok ileri noktalarına dek vurmuş olduğunu&#160;gözlemledi; öyle ki, dalgalar tepelere çarptıkça yükseklere savrulan çakıl taşları ve yosunlar taraça kapılarının önünde yığılı duruyordu. Tuor araştıran bakışlarla en alt katın terasından aşağıyı&#160;süzmeye başlamıştı ki birden, sırtında sırılsıklam olmuş gri peleriniyle sırtını kulenin sahildeki kayalıklara buluştuğu noktadaki&#160;duvara yaslamış vaziyette oturmakta olan bir Elfin, yüzen suyo-sunlarının ortasında zorlukla seçilebilen bedeni ilişti gözüne. Alabildiğine uzayıp giden sıra sıra dalganın büyüleyici görüntüsüne&#160;dalıp gitmiş, fırtınadan sonraki haliyle bir harabeyi andıran sahilde sakince oturuyordu. Denizin kıyıya vurduğu kesimden gelen&#160;dalga sesleri haricinde sessizliği bozan hiçbir unsur yoktu etrafta.</span></p>
<p><span class="font4" style="font-weight:bold;">Aşağıdaki sessiz gri şekle bakakalan Tuor'un aklına aniden Ulmo'nun son sözleri geldi ve o ana dek hiç bilmediği bir isim&#160;dudaklarından döküldü: “Hoşgeldin, Voronwe! Ben de seni bekliyordum.” <sup>10</sup></span></p>
<p><span class="font4" style="font-weight:bold;">Kendisine seslenildiğini duyan Elf başını kaldırıp yukarı baktı ve gözleri onun deniz grisi gözlerinin delici bakışlarıyla kesişen Tuor, karşısındaki kişinin Noldor halkına mensup olduğunu hemen anladı. Elf işi zırhı göğsünde pırıltılar saçarak, sırtındaki&#160;pelerine sarınmış haliyle duvarın üzerinde dimdik bir gölgeyi andıran Tuor'u görünce Elfin içinde merak ve bir o kadar da korku&#160;uyanmıştı.</span></p>
<p><span class="font4" style="font-weight:bold;">Birbirlerinin yüzüne bakarak bir an öylece kaldılar, sonra Elf oturduğu yerden kalkıp Tuor'un önünde eğilerek onu selamladı.&#160;“Siz kimsiniz, lordum?” diye başladı söze. “Bu azgın denizde öyle&#160;uzun zamandır dolaşıyorum ki. Söyleyin bana: Ben karayı terk&#160;ettiğimden bu yana büyük değişimler yaşandı mı? Gölge alt edilebildi mi? Saklı Halk yeniden ortaya çıktı mı yoksa?”</span></p>
<p><span class="font4" style="font-weight:bold;">“Korkarım hayır,” dedi Tuor. “Tam aksine, Gölge çevreye daha da yayıldı, Saklı Halk ise gizlendiği yerden halen çıkmış değil.”</span></p>
<p><span class="font4" style="font-weight:bold;">Bu sözler üzerine Voronwe uzunca bir süre ona bakakaldı. Neden sonra, “Peki ya siz kimsiniz?” diye tekrar girdi söze. “Benim halkım bu yöreyi terk edeli uzun zaman oldu ve o zamandan bu&#160;yana hiç kimse buraya geri dönmedi. Şimdi anlıyorum ki üzerinizdeki giysilere rağmen siz onlardan biri değilsiniz ve sanırım&#160;İnsan ırkındansınız.”</span></p>
<p><span class="font4" style="font-weight:bold;">“Evet,” dedi Tuor. “Yanılmıyorsam sen de batıya ulaşmak üzere Cırdan'ın Limanlarından yola çıkan son geminin son denizcisi olmalısın, öyle mi?”</span></p>
<p><span class="font4" style="font-weight:bold;">“Doğru bildiniz,” dedi Elf. “Aranwe'nin oğlu Voronwe'yim ben. Yine de, benim adımı ve yaşadıklarımı nasıl olup da bildiğinizi anlayamadım.”</span></p>
<p><span class="font4" style="font-weight:bold;">“Biliyorum, çünkü Suların Efendisi dün akşam benimle konuştu,” diye cevapladı onu Tuor. “Seni Osse'nin gazabından koruyacağını ve bana rehberlik etmen için yanıma göndereceğini söyledi.”</span></p>
<p><span class="font4" style="font-weight:bold;">Hayret ve dehşetle karışık bir çığlık koyuverdi Voronwe: “Yüce Ulmo'yla mı konuştuğunuzu söylüyorsunuz bana? Öyleyse değeriniz ve kaderiniz paha biçilemez! Peki yolunda size rehberlik&#160;etmem gereken yer neresi, lordum? Anlaşılan o ki, siz İnsanlar&#160;arasında bir kralsınız ve pek çokları sizin buyruğunuza göre hareket ediyordur.”</span></p>
<ul><li><a href="main-1.xhtml">“Hiç de sandığın gibi değil; ben kaçak bir köleyim</a></li><li><a href="main-2.xhtml">ıoı</a></li><li><a href="main-3.xhtml">Bu konuşma üzerine, Hador halkından olanların heps</a></li><li><a href="main-4.xhtml">“Şu an hayatta olup olmadığından emin değilim.&quot;</a></li><li><a href="main-5.xhtml">11.&#160;Öykünün bu kısmına ilişkin en son kaleme alınm</a></li><li><a href="main-6.xhtml">İKİNCİ ÇAĞ</a></li><li><a href="main-7.xhtml">“Neden olacak, herinke,&quot; diye açıklamaya girişti k</a></li><li><a href="main-8.xhtml">Söz konusu metinde yalnızca Elros’un kayda değer u</a></li><li><a href="main-9.xhtml">Öykü yazıldığı sırada Lörinand o bölgenin Nandorin</a></li><li><a href="main-10.xhtml">ÜÇÜNCÜ ÇAĞ</a></li><li><a href="main-11.xhtml">(ii)</a></li><li><a href="main-12.xhtml">“Oysa bunlar yıllardır aklımın ucundan geçmemişti.</a></li><li><a href="main-13.xhtml">2.&#160;Gerçekten de, sırf Nazgül'e olan korkusu yüzünd</a></li><li><a href="main-14.xhtml">8.&#160;İçlerinden bazısı Hador Hanedam’ndan Hürin’in a</a></li><li><a href="main-15.xhtml">17.&#160;Sonraki dönemde kaleme alınmış bağlantısız bir</a></li><li><a href="main-16.xhtml">*Fısıldayan Orman Bakınız: Firien Ormanı.</a></li><li><a href="main-17.xhtml">Sam Sıgiıgı “Taşlık Geçit” anlamına gelen Sam Athr</a></li></ul>
<p><a id="bookmark2"><sup><a href="#footnote1">1</a></sup></a></p>
<p><span class="font4" style="font-weight:bold;"> </span><span class="font8">Silmarillion ve Yüzüklerin Efendisine</span><span class="font4" style="font-weight:bold;"> sayfa numarası gösterilerek yapılan göndermelerde eserlerin Türkçe çevirileri temel alınmıştır, ancak alıntı&#160;yapılan metinler K. Baran Özbek tarafından yeniden çevrilmiştir. </span><span class="font8">Silma-rillion,</span><span class="font4" style="font-weight:bold;"> çev. Berna Akkıyal, lthaki Yayınları, 2012 (4. Baskı). </span><span class="font8">Yüzüklerin&#160;Efendisi: Yüzük Kardeşliği,</span><span class="font4" style="font-weight:bold;"> çev. Çiğdem Erkal Ipek, Metis Yayınları, 1999&#160;(4. Baskı); </span><span class="font8">Yüzüklerin Efendisi: Iki Kule,</span><span class="font4" style="font-weight:bold;"> çev. Çiğdem Erkal Ipek, Metis&#160;Yayınları, 1999 (4. Baskı); </span><span class="font8">Yüzüklerin Efendisi: Kralın Dönüşü,</span><span class="font4" style="font-weight:bold;"> çev. Çiğdem&#160;Erkal tpek, Metis Yayınları, 1999 (4. Baskı). Diğer göndermelerde orijinal&#160;metindeki sayfa numaraları korunmuştur. </span><span class="font8">-yhn</span></p>
<p><a id="bookmark3"><sup><a href="#footnote2">2</a></sup></a></p>
<p><span class="font4" style="font-weight:bold;"></span></p>
<p><a id="bookmark4"><sup><a href="#footnote3">3</a></sup></a></p>
<p><span class="font4" style="font-weight:bold;"> Orijinal haritamda ‘Buzul Koyu Forochel’ olarak belirtilmiş olan sulak bölgenin </span><span class="font8">Yüzüklerin Efendisi</span><span class="font4" style="font-weight:bold;">, Ek A, I, iii numaralı başlıkta ‘devasa’ olarak nitelenen ve kuzeydoğuya dogru alabildiğine uzanan körfez olduğu konusunda hemen hiç şüphem kalmadı: Kuzey ve batı kıyılan büyük Forochel Körfezi tarafından şekillendirilmekte, bunun henüz isimlendirilmemiş&#160;olan ucu ise yine orijinal haritamda yer almaktadır. Babamın çizdiği bir&#160;diğer harita taslağında Orta-Dünya’nın kuzey kıyısının doğu-kuzey-doğu&#160;yönünde büyük bir kavis çizdiği ve en kuzey ucunun Cam Düm’a ll5O&#160;km. kadar uzaklıkta olduğu görülür.</span></p>
<p><a id="bookmark5"><sup><a href="#footnote4">4</a></sup></a></p>
<p><span class="font4" style="font-weight:bold;"> </span><span class="font8">Yüzüklerin Efend</span><span class="font4" style="font-weight:bold;">isi'nin metni boyunca yalnızca bir kez; Ek A, I, iii numaralı başlıkta ismi geçen </span><span class="font8">Forodwaith,</span><span class="font4" style="font-weight:bold;"> Kuzey Toprakları'nın tarih öncesi çağlardan bu yana orada ikamet etmekte olan ve Forochel Karadamları'nın ataları kabul edilen sakinlerini belirtmede kullanılır. Buradaki Sindarin&#160;kökenli </span><span class="font8">waith</span><span class="font4" style="font-weight:bold;"> sözcüğü, </span><span class="font8">Enedwaith</span><span class="font4" style="font-weight:bold;"> örneğinde görüldüğü üzere, hem bölgeyi hem de o bölgede yaşayan halkı tanımlamaktadır. Babamın bir başka&#160;harita taslağında </span><span class="font8">Forodwaith</span><span class="font4" style="font-weight:bold;"> açıkça ‘Kuzey Düzlükleri', bir diğerinde ise&#160;‘Kuzey Diyarı' yerine kullanılmıştır.</span></p>
</body>
</html>