<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body><h6><a id="bookmark0"></a><span class="font4" style="font-weight:bold;">ıoı</span></h6>
<p><span class="font4" style="font-weight:bold;">şu yaralanma olayı geldi başıma; çünkü korkularından kaçtığını sanan bir adam, kestirme bir yoldan dosdoğru onlara koşmaktadır&#160;aslında.”</span></p>
<p><span class="font4" style="font-weight:bold;">Yıllar yılı onun anlattığı benzer öyküleri dinleyerek büyüyen Türin giderek cevaplaması daha zor sorular yöneltir olmuştu&#160;Sador’a; yaşlı oduncu ise, bu gencin böylesi bir eğitimi, mantıken ona çok daha yakın olması gereken akrabalardan almasının&#160;uygun olacağını düşünüyordu. Bir gün Türin ona şöyle dedi: “La-laith gerçekten de babamın söylediği gibi bir Elf çocuğu muydu?&#160;Babam onun ömrünün daha kısa olacağını söylerken ne kastetmiş&#160;olabilir acaba?”</span></p>
<p><span class="font4" style="font-weight:bold;">“Elf olmasa bile onlara benzeyen yanı çoktu;” dedi Sador, “İnsan ve Elf çocukları yaşamlarının ilk evrelerinde birbirine çok benzer. Ama İnsanların çocukları çok daha hızlı büyür ve gençlik&#160;evreleri çabucak sona erer; bizim kaderimizdir bu.”</span></p>
<p><span class="font4" style="font-weight:bold;">Bunun üzerine Türin bir soru daha patlattı: “Kader nedir peki?” “İnsanların kaderiyle ilgili sorun varsa,” dedi Sador, “bunu&#160;yanıtlayacak kişi, Labadal’dan çok daha bilge biri olmalı. Ama&#160;hepimizin gördüğü ve bildiği gerçek şu ki, biz çok hızlı yaşlanıyor ve kısa süre içinde ölüyoruz; hattâ şansı yaver gitmeyenler bu&#160;dünyaya daha da çabuk veda ediyor. Elfler ise yaşlanmaz, önemli&#160;bir yara almadıkça ölmezler de. İnsanların işini hemen bitirecek&#160;yaralar ve acılar karşısında onlar hemen iyileşir; bazıları onların&#160;bedenleri parçalansa bile yeniden hayata dönebildiğini söylüyor.&#160;Bizim ise böyle bir gücümüz yok.”</span></p>
<p><span class="font4" style="font-weight:bold;">“Demek ki Lalaith geri dönemeyecek, öyle mi?” diye sordu Türin. “Kız kardeşimin nereye gittiği hakkında fikrin var mı?”&#160;“Evet, dönemeyecek,” dedi Sador. “Nereye gittiğini ise değil&#160;ben, hiç kimse bilemez.”</span></p>
<p><span class="font4" style="font-weight:bold;">“Bu öteden beri böyle miydi? Yoksa Kötü Kral’ın büyülerinden biri mi buna sebep oldu; İblis Nefesi gibi mesela?</span></p>
<p><span class="font4" style="font-weight:bold;">“Doğrusu, bilmiyorum. Geçmişimiz karanlıklar içine gömülü ve oradan günümüze çok az öykü kalmış. Babalarımızın babalarının anlatacağı şeyler vardı elbet, ama öyle görünüyor ki anlatmamayı seçmişler. İsimleri bile hatırlanmıyor bugün. Onların buraya&#160;gelmek için terk ettiği yaşam ile bizimki arasında Dağlar uzanıyor&#160;şimdi; o zaman neyden kaçtıklarını ise kimse bilmiyor.”</span></p>
<p><span class="font4" style="font-weight:bold;">“Onları korkutup yurtlarını terk etmeye sevk eden bir şey mi vardı demek istiyorsun?” diye sordu Türin merakla.</span></p>
<p><span class="font4" style="font-weight:bold;">“Bu da bir ihtimal,” diye açıklamaya girişti Sador. “Karanlığın yarattığı korkudan kaçtılar belki, buraya geldiklerinde ise durumun farksız olduğunu ve Büyük Deniz'den başka sığınacak güvenli bir yer bulunmadığını gördüler.”</span></p>
<p><span class="font4" style="font-weight:bold;">“Ama biz artık korkmuyoruz,” dedi Türin üstüne basa basa. “En azından hepimiz değil. Babam korkmuyor ve ben de onu örnek alacağım; ya da en azından, annem gibi ben de, korkumu&#160;kendime saklayıp açığa vurmayacağım.”</span></p>
<p><span class="font4" style="font-weight:bold;">O an Türin’in bakışlarında başka hiçbir çocuğunkinde görmediği bir ifade yakaladığı izlenimine kapılan Sador’un aklından şu düşünce geçti: “Keder, insanın karakterini nasıl da sağlamlaştırıyor.” Sonra yüksek sesle şöyle dedi çocuğa: “Hurin ile Morwen’in&#160;oğlu, kalbinin sana ne buyurduğunu Labadal tahmin edemiyor&#160;ama, içinden geçeni herkesle paylaşmamanın daha doğru olacağı&#160;fikrindeyim.”</span></p>
<p><span class="font4" style="font-weight:bold;">Bunun üzerine “Belki de,” diye karşılık verdi Türin, “kişi elde edemeyeceği bir şeye duyduğu arzuyu kimseyle paylaşmamalı.&#160;Yine de, dostum Labadal, Eldar’dan biri olmak isterdim. İşte o&#160;zaman, bulunduğum yerden ayrılmaksızın, çok uzakta da olsa&#160;Lalaith’i geri getirebilirdim. Gün gelecek ve ben de vaktiyle senin&#160;yaptığın gibi yapıp askere yazılarak bir Elf kralının yanında savaşa&#160;gideceğim, Labadal.”</span></p>
<p><span class="font4" style="font-weight:bold;">“Elfler hakkında daha öğreneceğin çok şey var,” dedi Sador, derin bir iç çekerek. “Harika özellikleri olan iyi yürekli bir ırktır&#160;onlar ve bundan dolayıdır ki İnsanların kalbini kazanmışlardır.&#160;Yine de bazen, onlarla hiç karşılaşmamış ve bu kadar erdemli yaşanabileceğini onlardan öğrenmemiş olsaydık, bizim için daha&#160;iyi olurdu gibime geliyor. Çünkü bilgi dağarcığı bizimkinden çok&#160;daha eskilere dayanan gururlu ve dayanıklı bir millet onlar. Saçtıkları ışık yanında bizimki sönük kalıyor; ayrıca bizim karakterimizin çıra gibi hemen tutuşan bir yapısı var ve bu, kaderin üzerimizde yarattığı yükü artırıyor.”</span></p>
<p><span class="font4" style="font-weight:bold;">“Ama babam Elfleri çok sever,” diye belirtti Türin, “onlardan ayrı kalınca mutsuz hisseder kendini. Şu an bildiğimiz hemen her&#160;şeyi onlardan öğrenmiş olduğumuzu ve bu sayede üstün nitelikli&#160;bir ırk haline geldiğimizi söyler hep. Dediğine göre, son dönemlerde Dağları aşıp bu taraflara yerleşen İnsanların Orklardan pek&#160;de farkı yokmuş.”</span></p>
<p><span class="font4" style="font-weight:bold;">“İşte bu çok doğru,” diye onayladı onu Sador, “bazılarımız için gerçekten geçerli bu söylediği. Ama yüksek erdemlere ulaşmak&#160;bir halk için zordur; belli bir yüksekliğe ulaşıp da oradan geri&#160;aşağı düşmek ise kolay ve bir o kadar feci.”</span></p>
<p><span class="font4" style="font-weight:bold;">Edain halkının kaderinin çizileceği ve asla unutulmayacak olan o yılın Gwaeron ayına gelindiğinde, Türin'in yaşı neredeyse&#160;sekiz olmuştu. Büyükleri arasında, seferberlik başlatmak ve savaşa hazırlanmak üzerine çeşitli toplantılar yapıldığına dair söylentiler dolaşmaya başlamıştı bile; fakat Türin bunlardan o an için habersizdi. Karısının sır tutmayı bilen cesur biri olmasına güvenen&#160;Hürin ise, Elf krallarının yaptığı hazırlıklardan Morwen'e sık sık&#160;bahsediyor ve durumun alacağı iyi veya kötü şekle göre başlarına&#160;neler gelebileceği konusunda onun fikrine danışıyordu. Hürin'in&#160;içi umutla doluydu ve yaklaşmakta olan büyük savaşın sonuçlarından korkmuyordu; çünkü ona kalırsa Orta-Dünya'da Eldar&#160;halkının gücü ve ihtişamıyla başa çıkabilecek hiçbir kuvvet yoktu. “İşık batı ufkunda göründü,” dedi eşine, “ve onun aydınlığı ile&#160;yüzleşince Karanlık yine kaçıp gidecek.” Morwen onun öngörüleriyle hemfikir görünmeye çalışıyordu çünkü Hürin'le beraberken&#160;aksi görüş bildirmenin pek hoş karşılanmayacağının bilincindeydi. Ama genelde Elflerde görülmekle beraber Morwen'in de sahip&#160;olduğu önsezi yeteneği, farklı yönde düşünmesine yol açıyordu.&#160;“Elfler aynı zamanda İşığa sırt çevirip kendilerini yine kendi elleriyle onun etkisi dışına sürüklemediler mi sanki?” diyordu içinden. “Belki de Batının Lordları artık onları umursamıyordur; eğer&#160;öyleyse Dünyanın Çocukları’nın Güçlerden birini alt etmesi nasıl&#160;beklenebilir ki?”</span></p>
<p><span class="font4" style="font-weight:bold;">Oysa Hurin Thalion’un üzerinde bu tür bir şüphenin gölgesinden eser yoktu; ama o yılın bir ilkbahar sabahı huzursuz bir gecenin ardından uykudan uyandığında, gözlerinin önüne bir bulut çökmüştü sanki ve aynı akşam hiç beklenmedik bir anda eşine&#160;şöyle dedi: “Beni çağırdıklarında, Morwen Eledhwen, Hador ailesinin varisini sana emanet edeceğim. İnsan yaşamı zaten yeterince&#160;kısa, üstelik insan, barış zamanlarında bile pek çok talihsizlikle&#160;karşılaşabilir.”</span></p>
<p><span class="font4" style="font-weight:bold;">“Bunun böyle olageldiğini hepimiz biliyoruz,” diye yanıtladı kadın. “Bu sözlerin altında yatan asıl şüpheni açar mısın bana lütfen?”</span></p>
<p><span class="font4" style="font-weight:bold;">“Şüpheden ziyade, bir önsezi diyelim buna,” derken endişe okunuyordu Hurin’in sesinde. “Ama ileriyi gören biri şunu rahatlıkla söyleyebilir: Şartlar her zaman şimdiki gibi kalmayacak.&#160;Muazzam bir kapışma bizi bekliyor ve bunun sonunda taraflardan biri şu an olduğundan çok daha alçak bir seviyede bulacak&#160;kendini. Kaybeden taraf Elf kralları olursa, Edain halkının başına&#160;felaket gelecek demektir; unutma ki, coğrafi olarak Düşman’a en&#160;yakın konumda yer alan topluluk bizimki. Diğer yandan, işler istediğimiz gibi sonuçlansa bile ben sana Artık </span><span class="font8">korkmana gerek kalmadı !</span><span class="font4" style="font-weight:bold;"> demem, çünkü sen zaten korkulması gereken şeyden korkuyorsun sadece ve korku seni umutsuzluğa sürüklemeyecektir.&#160;Tam aksine, ben sana </span><span class="font8">Sakın bekleme!</span><span class="font4" style="font-weight:bold;"> derim. Elimden gelirse geri&#160;dönüp seni bulmaya çalışırım, ama bu arada sen katiyen beklememelisin! Aksine, olabildiğince çabuk hareket ederek güneye kaç-malısın; ben nasıl olsa peşinden gelip tüm Beleriand’ı karış karış&#160;ararnam gerekse bile seni bulurum.”</span></p>
<p><span class="font4" style="font-weight:bold;">“Beleriand çok geniş bir alan, üstelik sürgüne çıkmışların orada barınak bulması zordur,” diye görüş belirtti Morwen. “Farz edelim ki kaçmaya karar verdim, tenha bir bölgeyi mi seçmeliyim,&#160;kalabalık bir yeri mi?”</span></p>
<p><span class="font4" style="font-weight:bold;">Bu soru üzerine bir süre sessizce kafa yoran Hurin, “Brethil’de annemin akrabaları var,” dedi neden sonra. “Kuş uçuşuyla buraya&#160;yüz elli kilometre mesafededir.”</span></p>
<p><span class="font4" style="font-weight:bold;">“Böylesine feci bir zaman gerçekten gelip çatarsa, İnsanlar arasında nasıl bir yardım bulmayı umabiliriz ki?” dedi Morwen.&#160;“Beor Hanedanı çoktan yok oldu. Hador Hanedanı da dizleri üstüne çökerse, Haleth’in küçük ve zavallı halkı saklanacak delik&#160;bile bulamaz.”</span></p>
<p><span class="font4" style="font-weight:bold;">“Onlar sayıca az ve cahil olabilir, ama onların cesaretinden kuşku duymamalısın,” dedi Hurin. “Hem başka bir seçenek var&#160;mı sence?”</span></p>
<p><span class="font4" style="font-weight:bold;">“Gondolin’i niçin değerlendirmiyorsun?” dedi Morwen. “Olmaz, oranın ismi dudaklarımdan asla dökülmeyecek,” diyerek karşı çıktı Hurin. “Ama işittiklerin doğru: Geçmişte orada&#160;bulundum. Yine de, şu ana dek başka hiç kimseyle paylaşmadığım&#160;ve bundan sonra da asla paylaşmayacağım bir gerçeği söyleyeyim&#160;şimdi sana: Oranın yerini bilmiyorum.”</span></p>
<p><span class="font4" style="font-weight:bold;">“Ama yerini tahmin edebilirsin,” dedi Morwen, “en azından hangi yörede bulunduğunu bilirsin.”</span></p>
<p><span class="font4" style="font-weight:bold;">“Bu mümkün olabilir,” dedi Hurin. “Ama Turgon ettiğim yemini geri almama izin vermedikçe bu tahminimi kimseye söyleyemem, sana bile. Bu durumda, Gondolin’in yerini bulmak için ne kadar uğraşsan boşuna olur. Yeminimi es geçip kendimi utanca&#160;düşürmek pahasına bu sırrı sana söylesem ve sen orayı bulsan&#160;bile, kapalı bir kapıdan öteye gidemezsin. Çünkü Turgon savaş&#160;yoluna inip de -ki henüz bu yönde hiçbir haber gelmedi ve öyle&#160;bir şey olacağına dair ümit de beslenmiyor- Gondolin’in kapısından dışarı çıkmadığı sürece, hiç kimse o kapıdan içeri giremez.”&#160;“Senin akrabalarına umut bağlanamayacağı ve dostlarımızın&#160;da bizden yüz çevireceği hesaba katılırsa,” diye devam etti Mor-wen, “nereye gideceğime kendim karar vermem gerekise tercihim&#160;Doriath olacaktır. Bana öyle geliyor ki, Melian Kuşağı düşmanın&#160;kırabileceği son savunma hattını teşkil ediyor; üstelik Beor ailesinin bir mensubu Doriath’ta asla küçük görülmez. Hem ben de&#160;kral soyundan gelmiyor muyum? Çünkü Beren Barahir'in, o da&#160;Bregor'un oğludur, aynı şekilde benim babam da öyle.”</span></p>
<p><span class="font4" style="font-weight:bold;">“Kalbim senin Thingol'e sığınmandan yana değil,” diye itiraz etti Hurin. “Ondan Kral Fingon'a hayır gelmez; üstelik Doriath'ın&#160;ismi geçince içime öyle bir karamsarlık çöküyor ki, anlatamam.”&#160;“Brethil'den bahsedildiğini duyunca da ben aynı hisse kapılıyorum,” dedi Morwen.</span></p>
<p><span class="font4" style="font-weight:bold;">Sonra birden gülmeye başladı Hurin: “Burada oturmuş gücümüzün çok ötesinde olan şeyler ve rüyalardan fışkıran gölgeler üzerine tartışıyoruz. İşler hiç de sandığın gibi kötü gitmeyecek;&#160;hem öyle olsa bile, her şey senin cesaretine ve vereceğin karara kalmış. Zamanı gelip de tercihte bulunman gerekirse, kalbin&#160;sana nereyi gösteriyorsa oraya git; yeter ki vakit kaybetmeden&#160;çabuk git. Ve eğer zafer bizim olursa, Elf kralları vaktiyle Beor&#160;Hanedam'na bağlı olan tüm eski vasalların varislerine topraklarını&#160;geri dağıtmaya kararlı. Böylesi bir durumda oğlumuza fazlasıyla&#160;toprak kalacak demektir.”</span></p>
<p><span class="font4" style="font-weight:bold;">O geceyi Turin yan uyanık geçirdi; gece boyunca annesi ile babasının yatağın başucuna oturmuş, mumların ışığında kendisine baktığı izlenimine kapıldıysa da, yüzlerini her nedense bir türlü&#160;seçememişti.</span></p>
<p><span class="font4" style="font-weight:bold;">Yaş gününün sabahında oğlu Turin'e bir hediye verdi Hurin; Elf işi bir kamaydı bu. Kabzası ve de kım gümüşi ve siyah renkler taşıyan bu armağanı çocuğuna verirken, şöyle demişti: “Hador&#160;Hanedam'nın Varisi, işte benden sana bugünün anısına bir armağan. Onu taşırken ve kullanırken dikkatli ol! Keskin bir kamadır&#160;bu ve çelik sadece kendisini taşımayı bilenlere hizmet eder. Aksi&#160;halde, senin elini de diğerlerine yapacağı gibi acımadan doğrayabilir.” Sonra Turin'i koltukaltlarından kavrayıp kaldırarak bir&#160;masanın üzerine çıkardı ve sözlerine devam etti: “Bak bu halinle&#160;boyun benimkini geçti bile, Morwen'in oğlu; yakında kendi ayakların üstünde dururken de geçecek. O gün geldiğinde, pek çoklar&#160;senin kılıcın önünde durmaktan korkacak.”</span></p>
<p><span class="font4" style="font-weight:bold;">Bu konuşmanın ardından Turin hızla odadan çıkıp bir süre yal-mz başına dolaştı, buz tutmuş topraklar üzerine doğan bir güneş misali benliğini giderek ısıtan bir heyecan hissi doluyordu göğsüne. Babasının kendisine sesleniş şekli aklından hiç çıkmıyordu:&#160;Hador Hanedam'nın Varisi. Fakat zihninde devamlı canlanan başka sözler de vardı: İstediğin kadar ver, ama sadece sana ait olanı&#160;ver. Böylece soluğu Sador'un yanında alıp heyecanla seslendi ona:&#160;“Labadal, bugün benim yaş günüm, Hador Hanedanlığı'mn varisinin yaş günü bugün! Bugünün şerefine sana bir hediye getirdim.&#160;Bu kama artık senin, tam da ihtiyacın olan şey; bununla eline geçen her şeyi dilediğin kalınlıkta kesebilirsin, saç telini bile.”&#160;Sador'un aklı karışmıştı, çünkü o kamanın aynı gün erken saatlerde Türin'e hediye edildiğini gayet iyi biliyordu; ama bu adam,&#160;kim tarafından olursa olsun, verilmiş bir hediyeyi reddetmenin&#160;yakışıksız kaçacağının farkındaydı. Kendi kendine şöyle mırıldandı: “Ataların gibi sen de çok cömertsin, Hurin oğlu Türin. Şu&#160;güne kadar bu hediyeni hak etmemi sağlayacak hiçbir şey sunamadım sana, ömrümün geri kalanında da aksini başarabileceğime&#160;dair ümidim yok; ama yine de, elimden geleni yapacağım.” Kamayı kılıfından çıkaran Sador “Gerçekten harika bir hediye bu,” diyerek beğenisini dile getirdi. “Elf çeliğinden dövülerek yapılmış.&#160;Böylesini elimde tutma hazzım tatmayalı uzun zaman olmuştu.”&#160;Hürin çok geçmeden Türin'in kamayı kuşanmadığını fark etti&#160;ve kamamn keskinliğiyle ilgili yapmış olduğu uyarının onu korkutup korkutmadığını oğluna sordu. “Hayır,” diye yanıtladı bu&#160;soruyu Türin, “kamayı yakın bir dostum olan ahşap işçisi Sador'a&#160;verdim.”</span></p>
<p><span class="font4" style="font-weight:bold;">“Babanın sana vermiş olduğu hediyeyi hakir gördün yani, öyle mi?” diye çıkıştı Morwen. Annesinin bu tepkisi karşısında&#160;Türin'in cevabı gecikmedi: “Hiç de değil; Sador'u sevdiğim ve ona&#160;merhamet duyduğum için kamayı ona vermek istedim.”</span></p>
<p><span class="font4" style="font-weight:bold;">Bunun üzerine “Saydığın hediyelerin üçünü de verip vermemek sana kalmış, oğlum,” diyerek tartışmayı noktalamak istedi babası. “Sevgi, merhamet ve içlerinde en değersizi olan kama.”&#160;“Ben yine de Sador'un onu hak ettiğine emin değilim,” diye</span></p>
<p><span class="font4" style="font-weight:bold;">uzattı konuyu Morwen. “Becerilerine duyduğu aşırı güven kendini sakat bırakmasına neden oldu ve kendi kendine uydurduğu gereksiz işlerle uğraşmaktan ona verilen asıl görevleri yerine getirmiyor.”</span></p>
<p><span class="font4" style="font-weight:bold;">“Yine de ona acımalı,” dedi Hurin. “Dürüst ve içten bir kişi de bazen yolunu şaşırır ve onun yaratacağı zarar, düşmanın yol&#160;açacağından daha çok acı verir.”</span></p>
<p><span class="font4" style="font-weight:bold;">“Bundan daha kaliteli ve keskin bir hediye alana dek beklemen gerekiyor artık, oğlum,” dedi Morwen. “Hem böylelikle bir sonraki hediye gerçek bir hediye yerine geçer ve sabrınla onu hak&#160;etmiş olursun.”</span></p>
<p><span class="font4" style="font-weight:bold;">Her şeye rağmen, Türin, izleyen günlerde ailesinin Sador’a karşı tavrının iyiye gittiğini ve yaşlı oduncunun lorduna, yani&#160;Hürin’e, salonunun başköşesine koyup oturması için ihtişamlı bir&#160;koltuk yapmaya koyulduğunu gözlemledi.</span></p>
<p><span class="font4" style="font-weight:bold;">Lothron ayı devam ederken güneşli bir sabah, aniden yükselen borazan sesleriyle uyanan Türin, evin kapısına koşup dışarı bakınca, savaşa gitmek için giyinip kuşanmışçasına zırhlara bürünmüş&#160;kimi atlı kimi yaya pek çok adamın avluda toplanmış olduğunu&#160;gördü. Hurin de aralarındaydı ve adamlarıyla yüksek sesle konuşuyor, çevresindekilere çeşitli talimatlar yağdırıyordu. Az sonra&#160;lürin, bu grubun Barad Eithel’e gitme hazırlığı içinde olduğunu&#160;öğrendi. Bu gördükleri, Hürin’in kendi muhafızları ve de tebaasını&#160;oluşturan diğer çalışanlarıydı; çevre arazide eli silah tutan hemen&#160;herkes o avluda bir araya gelmişti sanki. Amcası Huor beraberindeki bazı adamlarla yola çıkmıştı bile; ve daha pek çokları yarı&#160;yolda Dor-Lomin’in efendisine katılacak ve onun sancağı altında&#160;kralın çağrısına koşacaktı.</span></p>
<p><span class="font4" style="font-weight:bold;">Hürin’e veda ederken Morwen’in gözlerinde tek yaş seçilmiyordu. “Bana bıraktığın emanete göz kulak olacağım, hem şimdiki halinin hem de gelecekte üsteneceği rolün hatırına.”</span></p>
<p><span class="font4" style="font-weight:bold;">Ona şu şekilde karşılık verdi Hurin: “Elveda, Dor-Lomin’in leydisi; şu ana kadar hiç beslemediğimiz denli büyük bir ümitle</span></p>
<p><span class="font4" style="font-weight:bold;">yola çıkıyoruz. Dileyelim ki önümüzdeki kış ortası şenliği geride bıraktığımız tüm yıllardakinden daha şen geçsin ve onu korkusuzca geleceğe baktığımız bir ilkbahar izlesin!&quot; Sonra Türin’in ayağını yerden keserek onu omzuna yerleştirdi ve adamlarına seslendi: “Kılıçlarınızı kaldırın da Hador Hanedam’nın varisi onların ışıltısını görsün!&quot; Bu davet üzerine elli kol hep birden havaya&#160;kalktı ve kılıçların çeliği güneşin altında parlarken, kuzeyi yurt&#160;edinmiş Edain halkının savaş çığlığı avluyu inletti: </span><span class="font8">Lacho calad!&#160;Drego mom!</span><span class="font4" style="font-weight:bold;"> Işık ateş saçsın! Karanlık kaçsın!</span></p>
<p><span class="font4" style="font-weight:bold;">Nihayet Hurin atının eğerindeki yerini aldı, altın renkli sancaklar açılıp rüzgarda dalgalanmaya başladı, borazanlar bir kez daha sabahın içinde çınladı; ve böylece Hurin Thalion, Nirnaeth&#160;Arnoediad'a doğru yola çıktı.</span></p>
<p><span class="font4" style="font-weight:bold;">Morwen ve Turin ise, rüzgarın çok uzaklardan getirdiği tek bir boru sesini duyana dek kapının eşiğinden bir yere kımıldamamış-tı: Hurin’in yanında adamlarıyla kalenin dışındaki ilk tepeyi aştığı&#160;ve artık bulunduğu noktadan evini göremediğinin işaretiydi bu.</span></p>
<p><span class="font8">Hurin ile Morgoth Arasında Geçen Konuşma</span></p>
<p><span class="font4" style="font-weight:bold;">Fingon’un hayatını kaybettiği ve Eldar halkının çiçeğinin solduğu Nirnaeth Arnoediad’a, diğer bir deyişle Sayısız Gözyaşı Savaşı’na&#160;bizzat katılmış olan Elfler, bu savaşa ilişkin pek çok şarkı bestelemiş ve yine pek çok öykü anlatmıştır. Sırayla hepsini tekrarlamaya&#160;kalksak buna insan ömrü yetmez;<sup>2</sup> burada sadece, Galdor’un oğlu&#160;ve aynı zamanda Dor-Lomin’in lordu Hurin’in, Rivil Nehri’nin kıyısında Morgoth’un onu canlı olarak ele geçirmeleri talimatı verdiği askerlerinin büyük uğraşları sonucu yakalanıp esir alınması ve&#160;Angband'a götürülüşü sırasında başına gelenleri konu edeceğiz.</span></p>
<p><span class="font4" style="font-weight:bold;">Hurin Morgoth’un huzuruna özellikle çıkarıldı; çünkü Mor-goth mistik yetenekleri ve casusları vasıtasıyla onun Gondolin kralıyla yakın arkadaş olduğunu öğrenmişti ve gözlerinin delici&#160;bakışlarıyla Hurin’i etkisi altına alıp konuşturmayı planlıyordu.&#160;Ama Hurin’in cesareti henüz kırılmamıştı ve Morgoth’a meydan</span></p><h6><a id="bookmark1"></a><span class="font4" style="font-weight:bold;">ııo</span></h6>
<p><span class="font4" style="font-weight:bold;">okudu. Bunun üzerine Morgoth onu zincire vurdurdu ve ağır işkencelere tabi tutmaya başladı. Fakat bir süre sonra yeniden onun yanına geldi ve Turgon’un gizli karargahının yerini açığa vurması&#160;ve onun kafasındaki planlarla ilgili bildiği ne varsa söylemesi halinde, ister serbest bırakılıp dilediği yere gitmesini, isterse orada&#160;kalıp Morgoth’un en üst rütbeli kumandanlarından biri haline&#160;getirilerek mevki ve güç sahibi olmasını önerdi. Ama Sarsılmaz&#160;Hurin, bu lakabını hakkıyla taşıdığını ispatlarcasına onunla alay&#160;ederek “Sen körsün, Morgoth Bauglir,&quot; dedi küstahça, “sadece karanlıkta kaldığın ve hiç günyüzüne çıkmadığın için de hep kör&#160;kalacaksın. İnsanoğlunun kalbine neyin yön verdiğini bir türlü&#160;aklın almıyor, bu sırrı çözsen bile onu önerip pazarlık konusu&#160;yapman mümkün değil. Çünkü Morgoth’un öne sürdüğü herhangi bir teklifi ancak bir ahmak kabul eder. İstediğini alınca, onun&#160;karşılığında önermiş olduğun şeyi vermez, tam tersine, alıkoyar-sın; ve gayet iyi biliyorum ki benden duymak istediğin şeyi sana&#160;söylemem halinde beni bekleyen tek son ölümdür.&quot;</span></p>
<p><span class="font4" style="font-weight:bold;">Bu sözler üzerine Morgoth bir kahkaha koyuverdi. “Ölüm, sana bahşetmem için dileneceğin bir kurtuluş olur senin için.&quot;&#160;Ardından Hurin’i, o zamanlar inşası yeni bitmiş olan leş kokulu&#160;Haudhen-Nimaeth’e götürdü. Hurin’i bu yerin üzerine bıraktıran&#160;Morgoth, oradan Hithlum’u seyretmeye ve eşini, çocuğunu, geride bıraktığı tüm tebaasını düşünmeye sevk etti onu. “Artık onlar&#160;benim hükümranlık alanımda yaşıyor,&quot; dedi Morgoth sonra, “yaşayıp yaşamamaları benim insafıma kalmış.&quot;</span></p>
<p><span class="font4" style="font-weight:bold;">“Bu sana hiçbir fayda sağlamaz,&quot; dedi ona Hurin. “Turgon’un saklandığı yeri onlara söyletmen mümkün değil, çünkü orayı hiçbiri bilmiyor.&quot;</span></p>
<p><span class="font4" style="font-weight:bold;">Öfkesine daha fazla hakim olamayan Morgoth “O zaman ben de sana söyletirim,&quot; diye gürledi, “ve senin o lanet ailene. Hepiniz&#160;çelikten de yapılmış olsanız, gücüm eninde sonunda direncinizi kıracak.&quot; Oracıkta durmakta olan büyük bir kılıcı kaptığı gibi&#160;Hurin’in gözlerine yakın bir mesafede yere çaldı ve kırılan kılıçtan etrafa saçılan çelik parçalarından biri Hurin’in yüzünü çizdiyse de o hiçbir yılgınlık belirtisi göstermedi. Sonra bir kolunu&#160;Dor-Lömin’e doğru uzatan Morgoth; Hürin’i, Morwen’i ve onların&#160;kanım taşıyan herkesi lanetledi: “Şimdi beni dikkatle dinle! Düşüncelerimin gölgesi nereye giderlerse gitsinler onların peşini bırakmayacak, dünyanın öteki ucuna da saklansalar nefretim onları&#160;yine bulacak.&quot;</span></p>
<p><span class="font4" style="font-weight:bold;">Bu kehanet karşısında “Kendini boşuna yorma,&quot; oldu Hürin’in cevabı. “Çünkü bu uzaklıktan onları ne görebilir ne de onlara&#160;hükmedebilirsin: Şu anki şeklini koruduğun ve bu dünya üzerinde bir kral olarak kalmaya devam ettiğin sürece.&quot;</span></p>
<p><span class="font4" style="font-weight:bold;">Morgoth yeniden ona doğru dönmüştü şimdi. “Seni ahmak. .. O küçücük ve sefil İnsan ırkınızı kendime rakip gördüğümü mü&#160;sanıyorsun? Sen hiç Valar ile karşılaştın veya Manwe ve Varda’mn&#160;gücüne tanık oldun mu? Onların düşüncelerinin sınırı ta nerelere&#160;dayanır biliyor musun? Ve samyor musun ki onların düşünceleri&#160;seni gözetecek ve onca mesafeden seni bulup da korumaya alacak?&quot;</span></p>
<p><span class="font4" style="font-weight:bold;">“Bunu bilemem,&quot; dedi Hurin. “Ama eğer isterlerse bunu yapabilirler. Çünkü Arda var oldukça Kadim Kral’ın tacını yitirmeyeceği yazılmıştır bir kere.&quot;</span></p>
<p><span class="font4" style="font-weight:bold;">“Sen öyle zannet,&quot; diye kesip attı Morgoth. “Bir Ulu Kral varsa, o da benim: Ben, Melkor, Valar arasında ilki ve en güçlüsü, dünya var olmadan önce var olan ve dünyayı bizzat yaratanım ben.&#160;Benim irademin gücü halen Arda üzerinde etkisini sürdürüyor ve&#160;zamanla hepsi bana meyledip benim saflarıma katılacak. Senin&#160;tüm sevdiklerin üzerine ise iradem bir felaket bulutu gibi çökecek&#160;ve onları karanlığın ve umutsuzluğun o dipsiz kuyusuna düşürecek. Gittikleri her yerde kötülük çıkacak karşılarına. Ağızlarını her açtıklarında, kendi sonlarını hazırlayan kararlar alacaklar.&#160;İnşa ettikleri her şey er geç onların aleyhine dönecek. Ümitlerini&#160;tüketmiş bir halde, hem hayata hem de ölüme lanetler okuyarak&#160;ölüp gidecekler.&quot;</span></p>
<p><span class="font4" style="font-weight:bold;">Fakat Hurin soğukkanlılığım halen yitirmemişti. “Şu an kiminle konuştuğunu unuttun mu yoksa? Benzer şeyleri çok önceleri benim atalarıma da söylemiştin, ama onlar senin gölgenden sıyrılmayı bildi. Artık seni tanıyoruz, çünkü Işığı görmüş olanların yüzüne baktık ve Manwe ile konuşmuş olanların sesine kulak&#160;verdik. Doğru, sen Arda'dan önce vardın, ama yalnız değildin ve&#160;o zaman da savaştan galip ayrılan taraf sen olmadın. İçlerinde en&#160;güçlüsü de değilsin sen; çünkü gücünü hep kendi boş ihtirasların&#160;için harcadın ve farkında olmadan heba ettin. Şu an Valar'ın elinden kaçmış bir köleden farkın yok ve gün gelecek yeniden onların&#160;zincirine vurulacaksın.&quot;</span></p>
<p><span class="font4" style="font-weight:bold;">“Görüyorum ki efendilerinin öğrettiklerini çok iyi ezberlemişsin,&quot; dedi Morgoth. “Ama bu çocukça efsanelerin sana faydası dokunmayacak çünkü onlar çoktan silinip gitti.&quot;</span></p>
<p><span class="font4" style="font-weight:bold;">“O zaman sana son bir sözüm daha var, köle Morgoth,&quot; dedi Hurin yeni bir nefesle, “ve şunu bil ki söyleyeceklerim hiçbir efsaneden alıntı değil, şu an kalbimin bana söylettikleridir. Tüm Arda&#160;ve Menel senin emrin altına girse de sen İnsanların Efendisi değilsin ve asla olamayacaksın da. Seni reddetmiş olanları Dünyanın&#160;Sınırı'nın öbür yanına dek kovalayamazsın ya.&quot;</span></p>
<p><span class="font4" style="font-weight:bold;">“Onları Dünyanın Sınırı'nın öte yanına kovalamam gereksiz,&quot; dedi Morgoth sakince, “çünkü Dünyanın Sınırı'nın öte yanında&#160;koca bir Hiçlikten başka bir şey yok. Ama o sınırların içinde kaldıklar sürece benden kaçamazlar, ta ki Hiçliğe girmeyi göze alana&#160;kadar.&quot;</span></p>
<p><span class="font4" style="font-weight:bold;">“Yalan söylüyorsun,&quot; dedi Hurin.</span></p>
<p><span class="font4" style="font-weight:bold;">“Yalan söylemediğimi kendi gözlerinle görüp itiraf edeceksin,&quot; dedi Morgoth. Sonra Hı.lrin'i alıp Angband'a geri götürdü ve orada&#160;Thangorodrim'in yüksek noktalarından birinde taştan bir koltuğa oturtup batı ufkunun uzak ucundaki Hithlum'u ve güneydeki&#160;Beleriand topraklarını seyretmeye zorladı. Morgoth’un gücü onu&#160;o taştan koltukta alıkoyuyordu; yanı başında dikilen Morgoth ise&#160;ona bir kez daha lanet okuyup gücünü üzerine yerleştirdi; böylelikle Hurin, Morgoth kendisini salıvermediği sürece ne oradan bir&#160;yere kıpırdayabilecek ne de ölebilecekti.</span></p>
<p><span class="font4" style="font-weight:bold;">“Otur şimdi burada,&quot; dedi Morgoth, “ve kendi ellerinle benim önüme atmış olduğun kurbanların üzerine nasıl kötülük ve umutsuzluk yağdırdığımı birebir izleyebileceğin diyarlardan&#160;gözünü ayırma. Çünkü sen, Arda’nın bile kaderine hükmetmiş&#160;olan Melkor’la alay etme ve onun gücüne meydan okuma gafletinde bulundun. Bundan ötürü de benim gözlerimin gördüğünü&#160;görecek, benim kulaklarımın duyduğunu duyacaksın ve halkının&#160;başına gelecek olan felaketlerin hiçbiri senden gizli kalmayacak.</span></p>
<p><span class="font8">Türin’in Evden Ayrılışı</span></p>
<p><span class="font4" style="font-weight:bold;">Savaşmak için yola çıkmış olanlardan sadece üçü, Taur-nu-Fuin adlı yoldan binbir zorluğa göğüs gererek geçip Brethil’e ulaşabilmişti ve Haldir’in savaşta öldüğü haberini onlardan alan Hador&#160;kızı Glöredhel, tuttuğu yasın acısına dayanamayıp kısa süre içinde hayata gözlerini kapadı.</span></p>
<p><span class="font4" style="font-weight:bold;">Dor-Lömin’e ise savaştan ne bir asker dönebildi, ne de bir haber. Huor’un karısı Rıan aklı başından gitmiş bir halde kendini araziye vurdu, ama Mithrim tepelerinde yaşayan Gri Elfler, içinde&#160;bulunduğu bu zor durumda ondan yardımı esirgemeyerek bu hamile kadını bağırlarına bastılar ve sonrasında kendilerinden biri&#160;gibi büyütecekleri çocuğu Tuor’un doğumuna yardımcı oldular.&#160;Bebeğin hangi ismi taşıması gerektiğini onlara açıklayan Rıan&#160;daha sonra yeniden yollara düştü ve Haudh-en-Nirnaeth’e vardığı&#160;sırada gücü tükenerek son nefesini verdi.</span></p>
<p><span class="font4" style="font-weight:bold;">Morwen Eledhwen ise tuttuğu matemin sessizliğine sığınarak, Hithlum’da kalmıştı. O dönemde oğlu Türin sadece dokuz yaşındaydı ve o yeni bir bebeğe hamileydi. Günleri çok zorlu geçiyordu. İyiliğin büyük yenilgisi sonrası o topraklara akın eden&#160;Doğulular, Hador halkına zulmediyor, ellerinde ne varsa alıyor&#160;ve onları köleleştiriyordu. Bir zamanlar Hürin’in hükümranlık&#160;alanı olan topraklarda, gencecik kızlar ve henüz ergenlik çağına&#160;bile girmemiş oğlanlar da dahil olmak üzere, kendilerine herhangi&#160;bir şekilde hizmet ettireceklerine veya işe koşacaklarına akıllarının kestiği kim varsa beraberlerinde götürdüler. İşe yaramayacak&#160;kadar yaşlı olanları ise ya öldürüyor ya da açlıktan ölmeye terk&#160;ediyorlardı. Fakat Dor-Lömin’in leydisine dokunmaya ya da onu&#160;evinden kovmaya henüz cüret edememişlerdi, çünkü bu kadının&#160;beyaz iblislerle -nefret ettikleri ama onu da bastıran bir korku&#160;duydukları Elflere taktıkları isimdi bu- anlaşma halindeki tehlikeli bir cadı olduğuna dair söylentiler Doğulular arasında hızla&#160;yayılmıştı.<sup>3</sup> Sırf bu sebepten, civardaki dağlara, özellikle de pek&#160;çok Eldar’ın sığınmış olduğu güneydekilere yanaşmaya çekiniyor&#160;ve o kesimden uzak durmaya özen gösteriyorlardı. Gel zaman git&#160;zaman, o verimli topraklar üzerinde ne varsa yakıp yıkan ve talan&#160;eden Doğulular, gerisingeri ilk geldikleri yöne, kuzeye çekildiler. Hürin’in evi Dor-Lömin’in güneydoğusunda yer alıyordu ve&#160;dağlara da oldukça yakındı; öyle ki, Nen Lalaith’in suları sırtında&#160;dik bir geçit barındıran Amon Darthir’in gölgeleri arasındaki bir&#160;pınardan fışkırıyordu. Diğerlerine oranla daha dayanıklı olanlar&#160;Ered Wethrin’i bu yolla aşar ve Glithui kuyularının yanından&#160;aşağı inip Beleriand’a ulaşırdı. Ne Doğuluların ne de Morgoth’un&#160;bu yoldan haberi vardı henüz; çünkü Fingolfin Hanedanı ayakta&#160;durduğu süre boyunca o topraklar kötülüğe hep kapalı tutulmuş,&#160;Morgoth’un adamları o yöreye adım atamamıştı. Fingolfin, Ered&#160;Wethrin’in hem kuzeyden yapılacak sızıntılara hem de güneyden&#160;düzenlenecek saldırılara geçit vermeyecek doğal bir duvar olduğuna inanmıştı; gerçekten de, kanat takıp da uçmadığı sürece, bir&#160;yolcunun Serech ile Dor-Lömin’in Nevrast’a uzanan batı etekleri&#160;arasında bunun gibi başka bir geçit daha bulmasına olanak yoktu.</span></p>
<p><span class="font4" style="font-weight:bold;">Böylece, ilk baskınlardan sonra Morwen artık evden ayrılma vaktinin geldiğine karar verdi ve her ne kadar civar ormanlarda&#160;gizlenen pek çok adamın varlığından haberdar olsa da, evden fazla uzaklaşmanın doğuracağı tehlikeyi bildiği halde, ' harekete geçti. Oralarda halen Morwen’in himayesinde olan oduncu Sador ve&#160;yaşı ilerlemiş bazı diğer adam ve kadınların yanı sıra, annesinin&#160;evin avlusunun sağladığı güvenli ortamdan ayrılmasına izin vermediği Turin’den başka kimse kalmamıştı. Ama Hürin’in evi ve&#160;onu çevreleyen çiftlik arazisi zamanla viraneye döndü; Morwen&#160;ise elindeki mülkü ayakta tutmak için çok çaba sarf etse de sonuçta artık fakir bir insandı ve Hürin'in Brodda isminde bir Doğulu&#160;tarafından zorla kendisine eş yapılan akrabası Aerin ona gizlice&#160;yardım ediyor olmasaydı, çoktan açlıktan ölüp giderdi. Sadaka&#160;kabul etmeyi kendisine yakıştıramasa da, sırf Türin'in ve karnındaki diğer çocuğun geleceği için bu yardımı kabul ediyordu Mor-wen; üstelik bunu bir sadaka olarak değil, kendi parasının ona&#160;geri dönüşü olarak görüyordu. Çünkü vaktiyle Hürin'e ait olan&#160;tüm işgücünü, malları ve hayvanları onların elinden koparıp alan&#160;ve kendi yerleşkesine taşıyan da yine bu Brodda'ydı. Hithlum'a&#160;gelişlerinden önceki süreçte kendi halkı arasında fazla bir mevki&#160;sahibi olmayan, yine de cesurluğuyla tanınan biriydi Brodda. Bu&#160;yüzden de, zengin olma dürtüsüyle, kendi türünden olan diğerlerinin henüz göz koymadığı bir toprak parçası bulunca hemen&#160;sahiplenmişti. At sırtında çıktıkları bir akın sırasında Morwen'i&#160;uzaktan sadece bir kez görmüş ve bu, kadına karşı derin bir korku&#160;beslemesine yetmişti. Göz göze geldiği kişinin beyaz iblislerden&#160;biri olduğuna inanmış ve bu cadının onun başına bir felaket getireceğine dair ölümcül bir dehşete kapılmıştı. Bundan ötürü de,&#160;cadı yerine koyduğu kadının evini yağmalamaktan kaçınmış ve&#160;bu sayede, Türin'in varlığı onun dikkatinden kaçabilmişti. Aksi&#160;halde, o toprakların gerçek varisinin ömrünün çok daha kısa olacağına şüphe yok.</span></p>
<p><span class="font4" style="font-weight:bold;">Hador halkına Samankafalar adını takan Brodda, bu yeni kölelerini işe koşup Hürin'in evinin kuzeyine düşen bir noktada kendisi için ahşaptan büyük bir konak inşa ettirmişti. Emeğinden&#160;faydalandığı sefil halkı etrafı kazıklarla çevrili olmasına rağmen&#160;çevresinde pek bir korunma tedbiri alınmamış, ahırdan bozma bir&#160;barakaya sığır misali tıkıştırıyordu. Bu güruh içinde, kendilerini tehlikeye atmak pahasına Dor-Lomin'in gerçek leydisine hizmet etmeye hazır olan, gerçekte halen boyun eğdirilememiş bir&#160;grup da vardı. Bu kişiler bölgede olup bitenlere ilişkin haberleri&#160;Morwen'e ulaştırsalar da, bunların içinde umut vaat edici hiçbir&#160;unsur bulunmuyordu. Aerin'i ise bir köle değil, kendisine eş olarak yanına almıştı Brodda; çünkü anayurdundan gelirken kendisine refakat eden ırkdaşları içinde çok az kadın vardı ve bunların&#160;hiçbiri güzellik ve zarafet bakımından Edain dişileriyle boy ölçüşemezdi. Üstelik kendisine bu yeni topraklar üzerinde bir lordluk&#160;temin etmek ve o öldükten sonra da hükümranlığını sürdürecek&#160;bir varise sahip olmak arzusundaydı.</span></p>
<p><span class="font4" style="font-weight:bold;">Morwen geçen günlerde olup bitenler ve gelecek günlerde olabilecekler hakkında Türin’e çok az şey anlatıyordu; buna karşılık oğlan da, ona çok fazla soru sorarak annesinin sessizliğini bozmaya çekiniyordu sanki. Doğulular Dor-Lömin topraklarında ilk&#160;kez görüldüğü sıralarda annesine şöyle demişti: “Babam ne zaman&#160;geri dönüp bu çirkin haydutları defedecek? Gelmesi niçin bu kadar gecikti?&quot;</span></p>
<p><span class="font4" style="font-weight:bold;">“Bilmiyorum,&quot; diyerek karşılık vermişti Morwen bu soruya. “Savaşta öldürülmüş olabilir, belki de esir alınmıştır. Çıktıkları&#160;sefer sırasında çok uzaklara sürüklenmiş olması ve bizi saran düşman yığınlarını yarıp da bir türlü buraya dönemernesi de mümkün elbet.&quot;</span></p>
<p><span class="font4" style="font-weight:bold;">“Bence o öldü,&quot; demişti Türin, annesinin önünde gözünden yaşlar boşalmaması için dişini sıkarak, “çünkü sağ olsa hiçbir&#160;kuvvet onu bize geri dönmekten alıkoyamazdı.&quot;</span></p>
<p><span class="font4" style="font-weight:bold;">“Bu saydığın ihtimallerin hiçbirinin doğru olabileceğini sanmıyorum, oğlum,&quot; demişti Morwen son söz olarak.</span></p>
<p><span class="font4" style="font-weight:bold;">Zaman geçtikçe, Dor-Lömin ve Ladros’un yasal mirasçısı olan oğlu Türin için daha çok endişelenmeye başlamıştı Morwen. Çünkü yaşının henüz çok küçük olduğu bu dönemde Doğuluların&#160;elinde köle olmaktan başka bir kader öngöremiyordu oğlu için.&#160;Bu düşünce aklını kurcaladığı sırada, işler kötüye giderse nereye saklanılabileceğine dair Hürin’le yapmış oldukları konuşmayı&#160;anımsadı ve düşünceleri bir kez daha Doriath üzerine yoğunlaştı.&#160;En sonunda, eğer başarabilirse Türin’i bulunduğu yerden gizlice göndermeye ve oğlunu himayesine alması için Kral Thingol’e&#160;yalvarmaya karar verdi. Tek başına oturmuş bu planın nasıl uygulamaya konacağı üzerine kafa yorarken Hürin’in sesi canlandı&#160;dimağında: </span><span class="font8">Bir an önce kaçın! Sakın beni beklemeyin!</span><span class="font4" style="font-weight:bold;"> Ama yeni&#160;yapacağı doğuma az bir zaman kalmış olması ve mesafe uzadıkça&#160;kaçış şansının da bir o kadar azalacağı tehlikelerle dolu bir yolculuğa bu hamile haliyle çıkma fikri onu büsbütün korkutuyordu. Öte yandan, kalbinin derinliklerinde yanan bir umut ışığına&#160;tutunmaya çalışıyordu hâlâ; Hürin’in ölmediğine dair bir önsezi&#160;vardı içinde ve bu yüzdendir ki, uykusuz geceler boyunca karanlığa kulak kabartarak eşinin ayak seslerini işitmeyi umar, sabahları&#160;ise kocasının atı Arroch’un kişnemesinin avluda çınladığı zannıy-la aniden uyanırdı. Bu da yetmezmiş gibi, bir yandan oğlunun o&#160;dönemde pek çok örneği görüldüğü gibi başka bir ailenin içinde&#160;yetişmesini arzu etse de, bir başkasının -bu kişi isterse kral olsun- vereceği sadakayla geçinecek olmayı gururuna bir türlü ye-diremiyordu. En sonunda Hürin’in sesine, veyahut onun sesinden&#160;geriye kalan hatıraya kulak tıkadı ve böylelikle Türin’in kaderinin&#160;ilk ağı örülmüş oldu.</span></p>
<p><span class="font4" style="font-weight:bold;">Morwen bu kararı verdiğinde Matem Yılı’nın sonbaharına çoktan gelinmişti. Mevsimsel şartlardan dolayı, seyahat etmeye&#160;elverişli zaman artık çok kısıtlı olduğundan, süratle hazırlandı&#160;kadın; yola çıkmayıp da kışı evinde geçirmeyi beklerse Türin’in&#160;yakalanacağından korkuyordu. Doğulular devamlı evin etrafında&#160;dolanıp şüpheli gözlerle avluyu tarıyordu. Bunun üzerine, ani bir&#160;kararla Türin’i karşısına alan kadın, ona şöyle dedi: “Baban gelmeyecek. Bu yüzden buradan gitmen gerekiyor, hem de hemen.&#160;Onun arzusu da buydu zaten.&quot;</span></p>
<p><span class="font4" style="font-weight:bold;">“Gitmek mi?&quot; diye haykırdı Türin. “Peki ama nereye gidebiliriz? Dağların ötesine mi?&quot;</span></p>
<p><span class="font4" style="font-weight:bold;">“Evet,&quot; dedi Morwen kısaca. “Dağların ardına, güneye doğru. Kimbilir... güneyde halen bir umut ışığı yanıyordur belki. Ama&#160;ben </span><span class="font8">bizim</span><span class="font4" style="font-weight:bold;"> gidebileceğimizi söylemedim, oğlum. Sen yalnız gitmelisin, bense burada kalacağım.&quot;</span></p>
<p><span class="font4" style="font-weight:bold;">“Yalnız başıma bir yere gitmem ben!&quot; diye isyanla bağırdı</span></p>
<p><span class="font4" style="font-weight:bold;">Hurin. “Seni burada bırakmayacağım. Hem neden birlikte gitmiyoruz ki?”</span></p>
<p><span class="font4" style="font-weight:bold;">“Ben buradan ayrılamam,” dedi Morwen. “Ama endişelenme, sen de yalnız gidecek değilsin. Gethron’u yanına katacağım, hattâ&#160;belki Grithnir’i de.”</span></p>
<p><span class="font4" style="font-weight:bold;">“Labadal da bizimle gelemez mi?” diye sordu Tı.irin.</span></p>
<p><span class="font4" style="font-weight:bold;">“Hayır olmaz, çünkü o topal,” diye itiraz etti Morwen. “Önünüzde aşmanız gereken zorlu bir yol uzanıyor. Sen benim oğlum olduğun ve acımasız bir dönemden geçtiğimizi idrak edecek olgunluğa sahip bulunduğun için, seninle açık konuşacağım: Bu&#160;yolculuk sırasında ölebilirsin. Yılın sonu yaklaşıyor. Ama burada&#160;kalırsan, daha da kötü bir akıbet gelip yakana yapışacak: O da,&#160;köle olmaktır. Erkek denecek yaşa geldiğinde gerçekten de bir erkek olmak istiyorsan, sana söylediğim gibi hareket et ve her daim&#160;cesur ol.”</span></p>
<p><span class="font4" style="font-weight:bold;">“Ama bu durumda seni sadece Sador, kör Ragnir ve yaşlı kadınlarla başbaşa bırakmış olacağım,” dedi Tı.irin. “Babam değil miydi benim Hador Hanedam’nın varisi olduğumu söyleyen?&#160;Eğer gerçekten varissem burada kalmalı ve evimi savunmalıyım.&#160;Ah, keşke kamam şimdi yanımda olsaydı!”</span></p>
<p><span class="font4" style="font-weight:bold;">“Haklısın, bir varis evinde kalmalı kalmasına, ama bu koşullar altında öylesi olanaksız,” dedi Morwen. “Yine de bir gün geri dönebilirsin. Şimdi cesur ol! Burada işler daha da kötüleşirse, ben de&#160;peşine takılırım; başarabilirsem tabii.”</span></p>
<p><span class="font4" style="font-weight:bold;">“O vahşi topraklarda sen benim izimi nasıl bulacaksın?” diyen Türin’in yüreği daha fazla kaldırmamış olacak ki, gözlerinden yaşlar boşaldı.</span></p>
<p><span class="font4" style="font-weight:bold;">“Eğer böyle ağlayıp inlersen, seni benden önce başka şeyler bulur,” diye uyardı onu Morwen. “Hangi yöne gideceğini biliyorum ve gerçekten oraya ulaşmayı başarırsan, günün birinde ben&#160;de, eğer imkânlar elverirse, oraya gelip seni nasıl olsa bulurum.&#160;Doriath’a, Kral Thingol’ün yanına gitmeni istiyorum. Bir köle haline geleceğine bir kralın misafiri olarak kabul görmeyi tercih etmez misin?”</span></p>
<p><span class="font4" style="font-weight:bold;">“Bilmiyorum,” dedi Türin. “Köle olmanın ne anlama geldiğini bilmiyorum.”</span></p>
<p><span class="font4" style="font-weight:bold;">“Zaten ben de bunun anlamını öğrenmeyesin diye seni uzaklara gönderiyorum,&quot; diye yanıtladı Morwen. Sonra, Türin'i iki kolundan kavrayıp gözlerini sanki derinlerde gizli bir bulmacayı&#160;çözmek ister gibi çocuğun gözlerinin içine dikti annesi. “Bunun&#160;senin için zor olduğunun farkındayım, oğlum Türin,&quot; dedi uzun&#160;uzadıya. “Ama sadece senin için öyle olduğunu zannetme. İçinde&#160;bulunduğumuz bu çetin dönemde yapılacak en doğru şeyin ne olduğunu bulmaya çalışmak benim için de katlanılması zor bir yük.&#160;İzleyebileceğimiz en doğru yolun bu olduğuna karar vermesem,&#160;geriye kalan en değerli şeyimden ayrılmak ister miydim sanıyorsun?&quot;</span></p>
<p><span class="font4" style="font-weight:bold;">Aralarında bu konu hakkında başka bir konuşma geçmedi; ama şu bir gerçek ki, Türin üzüntüden kahrolmuş ve tek kelimeyle afallamıştı. Ertesi sabah Sador'un yanına gitti ve koruluk alana&#160;girmeye korkar hale geldiklerinden nadir bulunan bir gereksinime dönüşmüş olan yakacak odun toplamak üzere ağaç dallarını&#160;budarken buldu onu. Türin'i görünce durup koltuk değneğine&#160;yaslanmış ve bu esnada Hürin için hazırlamaya başladığı fakat&#160;sonra yarıda kesip bir kenara attığı ahşap koltuğa gözü ilişmişti.&#160;“İsınmak için bunu da feda etmeliyiz,” dedi sonra, “hayatta kalmamızı sağlayan temel ihtiyaçlar bugünlerde her şeyin önünde&#160;gelir.&quot;</span></p>
<p><span class="font4" style="font-weight:bold;">“Onu kırmak için biraz daha bekle,&quot; diyerek karşı çıktı Türin. “Belki babam yakında eve döner ve yokluğu sırasında kendisi için&#160;yapmış olduğun bu hediyeyle karşılaşmak onu mutlu eder.&quot;</span></p>
<p><span class="font4" style="font-weight:bold;">“Boş ümitler korkulardan bile tehlikelidir evlat,&quot; dedi Sador, “yaklaşmakta olan karakışın soğuğunda bizi ısıtamazlar da.&quot; Koltuğun üzerinde kendi elleriyle oyduğu işlemelerden birinde parmağını gezdirerek derin bir iç geçirdi. “Demek ki vaktimi boşa&#160;harcamışım,&quot; dedi sonra. “Oysa bunu yapmaya uğraşırken ne&#160;mutlu saatler geçirmiştim. Nedense her güzel şey kısa ömürlü&#160;oluyor ve sanırım geriye, onları yaparken yaşadığımız güzel anların hatırası kalıyor sadece. Hazır sen buradayken, bana vermiş&#160;olduğun hediyeyi de iade edeyim.&quot;</span></p>
<p><span class="font4" style="font-weight:bold;">Önce elini uzatan Türin, ardından hemen geri çekti. “Kişi vermiş olduğu hediyeyi geri kabul etmez,&quot; dedi bir yandan.</span></p>
<p><span class="font4" style="font-weight:bold;">“Ama bu hediye bir kez benim malım haline geldiğine göre, onu istediğim kişiye verme hakkım yok mu?&quot; diye sordu Sador.</span></p>
<p><span class="font4" style="font-weight:bold;">“Var tabii,&quot; dedi Türin, “ama benim dışımda. Hem neden onu bana vermek isteyesin ki?&quot;</span></p>
<p><span class="font4" style="font-weight:bold;">“Onu hakkını verecek bir işte kullanabileceğime dair hiç ümidim yok,&quot; dedi Sador. “Önümüzdeki günler Labadal’a kölelik dışında hiçbir uğraş getirmeyecek&quot;</span></p>
<p><span class="font4" style="font-weight:bold;">“Söyler misin bana, köle ne demek?&quot; diye ilgiyle sordu Türin.</span></p>
<p><span class="font4" style="font-weight:bold;">“Bir zamanlar normal bir insan olan birine hayvan muamelesi yapılması demek,&quot; oldu Sador’un yanıtı. “Sadece hayatta kalmasına yetecek kadar beslenen, ırgat gibi çalışmak için hayatta bırakılan, çektiği acılara ve korkularına daha fazla dayanamayıp da&#160;ölmekten korktuğu için meşakkatli işlerde çalışmaya razı olan bir&#160;zavallıdır köle. Kendisini boyunduruğa vuran haydutlardan edineceği tek şey, sırf eğlence olsun diye acılara maruz bırakılmak&#160;veya öldürülmektir. İradesi diğerlerine oranla daha güçlü olan&#160;köleleri araziye salıvererek onların peşinden köpekleriyle ava çıktıkları söyleniyor. Görünen o ki, bizim Uğurlu Halk’tan öğrendiğimize kıyasla onlar Orklardan çok daha fazla şeyi çok daha hızlıca&#160;öğrenmişler.&quot;</span></p>
<p><span class="font4" style="font-weight:bold;">“Şimdi bazı şeyleri daha iyi anlayabiliyorum,&quot; dedi Türin.</span></p>
<p><span class="font4" style="font-weight:bold;">“Böyle korkunç gerçekleri bu denli erken yaşta öğrenmek zorunda kalman çok üzücü,&quot; diyen Sador Türin’in yüzünde garip bir bakış yakalayınca sordu: “Anladım derken kastettiğin şey nedir&#160;bakalım?&quot;</span></p>
<p><span class="font4" style="font-weight:bold;">“Annemin neden beni buradan göndermekte ısrar ettiği,&quot; dedi Türin, gözleri dolarak.</span></p>
<p><span class="font4" style="font-weight:bold;">Hüzünlenen Sador derin bir “Ah!&quot; çekti ve sonra kendi kendine mırıldandı. “Bu kararı almakta niye bu kadar geciktiniz ki?&quot; Sonra yeniden Türin’e dönüp konuşmaya devam etti. “Bunu duymak benim için acı bir sürpriz olmadı. Yine de sen sen ol, annenin&#160;sana söylediği şeyleri ne Labadal’la ne de bir başkasıyla paylaşma.&#160;Bugünlerde tüm duvarların ve çitlerin kulağı var ve bu kulakları&#160;taşıyan kafaların içinin iyilikle dolu olduğu hiç söylenemez.&quot;</span></p>
<p><span class="font4" style="font-weight:bold;">“Ama bunu birisine anlatmam lazım!&quot; dedi Türin. “Eskiden beri hep seninle paylaştım sırlarımı. Şimdi seni bırakıp da gitmek&#160;istemiyorum, Labadal. Bu evi ve annemi terk etmek istemiyorum.&quot;</span></p>
<p><span class="font4" style="font-weight:bold;">“Eğer gitmezsen,&quot; dedi Sador, “yakında Hador Hanedanı tam anlamıyla son bulacak; bunu kavrayacak yaştasın artık. Labadal&#160;senin gitmeni hiç istemez; ama Hürin’in oğlunun Doğuluların ona&#160;erişemeyeceği bir yere kaçması Hürin’in sadık hizmetkarı Sador’u&#160;çok mutlu eder. Eh, artık yapacak pek bir şey yok: iyisi mi birbirimize veda edelim. Sana verdiğim bu kamayı bir ayrılık hediyesi&#160;olarak kabul etmemekte ısrarlı mısın hâlâ?&quot;</span></p>
<p><span class="font4" style="font-weight:bold;">“Hayır, istemiyorum onu!&quot;dedi Türin. “Annemin dediğine göre ben Elflerin arasına, Doriath Kralı’nın yanına gidiyormuşum.&#160;Oraya varınca buna benzer başka şeyler edinirim nasıl olsa. Ama&#160;sana başka bir hediye yollama imkânı bulamam, Labadal. Orada&#160;sizden çok uzakta ve yapayalnız olacağım.&quot; Bu sözler eşliğinde&#160;ağlamaya başlayan Türin’i teselli etti Sador: “Ne oluyor sana bakayım? Hani nerede Hürin’in oğlu? O çocuk ki, bir süre önce şunları&#160;söylediğini kendi kulaklarımla duymuştum: Gün gelecek ve </span><span class="font8">ben de&#160;askere yazılıp bir Elf kralının yanında savaşa gideceğim.&quot;</span></p>
<p><span class="font4" style="font-weight:bold;">Bu konuşma üzerine gözyaşlarını dizginleyen Türin “Pekala,&quot; dedi sakinleşerek “Madem ki Hürin'in oğlu böyle bir ant içmiş, o&#160;zaman sözünün ardında durması ve buradan gitmesi gerekir. Ama&#160;ne zaman ki bir şeyi yapacağıma dair atıp tutsam, zamanı gelip&#160;çattığında o şey ilk baştakinden çok farklı görünüyor bana. Bak&#160;şimdi ben sırf bir söz verdim diye istemediğim halde gitmek durumunda kalıyorum. Bundan böyle bu tür sözler vermeden önce&#160;dikkat edeceğim.&quot;</span></p>
<p><span class="font4" style="font-weight:bold;">“İyi yaparsın bence de,&quot; dedi Sador şakayla karışık. “Çoğu kişi karşısındakine bir şeyler öğretme hevesindedir ama gerçekten öğrenenlerin sayısı çok azdır. İleriki günlerde ne olup biteceğini hep&#160;beraber göreceğiz. Bugünlük ise bu kadar yeter.&quot;</span></p>
<p><span class="font4" style="font-weight:bold;">Yolculuk hazırlıklarını nihayet tamamlayan Türin annesiyle vedalaşıp beraberinde iki yol arkadaşıyla gizlice evden ayrıldı.&#160;Ama biraz uzaklaştıktan sonra yanındakilerin telkini üzerine durup da omzunun üstünden başını çevirerek babasının evine son&#160;bir kez bakınca, ayrılık acısı bir kılıç misali içini delip geçti ve&#160;şöyle haykırmaktan kendini alamadı: “Morwen, Morwen, seni bir&#160;daha ne zaman görebileceğim?&quot; Evin kapısının eşiğinde durmuş&#160;dışarıdaki sessiz karanlığa kulak kabartmakta olan annesi, ağaçlık tepelerde yankılanan bu çığlığı duydukça kapının yanındaki&#160;kazığı öyle sıkı kavramıştı ki parmakları parçalanmıştı. Oysa bu,&#160;Türin’in çekeceği acıların henüz ilkiydi.</span></p>
<p><span class="font4" style="font-weight:bold;">Türin’in gidişini izleyen yılın başlarında Morwen bir kız çocuğu daha dünyaya getirdi ve ona Matem anlamına gelen Nie-nor ismini koydu; o doğduğunda Türin evinden çok uzaklardaydı artık. Uzun ve tehlikelerle dolu bir yol bekliyordu onları, çünkü Morgoth’un gücü çok uzaklara erişiyordu. Ama bu yolculukta Türin’e, delikanlılık yılları Hador’un hükümranlık dönemine&#160;denk gelmiş olan Gethron ve Grithnir rehberlik ediyordu ve her&#160;ne kadar ikisi de artık yaşlanmışsa da, yiğitliklerinden bir şey&#160;yitirmiş değillerdi ve geçmiş seyahatleri sırasında Beleriand topraklarından çok sık geçtiklerinden, bölgeyi gayet iyi tanıyorlardı.&#160;Böylece, biraz cesaretin biraz da talihin yardımıyla Gölgeli Dağları&#160;aştılar ve Sirion Vadisi’ne inen yolda bulunan Brethil Ormanı’nı&#160;da geride bıraktıktan sonra, nihayet, yorgunluğun son raddesine&#160;geldikleri bir anda Doriath sınırlarına ulaştılar. Ne var ki oraya&#160;varınca yollarını şaşırdılar ve Kraliçe’nin içinden bir patika bile&#160;geçmeyen labirentten farksız ormanı içinde bir çıkış yolu arayarak, yanlarına aldıkları tüm yiyecek tükeninceye dek şuursuzca&#160;dolanıp durdular. Çok geçmeden ölümle burun buruna geldiler&#160;çünkü kuzeyden gelen kış en sonunda tüm acımasızlığıyla hissedilmeye başlamıştı; gel gör ki Türin’in kaderinde soğuğun ve&#160;açlığın etkisiyle ölmekten çok daha beteri vardı. Bir süre dinlen-rnek üzere bitkin bir şekilde tam uzanmışlarken, uzaktan bir boru</span></p>
<p><span class="font4" style="font-weight:bold;">sesi duyuldu. Öteden beri Doriath civarındaki otlakları kendine mesken tutmuş olan, o zamanların en büyük ve şöhretli orman&#160;adamı Yayıgüçlü Beleg, uzandıkları yerin yakınında ava çıkmıştı.&#160;Kendisine bağırıldığını duyunca sesin geldiği yöne doğru ilerleyen Beleg çok geçmeden onları buldu ve beraberindeki yiyecek&#160;ile içeceği üç yolcuyla paylaştıktan sonra isimlerini ve nereden&#160;geldiklerini sordu. Öğrendikleri karşısında şaşkınlık ve acımayla&#160;dolu bir his kaplamıştı dev avcının içini. Türin'e hayran kalmıştı&#160;çünkü bu çocukta annesinin güzelliği ve babasının gözlerindeki&#160;ifade vardı ve sahip olduğu dayanıklılık ve güç daha şimdiden&#160;kendini göstermeye başlamıştı.</span></p>
<p><span class="font4" style="font-weight:bold;">“Kral Thingol'den ne gibi bir rican olacak?&quot; diye sordu Beleg çocuğa.</span></p>
<p><span class="font4" style="font-weight:bold;">“Onun şövalyelerine katılıp babamın intikamını almak için Morgoth'a karşı sefere çıkmak istiyorum,&quot; dedi Türin.</span></p>
<p><span class="font4" style="font-weight:bold;">“Yıllar geçip de yaşın erdiğinde bu pekala mümkün olabilir,&quot; dedi Beleg. “Çünkü henüz çok küçük olduğun halde sende mert&#160;bir savaşçının yüreğini görüyorum ve eğer söylediklerini hayata&#160;geçirebilirsen, Sarsılmaz Hürin'in oğluna yaraşır bir iş başardın&#160;demektir.&quot; Hürin'in adı, tüm Elf diyarlarında olduğu gibi burada&#160;da saygı ve hürmetle anılıyordu. Bu kısa tanışmadan sonra Beleg&#160;bu yolculara rehberlik etme görevini memnuniyetle üstlendi ve&#160;önlerine düşüp onları o sıralar bazı diğer avcılarla beraber ikamet&#160;etmekte olduğu bir kır evine götürdü. Onlar eve yerleşedursun,&#160;geldiklerini haber vermek için Menegroth'a bir ulak gönderildi.&#160;Bir süre sonra geri dönen ulak, Thingol ve Melian'ın Hürin'in oğlu&#160;ile beraberindeki iki muhafızı huzura kabul edeceği cevabını getirdi. Bunun üzerine Beleg onları gizli yollardan geçirerek Saklı&#160;Krallık'a götürdü.</span></p>
<p><span class="font4" style="font-weight:bold;">Türin'in Esgalduin üzerindeki büyük köprüye ayak basıp Thingol'ün sarayına açılan kapıdan geçişi işte böyle oldu. Beren dışında hiçbir ölümlü insanın o güne dek görmediği Menegroth'un&#160;o harikulade yapısından gözlerini alamamıştı çocuk. Sonra, Thin-gol ve Melian'ın huzuruna çıkarıldılar ve Gethron Morwen'in mesajını yüksek sesle okudu. Thingol onları içtenlikle karşılamış,&#160;hattâ İnsanların En Güçlüsü lakaplı Hürin’in ve de onun akrabası&#160;Beren’in hatırasını onurlandırmak için Türin’i dizine bile oturtmuştu. Bu görüntü karşısında herkes hayretle bakakaldı çünkü&#160;bu, Thingol’ün Türin’i üvey oğlu olarak kabul ettiğinin göstergesiydi ve o dönemde bir kralın böyle bir şey yapması düşünülemezdi bile, hele ki bir Elf lordunun bir İnsan çocuğu evlat edinmesi görülmüş şey değildi. Sonra Thingol çocuğa şunları söyedi:&#160;“Senin evin bundan böyle burası, Hürin’in oğlu, ve sen bir İnsan&#160;olsan da, ömrünün geri kalanı boyunca benim oğlum olarak anılacaksın. Ölümlü bir insanoğlunun hayal bile edemeyeceği bilgiler bahşedilecek sana ve Elflerin silahları hizmetine sunulacak&#160;Bir zamanlar babana ait olan Hithlum topraklarını onu gaspeden-lerden geri alacağın günler gelecektir elbet, ama şimdilik burada,&#160;bizim bağrımızda sevgi ile büyümelisin.”</span></p>
<p><span class="font4" style="font-weight:bold;">Türin’in Doriath’taki gönüllü sürgün hayatı böylece başlamıştı. Yolculuğu boyunca ona refakat etmiş olan muhafızları Gethron ve&#160;Grithnir, Dor-Lömin’de bıraktıkları leydilerinin yanına dönmek&#160;için dayanılmaz bir istek duysalar da, çocuğun yanından ayrılmak&#160;için erken olduğu kanısına vardılar. Bir süre sonra yaşlılık ve hastalık Grithnir’i kıskacına aldı ve o, öldüğü güne dek Türin’in yanında, Doriath’ta kaldı. Gethron ise Thingol’ün mesajını Morwen’e&#160;iletmek üzere oradan ayrılmış, Elf kralı yolculuğunda ona eşlik&#160;etmesi ve onu koruması için adamlarından bir grubu onun yanına&#160;vermişti. Zorlu bir yolculuğun sonunda Hürin’in evine vardılar ve&#160;oğlunun Thingol’ün sarayında ailesinin şerefine yaraşır biçimde&#160;ağırlandığını öğrenmek Morwen’in kederini bir nebze dağıttı. Elf-ler ona Melian’dan bolca hediye ve bunların yanı sıra kendileriyle&#160;beraber Doriath’a gelmesi için bir davet getirmişti. Çünkü Melian&#160;bilge ve ileri görüşlü biriydi ve Morwen’in oradan ayrılıp oğluna&#160;kavuşmasını sağlamakla Morgoth’un onlarla ilgili kafasında kurduğu hizipleri bozacağını umuyordu. Ama Morwen evini terk etmeye bir türlü yanaşmıyordu; belli ki başına gelenlere rağmen o&#160;erişilmez gururu hiç sarsılmamış, yüreğindeki ateş sönmemişti.&#160;Dahası, yeni doğmuş bebeği Nienor’la böyle bir yolculuğa çıkmayı asla göze alamazdı. Sonuç olarak, içine sürüklenmiş olduğu&#160;fakirliği örtbas etme çabasıyla elinde kalan çok az sayıdaki altın&#160;eşyayı onlara hediye verip Hador’un Miğferi’ni de Thingol’e geri&#160;götürmeleri konusunda ısrar ederek, sonsuz teşekkürleri eşliğinde Elfleri Doriath’a uğurladı. Annesini getirmeye giden heyetin&#160;dönmesini dört gözle bekleyen Türin, yanlarında Morwen olmaksızın geri döndüklerini görünce hıçkırıklara boğularak yakındaki&#160;koruluklara koştu, çünkü Melian’ın annesine gönderdiği mesajdan haberi vardı ve Morwen’in bu davete uyacağını ümit etmişti.&#160;Işte bu da, Türin’in çekeceği nice acının sadece ikincisiydi.</span></p>
<p><span class="font4" style="font-weight:bold;">Ulaklar Morwen’in yanıtım kendisine iletince Melian bu mağrur kadının ne sebeple davetini reddettiğini anlayıp derin bir merhamet duydu; belli ki alın yazısım yok farz edip başına buyruk davranmak hiç de kolay gelmiyordu Morwen’e.</span></p>
<p><span class="font4" style="font-weight:bold;">Hador’un Miğferi Thingol’ün ellerine teslim edildi. Altın süsle-meli gri bir çelikten yapılmış olan bu miğferin üzerine zaferi simgeleyen rünik semboller işlenmişti. Onu giyen kişiyi her tür yaralanmadan ve ölümden koruma gücüne sahipti; ona vuran kılıçlar kırılıp paramparça olur, isabet eden oklar ise sekip başka yöne&#160;sıçrardı. Çıkardığı işlerin üstün niteliğiyle ünlü olan, Nogrod’un&#160;demirci ustası Telchar tarafından dökülmüştü. Cücelerin kendi&#160;dövdüğü demir miğferlerde de sıklıkla görülen, gözleri korumaya&#160;yönelik bir siperlik bunda da mevcuttu ve sahibini darbelerden ve&#160;ateşten koruma özelliği olan bu miğferi giyen kişinin yüzü karşı tarafın yüreğine korku salardı. Miğferin tepesine yerleştirilmiş&#160;olan ejderha Glaurung’un başı, çevreye yaldızlar saçarak meydan&#160;okurcasına yükseliyordu; ne de olsa bu miğfer, söz konusu ejder&#160;Morgoth’un kapılarından çıktıktan kısa bir süre sonra üretilmişti.&#160;İlkin Hador ve sonrasında Galdor bu miğferi savaşlar sırasında&#160;sıklıkla giymiş, savaş alanının kargaşası içinde ejder başlı bu miğferin yükseldiğini gören Hithlum orduları her seferinde coşkuyla&#160;haykırmıştı: “Dor-Lömin ejderi Angband'ın altın renkli solucanından daha yaman!&quot;</span></p>
<p><span class="font4" style="font-weight:bold;">İşin gerçeği, bu miğferin İnsan ırkı için değil, Matem Yılı içinde Glaurung tarafından öldürülen, Belegost’un Efendisi Azaghâl için&#160;yapıldığıdır<sup>4</sup> Doğu Beleriand’daki Cüce-yolu üzerinde Orklar tarafından pusuya düşürüldüğü sırada Azaghâl miğferi Maedhros’a&#160;vermişti.5 Sonrasında Maedhros onu, aralarında dostluk simgesi olarak benzer armağan gönderilerinin hep yapıldığı Fingon’a,&#160;onun Glaurung’u Angband sınırları içine geri kovalamasının şerefine hediye etmişti. Fakat tüm Hithlum’da, Hador ve oğlu Galdor&#160;dışında üstün Cüce sanatının eseri olan böylesi bir miğferi hakkını vererek taşıyacak yüreklilikte kimse olmadığından, Fingon&#160;da onu, Dor-Lömin’in lordu ilan edilmesinin onuruna Hador’a&#160;sunmuştu. Kötü talihin bir sonucu olarak, Eithel Sirion’u savunduğu sırada Galdor bu miğferi giyememişti, çünkü saldırı çok ani&#160;gerçekleşmiş ve o, başına bir şey geçirerneden surlara koşmak durumunda kalmış, bu yüzden de gözlerinden birini bir Ork okuna&#160;kurban vermişti. Hürin ise ejder-başlı bu miğferi rahat kullanamadığından onu hiç giymemeyi seçmiş ve “Düşmanlarımın karşısına&#160;kendi suratımla çıkmayı tercih ederim,” demişti. Yine de, miğferi&#160;evindeki aile yadigarları içinde en önemlilerinden biri olarak görürdü.</span></p>
<p><span class="font4" style="font-weight:bold;">Thingol Menegroth’un bodrumuna, hepsi birbirinden değerli çeşit çeşit silah ve zırhla dolu sayısız depo yaptırmıştı. Balıkların&#160;sırtındaki pulları andıracak şekilde dövülmüş olup ayışığı altında&#160;su gibi parıldayan metal zırhların yanı sıra bizzat Tekhar’ın veya&#160;onu yetiştiren yaşlı usta Gamil Zirak’ın ya da onlardan da hünerli&#160;Elf demircilerin elinden çıkma kılıç ve baltalar, kalkan ve miğferler, bunların arasında sayılabilir. Kendisine hediye olarak gönderilmiş olan parçaların bazısı ise Valinor’dan gelme olup, tüm&#160;zamanların en büyük demirci ustası kabul edilen Feanor tarafından kendi atölyesinde üretilmişti. Tüm bunlara rağmen Thingol,&#160;Hador’un Miğferi’ni sanki mevcut stoğu yetersizmiş gibi el üstünde tutar ve onu şu ve benzeri sözlerle överdi: “Hürin’in haşmetli&#160;atalarının dövdüğü bu miğferi başına giyen kişi ne de büyük bir&#160;onura erse gerek.”</span></p>
<p><span class="font4" style="font-weight:bold;">O anda, kafasında bir fikir uyanmış olacak ki, Türin’i çağırdı ve ona, annesinin atalarından yadigar kalma bu müthiş miğferi&#160;oğluna hediye olarak gönderdiğini söyledi: “Kuzeyin Ejderbaşı&#160;artık senin, evlat. Günü gelince onu layığıyla giy.&quot; Oysa Türin’in&#160;yaşı o zamanlar miğferi kaldırmaya bile gücü yetmeyecek kadar&#160;küçüktü ve annesinin gelmeyişinden dolayı içine dolan hüznün&#160;de etkisiyle onu görmezden gelmiş ve umursamamıştı.</span></p>
<p><span class="font8">Türin’in Doriath’ta Geçirdiği Süreç</span></p>
<p><span class="font4" style="font-weight:bold;">Doriath Krallığı’nda geçen çocukluk yılları boyunca Türin onu nadiren görse de, hep Melian’ın gözetimi ve koruması altındaydı.&#160;Melian, şehrin çevresindeki ormanda yaşayan Nellas adlı genç bir&#160;kadından, Türin’in ağaçların arasında yürüyerek kent duvarlarından uzaklaştığı zamanlarda ona göz kulak olmasını istemişti ve&#160;Türin ormanda her gezintiye çıkışında sanki bir tesadüfmüş gibi&#160;bu kadınla karşılaşıyordu. Nellas’ın anlattıkları sayesinde Türin&#160;Doriath’ın özellikleri ve o civarda yaşayan vahşi canlılar hakkında pek çok bilgi ediniyor, bir yandan da, o dönemde konuşulmakta olandan çok daha eski, kibar ve incelikli, içeriğindeki&#160;güzel sözcükler bakımından ise daha zengin olan, eski çağların&#160;Sindarin dilini öğreniyordu.<sup>6</sup> Bu sayede, kısa sürelerle de olsa o&#160;karamsar havayı üzerinden atabiliyorsa da, yeni bulduğu arkadaşını bir ilkbahar sabahı misali çabucak kaybedince yeniden hüzne&#160;boğuluyordu. Çünkü Nellas, Menegroth kent duvarlarından içeri adımını atmıyor, herhangi bir evin taştan çatısı altına kendini&#160;hapsetmekten kaçınıyordu. Bu yüzden de, ergenlik çağına gelip&#160;de Türin’in dikkati yetişkin erkeklerin uğraştığı işlere yoğunlaşınca, Nellas’ı gitgide daha az görmeye başladı ve bir zamandan&#160;sonra onun varlığını aramaz oldu. Nellas ise o dönemde kendisini&#160;herkesten gizlemiş olsa da/ onu uzaktan izlemeyi sürdürüyordu.</span></p>
<p><span class="font4" style="font-weight:bold;">Türin Menegroth sarayında tam dokuz yıl geçirdi. Bu süre zarfında aklı ve düşünceleri hep geride kalan yakınlarına gidiyor, zaman zaman onlarla ilgili haberler alınca rahatlıyordu. Bunun&#160;olması için Thingol Morwen'e olabildiğince sık haberci yolluyor,&#160;annesi de bu fırsatı değerlendirip oğluna mesajlar iletiyordu; bu&#160;sayede Türin kız kardeşi Nienor'un kuzeyin boz topraklarında&#160;yetişen bir çiçek gibi büyüyüp güzelleştiğini ve bundan ötürü&#160;Morwen'in de kendisini evinde alıkoyan andın bağlayıcılığından&#160;kurtulduğunu haber aldı. Bu sırada Türin'in boyu bir İnsan için&#160;uzun denecek boyutlara ulaşmış, gücü ve atılganlığı ise Thingol&#160;krallığında ün salmıştı. O yıllarda, geçmiş çağlara ait öyküleri büyük bir hevesle tekrar tekrar dinleyerek yaşadığı toprakların tarihi hakkında çok şey öğrenmiş, düşüncelerini tartabilen ve ölçülü konuşan bir genç haline gelmişti. Yayıgüçlü Beleg onu ziyaret&#160;etmek üzere sık sık Menegroth'a geliyor, sonra Türin'i de yanına&#160;alıp uzak arazilere götürüyor, orada delikanlıya ahşap işçiliğini,&#160;okçuluğu ve içlerinde öğrenmeye en hevesli olduğu kılıç ustalığını öğretiyordu; yaratıcılık ve ince işçilik gerektiren sanatlarda&#160;ise genç Türin'in yeteneğinin daha az olduğu anlaşılıyordu çünkü&#160;kendi bilek gücünün ne düzeyde olduğunu ölçemiyor ve elindeki&#160;işin yaptığı kadarını bile istemsiz ve ani bir hamleyle heba edebiliyordu. Bazı diğer konularda da şansı yaver gitmiyor gibiydi; çoğu&#160;zaman kafasında kurduğu şeyi düzgünce hayata geçiremiyor, istediği sonucu elde edemiyordu. Başkalarının dostluğunu kazanma&#160;konusunda da pek başarılı olduğu söylenemezdi; çünkü neşeli&#160;biri değildi, nadiren gülüyordu ve bu durgunluk onun gençliğini&#160;her bakımdan gölgeliyordu. Her şeye rağmen kendisini yakından&#160;tanıyanlarca seviliyor ve kralın üvey oğlu olması dolayısıyla saygı&#160;görüyordu.</span></p>
<p><span class="font4" style="font-weight:bold;">Ama bu özelliğinden dolayı ona ga'rez besleyen biri de vardı ve Türin yetişkin bir erkek olmaya yaklaştıkça kini giderek artıyordu: Ithilbor'un oğlu Saeros'tu bu kişi. Birinci Beleriand Savaşı&#160;sırasında Amon Ereb üzerinde lordları Denethor'un ölmesi sonucu Doriath'a sığınan Nandor halkından biriydi. Bu kavme bağlı&#160;Elfler çoğunlukla Arthörien'de, Doriath'ın doğusuna düşen Aros&#160;ile Celon nehirleri arasında ikamet ederler ve bazen Celon'u geçip öte taraftaki vahşi topraklara uzanırlardı. Ossiriand'dan geçip</span></p>
<p><span class="font4" style="font-weight:bold;">Estolad’a yerleştikleri dönemden bu yana Edain halkı tarafından sevilmezlerdi. Saeros ise genellikle Menegroth’ta kalırdı ve kralın takdirini kazanmıştı; aşırı kibirli, deger ve mevki bakımından&#160;kendinden alçakta gördügü kişilere tepeden bakan biriydi. Kendisinin de şarkı söyleme yetenegi olmasından ötürü, halk ozanı&#160;Daeron’la arkadaşlık kurmuştu<sup>8</sup> ve İnsanları, özellikle de Beren&#160;Erchamion’un soyundan gelenleri hiç sevmezdi. “Çok garip doğrusu;&quot; derdi, “İnsan denen şu sefil ırkın bir üyesinin daha bu topraklara buyur edilişine anlam veremiyorum. Şu ana kadarkilerin&#160;Doriath’a yeterince zararı dokunmadı mı sanki?&quot; Bu düşüncelerden hareketle Türin’e ve onun yaptığı her şeye ‘Bakalım bu defa&#160;nasıl bir derde yol açacak’ der gibi göz ucuyla bakar, fakat sözlerindeki fettanlıgı ve fesatı örtbas etmeye de bir yandan özen gösterirdi. Sadece Türin ile yalnız başlarınayken karşılaşırsa ona burnu&#160;büyük bir tavır takınarak hitap eder, onu hakir gördügünü açıkça&#160;belli ederdi. Her ne kadar bunun yaparken zorlansa da, onun hakaretleri karşısında sessiz ve tepkisiz kalmayı uzun süredir başarıyordu Türin; çünkü Saeros’un Doriath halkı arasında itibarı&#160;yüksekti ve aynı zamanda kralın danışmanlarındandı. Türin’in bu&#160;sessizligi ise Saeros’a en az kendi sözlerinin karşı tarafa battıgı&#160;kadar batıyordu.</span></p>
<p><span class="font4" style="font-weight:bold;">Türin on yedi yaşına geldiğinde, uzun süredir bastırmaya ça-lıştıgı keder yine ayyuka çıktı çünkü evden almakta oldugu haberler birden kesilmişti. Geçen zaman içinde Morgoth’un gücü giderek artmış ve etki alanı genişlemiş, gölgesi tüm Hithlum toprakları üzerine düşmüştü. Hürin’in soyundan gelen kişilerin ne&#160;yapmakta oldugunu hiç şüphesiz takip ediyordu ve onları bir süredir kendi haline bırakmış olsa da, bunu sırf kendi planları için&#160;koşulların hazır hale gelmesini beklemek için yapmıştı. Şimdiyse&#160;planını uygulamaya koymak üzere Gölgeli Daglar’a açılan tüm geçitleri gözlem altına aldırtmıştı; Narog ve Teiglin’in kaynağı ile&#160;Sirion’un yukarı kesiminde Orkların karınca sürüsü gibi gezindiği&#160;bir ortamda Hithlum’dan çıkmak veya sığınacak yer bulma ümidiyle dışarıdan Hithlum’a girmeye çalışmak için fazlasıyla gözü&#160;kara olmak gerekirdi. Böylece öyle bir zaman geldi ki Thingol’ün&#160;Morwen’e gönderdiği haberciler geri dönmez oldu ve bu yüzden&#160;kral, haberci göndermeye bir son verdi. Aslında tebaasının korunaklı sınırlar dışına çıkmasına öteden beri karşıydı ve adamlarını&#160;Morwen’den haber getirmek üzere defalarca Dor-Lömin’in tehlikeli yollarına göndermekle Hurin ve ailesi için gereğinden fazla&#160;ayrıcalık ve hüsnüniyet göstermiş oluyordu.</span></p>
<p><span class="font4" style="font-weight:bold;">Geride bıraktığı topraklarda ne gibi yeni tehlikelerin kol gezdiğini merak eden ve Morwen ile Nienor’un başına herhangi bir kötülük gelmesinden endişe eden Turin’in karamsarlığı giderek&#160;artıyordu. Günlerce tek kelime etmeden oturup Hador Hanedanı&#160;ile Kuzeyin İnsanlarının uğradığı felakete kafa yorduktan sonra&#160;bir gün aniden kalkıp Thingol ile görüşmeye gitti. Kralı yanında&#160;Melian’la Menegroth’un o büyük ve ünlü kayın ağacının altında&#160;otururken buldu.</span></p>
<p><span class="font4" style="font-weight:bold;">Karşısında alışageldiği üvey oğlu yerine gerginlikten beti benzi atmış şekilde derin gözlerle kendisine bakan uzun boylu ve koyu renk saçlı yabancı bir İnsan görmek Thingol’ü şaşırtmıştı.&#160;Thingol’den birer zırh, kılıç ve kalkan isteyen Turin aynı zamanda&#160;Dor-Lömin’in ejder-başlı müğferini de geri talep etti. Bunun üzerine ona istediklerini veren kral “Seçkin kılıç şövalyelerim arasında&#160;sana da yer vereceğim, çünkü kılıç oldum olası senin gözde silahındır. Eğer istersen, çevre çayırlarda çıkacakları seferlerde onlara&#160;katılıp savaş için önhazırlık yapabilirsin.&quot;</span></p>
<p><span class="font4" style="font-weight:bold;">“Kalbim beni Doriath çayırlarının çok ötesine itiyor; ben mevcut sınırlarımızı korumaktansa Düşman’ın üzerine gitmeyi yeğlerdim.&quot;</span></p>
<p><span class="font4" style="font-weight:bold;">“Öyleyse bunu yalnız yapman gerekecek,&quot; dedi Thingol. “Angband’a karşı verilen savaşta ben kendi halkımı duygularımdan çok aklımın buyurduklarına göre yönetirim, Hurin oğlu&#160;Turin. İçinde bulunduğumuz dönemde Doritah’a bağlı hiçbir silahlı birliği sınırlarımız dışına gönderemem, yakın gelecekte de&#160;bunun aksi olabilecek gibi gelmiyor bana.&quot;</span></p>
<p><span class="font4" style="font-weight:bold;">“Ama sen gitmekte özgürsün, Morwen’in oğlu,” dedi Melian bu noktada söze girerek. “Melian Kuşağı’ndaki dağlar bizim iznimizi alarak geçen hiç kimseyi alıkoymaz.”</span></p>
<p><span class="font4" style="font-weight:bold;">“Tabii bilgece öneriler seni bu fikrini değiştirmeye zorlamazsa.&quot;</span></p>
<p><span class="font4" style="font-weight:bold;">“Peki nedir sizin öneriniz, lordum?&quot; diye sordu Türin.</span></p>
<p><span class="font4" style="font-weight:bold;">“Beden olarak sen çoktan yetişkin bir erkek oldun,&quot; diye cevapladı Thingol, “ama yaşının gerektirdiği olgunluğa halen ulaşmış değilsin. O zaman geldiğinde, geride bıraktığın yakınlarına faydan dokunur belki; yine de, İnsan ırkına mensup birinin Karanlıkların Efendisi’ne karşı Elf lordlarının topraklarını savunmasına katkıda bulunmaktan daha iyisini tek başına yapabilmesi çok&#160;zayıf bir ihtimal.&quot;</span></p>
<p><span class="font4" style="font-weight:bold;">Bunun üzerine şöyle dedi Türin: “Benim akrabam olan Beren çok daha fazlasını yapmıştı.&quot;</span></p>
<p><span class="font4" style="font-weight:bold;">“Beren ve Lüthien,&quot; diye düzeltti Melian. “Sense Lüthien’in babası önünde böyle konuşmakla gereğinden fazla cüret göstermiş oluyorsun. Kaderin şu an için Elflerinkiyle iyi ya da kötü birleşmiş&#160;olsa da, ben senin geleceğini çok parlak görmüyorum, Morwen’in&#160;oğlu Türin. Kendine dikkat etmelisin, yoksa sonu kötü bitecek.&quot;&#160;Kısa bir sessizlikten sonra konuşmasına devam etti Melian: “Git&#160;artık, üvey oğlumuz; ve kralın tavsiyesini aklından çıkarma sakın. Ama tam bir erkek olduğun şu günlerde yanımızda, Doriath’ta&#160;daha fazla kalmaya katlanabileceğini sanmıyorum. Önümüzdeki&#160;günlerde Melian’ın şu sözlerini hatırlarsan, senin iyiliğine olur:&#160;Kalbine ateş düşmesinden de kaçın, kalbinin buz tutmasından da.&quot;</span></p>
<p><span class="font4" style="font-weight:bold;">Önlerinde eğilerek onları selamlayan Türin, yanlarından ayrıldı. Ardından, Ejder-başh miğferi kafasına geçirip zırhlarla silahları kuşandı ve kuzey çayırlarının yolunu tutup Orklara ve Morgoth’un&#160;hizmetindeki tüm diğer canavarlara karşı bitmek bilmez ve amansız bir savaş vermekte olan Elf savaşçılarına katıldı. Çocukluktan&#160;daha yeni çıkmış olduğu halde, gücünü ve cesaretini kısa zamanda&#160;kanıtlamıştı; halkının başına gelenleri düşündükçe savaşta giderek&#160;daha cesur ve hırslı oluyor ve en ileri saflarda çarpışıyordu. Mızrak, ok ve Orklarm eğri kılıçlarıyla aldığı yaraların sayısı günden&#160;güne arttı. Ama kaderi onu ölümden her defasında koruyordu;&#160;böylece, çok geçmeden Dor-Lömin'in ejder miğferinin savaş alanlarında yeniden görüldüğüne dair haberler çayırlar ve ormanlar&#160;boyunca kulaktan kulağa aktarılarak Doriath'ın çok ötelerinde&#160;duyulur oldu. Bu haberi alan pek çokları “Hador'un veya Uzun&#160;Galdor'un ruhu ölüler diyarından geri dönmüş ya da Hithlumlu&#160;Hurin hapis tutulduğu Angband'ın dehlizlerinden sağ çıkmayı başarmış olmasın sakın?” diye fikir yürütmeye başlamıştı bile.</span></p>
<p><span class="font4" style="font-weight:bold;">O dönemlerde Thingol'ün çayırlarda savaşmakta olan askerleri içinde Tıirin'den daha güçlü sayılabilecek tek bir savaşçı vardı ve o&#160;da Cüthalionlu Beleg'den başkası değildi; Beleg ve Tıirin her tehlikeye birlikte göğüs geriyor ve düşmanların izinde uzak ve vahşi&#160;ormanlarda beraber yolculuk ediyordu.</span></p>
<p><span class="font4" style="font-weight:bold;">Böylece üç yıl daha geride kalmış ve bu süre zarfında Tıirin Thingol'ün sarayına nadiren uğramıştı. Üstünün başının ve de tavırlarının düzgün olup olmadığını artık umursamıyordu; saçı her&#160;daim dağınıktı ve zırhını üzeri hava şartlarından dolayı lekelenmiş gri bir pelerinle örtüyordu. Savaşarak geçirdiği üçüncü yılın&#160;yaz mevsiminde, artık yirmi yaşına gelmiş olan Tıirin, bedenini&#160;dinlendirme arzusu ve yıpranmış teçhizatını bir demircinin elinden geçinme düşüncesiyle bir gece habersizce Menegroth'a geldi ve doğruca saraya gitti. O sırada sarayın büyük salonunda bir&#160;toplantı düzenlenmekteydi ve Thingol sarayda değildi; Melian'la&#160;beraber, yazın en sıcak günlerinde huy edindiği üzere şehrin yakınlarındaki serin koruluğa gitmişti. Yol yorgunu olan ve kafası&#160;binbir düşünceyle karışmış durumdaki Tıirin salonda bulunanlara aldırmadan en yakındaki koltuğa attı kendini. Krallığın önde&#160;gelen yetkililerinin katıldığı bir toplantıydı bu ve talihin kötü bir&#160;cilvesi olarak Tıirin, farkında olmaksızın Saeros'a ayrılmış olan&#160;koltuğa kurulmuştu. Toplantıya geç katılan Saeros içeri girip de&#160;her zamanki koltuğunda Tıirin'i oturur bulunca, bunu herkesin&#160;önünde kendisini küçük düşürüp onurunu zedelemek için yapmış olacağı düşüncesiyle öfkeye kapıldı. Bu hareketinden dolayı&#160;Türin'in toplantıya katılan diğerleri tarafından ikaz edilip azarlanması gerekirken, tam aksine, içlerinden biriymiş gibi onlarca da&#160;kabul gördüğünü fark etmek Saeros'un hiddetini ikiye katlamıştı.</span></p>
<p><span class="font4" style="font-weight:bold;">tik anda öfkesini dizginleyip yapmacık bir sakinliğe bürünen Saeros, onunla yüz yüze oturmalarını sağlayacak konumdaki bir&#160;diğer koltuğa, Türin'in tam karşısına yerleşti. “Sınırlarda sefere çıkanlar bizim kurulumuzu nadiren onurlandırır,&quot; dedi sonra. “Böyle biriyle konuşma fırsatı bulmak için her zamanki koltuğumdan&#160;seve seve vazgeçebilirim.&quot; Sonrasında, sınırlarda olup bitenler ve&#160;vahşi topraklarda seyahat ederken başından geçenlerle ilgili birçok soru sordu Türin'e; her ne kadar bunlar masumca sorulmuş&#160;sorular gibi görünse de, arkasında sinsice bir alay gizli olduğu&#160;dikkatten kaçmıyordu. Bir süre sonra soru yanıtlamaktan bıkan&#160;TU.rin, bulundukları salona göz gezdirmeye başladı ve içine hasret&#160;doldu; Elf sarayının tüm o iç ferahlatıcı kahkahalarına ve ışıltısına&#160;rağmen, düşünceleri ilkin Beleg ile beraber ormanlarda ve vahşi&#160;arazilerin göbeğinde geçirdiği günlere ve ardından çok daha eskilere, Morwen'e ve babasının Dor-Lömin'deki evinde geçen çocukluk yıllarına gitti. Bu acı hatıralar karşısında farkında olmadan&#160;kaşları çatılmış, suratı asılmıştı. Türin'in yüzündeki bu somurtma&#160;ifadesini kendisine yönelik bir aşağılama olarak algılayan Saeros&#160;öfkesini daha fazla içinde tutamayarak cebinden altın renkli bir&#160;tarak çıkarıp masanın tam da Türin'in önüne denk gelen kısmına&#160;bıraktı: “Hiç şüphe yok ki, Hithlumlu İnsan, yoldan geldiğin gibi&#160;apar topar bu masadaki yerini almışsın, üzerindeki giysilerin hırpaniliği bu yüzden affedilebilir; ama bu, saçlarını böğürtlen çalısı&#160;misali dağınık tutmana mazeret olamaz. Hem belki kulaklarının&#160;önü açılırsa, sana söylenenleri duyup daha bir ilgiyle dinlersin.&quot;</span></p>
<p><span class="font4" style="font-weight:bold;">Buna karşılık sessizliğini bozmayıp yüzünü Saeros'tan yana çevirmekle yetinen Türin'in koyu renk gözleri çakmak çakmaktı.&#160;Bu bakışın derinlerinde gizli olan tehdit unsurunu fark edemeyen&#160;Saeros ise herkesin duyacağı şekilde sesini yükselterek küçümseyici konuşmasını sürdürüyordu: “Hithlum'un erkekleri bu denli&#160;vahşi ve bakımsızsa, kadınları kimbilir nasıldır? Üzerlerinde saçları dışında sarınacak giysi olmaksızın ormanda geyik misali hızla&#160;koştururlar mı acaba?&quot;</span></p>
<p><span class="font4" style="font-weight:bold;">Bu son sözler üzerine Türin masanın üzerindeki içki kupalarından birini kaptığı gibi Saeros’un suratına çarptı ve onun büyük bir acıyla haykırarak geriye doğru sendelemesine neden oldu. Bu&#160;arada kılıcını çeken Türin onun üzerine atılmak üzereydi ki hemen yanında oturmakta olan Avcı Mablung onu sımsıkı tutarak&#160;bu saldırıyı engelledi. Toparlanan Saeros yaralı ağzından masanın&#160;üzerine kan tükürerek şöyle dedi: “Bu orman kaçkınını aramızda&#160;daha ne kadar barındıracağız? Kimin kanunları geçiyor bu gece&#160;burada? Bu sarayın sınırları içinde kendi koymuş olduğu kuralları&#160;çiğneyenlere karşı kralın yaptırımı çok ağırdır, hele ki toplantı sırasında kılıcını çeken biri için kanundışı ilan edilme cezası az bile&#160;kalır. Ama dışarıda, açık havada seninle seve seve hesaplaşırım,&#160;Orman Kaçkını!&quot;</span></p>
<p><span class="font4" style="font-weight:bold;">Fakat gözleri masaya saçılmış olan kana takılan Türin durulmuştu ve Mablung'un kollarından bir silkinişte kurtulup tek kelime etmeden salondan ayrıldı.</span></p>
<p><span class="font4" style="font-weight:bold;">O dışarı çıkar çıkmaz Mablung Saeros'a dönüp sitem etti: “Bu gece senin neyin var? Bu yaşanan tatsızlığın sorumlusu sensin;&#160;belki de kralımızın kanunları kırılan çeneni alaylarına adil bir&#160;karşılık olarak görür.&quot;</span></p>
<p><span class="font4" style="font-weight:bold;">“Bu eniğin bir rahatsızlığı veya şikayeti varsa, kralın huzuruna getirmesine kimse bir şey demez,&quot; diye yanıtladı onu Saeros. “Ama bu salonda kılıç çekmek hiçbir gerekçeyle bağışlanamaz.&#160;Sarayın dışında Orman Kaçkını bana kılıç çekecek olursa, tereddüt etmeden öldürürüm onu.&quot;</span></p>
<p><span class="font4" style="font-weight:bold;">“Bence pek de o kadar emin olma,&quot; dedi Mablung, “ayrıca hanginiz ölürse ölsün bu Doriath'tan çok Angband'a yakışacak&#160;uğursuz bir hareket olur ve daha büyük kötülüklere yol açar. Ben&#160;gerçekten de bu gece Kuzey'in elinin bir gölge gibi buraya uzanıp&#160;içimize bu kötülük tohumunu düşürdüğü inancındayım. Dediklerime kulak ver, Ithilbor oğlu Saeros; kör bir gurura kapılıp da</span></p>
<p><span class="font4" style="font-weight:bold;">Morgoth'un istediği yönde hareket etme, unutma ki sen Eldar halkından birisin.&quot;</span></p>
<p><span class="font4" style="font-weight:bold;">“Bunu unutacak değilim,&quot; dedi Saeros. Yine de öfkesini gizleme gereği duymuyordu ve o geceyi içi içini yiyerek, yarasına giderek büyüyen nefreti ile bir nevi pansuman yaparak geçirdi.</span></p>
<p><span class="font4" style="font-weight:bold;">Ertesi sabah, Türin kuzeydeki otlaklara gitmek üzere Menegroth'tan ayrılmış, kent duvarları dışındaki ormanlık arazide bir süredir ilerlemekteydi ki, kılıcını ve kalkanını kuşanmış bir&#160;halde önceden pusuya yatmış bekleyen Saeros ona aniden darbe&#160;indirip işini bitirmek için arkasından saldırdı. Fakat açık arazide katıldığı sayısız çatışmada ihtiyatlı davranmayı öğrenmiş olan&#160;Türin onun yaklaştığını göz ucuyla fark edip yana sıçrayarak hamleyi savuşturdu ve kılıcını çekip hasmıyla yüzleşti. “Morwen,&quot;&#160;diye bağırdı bir yandan, “seninle alay eden kişi küstahlığının bedelini şimdi ödeyecek!&quot; ve daha ilk darbede Saeros'un kalkanını&#160;ortadan ikiye çatlattı. Sonrasında hızlı hareketlerle kılıç tokuşturmaya başladılar. Uzun zamandır savaşla yoğrulduğu için kılıç&#160;dövüşünde ustalık kazanmış olan Türin en az rakibi kadar çevik&#160;olmakla beraber, fizik gücü bakımından ondan üstün de. Bu sayede kısa süre içinde dövüşte inisiyatifi ele alan Türin Saeros'un kılıç&#160;tutan kolunu yaralayıp onun savunmasını kırınca bir anda Elfin&#160;canı onun insafına kalmış oldu. Sonra ayağını Saeros'un yaralı&#160;elinden kayıp yere düşmüş olan kılıcın üzerine basarak “Saeros,&quot;&#160;diye başladı, “seni uzun bir yarış bekliyor. Bu koşuda elbiselerin&#160;sana ayak bağı olabilir, saçınla idare etmek durumundasın.&quot; Böyle&#160;dedikten sonra onu yere yıkıp üzerindeki elbiseleri parçalarcasına&#160;çıkarmaya koyuldu; Türin'in acı kuvvetine tanık olan Saeros’u bir&#160;korkudur almıştı. Sonra hasmını ayağa kalkmaya zorlayan Türin&#160;“Koş şimdi!&quot; diye bağırdı. “Haydi, başla! Ve şunu bil ki, geyik&#160;kadar hızlı koşamayacak olursan her yavaşlayışında kılıcımla arkandan dürterim.&quot; Bunun üzerine Saeros yardım dileyen çığlıklar&#160;eşliğinde ormanın derinliklerine doğru koşarak uzaklaştı; ne kadar hızlı da koşsa ve kimi zaman yön değiştirmeye de kalksa, av&#160;köpeği gibi seri bir şekilde peşinden gelen Türin'in nefesini ensesinde, kılıcının sivri ucunu ise sırtında hissediyordu.</span></p>
<p><span class="font4" style="font-weight:bold;">Saeros’un haykırışları kimi ne olup bittiğini anlamak kimiyse yardım etmek isteyen pek çok diğer Elfi de koşuya katmıştı ama&#160;içlerinde sadece en iyi koşucular öndeki ikilinin hızına yetişebiliyordu. Takipçilerin başında Mablung geliyordu; aklı karışmıştı&#160;çünkü her ne kadar önceki akşam Saeros’un Türin’i alaya almasını&#160;hoş karşılamamışsa da, “Fesat sabah bir kez uyandı mı, gece olmadan Morgoth’un neşesine dönüşür&quot; sözünü aklından çıkarmıyordu; üstelik bir Elfin utanca düşürülmesi, hem de bunun adil&#160;bir yargılamaya tabi tutmadan keyfen yapılmış olması çok feci&#160;bir şeydi. Sabah şehirden ayrılmak üzereyken ilk önce Saeros’un&#160;planlı bir şekilde Türin’e saldırmış olduğundan o an hiçbirinin&#160;haberi yoktu.</span></p>
<p><span class="font4" style="font-weight:bold;">“Dur Türin, yeter artık!&quot; diye bağırdı Mablung. “Bu yaptığınız ancak ormanda yaşayan Orklara yakışır!&quot; Bu çağrının hemen ardından Türin’in cevabı duyuldu: “Sarayın salonundaki Orkvari&#160;sözlere karşılık ormanda Ork koşusu!&quot; Böyle dedikten sonra yeni&#160;bir solukla tekrar ileri atıldı; Saeros ise yardımdan ümidini kesmiş&#160;ve ölümünün yaklaştığı hissine kapılmış olmalı ki şimdi daha bir&#160;çılgınca koşuyordu ve ansızın, dibindeki yüksek kayalıkların ortasında Esgalduin Nehri’ne doğru hızla sürüklenen bir akıntının&#160;bulunduğu derin bir yarığın kenarında durdu. Yarığın iki yakası&#160;arasında ancak bir geyiğin adayabileceği kadar mesafe vardı. Kapıldığı büyük korku Saeros’u buradan atlamaya ittiyse de, kendine mesafeyi doğru ölçecek zaman bırakmadan sıçraması karşı&#160;tarafa ayağını gereği gibi basamamasına yol açtı ve yarığın boşluğundan aşağıdaki nehre düştü. Ölüm çığlığı yarığın duvarlarında&#160;halen yankılanırken, Saeros akıntının ortasındaki kocaman bir&#160;taşa çarpıp can vermişti bile. Doriath’taki yaşantısı böylece sona&#160;ermiş, tüm ölü Elflerin ruhlarına bekçilik eden Ölülerin Yargıcı&#160;Mandos’un yanındaki uzun misafirliği başlamıştı.</span></p>
<p><span class="font4" style="font-weight:bold;">O adadıktan hemen sonra yarığa ulaşan Türin boşluktan aşağı bakıp onun koca taşın üzerine serilmiş cansız bedenini görünce “Talihsiz ahmak!&quot; dedi. “Buraya vardıktan sonra yürüyerek</span></p>
<p><span class="font4" style="font-weight:bold;">Menegroth’a dönmesine izin verecektim. Oysa şimdi, hak etmediğim bir suçu boynuma yüklemiş oldu.&quot; Bu arada onlara yetişen ve kendisiyle beraber yarın kenarında durmuş aşağı bakan diğer&#160;Elflerden yana döndü sonra; yüzüne belirsiz bir ifade yerleşmişti.&#160;Kısa bir sessizliğin ardından “Çok yazık!&quot; dedi Mablung. “Şimdi&#160;bizimle beraber şehre geri dönmelisin, Türin. Bu olanlarla ilgili&#160;bizzat kralımız bir yargıya varmalı.&quot;</span></p>
<p><span class="font4" style="font-weight:bold;">“Kral hakikaten adil biriyse,&quot; dedi Türin beklemeksizin, “benim suçsuz olduğum yargısına varır. Ama orada ölen kişi onun danışmanlarından biri değil miydi? Bir kral adil olsa bile, ölmüş&#160;bir dostunun ardından olumsuz karar verebilir mi? Bu durumda&#160;ben, onun varacağı yargının adaletine güvenmiyorum.&quot;</span></p>
<p><span class="font4" style="font-weight:bold;">“Bu söylediklerin hiç de bilgece değil,” derken içinde Türin’e karşı uyanmış acıma duygusunu bastırmaya çalışıyordu Mablung.&#160;“Serseri bir kaçağa mı dönüşmek istiyorsun yani? Senden ricam,&#160;geçmiş dostluğumuzun hatırına bizimle Menegroth’a dönmendir.&#160;Hem başka şahitler de var. Gerçeği öğrenince kral seni pekala affedebilir.&quot;</span></p>
<p><span class="font4" style="font-weight:bold;">Fakat Türin Elflerin şehrinde bulunmaktan çoktandır bunalmıştı; dahası, oraya dönerse esir alınmaktan çekiniyordu. Bunun üzerine “Korkarım ricam geri çevirmek zorundayım,&quot; dedi Mablung’a. “Sizinle dönüp boşu boşuna Kral Thingol’ün affını&#160;bekleyecek değilim. Şimdi yanınızdan ayrılacak ve onun gazabının bana ulaşamayacağı bir yere gideceğim. İki seçeneğiniz var: Ya&#160;beni bırakırsınız giderim, ya da, eğer yasanızın gereği buysa, beni&#160;buracıkta öldürürsünüz. Çünkü sayınız beni canlı yakalayamayacak kadar az.&quot;</span></p>
<p><span class="font4" style="font-weight:bold;">Onun gözlerindeki ifadeye bakınca boş konuşmadığını anlamış olacaklar ki, kenara çekilerek aralarından geçip gitmesine izin verdiler. “Bugünlük tek bir ölüm yeter,&quot; dedi Mablung o sırada.</span></p>
<p><span class="font4" style="font-weight:bold;">“Ben böyle olsun istememiştim, ama arkasından yas tutacak da değilim,&quot; dedi Türin. “Onun hakkında doğru kararı Mandos verir&#160;nasıl olsa;. ve eğer günün birinde yaşayanların arasına dönecek&#160;olursa, daha bilgece ve olgun davranacağını umarım. Elveda!&quot;</span></p>
<p><span class="font4" style="font-weight:bold;">“Yolun açık olsun!&quot; dedi Mablung. “Çünkü buradan gitmeyi kendin istedin. Ama bize sırtını dönüp de böyle yabancı gibi gittiğine göre, sanmam ki yolun açık olacak. Senin kalbine karanlık&#160;bir gölge düşmüş. Umalım ki bir sonraki karşılaşmamızda daha&#160;da kararmış olmasın.&quot;</span></p>
<p><span class="font4" style="font-weight:bold;">Bu son sözlere karşılık vermeyen Türin, kimsenin bilmediği bir yöne doğru, hızlı adımlarla onlardan uzaklaştı.</span></p>
<p><span class="font4" style="font-weight:bold;">Anlatıldığına göre Türin Doriath’ın kuzeyindeki otlaklara dönmeyince ve ondan hiçbir haber alınamayınca Yayıgüçlü Beleg onu aramak üzere kendisi çıkıp Menegroth’a gelmişti. Türin’in yaşadığı son olaylar ve şehirden kaçışıyla ilgili gerçekleri öğrenince&#160;dev avcının içi sızladı. Yaz mevsimi bitmeye yüz tuttuğundan, çok&#160;geçmeden Thingol ve Melian da kente döndü ve yokluğunda meydana gelen acı olayları haber alan kral, tahtına çöküp düşüncelere&#160;daldı, bu esnada Menegroth’un tüm üst düzey lordları ve kralın&#160;danışmanları çevresini sarmış durum değerlendirmesi yapıyordu.</span></p>
<p><span class="font4" style="font-weight:bold;">Yaşananlar bir bir ortaya dökülüp Türin’in ormanda Elflerden ayrılırken ettiği son sözlere değin tüm ayrıntılar dikkatle irdelendikten sonra derin bir iç geçiren Thingol vardığı sonucu açıkladı:&#160;“Ne kadar yazık! Bu gölge nasıl oldu da benim krallığıma sızabildi? Saeros’un güvenilir ve bilge biri olduğunu zannederdim; bu&#160;olayların üstüne halen yaşıyor olsa ona çok kızardım çünkü Türin’i&#160;alaya alması hiç doğru değil ve sarayımda yaşanan tatsızlığın sorumlusu kendisidir. Bu noktaya kadar Türin’i suçlu görmüyorum.&#160;Ama Saeros’un herkesin ortasında küçük düşürülüşü ve sonrasında bir av hayvanı gibi ormanda takip edilişi, onun küstahlığı karşısında çok daha ağır bir yaptırım ve bunları görmezden gelemem.&#160;Bu davranışın ardında taş gibi bir kalp ve de kibir var.&quot; Ardından&#160;sessizliğe gömülen Thingol çok geçmeden hüzünlü bir sesle yeniden başladı konuşmaya: “Türin vefasız bir üvey evlat ve de konumuna göre fazlaca kibirli bir İnsan olduğunu ortaya koydu. Beni&#160;ve benim koyduğum yasaları aşağılayan birine nasıl kucak açabilirim? Hem yaşananlardan sonra pişmanlığını dile getirmemekte ısrar ettiğine göre onu bağışlamam beklenemez. Bu durumda, Hurin&#160;oğlu Turin’i Doriath Krallığı sınırları içine adım atmaktan menediyorum. Eğer sınırlarımıza girmek isterse, öncelikle yargılanmak&#160;üzere benim huzuruma gelmesi gerek. Ayaklanma kapanıp af dilemedikçe benim oğlum olarak anılmayacak İçinizde bu kararımı&#160;adilane bulmayan varsa, hemen şimdi konuşsun.&quot;</span></p>
<p><span class="font4" style="font-weight:bold;">Salondaki sessizlik bozulmayınca Thingol resmi kararını duyurmak için elini havaya kaldırmıştı ki tam o anda Beleg bir hışım içeri daldı ve şöyle bağırdı: “Lordum, söz istiyorum!&quot;</span></p>
<p><span class="font4" style="font-weight:bold;">“Geç kaldın,&quot; dedi Thingol. “Sen de diğerleriyle aynı zamanda çağrılmamış mıydın?&quot;</span></p>
<p><span class="font4" style="font-weight:bold;">“Doğru, lordum,&quot; diye cevapladı Beleg, “ama inanın ki isteyerek gecikmedim. Onu da beraberimde buraya getirmek için, yarı yolda tanıdığım birinin yanına uğramam icap etti. Son kararınızı&#160;bildirmeden önce, benimle birlikte huzurunuza gelen bu son tanığın vereceği ifadeyi de dinleyiniz.&quot;</span></p>
<p><span class="font4" style="font-weight:bold;">“Konuyla ilgili az veya çok söyleyebileceği bir söz olan herkesi buraya çağırıp söylediklerine kulak verdik,&quot; dedi kral. “Şu bahsettiğin tanık, şimdiye dek dinlediklerimin anlattığı şeylerin üstüne&#160;ne ilave edebilir ki?&quot;</span></p>
<p><span class="font4" style="font-weight:bold;">“Dinledikten sonra buna kendiniz karar verin,” dedi Beleg. “Eğer sizin nezdinizde şuncacık değerim varsa, bu hakkı tanıyın&#160;bize.”</span></p>
<p><span class="font4" style="font-weight:bold;">“Sırf bunu isteyen sen olduğun için tanığına konuşma hakkı verdiğimi bil,” dedi Thingol bunun üzerine. Sonra salondan hızla çıkan Beleg, elinden tuttuğu genç bir kadınla beraber birkaç&#160;saniye içinde geri döndü. Çevredeki ormanlık alanda yaşayan ve&#160;Menegroth’a girmemeye andı bulunan Nellas’tı bu. Gözlerinde&#160;korku okunuyordu; kocaman sütunlarla örülü bu büyük salondan ve başları üzerinde tüm heybetiyle yükselen taştan yapılma&#160;tavandan ürkmüştü besbelli. Hep birden üzerine çevrilmiş olan&#160;onca göz de cabası. Thingol ona söz verince “Lordum,&quot; diyerek&#160;girdi söze kadın, “size anlatacağım şeyleri gördüğümde ben bir&#160;ağacın üstünde oturmaktaydım ve ...” Demeye kalmadan, kralın&#160;karşısında konuşuyor olmanın verdiği heyecana yenik düşüp durakladı.</span></p>
<p><span class="font4" style="font-weight:bold;">Kadının bocalaması üzerine hafifçe tebessüm eden kral “Senden önce başkaları da yaptı bunu, ama bana söyleme gereği duymadılar.&quot;</span></p>
<p><span class="font4" style="font-weight:bold;">“Gerçekten öyle,&quot; diye atıldı kadın, biraz da kralın gülümsemesinden cesaret alarak, “başkaları da yaptı. Mesela Lithien! Tesadüfe bakın ki o sabah tam da onu ... ve şu Beren isimli İnsanı düşünüyordum.&quot;</span></p>
<p><span class="font4" style="font-weight:bold;">Bu son isim karşısında bir şey söylemeyen Thingol'ün yüzündeki tebessüm ansızın kaybolmuştu, yine de Nellas'a sözlerine devam etmesi için vakit verdi.</span></p>
<p><span class="font4" style="font-weight:bold;">“Çünkü Tı.lrin bana oldum olası Beren'i hatırlatır,&quot; dedi genç kadın en sonunda. “Duyduğuma göre onlar zaten akrabaymış ve&#160;onlara bakan bazıları bunu anlayabilirmiş; yakından bakan bazıları tabii.&quot;</span></p>
<p><span class="font4" style="font-weight:bold;">Thingol bu defa sabırsızlanmıştı. “Olabilir, her neyse ... Gerçek şu ki, Hürin'in oğlu Türin benim yasalarımı hiçe sayarak çekip gitti ve sen onu yeniden görüp de kiminle akraba olduğunu inceleme fırsatı bulamayacaksın. Çünkü kararımı açıklıyorum artık.&quot;</span></p>
<p><span class="font4" style="font-weight:bold;">“Kral efendimiz!&quot; diye bir çığlık attı kız o an. “Önce izin verin konuşmamı bitireyim. Oturduğum ağaç dalından Türin'in aşağıdan geçişini izliyordum ki Saeros bir elinde kılıç diğerinde kalkan&#160;olduğu halde ağaçların arasından sinsice çıkıp Türin'e arkadan&#160;saldırdı.&quot;</span></p>
<p><span class="font4" style="font-weight:bold;">Bu laflar üzerine salondakiler arasında bir mırıltı dalgası yükselirken kolunu havaya kaldırıp salonda yeniden sessizliği hakim kılan kral, “Anlaşılan o ki, duyduğum bunca üzücü şeyin üstüne&#160;daha da acı haberler getirmişsin bana. Bundan böyle söyleyeceklerine çok dikkat et, çünkü kişilerin kaderine yön verecek bir mahkemede tanıklık etmektesin.&quot;</span></p>
<p><span class="font4" style="font-weight:bold;">“Beleg de aynen böyle söylemişti,&quot; diye yanıtladı kadın onu, “zaten sırf bu yüzden, Türin'in haksızca yargılanmasını önlemek&#160;uğruna buraya gelmeyi kabul ettim. O çok yiğit, bir o kadar da&#160;merhametlidir. İkisi dövüştüler, lordum, ta ki Türin Saelos’u hem&#160;kalkanından hem de kılıcından edene kadar. Yine de onu öldürmedi. Bundan dolayıdır ki, işin sonunda onu öldürmeyi hedeflemediği sonucunu çıkarıyorum. Amaç Saeros’un onurunu kırıp&#160;onu küçük düşürmekse, Türin bunu fazlasıyla başarmıştı.”</span></p>
<p><span class="font4" style="font-weight:bold;">“Buna ben karar veririm,” dedi ThingoL “Ne var ki, anlattıkların yabana atılır cinsten değil.” Böyle dedikten sonra Nellas’tan olayın ayrıntılarını dinleyen kral, ardından Mablung’a dönüp şöyle dedi: “Türin’in bu olaydan size bahsetmemiş olması garibime&#160;gitti doğrusu.”</span></p>
<p><span class="font4" style="font-weight:bold;">“Gerçekten de bahsetmedi,” dedi Mablung. “Eğer bahsetmiş olsaydı, vedalaşırken farklı şekilde konuşurdum onunla.”</span></p>
<p><span class="font4" style="font-weight:bold;">“Oysa benim kararımı değiştirmek için henüz geç değil,” dedi Thingol sesini yükselterek. “Söyleyeceklerime kulak verin! Onun&#160;kalleşçe öldürülmek İstenişini ve de kışkırtılışını hesaba katarak,&#160;Türin’in yaptığı hataları affediyorum. Onun iyi niyetini suistimal&#160;eden kişi, tıpkı size de belirttiği gibi, benim danışmanlarımdan&#160;biri olduğundan, adilane bir karar vereceğimi ummamasını da anlayışla karşılıyorum. Yine de, her nereye gittiyse Türin’i bulmanızı&#160;ve onu affettiğim ve de şerefi iade edilmiş bir şekilde bu saraya&#160;geri beklediğim haberini kendisine ulaştırmanızı istiyorum.”&#160;Kararın açıklanmasıyla beraber Nellas gözyaşlarına boğuldu.&#160;“Onu nerede bulabilirler ki? Topraklarımızı terk etti artık, bu koskoca dünya üzerinde kimbilir nereye gitmiştir.”</span></p>
<p><span class="font4" style="font-weight:bold;">“Onu arayacağız,” deyip ayağa kalkarak toplantının sona erdiğini bildirmiş oldu Thingol. Bunun üzerine Nellas’ın koluna girip onu Menegroth’tan çıkaran Beleg “Ağlamayı kes lütfen,” dedi genç kadına. “Türin yaşadığı ve hareket halinde olduğu sürece,&#160;tüm diğerleri başarısız olsa da, ben onu bulacağım.”</span></p>
<p><span class="font4" style="font-weight:bold;">Ertesi gün Beleg tekrardan Thingol ve Melian’ın huzuruna çağrıldı ve kral ona şöyle seslendi: “Bana akıl ver, Beleg; çünkü&#160;kedere boğulmuş durumdayım. Hürin’in oğlunu kendi oğlum&#160;kabul ettim ve babası Hürin hapsedildiği karanlıkların içinden&#160;çıkagelip kendine ait olan evladı geri isteyene dek de bu böyle&#160;kalacak. Turin’in haksızlığa uğrayıp kendini yabanıl diyarlara vurduğu şeklinde sözler duymaya asla katlanamam; geri dönerse onu&#160;bağrıma basacağım, çünkü onu çok seviyorum.”</span></p>
<p><span class="font4" style="font-weight:bold;">“Türin’i bulmadıkça pes etmeyeceğim,” oldu Beleg’in cevabı. “Onu da beraberimde Menegroth’a geri getirmek için elimden geleni yapacağım, çünkü onu ben de çok seviyorum.” Sonra kentten ayrılan Beleg, Beleriand üzerinde çok geniş bir alanı tarayarak&#160;Türin’in izini sürdü; kendini büyük tehlikelere atarak sürdürdüğü&#160;araştırmalardan sonuç alamasa da, hedefinden vazgeçmiyordu.&#160;Böylelikle önce kış, peşi sıra da ilkbahar geldi geçti.</span></p>
<p><span class="font8">Türin Haydutlar Arasında</span></p>
<p><span class="font4" style="font-weight:bold;">Burada öykümüz yeniden Türin’e odaklanıyor. Kendisini kralın hiç kuşkusuz peşine adam takacağı bir kanun kaçağı olarak gördüğünden, Doriath’ın kuzey kesiminde bulunan Beleg ve adamlarının yanına dönmemiş, onun yerine batıya yönelerek Korunaklı&#160;Diyar’ın eteklerinden gizlice geçip Teiglin’in güneyindeki ağaçlık&#160;araziye ulaşmıştı. Nirnaeth’ten önceki dönemde buralarda müstakil çiftlik binalarında pek çok İnsan ailesi yaşardı; çoğunlukla&#160;Haleth’in tebaası oldukları halde kimseyi kendilerine lord olarak&#160;kabul etmezlerdi. Avcılık ve tarımla geçinir, palamut ve kayın&#160;ağaçlarının olduğu kesimlerde domuz besiciliği yapar, vahşi araziden çitlerle ayırdıkları açıklıklarda toprağı sürerlerdi. Ama artık&#160;çoğu yok olmuş, hayatta kalan bazıları ise Brethile’e kaçmış, sonuç olarak tüm bu yöre Orkların ve haydutların insafına kalmıştı.&#160;Çünkü uğranan büyük yıkımdan sonra evsiz kalan ve ümitsizliğe&#160;kapılan pek çok İnsan kanunsuz yollara sapmıştı: Savaşa gidip&#160;yenilgiyle dönenlerin gözüne bu bomboş topraklar oldukça cazip&#160;görünmüştü; bazıları ise işledikleri suçlar yüzünden cezalandırılmaktan kaçıp ormana sığınmış kimselerdi. Avlanıyorlar ve ellerine geçirebildikleri her tür besin maddesini yağmalıyorlardı. Kış&#160;bastırınca ise açlık onları öyle saldırgan hale getiriyordu ki, çevreye en az kurtlar kadar dehşet saçıyorlardı; bölgeyi terk etmeyip&#160;halen evlerini korumakta olan bazı topluluklarca Gaurwaith, yani&#160;Kurtadamlar olarak adlandırılmaları da bundandı. Bu adamlardan&#160;elli kadarı tek bir grup meydana getirmiş, Doriath’ın batısındaki&#160;otlakların bitiminde başlayan ağaçlık araziyi kendilerine mesken&#160;tutmuşlardı ve kendi ırkdaşlarına bile garez güden taş kalpli kanun kaçaklarını aralarında barındıran bu adamlar, o bölgede en az&#160;Orklar kadar nefret uyandırıyordu. İçlerinde en korkuncu, bir kadını doğrayarak öldürmesinin hesabını sormak için kendisini arayanlara izini kaybettirmek üzere Dor-Lömin’i terk etmek zorunda&#160;kalan Andrög’du. O topraklardan gelen başkaları da vardı aralarında: Örneğin, Nirnaeth’ten kaçıp gelmiş olan, grubun en yaşlısı&#160;Algund. Kendisine Forweg diyen ve ekibe kumandanlık eden sarışın, güçlü kuvvetli ve gözüpek bir Dor-Löminli daha vardı içlerinde; ışıltı saçan huzursuz gözleriyle devamlı çevreyi tarayan&#160;bu adam, böylesi bir gruba liderlik etmekle, Hador’un soyundan&#160;gelen Edain halkından birine yakışmayacak bir duruma düşürmüştü kendini. O sıralar çok yorgun düştüklerinden, belli noktalara gözcü ve devriyeler yerleştirdikten sonra dinlenmeye çekilmişlerdi; farkında olmadan onların gizlenme yerine yaklaşmakta&#160;olan Türin’in gelişinden de bu nöbet sistemi sayesinde çabucak&#160;haberleri oldu. Amacının ne olduğunu anlamak için bir süre onu&#160;uzaktan izlerken, bir yandan da çevresinde bir halka oluşturmuşlardı. Sonra birden, Türin ormanın ortasında bulunan bir derenin&#160;kenarındaki açıklığa adım attığı sırada, kendisini gerilmiş yaylar&#160;ve çekilmiş kılıçlardan oluşan bir çemberin ortasında buluverdi.</span></p>
<p><span class="font4" style="font-weight:bold;">Olduğu yerde duran Türin hiçbir korku belirtisi göstermemişti. “Siz de kimsiniz?&quot; diye sordu doğrudan. “Ben İnsanları yalnızca Orkların pusuya düşürdüğünü sanırdım; görüyorum ki yanılmışım.&quot;</span></p>
<p><span class="font4" style="font-weight:bold;">“Bu yanılgıdan dolayı ne kadar dizini dövsen yeridir,&quot; dedi Forweg. “Çünkü buralar bizim bölgemiz ve başka İnsanların buraya girmesine müsaade etmeyiz. Karşılığında daha değerli bir şey&#160;sunamazlarsa, bedel olarak onların canını alırız.&quot;</span></p>
<p><span class="font4" style="font-weight:bold;">Bu laflar karşısında kahkahayla güldü Türin. “Benden hiçbir bedel alamazsınız,&quot; dedi. “Amaçsızca ortalıkta dolanan bir kanun&#160;kaçağıyım ben. Sözlerimin doğruluğunu anlamak istiyorsanız&#160;beni öldürdükten sonra üzerimi arayın, ama o raddeye gelmek&#160;size çok pahalıya mal olacaktır.&quot;</span></p>
<p><span class="font4" style="font-weight:bold;">Ne var ki, ölümü çok yakın görünüyordu, çünkü ardına kadar gerilmiş yayların ucundaki pek çok ok doğrudan kendisini hedef&#160;almış, kumandanın tek bir komutunu bekliyordu. Üstelik çevresini sarmış olan düşmanlar içinde kılıcını çektiği gibi üzerine&#160;adayabileceği mesafede tek bir kişi bile yoktu. O anda Türin, derenin kıyısında, ayağının dibinde durmakta olan irice bir dizi taş&#160;fark etti ve aniden eğildi. Onun bu hareketiyle eşzamanlı olarak&#160;da, haydutların içinde az önce söylediği sözler karşısında sinirleri&#160;çoktan bozulmuş olan biri, germiş olduğu yayı bırakıp okunu fırlatıverdi. Ok başının üstünden geçip giden Türin hemen ardından&#160;doğrularak, yerden kaptığı bir taşı oku fırlatan adama doğru öyle&#160;büyük bir güç ve şaşmaz bir isabetle savurdu ki, adam kaşla göz&#160;arasında kırık bir kafatası ile yere yığılmıştı.</span></p>
<p><span class="font4" style="font-weight:bold;">“Canlıyken daha çok işinize yararım,&quot; dedi Türin, “hele de içinizden biri eksildiğine göre.&quot; Sonra Forweg'e doğru dönüp devam etti: “Bu hergele sürüsünün kumandanı sensen, adamlarının henüz komut gelmeden ok fırlatmasına izin vermemelisin.&quot;</span></p>
<p><span class="font4" style="font-weight:bold;">“Vermiyorum da zaten,&quot; dedi Forweg. “Neyse ki bu disiplinsizliğinin cezasını çok çabuk çekti. Eğer benim sözümü daha iyi dinleyeceğini iddia ediyorsan, onun yerine seni alırım.&quot;</span></p>
<p><span class="font4" style="font-weight:bold;">Bunun üzerine haydutlardan ikisi bu karara karşı çıkarak bağ-rışmaya başladılar. İçlerinde Ulrad adını taşıyan ve kafatası kırılan haydutun yakın arkadaşı olduğu her halinden belli olanı “Aramıza yeni katılacak birinde çok tuhaf özellikler arıyorsun doğrusu;&quot;&#160;diye sitem etti, “en iyilerimizden birini öldürmek mesela.”</span></p>
<p><span class="font4" style="font-weight:bold;">“Durduk yere ölmediğini hepiniz gördünüz,&quot; dedi Türin. “Hesaplaşmak istiyorsanız ikiniz birden gelin! İster silahla ister kas gücüyle her ikinizle de başa çıkabilirim; işte o zaman en iyilerinizden birinin yerini doldurup doldurmayacağımı görürsünüz.&quot;&#160;Böyle diyerek bir yandan onların üzerine yürüdüyse de Ulrad gerileyip dövüşe yanaşmadı. Diğeri de yayını indirip Türin’i baştan&#160;ayaga süzmeye koyulmuştu; Dor-Löminli Andrög’du bu.</span></p>
<p><span class="font4" style="font-weight:bold;">“Senin dengin olmadıgım kesin,&quot; dedi sözcükleri uzata uzata. Bir yandan da başını olumsuz yönde iki yana sallıyordu. “Burada bunun aksini iddia edecek kimse olduğundan da şüpheliyim.&#160;Bence bize katılmanda bir sakınca yok. Ama sende tuhaf bir şeyler&#160;sezinliyorum; tehlikeli bir adamsın sen. İsmin nedir?&quot;</span></p>
<p><span class="font4" style="font-weight:bold;">“Haksızlığa Uğramış Neithan derim kendime,&quot; diye belirtti Türin ve o andan itibaren kanun kaçakları arasında Neithan adıyla&#160;anılır oldu. Haksızlığa uğradığı için yaşadığı bölgeyi terk ettiği dışında -ki diğerlerinden biri benzer bir sebep gösterse hemen kulak kesilip onun hikâyesini en ince ayrıntısına dek dinlerdi- kimseye geçmiş yaşamı ve de anayurduyla ilgili tek kelime etmiyordu.&#160;Yine de, çetenin tüm üyeleri onun vaktiyle yüksek bir mertebede&#160;bulunup da bu mevkiini sonradan kaybettiğini tahmin ediyor,&#160;üzerinde silahlarından başka bir şey bulunmasa da, söz konusu&#160;zırh ve silahların Elf işi oluşu kimsenin gözünden kaçmıyordu.&#160;Kısa süre içinde çeteyi oluşturan tüm haydutların övgüsünü topladı, çünkü güçlü ve cesur olması bir yana, ormanlık arazide hayatta kalma ve hareket etme kabiliyeti hepsinden daha gelişmişti.&#160;Açgözlü olmaması ve kendi çıkarım hemen hiç gözetmemesi sayesinde herkesin güvenini kazanmıştı. Ondan korkmuyor da değillerdi hani, çünkü nadiren anlam verebildikleri öfke nöbetlerine&#160;kapılıyor, ani çıkışlar yapıyordu. Bundan böyle gururunu çiğneyip de Doriath’a geri dönmez, dönemezdi Türin; Nargothrond’a&#160;gelince, Felagund’un ölümünden bu yana oraya dışarıdan kimse&#160;zaten kabul edilmiyordu. Haleth’in Brethil’de yaşayan halkım aşağı gördüğünden, oraya gitmeye tenezzül etmiyordu Türin. Dor-Lömin’i de deneyemezdi çünkü o yöre düşman tarafından çok sıkı&#160;kontrol altında tutuluyordu; öyle ki, o dönemde tek bir kişinin&#160;bile Gölge Dağları’ndaki geçitleri aşıp öteye ulaşmayı umabileceğim Türin’in aklı kesmiyordu. Tüm bunları göz önüne alarak&#160;haydutlarla kalmaya karar verdi; ne de olsa, ister suçlu sayılsınlar&#160;ister değil, kalabalık bir grubun üyesi olmak, vahşi orman yaşantısının güçlükleriyle mücadele etmeyi kolaylaştırıyordu; içindeki&#160;yaşama dürtüsünün etkisiyle onlarla herhangi bir sebepten dolayı&#160;bozuşmaktan kaçınan Türin, bundan ötürü onların yaptığı kötülükleri dizginleme uğraşına da girmiyordu. Yine de bazen, çete&#160;arkadaşlarının yaptığı zalimlikler karşısında içinde merhamet ve&#160;utanç duyguları kabarıyor ve bunların üzerini örtmek için içgüdüsel olarak kapıldığı öfke onu normaldekinden daha da korkunç&#160;kılıyordu. Günler bu şekilde hızla akıp giderken nihayet yılsonu&#160;geldi ve bir yandan açlıkla savaşıp diğer yandan barınacak yer aramakla geçirdikleri çetin bir kışın ardından, tabiatın neşeyle kıpırdanmaya başlamasıyla beraber ilkbahara merhaba dediler.</span></p>
<p><span class="font4" style="font-weight:bold;">Söylendiğine göre, Teiglin’in güneyindeki ormanlık alanda, her ne kadar sayıları iyiden iyiye azalmışsa da, yaşama halen sımsıkı tutunmuş ve temkini bir an olsun elden bırakmayan gözüpek&#160;bir grup İnsan yaşıyordu. Onları hiç sevmeseler ve onlara zerre&#160;kadar acımasalar da, bu sayede bütün bir haydut çetesinin toplu&#160;saldırısını üzerlerine çekme tehdidinden kurtulacakları umuduyla, ormanın belirli noktalarına Gaurwaith’in bulup alabilmesi için&#160;kendi ihtiyaçlarından artırdıkları besin maddelerini koyarlardı.&#160;Ne var ki, çevredeki vahşi hayvanlar ve adam boyundaki yırtıcı&#160;kuşlar onlara haydutların gösterdiğinden daha az minnet gösterir&#160;ve bu canavarlardan ancak bekçi köpekleri ve yaşam alanlarının&#160;etrafına diktikleri çitler sayesinde korunurlardı. Onların yerleşke-sinde her evin çevresinde ufak bir açıklık bırakılırdı ve bu açıklıklara içinde ucu sivri kazıkların bulunduğu birer çukur kazılırdı.&#160;Birinden diğerine kolay geçiş sağlayan bir dizi patika ile birbirine&#160;bağlanmış barınaklarda yaşayan bu aileler boru çalmak suretiyle&#160;yardım çağırabiliyor ve birbirlerine işaret verebiliyorlardı.</span></p>
<p><span class="font4" style="font-weight:bold;">Ama artık ilkbahar geldiğinden, ormanın bu topluluğun yaşadığı kesiminde bulunmak Gaurwaith açısından tehlike arz ediyordu çünkü Orman Adamları bir araya gelip kıştan yeni çıkmış olan bitkin haydut grubuna saldırabilir, hattâ ormanın içinde onları tek&#160;tek avlayabilirdi. Türin bu olasılık karşısında Forweg’in çetesini&#160;oradan uzaklaştırmamakta niye ısrar ettiğine bir türlü anlam veremiyordu. Geride sağ kalmış tek bir kişinin bile olmadığı güneyin&#160;o uzak topraklarında buradakinden çok daha fazla av hayvanı ile&#160;genel yiyecek maddesi ve çok daha az tehlike bulunduğuna şüphe&#160;yoktu. Sonra bir gün, Forweg ile Androg’u aralarında göremeyen&#160;Türin, diğerlerine bu ikisinin nereye gitmiş olabileceğini sorunca,&#160;çete üyeleri onun bu sorusuna kahkahayla yanıt verdi.</span></p>
<p><span class="font4" style="font-weight:bold;">“Özel bir işleri vardır belki de,&quot; dedi Ulrad. “Çok geçmeden dönerler ve o zaman hep beraber buradan ayrılırız artık. Belki de&#160;acele etmemiz gerekecek, çünkü geri gelirken beraberlerinde kovanın içinden fırlamış bir arı sürüsü getirme ihtimalleri yüksek.&quot;</span></p>
<p><span class="font4" style="font-weight:bold;">Güneş parlıyor, taze yapraklar ağaçların dallarını yemyeşil bir örtü gibi sarıyordu; bu manzara karşısında göğsü coşkunlukla dolan Türin, haydutların o pislik içindeki kampında vakit geçirme&#160;fikrinden tiksiniyor ve ormanın derinliklerine doğru tek başına&#160;yürüyüşler yapıyordu. Tüm çabasına rağmen Saklı Krallık’la ilgili&#160;hatıralardan kurtulamıyor, Doriath’ta yetişen çiçeklerin isimleri&#160;çoktan unutulup gitmiş bir dilin yankıları gibi zihninde çınlıyordu. Sonra birden, bir dizi çığlık çalındı kulağına ve aynı anda,&#160;hemen yakındaki fındık ağaçlarının arasından bir kadın fırladı.&#160;Giysileri dikenlere ve çalılara takılmaktan lime lime olmuş halde&#160;büyük bir korkuyla koşan kadın aniden tökezleyip nefes nefese&#160;yere kapaklanırken, kılıcını çeken Türin takipçisini karşılamak&#160;için hazır beklemiş ve bir an sonra, adam tam fındıklıktan çıktığı sırada ona darbeyi indirmişti... ve biçtiği adamın Forweg’in ta&#160;kendisi olduğunu ancak kılıcı vurduğu anda fark etti.</span></p>
<p><span class="font4" style="font-weight:bold;">Türin’in şaşkın bakışları çimlere saçılan kana takılıp kalmışken, çalıların arasından bu kez Androg çıkageldi ve o da, önündeki manzara karşısında afallamış şekilde aniden durdu. “Sen ne yaptın be adam?!&quot; diye haykırıp bir an sonra kılıcını çektiyse de,&#160;çoktan soğumuş olan Türin onun bu hareketini görmezden gelerek “Peki ya nerede bu Orklar?&quot; diye sormakla yetindi. “Kadını&#160;kovaladıkları sırada siz koşup geride mi bıraktınız onları?&quot;</span></p>
<p><span class="font4" style="font-weight:bold;">“Orkları da nereden çıkardın?&quot; dedi Androg. “Seni Aptal! Bir de kendine haydut diyorsun. Haydutlar kendi ihtiyaçları dışında&#160;kanun kural tanımaz. Sen kendi işine bak, Neithan, bırak biz de&#160;kendi gereksinimimizi görelim.”</span></p>
<p><span class="font4" style="font-weight:bold;">“Dediğin gibi yapacağım,” dedi Türin. “Ama bugün yollarımız çakıştı bir kere. Şimdi, ya kadını bana bırakırsın ya da sonun For-weg’inki gibi olur.”</span></p>
<p><span class="font4" style="font-weight:bold;">Bu sözler üzerine güldü Androg. “Madem ısrar ediyorsun, istediğin gibi olsun. Teke tek dövüşte seninle başa çıkamayacağım ortada, ama diğer arkadaşlar bu yaptığından hoşlanmayacak.”</span></p>
<p><span class="font4" style="font-weight:bold;">O sırada ayağa kalkan kadın, onun himayesine sığınırcasına Türin’in koluna asılmıştı. Önce kanlar içinde yerde uzanan cesede, sonra da minnettar bir ifadeyle Türin’e baktı. “Öldürün onu,&#160;efendim!” dedi beklenmedik şekilde. “Onu da öldürün! Sonra da&#160;benimle köyüme gelirsiniz. Beraberimizde onların kellelerini götürürsek, babam Larnach sizi ödülsüz bırakmaz. Çünkü iki kur-tadam kafası birden getiren kişilere daha önce de oldukça cömert&#160;davranmıştır.”</span></p>
<p><span class="font4" style="font-weight:bold;">Ona cevap vermektense Androg’a dönüp “Kadının evi buradan çok uzakta mı?” diye sordu Türin.</span></p>
<p><span class="font4" style="font-weight:bold;">“Birkaç taş atımı mesafede,” diye yanıtladı haydut. “Şu yönde, çevresi kazıklarla çevrili bir ev. Evin dışında dolaşırken gafil avlamıştık onu.”</span></p>
<p><span class="font4" style="font-weight:bold;">“Öyleyse durma, evine dön çabuk,” dedi Türin yeniden kadına dönerek. “Babana da söyle, bundan böyle sana daha iyi göz kulak&#160;olsun. Onun lütfunu kazanacağım diye veya başka bir sebeple,&#160;daha düne kadar bana yoldaşlık etmiş adamların kafasını kesecek&#160;değilim.”</span></p>
<p><span class="font4" style="font-weight:bold;">Ardından kılıcını tekrar kınına sokup bir yandan “Toparlan haydi!” diye seslendi Androg’a. “Geri dönüyoruz. Ama komutanını gömmekte ısrarlıysan, bunu yalnız yapmak durumundasın.&#160;Yine de acele et, köyde ortalık ayağa kalkmış ve bir takip birliği&#160;oluşturulmuştur şimdiye. Forweg’in silahlarını da al yanına!”</span></p>
<p><span class="font4" style="font-weight:bold;">Türin başka söz etmeden yola koyulurken, çözemediği bir bulmacayla karşılaşmış gibi kaşları çatılan Androg onun gidişini izledi.</span></p>
<p><span class="font4" style="font-weight:bold;">Haydutların kampına vardığında Türin onların huzursuz bir kıpırdanma içinde olduğunu fark etti; korunaklı evlerden kurulu&#160;bir yerleşkenin yanında uzun zamandır çakılıp kalmış olan kanun&#160;kaçakları, kendilerini orada tutan liderleri Forweg’in ardından&#160;huysuzca mırıldanıyordu. “Bize çok pahalıya mal olan kumarlar&#160;oynuyor,&quot; diye konuşmalar çalındı Türin’in kulağına, “kendi zevkinin ceremesini biz çekiyoruz.&quot;</span></p>
<p><span class="font4" style="font-weight:bold;">“O zaman kendinize yeni bir kumandan seçin!&quot; dedi Türin, tam ortalarında dikilerek “Zaten Forweg size bundan böyle liderlik edemez, çünkü o artık bir ölü.&quot;</span></p>
<p><span class="font4" style="font-weight:bold;">“Bunu nereden biliyorsun?&quot; diye sordu Ulrad. “Yoksa sen de onunla aynı kovandan bal aşırmaya mı kalktın? Forweg’i arılar&#160;soktu demeyesin bize?&quot;</span></p>
<p><span class="font4" style="font-weight:bold;">“Hayır,&quot; dedi Türin. “Tek bir arı onun işini bitirmeye yetti. Ben öldürdüm onu. Andrög’a ise dokunmadım, az sonra burada olur.&quot;&#160;Sonra, bu tür hareketlere asla tahammül etmeyeceğini vurgulayarak, olan biteni onlara anlattı ve o henüz konuşmasını bitirmemişken Andrög Forweg’in sihalarını taşıyarak çıkageldi. “Şu&#160;işe bak, Neithan!&quot; diye bağırdı, ortaya doğru yürüyerek. “Köyde&#160;ne telaş havası var, ne de peşimize adam taktılar. Anlaşılan o ki,&#160;kadın seninle tekrar buluşmayı umuyor.&quot;</span></p>
<p><span class="font4" style="font-weight:bold;">“Böyle imalı laflar etmeyi sürdürürsen, kadının babasını senin kellenden mahrum bıraktığıma pişman edersin beni. Şimdi olanları bir de sen anlat da, arkadaşlarının aklında soru işareti kalmasın, yalnız fazla uzatma.&quot;</span></p>
<p><span class="font4" style="font-weight:bold;">Bunun üzerine Andrög az önce yaşananları diğer haydutlara tekrarladı. “Neithan’ın o an orada ne işi olduğunu bilmiyorum,&quot;&#160;dedi sonra. “Peşinde olduğu şeyin bizimkiyle aynı olmadığı kesin, çünkü ben yanlarına vardığımda Forweg’i çoktan öldürmüştü. Bu durum kadının çok hoşuna gitti ve Neithan’ı kendisiyle&#160;köye gelmeye davet etti; üstelik Forweg’le benim kellelerimi de&#160;başlık parası olarak yanlarında götürmeyi önerdi. Ama Neithan&#160;bunu kabul etmedi ve kadını yakasından attı; bu durumda, bizim&#160;komutana ne gibi bir garez güttüğünü anlamak iyice zorlaşıyor.</span></p>
<p><span class="font4" style="font-weight:bold;">Başımın hâlâ omuzlarımın üstünde durmasına izin verişi de beni şaşkınlığa sürükleyen bir durum, ama bunun için ona müteşekkirim tabii.”</span></p>
<p><span class="font4" style="font-weight:bold;">“Bu dediklerinden sonra, senin Hador halkından geldiğin savına inanmıyorum ben,” dedi Türin. “Sen olsa olsa Melun Uldor'un halkına yakışırsın, bundan ötürü de, Angband'ın hizmetine girmek için aday olsan yeridir. Ama şimdi bunları bırakalım da söyleyeceklerime kulak verin!” diye seslendi hepsinin duyacağı şekilde. “Size şu seçenekleri sunuyorum: Ya Forweg'in yerine beni&#160;kumandan seçersiniz, ya da bırakırsınız kendi yoluma giderim.&#160;Bundan böyle bu çeteyi bizzat yönetmediğim sürece aranızda&#160;durmam. Yok eğer beni öldürmeye niyetliyseniz, işte buradayım!&#160;Siz beni öldürene kadar içinizden olabildiğince çoğunu yanımda&#160;öbür dünyaya götüreceğim... Belki de hepinizi!”</span></p>
<p><span class="font4" style="font-weight:bold;">Bu meydan okuma üzerine adamların pek çoğu silahına sarıl-dıysa da Andrög bağırarak araya girdi: “Durun! Onun bana bağışladığı bu kellenin içinde az da olsa akıl taşıyorum. Eğer dövüşürsek, pek çoğumuz sebepsiz yere ölecek, hem de içimizdeki en iyi adamı haklamak uğruna.” Sonra birden gülmeye başladı. “Aramıza katılırken de aynısı olmuştu. Her defasında, kendisine yer&#160;açmak için önce içimizden birini öldürüyor. Geçen sefer bunun&#160;bize faydası olduğu gibi, bu sefer olmaması için de neden yok;&#160;hem başkalarının çöplüğünü eşeletmekten çok daha kazançlı bir&#160;yolda bize önderlik edebilir kanımca.”</span></p>
<p><span class="font4" style="font-weight:bold;">Yaşlı Algund söz almıştı şimdi. “Hiç şüphe yok ki, içimizdeki en becerikli adam o. Bizim de aynısı yapma cesareti göstereceğimiz zamanlar olmuştu, ama geçen zaman bize çok şey unutturdu.&#160;Belki de bizi evimize geri götürecek kişi odur.”</span></p>
<p><span class="font4" style="font-weight:bold;">İşte o anda, Türin’in içinde bu küçük haydut grubuna önderlik etmekle yola çıkıp zamanla kendi başına buyruk bir lordluk edinme fikri uyandı. Bakışlarını bir Algund'un bir Andrög'un üzerinde gezdirerek şöyle dedi: “Eve mi dönmek istiyorsunuz? Ev&#160;dediğiniz yerle aramızda yüksek ve soğuk Gölge Dağları uzanıyor.&#160;Onların ardında ise Uldor halkı ve de Angband'a bağlı sayısız birlik var. Bizden sayıca bire karşı yedi oranında fazla olan bu sürü&#160;sizi korkutmuyorsa, eve giden yolda size liderlik etmeye hazırım.&#160;Ama asıl siz ne derece kararlısınız? Beni ölümüne izleyebilecek&#160;misiniz?”</span></p>
<p><span class="font4" style="font-weight:bold;">Bu soru karşısında kimseden çıt çıkmamış, cevap alamayacağını anlayan Türin konuşmasına kaldığı yerden devam etmişti: “Beni komutanınız olarak kabul ediyor musunuz? Bunu kabul&#160;edecek olursanız, öncelikle sizi İnsan yerleşkelerinden uzağa, yabanıl topraklara götüreceğim. Orada şansımız belki daha yaver&#160;gider, belki de daha kötü; ama en azından kendi ırkımızdan olanların nefretini buradaki kadar çekmeyiz.”</span></p>
</body>
</html>