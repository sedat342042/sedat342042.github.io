<html xmlns="http://www.w3.org/1999/xhtml">
<head>
  <title>kizil_elma_hikayeler-7</title>
  <link href="../Styles/kizil_elma_hikayeler_vol2.css" rel="stylesheet" type="text/css"/>
<meta content="urn:uuid:6d950aa0-699f-48e8-bdd3-b88047e36f70" name="Adept.expected.resource"/>
</head>

<body id="kizil_elma_hikayeler" xml:lang="tr-TR">
  <div>
    <p class="Kesme"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Hihayeler" id="toc_marker-5"><span class="Baslik-Eser char-style-override-7" xml:lang="tr-TR">Deve Gözü</span></p>

    <p class="Temel-Paragraf"> </p>

    <p class="Temel-Paragraf"><span class="Metin-Buyuk char-style-override-8" xml:lang="tr-TR">KAYNAKTAN</span> kovayı ancak yarıya kadar dol­du­ra­bil­miş­­tim ki, bozkırdan, bangır bangır bir ses geldi kulağı­ma: “Hey üniversiteli, şimdi gelir yüzünü gözünü patlatırım ha!”</p>

    <p class="Temel-Paragraf">Nefesimi tutup iyice kulak kabarttım. Adım Kemal’ di ve hep öyle çağırırlardı. Ama burada “Üniversiteli” takma adını vermişlerdi bana. Tahmin etmiştim: Tarlanın ta ö­bür ucunda traktör sesini kesmiş, içinden kargışlar okur gibi bekliyordu. Traktörün sürücüsü de, yüzümü gözümü patlatacağını söyleyen Abakir idi. Her zaman yaptığı gibi bağırıp çağırıyor, küfürler savuruyordu. Bazen yumruklarını sıkıp üzerime yürüdüğü de olurdu. İki traktör vardı ve ben bir kişiydim. Tek atın çektiği bir araba ile onların bütün ihtiyacını ben karşılardım. Su, yakıt, yağ ve daha birçok şeyi ben ta­şırdım. Üstelik buralardaki tek kaynaktan traktörler her gün biraz daha uzaklaşıyorlardı. Yalnız kaynaktan de­ğil, yakıt deposunun bulunduğu konak yerinden de... Konak yerini değiştirmeyi düşündük ama ko­na­ğın kaynaktan uzak olması hiç iyi değildi. Abakir gibi bir adama bunu nasıl anlatırsınız? Onun ağzından “Çe­neni patlatırım ha! Senin gibi sümüklü bir üniversiteli yüzünden vakit kaybetmeye hiç niyetim yok benim anlaşıldı mı!” demekten başka lâf çıkmazdı.</p>

    <p class="Temel-Paragraf">Oysa ben üniversiteli de değildim. Bir fakülteye gitme­yi düşünmemiştim bile. Orta dereceli okulu bitirir bitirmez, çalışmak için Anarkay’a gelmiştim. Buraya gel­meden önce yapılan toplantıda bize “Bakir toprakların fatihleri, yeni bölgelerin kahraman öncüleri” olduğumuzu söylemişlerdi. Başlangıçta benim adım sanım bu idi işte. Ya şimdi? Söylemeye utanıyorum: Bir üniversiteli! Aba­kir’in uydurmasıydı bu. Aslında suç biraz da benim. Düşündüklerimi kendime saklamasını bilmiyor, aklımdan geçenleri bir çocuk gibi hep yüksek sesle söylü­yo­rum. Bu yüzden de benimle alay ediyorlardı. Asıl suçun tarih öğretmenimiz Aldiya­rov’ da olduğunu ne bilsinlerdi onlar? Aldiyarov bir etnograftı. Onu can kulağımla dinlemiş, söylediklerine önem vermiştim ve şimdi de bunun cezasını çekiyordum...</p>

    <p class="Temel-Paragraf">Su fıçısını ağzına kadar dolduramadan yola koyuldum. Aslında yol-mol yoktu buralarda. Arabayla gide gele yolu ben açmıştım. Traktör, uzayıp giden kara tarlanın ta öbür ucunda duruyordu. Abakir de üzerinde, sürücü yerindeydi. Yumruklarını sallayarak küfürler kusmaya devam ediyordu. Çalkalanan fıçıdan dökülen suların sırtımı sı­rıl­sıklam ıslatmasına aldırmadan hızla sürüyordum arabayı.</p>

    <p class="Temel-Paragraf">Burada çalışmam için beni bir zorlayan olmamış, kendi isteğimle gelmiştim. Öbür arkadaşlar Kazakistan’a, gazetelerin yazdığı gibi “gerçek bakir topraklara” gitmişlerdi. Anarkay’a yalnız ben gelmiştim. Bu işlenmemiş toprakları ekime açmak için yapılan ilk çalışmaydı. Ama bu çalışmayı, hepsi hepsi iki traktörle yapıyorduk. Geçen yıl, tarım uzmanı ve bizim şefimiz olan Sorokin, burada, avuç içi kadar küçük bir yere, kurak arazide yetişen arpa ekerek bir deneme yapmış ve iyi sonuç almış. Bundan sonra da aynı sonuç alınırsa, bozkırın yem sorunu kökünden halledilirmiş.</p>

    <p class="Temel-Paragraf">Yine de pek güvenilmezdi bu topraklara. Anarkay boz­kırında yazın öyle sıcaklar olurdu ki kaktüs cinsinden taşdikenler bile kuruyup giderdi.</p>

    <p class="Temel-Paragraf">Kolhozlar, kışı geçirmeleri için sonbaharda sürülerini buraya getirirler, ama ekin ekmeye cesaret ede­mez, karar veremez, bu işi önce başkalarının denemesini, onların ala­cağı sonucu beklerlerdi. İşte bu yüzden burada çalışan bizler, iki elin parmaklarıyla sayılacak kadar azdık. İki traktör sürücüsü, iki pullukçu, su ta­şıyıcısı olan ben ve bir de tarım uzmanı So­ro­kin. Bakir toprakları fethedecek kahraman ordunun sayısı bundan ibaretti işte! Bizim bu­rada ne yaptığımızı bilen belki bir kişi bile yoktu çevrede. Bizim de dünyada olup bitenlerden haberimiz yoktu. Bütün bildiklerimiz, ara sıra Sorokin’den duyduğumuz haberlerdi. So­ro­kin atıyla sık sık çobanların konakladığı mezraya gi­der, telsizle amirlerine bilgi verir, burada çektiğimiz sı­kıntıları anlatırdı onlara.</p>

    <p class="Temel-Paragraf">Oysa, ben ne diyordum kendi kendime: Hey gidi ba­kir topraklar! Uçsuz bucaksız el değmemiş engin ovalar!</p>

    <p class="Temel-Paragraf">Bu coşkuyu veren hep o tarih öğretmenimiz Al­di­ya­rov idi. Bakın nasıl anlatmıştı bize Anarkay bozkırını: “...Yüz­yıllardan beri el sürülmemiş Anarkay bozkırı. Kur­day yay­­lasından başlar, ta Balkaş gölünün sazlı, makili kıyılarına kadar uzanır. Baştanbaşa pelin otlarıyla kaplıdır. Ya­zılanlara, anlatılanlara göre, buraya dalan sürüler, hiçbir iz bırakmadan kaybolup giderlermiş. Uzun yıllar yabani at sürüleri dolaşmış durmuş oralarda. Anarkay, geçmiş çağların sessiz tanığı, büyük savaşların meydanı, göçebe oymakların anayurdudur. Günümüzde Anarkay bozkırı hayvancılık için çok elverişli, zengin bir bölge olmaya hazırdır...”</p>

    <p class="Temel-Paragraf">Anarkay konusunda öğretmenimizin bu coşkulu konuşması uzar giderdi...</p>

    <p class="Temel-Paragraf">O zamanlar, haritada avuç içi kadar büyük görünen Anarkay ovasına bakmak çok hoş bir şeydi. Ya şimdi? Bu döküntü su arabasını sabahtan akşama kadar her tarafa sürüklüyordum. Akşam olunca atın koşumlarını güçlükle çözüyor, buraya kamyonla getirilmiş sıkıştırılmış ottan yiyebileceği kadarını önüne koyuyordum. Sonra da aşçı kadın Aldey’in verdiği yemeği iştahsız iştahsız atıştırıyor, çadırdaki yatağıma uzanıyor, yatar yatmaz da taş gibi uyu­yordum.</p>

    <p class="Temel-Paragraf">Anarkay bozkırının pelin otlarıyla dolu olduğu doğruydu. İnsan saatlerce dolaşsa doyamazdı o güzelliğe. Ama vakit nerde?</p>

    <p class="Temel-Paragraf">Bütün bunlara bir diyeceğim yok. Ama şu Abakir’in ben­den niçin hoşlanmadığını, benden niçin nefret et­tiğini, niçin kızdığını bir türlü anlayamıyordum. Be­ni bu­rada bekleyen şeyin ne olduğunu nereden bilebilirdim? Aslında karşılaşacağım bütün güçlüklere hazırlamıştım kendimi. Buraya bir konuk olarak vakit geçirmek için değil, çalışmak için gelmiştim. Ama, karşılaşacağım, birlikte ça­lı­şacağım insanların ne menem kişiler olacağını hiç düşünmemiştim. Ee, ne yaparsınız, insanlar her yerde insandılar işte!...</p>

    <p class="Temel-Paragraf">Buraya tam kırk sekiz saatte kamyonla gelmiştim. Bu kamyonun arkasına dört tekerlekli su arabasını da bağlamıştık. Beni hayal kırıklığına uğratacak, günlerimi zehir edecek şeyin bu araba olacağını nereden bilecektim!</p>

    <p class="Temel-Paragraf">Aslında ben buraya pullukçu olarak gelmiştim. Kendi kendime: “Bahar boyunca traktörün yanında çalışır, onu çalıştırmasını öğrenir, sonra ben de bir traktör sürücüsü olurum” diyordum. Merkezde de böy­­le söylemişlerdi za­ten. Anarkay’a işte bu umutla gelmiştim. Gelince gördüm ki takımın pullukçusu var­mış, öyleyse bana su taşı­ma işi kalıyormuş, güya onun için gönderilmişim. Tabii bu durum karşısında istersem işi kabul etmez, geri dönebilirdim. O güne kadar ne at koşmuş, ne araba sürmüş­tüm. Başka bir işde de çalışmış değildim. Yalnız haf­tada bir gün, cumartesi günleri, şeker fabrikasında ça­lı­şan anneme yardım eder­dim. Babam savaşta ölmüştü ve onu hiç ha­tır­la­mı­yordum. İşte bunun için bağımsız olmaya, kendi hayatımı kendim kazanmaya kararlıydım...</p>

    <p class="Temel-Paragraf">Yine de işe başlamadan önce dönsem iyi olacaktı ama, buna cesaret edemedim. Dönsem, arkadaşlar bana iyi gözle bakmayacak, dedikoduya sebep olacaktım. Öte yan­dan, doktor olmamı istediği için annem de gitmeme razı olmamıştı ama ben direnmiş, sonunda onu razı etmiştim. Bir şeyler yapacağımı, başaracağımı, anneme de yar­dım­cı olacağımı söylüyordum ken­di kendime. Kısacası bu­raya gelmeyi, hem de bir an önce gelmeyi, ben istemiştim. Hemen geri dönecek olsam insanların yüzüne nasıl bakacaktım. Çaresiz su taşımacılığını kabul ettim. Bununla beraber, daha su arabasının başına geçmeden başlamıştı aksilikler.</p>

    <p class="Temel-Paragraf">Buraya ulaştığımız gün, kamyonun arkasında ayağa kalkmış, çevreye, uzaklara hayran hayran bakarak bağırmıştım: “İşte eski çağların, efsanelerin yaylası Anar­kay!”</p>

    <p class="Temel-Paragraf">Kamyon, belli belirsiz bir yola saptı. Bu sözde yol, ye­şer­meye başlamış vadilerin, tepeciklerin arasından, uzaktaki hafif mavimsi bir sis perdesine doğru uzanıp gidiyordu. Topraktan, henüz erimiş karların kokusuyla, yeni yeni yeşeren pelinlerin acı kokusu Anarkay ovasını doldurmuştu bile. Boz renkli pelin filizleri geçen yıldan kuruyup kalmış köklerinden çıkıyorlardı yine. Rüzgâr, bu uçsuz bucaksız bozkırın, pırıl pırıl ilkbahar havasının çın çın sesini getiriyordu. Önümüz­de uzayıp giden yoldan, alçak tepelerin yanından bayırları aşa aşa gidiyorduk. Her bayırdan sonra ve her tepenin arkasında yeni bir görünümle çıkıyordu Anarkay karşımıza...</p>

    <p class="Temel-Paragraf">Ben bu bozkırda, eski çağların seslerini, yankılarını du­yuyordum. Yer sarsılıyor, binlerce atın nallarından çı­kan gürültü kulaklarımda uğulduyordu. Göçebe boy­ların savaşçıları, bir okyanusun dalgaları gibi, uğul uğul akıyor, o korkunç savaşlara kendi gözlerimle ta­nık oluyordum sanki. Toynakları tozu dumana katan atlar göğüs gö­ğüse geliyor, kalkanlar, kılıçlar birbirine çarparak şa­kırdıyor, o engin ova naralarla, at kişnemeleriyle doluyordu. Ben de kendimi o savaşın, o kargaşanın içinde hissediyordum. Sonra savaş durdu, bahar geldi, bütün Anarkay düzlüğü beyaz çadırlarla doldu. Obaların üzerinde boz renkli tezek kokuları yükselmeye, koyun, yılkı sürüleri yayılmaya, otlamaya başladı. Yukarılardan çanlarını çala çala, nereden gelip nereye gittikleri belli olmayan deve kervanları geçiyordu...</p>

    <p class="Temel-Paragraf">Uzun uzun öten keskin bir tren sesi aklımı başıma getirdi ve hayal âleminden çıkıp gerçeğe döndüm. Vagonların üzerine koyu kara dumanlarını püskürterek gidiyordu tren. Yeleleri yel, kuyruğu kılıç olmuş bir ata benziyordu. Uzaktan onu böyle görüyordum. Tren gittikçe uzaklaştı. Sonra ince, kara bir çizgiye dönüştü, sonunda görünmez oldu.</p>

    <p class="Temel-Paragraf">Bozkırın içinde yitip kalmış bir demiryolu durağından rayları geçip yolumuza devam ettik...</p>

    <p class="Temel-Paragraf">Çalışma yerine geldiğimiz ilk gün, eli-kolu bağlı bir durumda kalmıştım. Yol boyunca daldığım ve etkisinden kurtulamadığım hayal içindeydim henüz. Konaklayacağımız yerin hemen yakınındaki küçük tepenin üze­rinde, çok eskiden kalma bir taş heykel vardı. Granitten kabaca yontulmuş bu boz heykel, orada yüzyıllardan beri kalmış, bir nöbetçi gibi beklemiş ve yarı beline kadar toprağa gömülmüştü. Uzaktan ölü gözlerle bakıyor ve ürperti ve­riyordu insana. Sağ gözü, rüzgâr ve yağmurların aşındırmasıyla oyulmuş, yuvasından fırlamış gibiydi. Kalın kaşlar altındaki çirkin gö­züyle korku veren bir cadı gibi bakıyordu. Bir kadın heykeliydi bu. Uzun uzun seyrettim onu. Sonra, çadırın yanına gelerek Sorokin’e sordum:</p>

    <p class="Temel-Paragraf">- Uzman yoldaş, bu heykeli buraya kimler dikmiş olabilir?</p>

    <p class="Temel-Paragraf">Sorokin bir yerlere gitmek için sabırsızlanıyordu. Atına binerken:</p>

    <p class="Temel-Paragraf">- Sanırım Kalmuklardan kalma, dedi ve sürüp gitti.</p>

    <p class="Temel-Paragraf">Çenemi kapatıp sussaydım ya! Hayır, susmadım. İçimden bir ses ya da bir şeyler dürtüyordu beni konuşmam için. Oradaki sürücülere, pullukçulara döndüm. Da­ha onlarla doğru dürüst tanışmamıştım bile:</p>

    <p class="Temel-Paragraf">- Hayır, dedim, bu doğru olamaz. Kalmuklar buraya ancak onyedinci yüzyılda geldiler, oysa bu heykel oni­kinci yüzyıldan kalma bir anıt, bir mezar taşı. Bu kadın heykelini, Batıya doğru yaptıkları büyük akın sı­rasında Moğollar dikmiş olmalı. Biz Kırgızlar da onlarla birlikte geldik buraya. Yenisey’den buraya gelip Tiyan-Şan’a kadar yayıldık. Bizden önce bura­larda Kıp­çaklar yaşarlardı, onlardan da önce sarı saçlı, gök gözlü insanlar...</p>

    <p class="Temel-Paragraf">Traktörün yanında dikilip duran iş tulumunu giymiş bir adam beni durdurmasaydı, tarihin derinlerine dalıp gidecek, daha da uzatacaktım konuşmamı. Beni durduran sürücü Abakir idi:</p>

    <p class="Temel-Paragraf">- Hey küçük, kes artık! dedi. Anladık ki bir bilginsin. Şimdi git de çadırdan bana yağ pompasını getir!</p>

    <p class="Temel-Paragraf">Ama, yağ pompası yerine gres pompasını getirmiştim ona. Abakir, kırmızı damarlı gözleriyle bana dik dik bakarak ve dişlerini sıka sıka bağırdı:</p>

    <p class="Temel-Paragraf">- Haydi oradan üniversiteli bilgiç! Biz cahillere nutuk atmasını bilirsin ama, deve ile atı birbirinden ayı­ramı­yorsun daha!</p>

    <p class="Temel-Paragraf">İşte o günden sonra, hep “Üniversiteli” dediler bana.</p>

    <p class="Temel-Paragraf">Ve işte şimdi arabayı koşturarak ona doğru geldiğim halde, öfkeleniyor, yerinde duramıyor, sürülmüş toprağa bata çıka üzerime doğru geliyordu.</p>

    <p class="Temel-Paragraf">- Ezilmiş bit gibi ne kımıldanıp duruyorsun olduğun yerde! Daha ne kadar bekleteceksin ulan! Seni bir köpek eniği gibi boğazlayacağım bir gün, varsın bir sümüklü üniversiteli eksik olsun!</p>

    <p class="Temel-Paragraf">Hiç sesimi çıkarmadan traktörün yanına geldim. Hem ne söyleyebilirdim ki? Pek haksız sayılmazdı. Benim yüzümden traktör çalışmadan duruyordu. Bereket versin pullukçu Kalipa (Halife) yardımıma yetişti:</p>

    <p class="Temel-Paragraf">- Hadi Abakir, sakin ol biraz. Bağırıp çağırmanın ne yararı var. Baksana, çalışmaktan içi dışına çıkmış, gücü, nefesi kalmamış zavallının...</p>

    <p class="Temel-Paragraf">Kalipa böyle derken titreyen ellerimden kovayı alıp radyatöre su doldurdu ve devam etti:</p>

    <p class="Temel-Paragraf">- Elinden geleni yapıyor, bak nasıl su içinde, nasıl bitkin...</p>

    <p class="Temel-Paragraf">- Bana ne bundan! diye homurdandı Abakir. Ne işi vardı burada, evinde kalıp kitaplarını okusaydı!</p>

    <p class="Temel-Paragraf">Kalipa yine yatıştırmaya çalıştı onu:</p>

    <p class="Temel-Paragraf">- Yeter artık Abakir, ne kinci adammışsın sen, hiç de hoş değil bu yaptığın!</p>

    <p class="Temel-Paragraf">- Onun her yaptığına göz yumarsam açlıktan geberirim ben. Planı uygulamaktan, işi bitirmekten sen değil, ben sorumluyum. İşi bitirmezsem bunun hesabını bu hıyar üniversiteliden değil benden sorarlar!</p>

    <p class="Temel-Paragraf">Benim okumuşluğuma takmıştı bir kere. Bunu hiç hazmedemiyordu. Niçin okula gitmiştim ben? Tarih öğretmenimizin anlattıklarına niçin bu kadar yürekten inanmıştım? İşte buydu benim felaketim!</p>

    <p class="Temel-Paragraf">Oradan bir an önce uzaklaşmak istiyordum. Çünkü tarlanın öbür ucunda bir traktör daha bekliyordu beni. O traktörün sürücüsü Sadabek idi. Yaşlı, ciddi bir adamdı. O da kızardı ara sıra ama hiç bağırıp ça­ğır­mazdı.</p>

    <p class="Temel-Paragraf">Arkamda bir motor gürültüsü duydum. Abakir’in trak­törü çalışmış ve ilerliyordu. O zaman rahat bir nefes alarak sırılsıklam olmuş kazağımın içinde titremeye başladım. Şu Abakir denen adam niye bu kadar hırçın, bu kadar kötü idi bana karşı? Oysa daha gençti, otuz yaşlarındaydı. Gerçi biraz şiş yüzlüydü, elmacık kemikleri dolgun ve parlak, elleri kerpeten gibi eğik ve güçlüydü. Ama yine de genel görünümü ile yakışıklı bir adam sayılırdı. Bakışları kötüydü. Çok çabuk kızar, kızdığı zaman gözleri kan çanağına dönerdi. İşte o za­man ondan uzak durmalıydı insan. Hiçbir şeyi gözü görmezdi çünkü.</p>

    <p class="Temel-Paragraf">Geçenlerde bir olay oldu. Akşam üzeri yağmur yağmaya başlamış, bütün gece hiç dinmemişti. Tıpır tıpır monoton sesler çıkararak çadırın keçesini dövmüş, şişirmişti. Sabahleyin kalktığımızda hâlâ yağıyordu. Hiçbir şey yapamadan oturduğumuz için canımız sıkılmaya baş­ladı. Tarım uzmanı Sorokin de yoktu o gün. İşi başından aştığı için yağmur günlerinde bile hiç boş durmu­yor­du, bir yerlere gitmişti. O bölgede hayvancılık işlerinden de sorumlu olduğu için bir dakika boş zamanı olmaz, her Allah’ın günü at sırtından inmezdi.</p>

    <p class="Temel-Paragraf">Yağmur biraz yavaşlayınca Sadabek’in küçük kardeşi pullukçu Esirkep benim atıma binerek çobanların yanına gitti. Aldey ve Kalipa da kovaları alıp kaynaktan su getirmeye gittiler. Çadırda üç kişi kaldık: Aba­kir, Sadabek ve ben.</p>

    <p class="Temel-Paragraf">Hepimiz bir köşede sessiz, somurtkan oturuyor, bir şeylerle meşgul oluyorduk. Abakir yarı uzanmış sigara içiyordu. Sadabek ateşin başına serilmiş bir keçeye oturmuş çizmelerini onarıyor, söküklerini dikmeye çalışıyordu. Ben ise kitap okumaya dalmıştım bir köşede.</p>

    <p class="Temel-Paragraf">Çadırın havası rutubetli ve sıkıcı idi. Islak keçeden koyun kokusu yayılıyor, ara sıra da tepemizden açık çay renginde iri damlalar düşüyor, dışarıda ise su birikintilerine düşen yağmur damlalarının çıkardığı sesler duyuluyordu.</p>

    <p class="Temel-Paragraf">Abakir can sıkıntısıyla esnedi, dirseklerinden, omuzlarından kütür kütür sesler çıkararak gerindi, gözlerini kapadı ve sonra elindeki izmariti çadırın içinde bir tarafa rastgele fırlattı. İzmarit yere serili keçenin ucuna düştü. Az sonra da keçe tutuştu ve yanık kokuları gelmeye başladı. Sadabek izmariti alıp ocağa atarken Abakir’e çıkıştı:</p>

    <p class="Temel-Paragraf">- Biraz dikkat etsene! dedi elindeki bizi çizmenin derisine batırarak. Yerinden kalkmak bu kadar zor mu, üşeniyor musun?</p>

    <p class="Temel-Paragraf">Abakir de başını kaldırıp öfkeyle sordu:</p>

    <p class="Temel-Paragraf">- Ne oldu, ne var?</p>

    <p class="Temel-Paragraf">- Keçe yanıyor!</p>

    <p class="Temel-Paragraf">Abakir alaylı alaylı güldü:</p>

    <p class="Temel-Paragraf">- Zarar ziyan mı var yani, o keçe yansa ne olur, yanmasa ne olur! Sen yırtık çizmeni dik ve başkalarının işine karışma!</p>

    <p class="Temel-Paragraf">- Zararı var ya da yok, yalnız sen oturmuyorsun bu çadırda, kendi evin değil burası!</p>

    <p class="Temel-Paragraf">- Elbette kendi evim değil, kendi evim olsa seninle konuşmazdım, dönüp yüzüne bile bakmazdım. Tanrı’ya ödenecek cezam varmış ki beni bu sürgün yerine, sen ve karın gibi aptalların yanına düşürdü!</p>

    <p class="Temel-Paragraf">Sadabek, bizi öyle hızlı ve hiddetli çekti ki biz elinden sıçrayıp arkasına düştü. Sonra önüne eğilip kinle, nefretle baktı Abakir’e. Bir eliyle yay kirişi gibi gerilen ipi, öteki eliyle de sımsıkı çizmesini tutuyordu:</p>

    <p class="Temel-Paragraf">- Öyle olsun, diyelim ki ben bir budalayım, karım da peşimden gelip burada bize yemek pişirdiği için bir budala. Demek buraya gelenlerin hepsi sürgün? Yoksa onları buraya süren sen misin? Cevap ver bakalım al­çak!</p>

    <p class="Temel-Paragraf">Böyle derken yerinden fırlamış, sağ elinde demir ök­çeli çizmesini sımsıkı tutuyor, vurmaya hazır duruyordu.</p>

    <p class="Temel-Paragraf">Abakir de yerinden fırlayıp bir köşede duran İngiliz anahtarını kaptı, boynunu içine çekerek Sadabek’in saldırısını bekledi.</p>

    <p class="Temel-Paragraf">Çok korktum. Onları bir durduran olmazsa birbirlerini öldürebilirlerdi.</p>

    <p class="Temel-Paragraf">- Yoo, hayır, yapmayın! Abakir dur! Sadabek yapma! diye aralarına girdim. Bırakın! Bırakın! diye ikisinin bacakları arasında çırpınıyordum.</p>

    <p class="Temel-Paragraf">Sadabek beni itti ve sonra birbirlerinin üzerine atılmak için açık kollayan iki panter gibi çadırın içinde yavaş yavaş dönmeye başladılar. Sonra birden atıldılar birbirlerinin üzerine. Abakir, İngiliz anahtarını Sada­bek’in kafasına doğru fırlattı. Ama Sadabek son anda başını çekip kendini kurtardı ve iki eliyle birden yakaladı İngiliz anahtarını. Ama Abakir kuvvetliydi. Eğilip Sadabek’in üzerine atıldı, onu devirdi. Şimdi homurdanarak, küfürler savurarak yuvarlanıyorlardı yerde. Ben de fırladım yerimden. Abakir’in fırlattığı İngiliz anahtarını kaptım ve çadırdan dışarıya attım. Anahtarı dışarı fırlatırken kadınların sudan dönmekte olduklarını görmüştüm. Başladım bağırmaya:</p>

    <p class="Temel-Paragraf">- Aldey! Kalipa! Koşun, çabuk gelin! Dövüşüyorlar, öldürecekler birbirlerini!</p>

    <p class="Temel-Paragraf">Kadınlar kovalarını bırakıp bana doğru koşmaya başladılar. Koşarak çadıra girdiğimiz zaman Sadabek ve Aba­kir hâlâ boğuşuyorlardı. Elbiseleri yırtılmış, yüz­leri gözleri kan içindeydi. Onları güçlükle ayırabildik. Aldey ko­ca­sını çadırdan dışarı doğru sürükledi. Ama Abakir Ka­lipa’nın elinden sıyrılarak yine yürüdü Sadabek’in üzerine:</p>

    <p class="Temel-Paragraf">- Dur hele, dur topal köpek! Ayaklarıma kapanacaksın benim! Abakir’in kim olduğunu göstereceğim sana!</p>

    <p class="Temel-Paragraf">Küçük, sıska bir kadın olan Aldey, Abakir’in önüne dikildi, yanına, burnunun dibine gelip bağırdı:</p>

    <p class="Temel-Paragraf">- Hele bir dene, hele bir dokun bakalım! Gözlerini oyarım senin! Kendini tanımaz, ne olduğunu bile anlayamazsın!</p>

    <p class="Temel-Paragraf">Sadabek biraz yatışmıştı. Usulca karısının elini tuttu:</p>

    <p class="Temel-Paragraf">- Bırak Aldey, bu herifle uğraşmaya değmez...</p>

    <p class="Temel-Paragraf">Bu sırada ben dışarıya çıktım, o kavga sırasında fırlattığım İngiliz anahtarını buldum ve çadırdan uzaklaştım. Sonra da, o kadın heykelinin yakınında bir yerde toprağa gömdüm. Daha sonra orada oturup başladım ağlamaya... Hüngür hüngür, sarsıla sarsıla ağ­lı­yordum. Beni kimse görmüyor, duymuyordu. Ben de anlamıyordum bana ne olduğunu. Yalnız, o kadın heykeli, o çukur, o boş gözüyle ve öfkeyle bana bakıyor, nasıl, niçin üzüldüğümü anlamaya çalışıyordu sanki. Çevremde nemli, sisli ve yorgun bozkır, sessizce, gözalabildiğine uzanıyordu. Çağlar boyu derin bir sessizlik içinde olan o engin bozkırda, benim hıçkırıklarımdan başka ses yoktu. Ben gözlerimin yaşını sile sile ve hıçkıra hıçkıra ağlamaya devam ediyordum. Orada uzun zaman, ta hava kararıncaya kadar oturdum...</p>

    <p class="Temel-Paragraf">İşte, pelin otlarıyla dolu o engin bozkırın ortasındaki yaşantım buydu... Var gücümle toparlanmaya çalıştığım halde elimden bir şey gelmiyordu. Daha az önce Aba­kir’ den ağır bir zılgıt işittim. Bu adamla nasıl baş­e­de­ce­ğimi, nasıl çalışacağımı bilemiyordum. Ama yine de cesaretimi yitirmemeliydim. Kalacaktım ve yıkılıp düşünceye kadar dik duracaktım.</p>

    <p class="Temel-Paragraf">- Haydi Serko, dedim atıma, kımılda biraz! Azıcık sinirlendik, o kadar. Karamsar düşüncelerle vakit kaybetmeye hakkımız yok, iş beklemez.</p>

    <p class="Temel-Paragraf"> </p>

    <p class="Baslik-Orta"><span class="Yildiz char-style-override-4">*</span></p>

    <p class="Baslik-Orta"><span class="Yildiz char-style-override-4">* *</span></p>

    <p class="Temel-Paragraf"><span class="Yildiz char-style-override-8"> </span></p>

    <p class="Temel-Paragraf">Ertesi gün şafakta uyandım, her zamankinden daha erken kalktım. Akşam yatağıma girdiğim zaman kesin bir karar almıştım: Gerekirse dörde bölünecek, kan ter içinde kalıncaya kadar çalışacak, ama kimsenin bana sataşmasına, bağırmasına, sövmesine izin vermeyecek­tim. So­nunda hiçbirinden aşağı kalır yanım olmadığını gösterecektim onlara.</p>

    <p class="Temel-Paragraf">Önce traktörlerin yakıtını getirdim ve depoları doldurdum. Sonra su arabasına atlayıp kaynağa gittim. Traktörler işe başlamadan radyatörlerin suyunu tamamladım. Bu işleri yaptıktan sonra kahvaltıya yetişmek için koştum. Kahvaltıdan sonra bir dakika bile kaybetmeden su arabasını alıp yine kaynağa gidecektim. İşler şimdilik tasarladığım gibi yürüyordu.</p>

    <p class="Temel-Paragraf">Bu sırada, ufukta, beyazımsı hafif sisler arasında, güneş kendini belli etmeye başladı. Yine de doğmakta acele etmiyordu. Sanki güneş, uçsuz bucaksız Anarkay bozkırı­nı baştanbaşa aydınlatmaktan, onu kucaklamaktan kor­kar gibi, yavaş hareket ediyordu. Sonra kendini gösterdi, biraz yükseldi ve tatlı ışınlarını saldı. Bozkırda güneşin doğuşundan daha güzel ne olabilir? Şimdi bozkır mavi bir okyanus gibi dalgalandıktan sonra durulmuştu. Orasında burasında uçuk yeşil, açık sarı lekeler vardı.</p>

    <p class="Temel-Paragraf">Ey Anarkay! Ey görkemli bozkır! Niçin susuyorsun? Neler düşünüyorsun? Yüzyıllardan beri gizlediğin sırlar nedir ve gelecekte ne olacaksın?</p>

    <p class="Temel-Paragraf">Basit bir su taşıyıcısı olmam hiç umurumda değil benim. Bir gün bu makinelere, bu topraklara ben hük­medeceğim. Çünkü bu iki traktörle burada yaptığımız, işin sa­de­ce başlangıcı. Bir yerlerde okuduğuma göre, Anar­kay’da toprakaltı suları çokmuş. Büyük büyük nehirler varmış yer altında. Bu, belki sadece bir tahmindir. Ne olursa olsun, insanların bu toprakların su­suzluğunu gidereceğine, Anarkay’ın yemyeşil bağlarla, bahçelerle donanacağına, serin sular akıtan arkların açılacağına, rüzgârların bu­ra­da altın başakları dalgalandıracağına gönülden inanıyorum ben. Köyler, şehirler kurulacak bu topraklarda. Ve çocuklarımız, torunlarımız buraya “Bereketli Kutsal Anar­kay Toprakları” diyecekler. Ve, yıllar yıllar sonra, bu­raya benim gibi bir delikanlı geldiği zaman, hiç kuşkusuz o, bütün gün­lerini bozkırda, arabayla su taşıyarak geçirmeyecek, kara cahil bir zorbanın küfürlerine de maruz kalmayacak. Yine de o delikanlıya imrenmiyorum, çünkü buraya önce ben geldim!</p>

    <p class="Temel-Paragraf">Arabayı durdurdum ve doğan güneş ışınlarıyla yıkanan engin bozkırı seyre daldım. O anda dünyanın en mutlu, en güçlü, hatta en güzel insanı bendim. Kutlu ol ey Anarkay ülkesi, kutlu ol!</p>

    <p class="Temel-Paragraf">Güneş şimdi ufukta yusyuvarlak, kocaman, pırıl pırıldı.</p>

    <p class="Temel-Paragraf">Gün iyi başlıyordu. Hiç olmazsa motorlar durup be­ni beklemiyor, suyu zamanında yetiştiriyordum. Ama akşa­ma daha çok vardı ve neler olacağı bi­lin­mezdi.</p>

    <p class="Temel-Paragraf">Kaynağa gidip gelişlerimden birinde, koyun kuzu karışık küçük bir sürüye rastladım. Sürünün başında genç bir kız vardı. Kaynağın deresinde koyunları suvaran kız, onların kaynak başında oluşan gölcüğe girmelerine engel olmaya çalışıyordu. Nereden çıkıp gelmişti bu kız? İki başlı şu tepenin arkasındaki otlakta, çobanların oturduğu o küçük mezrada yaşıyor olmalıydı. Yüzü hiç yabancı gelmese de onu tanıyamıyordum. Herhalde bir dergide gördüğüm Çinli bir kızın resmine benzetmiştim onu. O resimdeki kızın da tıpkı onun gibi bir kısa perçemi vardı. Belki bu yüzden tanıyor­mu­şum gibi geldi bana.</p>

    <p class="Temel-Paragraf">Önce, hiç konuşmadan bakıştık. Onun orada bulunması benim için nasıl beklenmedik bir olaysa, benim orada bulunmam da onun için öyleydi. Ben hiç şaşırmamışım ve acelem varmış gibi arabadan atladım ve kovayla fıçıyı doldurmaya başladım.</p>

    <p class="Temel-Paragraf">Bu sırada koyunlar suya kanmışlardı. Kız onları toplayıp uzaklaştırmaya çalışırken yanımdan geçti ve bana sordu:</p>

    <p class="Temel-Paragraf">- Bu kaynağın adı ne?</p>

    <p class="Temel-Paragraf">Kovayla su aldığım ve bulandırdığım gölcüğe bakarak biraz düşündüm. Bu çevrede tek kaynak olsa da bir adının olması gerekirdi. Ona bir ad düşünürken suyun yüzeyi biraz duruldu, ama az aşağısı hâlâ bulanıktı. Genç kıza dönerek cevap verdim:</p>

    <p class="Temel-Paragraf">- Deve Gözü.</p>

    <p class="Temel-Paragraf">- Deve Gözü mü?</p>

    <p class="Temel-Paragraf">Kız, yüzüne düşen perçemini alnına doğru kaldırarak gülümsedi:</p>

    <p class="Temel-Paragraf">- Güzel bir ad! Gerçekten de deve gözüne benziyor, düşünceli bir deve gözüne...</p>

    <p class="Temel-Paragraf">Böylece konuşmaya daldık. Meğer o da bizim oralardanmış. Tarih öğretmeni Aldiyarov’u bile tanı­yor­du. Bu­ra­da, bu engin bozkırın ortasında, sevgili öğret­me­nimin adını bu genç kızın ağzından işitmek ne güzel bir şey! diye düşünüyordum. Belki o da onun etkisi altında kaldığı için gelmişti Anarkay’a. Benimle ayni sınıfta değildi. Okulu bir yıl önce bitirmiş ve şimdi de burada çoban yardımcısı olarak çalışıyormuş.</p>

    <p class="Temel-Paragraf">- Bizim otlaktaki kuyuların suyu biraz tuzlu, di­yor­du kız. Buralarda bir kaynak olduğunu söylediler. Hem akarsu göreyim, hem de koyunlara gerçek suyu tattırayım diye geldim. Kuzular büyüyünce sürüye katacağız, sonbaharda da dönüp okumaya, üniversiteye gideceğim...</p>

    <p class="Temel-Paragraf">- İleride ben de düşünüyorum üniversiteye gitmeyi, ama ben makine bölümünde okumak istiyorum. Beni buraya traktörde çalışmak için gönderdiler ama, görüyorsun işte... diye su fıçısını gösterdim. Sonra da ekledim: Geçici olarak yardım ediyorum, bu iş için başkasını gönderecekler...</p>

    <p class="Temel-Paragraf">Bu sözlerim gerçekten çok abartılı idi ama ağzımdan nasıl çıktığını anlayamadım. Yalanlarımdan öyle utanmış­tım ki, dayanılmaz bir ateş hissettim yanaklarımda. Ama aynı anda donup kaldım.</p>

    <p class="Temel-Paragraf">- Hey üniversiteli! Şimdi gelir yüzünü gözünü patlatırım ha! diye bir haykırma duydum. Abakir’in her zamanki küfürleriydi kulağıma gelen.</p>

    <p class="Temel-Paragraf">- Aa, geciktim! dedim telaşla.</p>

    <p class="Temel-Paragraf">Kız bir şey anlamamıştı:</p>

    <p class="Temel-Paragraf">- Ne oluyor orada? dedi.</p>

    <p class="Temel-Paragraf">- Hiç. Suyu hemen götürmem gerekiyor da...</p>

    <p class="Temel-Paragraf">Genç kız koyunlarını alıp yola koyuldu. Abakir ise traktörün üzerinde ayağa kalkmış, tarlanın öbür ucundan, yumruklarını da sıkarak bar bar bağırıyordu.</p>

    <p class="Temel-Paragraf">- Geliyorum işte, geliyorum! Ne bağırıp duruyorsun! Hiç olmazsa başkalarının yanında bağırmaz insan, diye mırıldandım. Öfke ve umutsuzlukla atı hızla sürdüm.</p>

    <p class="Temel-Paragraf">Fıçıdaki su çalkalanıyor, taşıyor ve beni tepeden tırnağa sırılsıklam ediyordu. Çalkansın, dökülsün! Bir damla su bile kalmasın isterse! Artık dayanamazdım bu duruma...</p>

    <p class="Temel-Paragraf">Abakir sürücü yerinden atladı, geçen defaki gibi yine üstüme yürüdü. Ben de dizginleri çekip arabayı durdurdum:</p>

    <p class="Temel-Paragraf">- Eğer böyle bağırıp çağırmaya devam edersen işi bırakır giderim! dedim.</p>

    <p class="Temel-Paragraf">Bu çıkışım karşısında önce biraz şaşırdı. Sonra “Vay! vay! vay!” diye başladı küfür yağdırmaya:</p>

    <p class="Temel-Paragraf">- Bu Anarkay sen yokken de vardı sümüklü üniversiteli! Sen gidince yok olacak değil. Defol git! Cehenneme kadar yolun var! İn o arabadan! Demek dişlerini göster­me­ye başladın ha! Baldırı çıplak üniversiteli! Pis köpek!</p>

    <p class="Temel-Paragraf">Arabadan atlayıp indim, kamçıyı traktörün gerisine fırlattım ve çektim gittim.</p>

    <p class="Temel-Paragraf">- Dur Kemal! Gidemezsin! Nereye gidiyorsun, dur! diye bağırıyordu Kalipa.</p>

    <p class="Temel-Paragraf">Ama bu beni etkilemedi, adımlarımı daha da hızlandırdım.</p>

    <p class="Temel-Paragraf">Abakir Kalipa’ya çıkıştı:</p>

    <p class="Temel-Paragraf">- Bırak defolup gitsin, tutmaya çalışma onu!</p>

    <p class="Temel-Paragraf">- Vahşi bir hayvansın, canavarsın sen! Gördün mü yap­tığını!... diye Kalipa ona suçunu anlatmaya çalışıyordu.</p>

    <p class="Temel-Paragraf">Uzun süre onların birbirleriyle atıştıklarını duydum.</p>

    <p class="Temel-Paragraf">Hiç durmadan uzaklaşıyordum. Nereye gittiğim önemli değildi. Çevrede in-cin yoktu ve bütün yollar açıktı benim için. Kaynağın, kampın, sonra o kadın heykelinin yanından geçtim. Yüzyıllardan beri beline kadar toprağa gömülüp duran heykel kadın, boş ve karanlık gözleriyle kötü kötü bakıyordu bana.</p>

    <p class="Temel-Paragraf">Buralardan bir an önce uzaklaşmaktan başka bir düşünce yoktu kafamda. Olabildiği kadar çabuk uzaklaşmalıydım. Lanet Anarkay da arkamdan baksın dursundu. Duy­gusuz, cansız görünen Anarkay bozkırı da uzayıp gidiyordu önümde. Tepeler, tümsekler, vadiler, çevremdeki her şey şimdi bana tiksinti veriyordu. Nereden geliyordu bu ölgün, üzgün monotonluk? Saldırıya uğrayan, aşağılanan ben, acı pelin kokusuna gömülen bu geniş düzlükleri arşınlamaya mecbur muy­dum? Nereye bakarsam bakayım cansız bir çöl görüyordum. İnsanların ne işi vardı böyle yerlerde? Yer­yüzünde başka toprak mı yoktu? Sabah güneş doğarken kurduğum hayaller şimdi bana pek saçma ve gülünç geliyordu.</p>

    <p class="Temel-Paragraf">- Al sana pelin kokulu bozkır! Al sana Anarkay ülkesi!</p>

    <p class="Temel-Paragraf">İçimdeki güçsüzlüğü, yılgınlığı, yalnızlığı hissederek kendimle de alay ediyordum.</p>

    <p class="Temel-Paragraf">Başımın üzerinde yüksek, çok yüksek bir gökyüzü, çevremde uçsuz bucaksız bir düzlük vardı. Ve ben ken­di­mi küçücük, yapayalnız, bilmem nerelerden kalkıp bu­ralara düşmüş, sırtımda pamuk ipliğinden örül­müş bir ka­zak, ayağımda keten çizme, başımda ise yı­kana yıkana rengini atmış bir kasketle pek zavallı görüyordum.</p>

    <p class="Temel-Paragraf">Önümde yol yoktu, bir patika bile yoktu. Yürü­yor­dum. “Nasıl olsa bir yerlerden demiryoluna çıkarım, traverslerden yürüyerek küçük bir istasyona ulaşırım” diye düşünüyordum. Orada binerdim bir yük katarına ve insanların gittiği yöne giderdim...</p>

    <p class="Temel-Paragraf">Arkamda nal sesleri ve bir atın pofurdamasını duyduğum zaman dönüp bakmadım bile. Herhalde So­rokin idi bu. Ondan başkası olamazdı. Şimdi bana bir­takım nutuklar atacak, beni caydırmaya çalışacak sanıyordum. “Onun da cehenneme kadar yolu var, gelmeyeceğim işte!” diyordum kendi kendime.</p>

    <p class="Temel-Paragraf">- Dur bakalım! diye seslendi Sorokin yumuşak bir sesle.</p>

    <p class="Temel-Paragraf">Durdum. Sorokin, köpükler içinde kalmış atıyla ya­nıma geldi. Kırlaşmış kaşlarının altından, beni bir süre sessizce süzdü. Sonra çantasını açıp içinden kırmızı bir kâğıt çıkardı. Bu, benim komsomol yol kâğıdımdı. Buraya gelişimde büyük gurur duyarak vermiştim bu belgeyi ona.</p>

    <p class="Temel-Paragraf">- Al, bunu burada bırakıp gidemezsin! dedi sakin bir sesle.</p>

    <p class="Temel-Paragraf">Bakışlarında ne küçümseme vardı ne suçlama. Bana acımıyor, kınamıyordu. Uzun zamandan beri beklenmedik olayların her türlüsüne alışmış, sorumluluğunu bilen ciddi bir adamın bakışları vardı yüzünde. Soro­kin, kızıl kılların kapladığı yorgun, terli yüzünü eliyle silerek:</p>

    <p class="Temel-Paragraf">- Bak, durağa çıkmak istiyorsan şu derenin sağından yürü, diye eliyle bana o tarafı gösterdi ve sonra atının başını çevirip yavaşça yürüdü gitti.</p>

    <p class="Temel-Paragraf">Neye uğradığımı şaşırmış, ardından bakakalmıştım. Beni niçin azarlamamış, kalmamı niçin istememişti? Atı­nın üzerinde niçin öyle yorgun, bıkkın görünüyordu? Ka­rısı ve çocukları çok uzaklardaydı. Ve o, yapayalnız, yıllardan beri bu bozkırda dolaşıp duruyordu. Nasıl bir adam­dı bu? Onu bu Anarkay çölünde tutan neydi?</p>

    <p class="Temel-Paragraf">Neden bilmem, hiç düşünmeden ben de arkasından yürümeye, peşinden gitmeye başladım.</p>

    <p class="Temel-Paragraf">Akşam çadırda toplandık. Herkes susuyor, yalnız ocakta yanan ateşin çıtırtıları duyuluyordu. O soğuk suskunluğun suçlusu bendim. Sorokin’in asık suratından bir şeyler söylemeye hazırlandığı belliydi. Sonunda konuştu:</p>

    <p class="Temel-Paragraf">- Ee, ne yapacağız şimdi? diye bir söz attı ortaya.</p>

    <p class="Temel-Paragraf">- Ne olmuş, Anarkay’a tufan mı bastı? diye cevap verdi Abakir alaylı bir sesle.</p>

    <p class="Temel-Paragraf">O öyle deyince Sadabek sessizce yerinden kalktı ve çadırdan çıktı. Geçen günkü kavgadan sonra Abakir’le konuşmuyordu ve şimdi de tartışmaya katılmak is­temediği anlaşılıyordu. Pullukçu olan kardeşi de kalkar gibi yaptı ama sonra bundan vazgeçip oturdu yerine.</p>

    <p class="Temel-Paragraf">Abakir onunla da geçinemiyordu. Bir gün, benim ri­cam üzerine, Sadabek’in traktörüne bağlı pulluğu akşama kadar benim kullanmama izin vermiş, o da be­nim arabamla su taşımıştı. Eskirep biraz gecikince Abakir ona da bağırıp çağırmış, ama Eskirep altta kal­mamıştı, o da dövüşmesini biliyordu. Oysa benden sa­dece üç yaş büyüktü.</p>

    <p class="Temel-Paragraf">Abakir’e kimse cevap vermedi. Yine kendisi konuştu:</p>

    <p class="Temel-Paragraf">- Yapılacak ne var ki? Sorumlu olan, suçlu olan, işi bırakıp gidendir. O cevap versin.</p>

    <p class="Temel-Paragraf">- Mesele kimin suçlu kimin suçsuz olduğunda değil, dedi Sorokin onun yüzüne bakmadan. Söz konusu olan genç bir adamın geleceğidir ve şimdi onun ne iş yapacağıdır.</p>

    <p class="Temel-Paragraf">- Onun geleceği miymiş söz konusu olan! diye alaya aldı Abakir. Böyle mekteplilerin geleceğine çok önceden karar verilmiş zaten. Beş para etmez, hiç işe yaramaz in­sanlar bunlar (Eliyle adam sen de! der gibi bir işaret yaptı). Kendin karar ver Sorokin, ne iş gelir ki bunların elinden? Biz alın teri dökerek buğday yetiştirirken, onlar, bu üniversiteliler, on yıl, belki daha fazla okurlar. Yiyeceklerini, giyeceklerini, ayakkabılarını biz temin ederiz. Sonuç ne? Ne öğreniyorlar okulda? Pulluktan, makineden anlamazlar, bir ata hamut geçirmeyi, hatta bellemesini bağlamayı bile bilmezler... Onun gibiler için ben niye ter dö­keyim? Onların okumuşluğunun bana ne yararı var? Bi­raz taş heykelleri bilirler işte! Ama hiçbir işten çaktıkları yok. Mademki ellerinden bir şey gelmiyor, defolup gitsinler, burada öylelerinin işi yok! Sana gelince, Sorokin, sakın üzerime düşme. Ben hiç nöbet değiştirmeden çalışıyorum, anam ağlıyor. Bak, çok ciddiyim, işe yara­mı­yor­sam yarın çeker giderim, izimi bile bulamazsınız. Her zaman söyledim, şimdi de söylüyorum. Bana bıraksalar bu okumuşların topunu birden...</p>

    <p class="Temel-Paragraf">Sorokin onun yüzüne bakmadan:</p>

    <p class="Temel-Paragraf">- Yeter! diye sert bir şekilde sözünü kesti. Sen söylemesen de biliyoruz bunları. Sorunumuz o değil şimdi. Ke­mal, sen söyle bu konuda ne düşündüğünü?</p>

    <p class="Temel-Paragraf">Hemen cevap vermedim. Abakir’i dinlerken sözle­rinde az da olsa gerçek payı bulunduğunu anlamıştım. Ama bunu öyle bir kin ve nefretle söylüyordu ki! Ne sebep vardı buna? Sanki elim yok muydu benim? Bir çolak mıy­dım? Yoksa okumuş olmamda mıydı suç? Bu yüzden mi bir şeyler öğrenemiyordum? Hiç anlamı­yordum bunları. Yine de, olabildiği kadar sakin bir ses­le Sorokin’e cevap verdim:</p>

    <p class="Temel-Paragraf">- Ben buraya pullukçu olarak geldim. Bu benim için önemli. Hamut takma, belleme kayışını bağlama işine gelince, şimdi bunları da yapıyorum. Herkes biliyor bunu, Abakir’in kendisi de biliyor. Su taşıma işine de­vam edebilirdim. Ama artık yapamayacağım. Prensip olarak yapamam!</p>

    <p class="Temel-Paragraf">- Ama burada başka iş yok ki, dedi Sorokin.</p>

    <p class="Temel-Paragraf">- Öyleyse ben de giderim, diye cevap verdim.</p>

    <p class="Temel-Paragraf">Kalipa bana bakarak derin bir iç çekti ve sonra şöyle dedi:</p>

    <p class="Temel-Paragraf">- Kemal, ben pullukçuluğu sana bırakır, su taşıma işini üzerime alırdım ama bunu da sen istemezsin...</p>

    <p class="Temel-Paragraf">Beklenmedik bir şeydi bu. Bana iyilik olsun diye mi böyle söylemişti yoksa Abakir’den rahatsız olduğu, ba­na sövüp sayarken utanç duyarak her zaman onu yatıştırmaya, kabalığını, ayıbını örtmeye çalışmaktan bıktığı için mi, bilmiyorum. Her ne içinse böyle söylemişti ve ben de hiç düşünmeden:</p>

    <p class="Temel-Paragraf">- İsterim! diye cevap verdim birdenbire.</p>

    <p class="Temel-Paragraf">Çadırın içini yine sessizlik kapladı. Şimdi yine ocaktaki ateşin çıtırtısından başka bir ses duyul­mu­yor­du. Hepsi şaşkın şaşkın bana bakıyor, aklımı başıma toplayıp bu karardan vazgeçmemi istiyorlardı sanki. Çünkü ben, benden nefret eden, beni bir kaşık suda boğmak isteyen adamın insafına terketmiş olacaktım kendimi. Ben de susuyordum. Söz ağzımdan çıkmıştı bir kere. Sorokin soran gözlerle yüzüme baktı:</p>

    <p class="Temel-Paragraf">- Emin misin? İstiyor musun bunu?</p>

    <p class="Temel-Paragraf">- Evet.</p>

    <p class="Temel-Paragraf">- Benim için farketmez, dedi Abakir ocağa tükürerek. Ama uyarıyorum, en küçük bir kusurunu görsem binerim tepene, bilmiş ol!</p>

    <p class="Temel-Paragraf">Loş çadırda soğuk gözleri meydan okur gibi parlı­yor­du.</p>

    <p class="Temel-Paragraf">O ana kadar suskun duran Esirkep kendini tutamadı:</p>

    <p class="Temel-Paragraf">- Ne demek “en küçük kusurunu görürsem!”. Daha işe başlamadan ne diye korkutuyorsun çocuğu? Pekâlâ yapar bu işi, çok becerikli. Bir gün benim pulluğumda çalıştı ve çok iyi becerdi.</p>

    <p class="Temel-Paragraf">- Sana soran oldu mu, kendi işine baksana sen. İşimizi biliriz biz. Traktörden ve çalışmaktan sorumlu olan benim...</p>

    <p class="Temel-Paragraf">Sorokin, Abakir’in konuşmasını sert bir çıkışla kesti:</p>

    <p class="Temel-Paragraf">- Kes artık, yeter! dedikten sonra bana döndü:</p>

    <p class="Temel-Paragraf">- Yarın sabah işe başla!</p>

    <p class="Temel-Paragraf">Kalkıp çadırdan çıkarken ekledi:</p>

    <p class="Temel-Paragraf">- Şimdi yatıp uyuma zamanı...</p>

    <p class="Temel-Paragraf">O gece, hemen hemen gözüme hiç uyku girmedi. Nasıl başedecektim Abakir denilen bu herifle? Bugüne kadar onunla ancak arada bir karşılaşıyorduk, ama yarın sabahtan itibaren gece gündüz beraber olacaktım. Pullukçuluk görevi beni korkutmuyordu. Sadece sabır ve dayanıklılık gerektiriyordu bu iş. Traktörün bir an bile durmaması için, pulluk bıçaklarını araziye göre çabuk indirip kaldırmak gerekirdi, o kadar. Ama bundan başka da işlerim olacaktı. Malzemelerin bakımından tutun da tamirine kadar her şeyde sürücüye yardım etmek zorundaydım. Abakir’e yanlış bir anahtar, uymayan bir somun, yanlış bir civata ya da başka bir şey verdin mi kıyamet kopardı...</p>

    <p class="Temel-Paragraf">O gece, Aldey’in de gözüne uyku girmediğini far­ket­tim. Karanlıkta kalkıp yanıma oturdu, başımı okşadı:</p>

    <p class="Temel-Paragraf">- Hiç de doğru karar vermedin Kemal, dedi, onunla hiç uyuşamazsın. Sen iyi yürekli, kin tutmayan bir çocuksun, ama ne yapsan yaranamazsın ona. Herif senin postunu istiyor, canını çıkaracak, burnundan getirecek...</p>

    <p class="Temel-Paragraf">- Ona yaranmaya hiç niyetim yok, postumu kapmasına da izin verecek değilim, dedim.</p>

    <p class="Temel-Paragraf">- En iyisini yine kendin bilirsin, diye mırıldandı.</p>

    <p class="Temel-Paragraf">Sonra derin bir iç çekerek kendi köşesine çekildi.</p>

    <p class="Temel-Paragraf"> </p>

    <p class="Baslik-Orta"><span class="Yildiz char-style-override-4">*</span></p>

    <p class="Baslik-Orta"><span class="Yildiz char-style-override-4">* *</span></p>

    <p class="Temel-Paragraf"> </p>

    <p class="Temel-Paragraf">Daha ilk günden çatıştık Abakir’le:</p>

    <p class="Temel-Paragraf">- Pulluğun üzerinde uyur da bıçakların arasına düşersen hiç karışmam ha! dedi işe başlarken.</p>

    <p class="Temel-Paragraf">Uyumayı düşünmekten başka işlerim vardı benim. Sinirlerim son derece gergindi. İşi tam olarak, hiçbir aksaklığa, eksikliğe fırsat vermeden, bütün dikkatimle, bütün gücümle yapmaya hazırdım. Bir de uyuklayıp pulluğun altına düşebileceğimi düşüneceksem, işi he­men bırakmak en iyisiydi.</p>

    <p class="Temel-Paragraf">Gerçekten de bacaklarımı açarak oturduğum yerin altında, toprağı aktaran çelik keskiler, bıçaklar vardı. Birbiri ardına ama bıçak boyu yana açılarak sıralanmışlardı. Toprağı kesip yarıyor, otlu dumanlı topraklar yana devriliyordu. Traktör hiç durmadan tırtıllı tekerlekleriyle pelin otlarını eze eze gidiyordu.</p>

    <p class="Temel-Paragraf">Abakir bir defa bile dönüp ardına bakmıyor, benimle hiç ilgilenmiyordu. Ben de onun dik ve kalın ensesinden başka bir şey görmüyordum. Sanki bu duruşuyla, benim pes edeceğimi mi yoksa dayanacağımı mı sınamak is­ti­yor, ya da bana öyle geliyordu. Hiç kuşkusuz, traktörü hiç durdurmadan ve hızlıca sürmesinin sebebi de beni iyice yorup pes ettirmekti. Arkalıksız, yaysız demir bir oturma yerinde, egzos dumanı ve toz toprak içinde kalarak oturmanın ne kadar güç bir şey olduğunu bilen bir kişi varsa o da Abakir idi. Ama ben yine de asla pes etmeyi düşünmüyordum. Pulluğun lövyesine sımsıkı yapışmış, sinirlerimle, gözlerimle, kulağımla ve bütün gücümle kendimi işe veriyordum. Bütün bu süre içinde ben de ağzımı açıp tek kelime söylemedim. Traktörü isteyerek taşlı yerlerden sürdüğü, pulluk sürekli olarak izden ayrıldığı halde hiçbir şey demedim. Çizgiden çıkan bıçaklar çakmak taşlarına çarparak kıvılcım ve duman çıkarıyor, yerimde hop durup hop kalkıyor, düşmemeye çalışıyordum. Akşam üzeri Abakir traktörü durdurduğu zaman, o güne kadar hiç duymadığım kadar yorgun hissettim kendimi. Ağzım kurumuş, kulaklarım toz toprakla dolmuştu. Hemen orada yatıp uyumak geliyordu içimden. Ama yerimden kalkmadan Abakir’in emirlerini bekledim.</p>

    <p class="Temel-Paragraf">Başını sürücü kabininden çıkararak bağırdı:</p>

    <p class="Temel-Paragraf">- Pulluk bıçaklarını kaldır!</p>

    <p class="Temel-Paragraf">Traktörü sürülen tarladan çıkarıp durdurdu, yere inip pulluğa yaklaştı, eğilip, bıçakların körelip körelmediğine baktı. Sonra emretti:</p>

    <p class="Temel-Paragraf">- Bunları değiştir, körelmişler, sabaha hazır olsun!</p>

    <p class="Temel-Paragraf">- Peki, dedim, yedek demirleri bırak ve traktörü pulluktan uzaklaştır biraz.</p>

    <p class="Temel-Paragraf">Söylediğimi yaptı ve başka tek kelime söylemeden konaklama yerine doğru yürüyüp gitti. Arkasından ba­kar­ken anladım ki, bu adama çok kızıyordum ama aynı zamanda imreniyordum. Hiç yorulmamış gibi, sallana sallana, rahat rahat yürüyordu. Benim canımı çıkarmış­tı ama doğrusu, kendisi de bir an bile durup dinlenmemişti. Bu hayvan herif işte böyle çalışmasını da biliyordu.</p>

    <p class="Temel-Paragraf">Biraz dinlendikten sonra, kuru ot toplayarak kucak kucak pulluğun yanına taşıdım. Geceleyin bütün bıçakları değiştirecektim. Bunun için aydınlık olsun diye yakacaktım o otları. Koca bir yığın olmuştu. Bundan sonra yemek yemek için ben de gittim kamp yerine.</p>

    <p class="Temel-Paragraf">Ah sevgili, iyi yürekli Aldey! Ben bana ayırdığı etli irmiği hiç ses çıkarmadan atıştırırken büyük bir üzüntü ve şefkatle bakıyordu yüzüme. Ben ise acele ediyordum. Ondan, gerektiği zaman kullanmak için bulundurduğumuz feneri istedim.</p>

    <p class="Temel-Paragraf">- Ne yapacaksın feneri? diye sordu onu bana uzatırken.</p>

    <p class="Temel-Paragraf">- Pulluğun bıçaklarını değiştireceğim.</p>

    <p class="Temel-Paragraf">Aldey Abakir’e çıkıştı:</p>

    <p class="Temel-Paragraf">- Bu da ne demek oluyor, bu kadarı da fazla. Bu çocuğun bu kadar horlanmasına, ezilmesine izin veremem.</p>

    <p class="Temel-Paragraf">- Sen istediğin kadar izin verme, umurumda değil! dedi Abakir karanlık köşesine yerleşerek.</p>

    <p class="Temel-Paragraf">- Sen karışma, dedi Sadabek karısına. Kemal ne ya­pa­cağını bilecek yaşta.</p>

    <p class="Temel-Paragraf">- Pekâlâ öyleyse, biz de sana yardım ederiz. Haydi Es­kirep, kalk gidelim...</p>

    <p class="Temel-Paragraf">Kalipa benimle gelmek için ayağa kalkarken:</p>

    <p class="Temel-Paragraf">- Hiç zahmet etmeyin, dedim, tek başıma üstesinden gelirim ben.</p>

    <p class="Temel-Paragraf">Bundan sonra çadırdan çıktım ve fenerle yolumu aydınlatarak pulluğun olduğu yere yürüdüm.</p>

    <p class="Temel-Paragraf">Gece, koyu karanlık ve sessizdi. Önce hızlı hızlı kaynağa kadar giderek su içtim. Gölcük, kaynaktaki hafif fı­şırtıyla çevreye bir huzur ve serinlik veriyordu. Mat bir aydınlıkla gölcüğün dibi de görülüyordu ve o haliyle koyu düşüncelere dalmıştı sanki. Gerçekten de deve gözüne benziyordu. Ayni anda, çoban yardımcısı o genç kızı andım. Adını sormaya bile fırsat bulamamıştım. Şimdi neredeydi o perçemli sevimli kız?</p>

    <p class="Temel-Paragraf">Pulluğun yanına gelince hiç vakit kaybetmeden işe koyuldum. Pulluk demirlerini gücümün yettiği kadar yu­karı kaldırdım, ateşi yaktım. Fenerin de çok yararı oldu. Civataları söküyor, somunlara takıyor ve sonra kaybolma­sınlar diye kasketime koyuyordum. Hemen hemen bü­tün geceyi pulluğun altına uzanıp çalışarak geçirdim. Somunları yerine oturtmak oldukça zordu, üstelik biçimsiz, pek uygun olmayan yerlere koydukları için kolay sökülmüyordu. Öte yandan ateş de gittikçe zayıflıyor, ışık vermiyordu. Bu yüzden ara sıra pulluğun altından çıkıp üfleyerek ateşi canlandırmaya ça­lı­şıyordum. Aradan kaç saat geçtiğini bilmiyorum ama, bütün bıçakları değiştirinceye kadar bir dakika bile dinlenmedim. Sonra, bir siste dolaşır gibi traktöre kadar yürüdüm, uyumak için sürücü kabinine girdim. Yığılıp kalmışım orada. Ama ağ­rıları, kanayan parmaklarımın sızısını bütün gece duydum.</p>

    <p class="Temel-Paragraf">Sabahleyin erkenden Kalipa uyandırdı beni.</p>

    <p class="Temel-Paragraf">- Kemal, ben radyatörün suyunu koydum, gel su dökeyim de sen de elini yüzünü yıka, dedi.</p>

    <p class="Temel-Paragraf">Bana hiç soru sormadı, bu da hoşuma gitti. İnsanın sızlanması her zaman iyi bir şey olmuyor. Yıkandıktan sonra bana küçük bir paket içinde yiyeceğimi ve bir şişe de carma verdi. Carma, kavrulmuş buğdayla yapılan hafif ekşi bir içecektir. Carma çok iyi geldi bana. Şüphesiz, beni her zaman gözeten Aldey hazırlamıştı bunu.</p>

    <p class="Temel-Paragraf">Daha sonra Abakir de geldi ve hiçbir şey söylemedi. Zaten söylenmesine, sataşmasına fırsat vermemiştim. Traktörü pulluğa yanaştırdı, bağlama halkasını geçirdim ve tarlayı sürmeye başladık. Ama o gün pulluğun üzerinde daha sağlam oturuyordum. Mademki ilk sı­navı başarıyla vermiştim, sonuna kadar götürebilirdim bu işi.</p>

    <p class="Temel-Paragraf">Önümde, sürücü kabininde, yine o dik ve kalın ense vardı. Traktör yine tırtıllı tekerleklerinin şakırtısı, motorun gürültüsüyle hiç durmadan ilerliyordu... Ben de bir gün önce olduğu gibi, kaldırma koluna sımsıkı yapışarak oturuyordum yerimde.</p>

    <p class="Temel-Paragraf">Öğlenleyin Abakir birdenbire motoru susturdu:</p>

    <p class="Temel-Paragraf">- İn aşağı, biraz mola vereceğiz! dedi.</p>

    <p class="Temel-Paragraf">Traktörün gölgesinde, yerde, hiç konuşmadan oturuyorduk. Abakir, dişlerinin arasında sıka sıka bir sigara içti. Sonra iş tulumunu ve gömleğini çıkardı. El­biselerin üzerinde güneşlenmeye yattı. Kaslı, kalın ve yağlı bir sırtı vardı. Benim canım da güneşlenmek is­tedi. Gömleğimi çıkardım, tam yere serip üzerine uzanacağım sırada, Aba­kir, sıcaktan pelte gibi olmuş asık suratını bana çevirdi ve emretti:</p>

    <p class="Temel-Paragraf">- Sırtımı kaşı!</p>

    <p class="Temel-Paragraf">Onun emrini hemen yerine getireceğimi sanmış, ağır­laşan kafasını ellerinin üzerine koymuştu.</p>

    <p class="Temel-Paragraf">Ben hiçbir şey söylemeden duruyordum.</p>

    <p class="Temel-Paragraf">Başını kaldırmadan, tehdit eder gibi omuzlarını oyna­tarak:</p>

    <p class="Temel-Paragraf">- Ne dediğimi duymadın mı? diye bağırdı.</p>

    <p class="Temel-Paragraf">- O söylediğini yapmayacağım.</p>

    <p class="Temel-Paragraf">- Ben de yapacaksın diyorum!</p>

    <p class="Temel-Paragraf">Kollarıyla sürüklenerek bana yaklaştı:</p>

    <p class="Temel-Paragraf">- Hadi, bekletecek misin daha?</p>

    <p class="Temel-Paragraf">Biraz geri çekildim:</p>

    <p class="Temel-Paragraf">- Her zaman “Ben bir işçiyim, herkesi ben beslerim” diye böbürlenirsin. Sen sadece çalıştığın için işçisin, aslında sende ruh yok, işçi ruhu yok. Sen bir bey, bir paşa olmalıymışsın!</p>

    <p class="Temel-Paragraf">- Olmak isterdim elbet, sen de benim canımı sıkıyorsun ha!</p>

    <p class="Temel-Paragraf">Ve birden burnuma bir fiske vurdu.</p>

    <p class="Temel-Paragraf">Ben yumruklarımı sıkıp üzerine yürüdüm. Sanki o da bunu bekliyordu. Son günlerde iyice biriken hınç ve kiniyle, korkunç bir yumrukla beni yere yuvarladı. Dizlerimin üzerinde güçlükle doğruldum. Öfkeden kudurmuş gibiydim, gözlerim hiçbir şeyi görmüyordu. Bir daha atıl­dım üzerine. Ama, hemen hemen her yum­rukta yere in­diriyordu beni.</p>

    <p class="Temel-Paragraf">Demir gibi yumruklarını indirdikçe:</p>

    <p class="Temel-Paragraf">- Yumruklarımın gücünü görecek, tadını anlayacaksın! Ruhum var mıymış, yok muymuş, onu da anlayacaksın! diyordu.</p>

    <p class="Temel-Paragraf">Ben de her düşüşte ayağa kalktım, tek kelime söylemeden hınçla saldırdım. Ben hep yüzüne vuruyor, o hayvan ağzını dağıtmaya çalışıyordum, o ise karnıma, göğsüme, kaburgalarıma indiriyordu yumruklarını.</p>

    <p class="Temel-Paragraf">Son düşüşte sendeleyerek, gücümü yitirmiş halde yine saldırdım. Ama bu defa, koca kolunu, kasabın satır vu­rurken yaptığı gibi hıklayarak olanca gücüyle enseme indirdi. Ve ben boylu boyumca yere uzandım kaldım. Ba­ğırmamak, inlememek için dudaklarımı ısırıyordum.</p>

    <p class="Temel-Paragraf">- Yat bakalım, yat! Üniversiteli! Toprağı kokla biraz, nasıl kokuyormuş öğren! dedi ve patlayan dudaklarındaki kanı tükürüp derin bir soluk aldıktan sonra ekledi: Bak bakalım, taş heykeller üzerine nutuk atmaya benziyor muymuş?</p>

    <p class="Temel-Paragraf">Sonra gidip, dövüşürken çiğnenen elbiselerini aldı, to­zunu silkti. Görevini yapmış, dersini vermiş bir insanın rahatlığıyla giyinmeye başladı.</p>

    <p class="Temel-Paragraf">Her şeye rağmen bu kavgayı asıl kazananın ben olduğumdan onun da hiç şüphesi yoktu. Gerçi o balyoz gibi yumrukları yeyip yere serilen bendim. Bu kavgada ben, hak için, gerçek için dövüşmek gerektiğini anlamıştım. Sizi dövenle dövüşmenin bir görev olduğunu da anlamıştım. İşte benim zaferim bu idi...</p>

    <p class="Temel-Paragraf">Abakir, giyinirken ve iş tulumunu sırtına geçirirken ben de biraz dinlenmiş, kendime gelmiştim. O motoru çalıştırınca hemen kalkıp giyindim, pulluktaki yerime oturdum.</p>

    <p class="Temel-Paragraf">Traktör, patırtılar, gürültülerle, kaldığı yerden tarla boyunca ilerlemeye devam etti. Şimdi karşımda, sürücü kabininde yine o kalın ense vardı. Ve ben de pulluğun kaldırma koluna sımsıkı yapışmış bir pullukçu idim.</p>

    <p class="Temel-Paragraf"> </p>

    <p class="Baslik-Orta"><span class="Yildiz char-style-override-4">*</span></p>

    <p class="Baslik-Orta"><span class="Yildiz char-style-override-4">* *</span></p>

    <p class="Temel-Paragraf"><span class="Yildiz char-style-override-8"> </span></p>

    <p class="Temel-Paragraf">Günlük hayatımızda bazı değişiklikler olmuştu. Kam­yonlara yükleyerek, çift atıyla birlikte bir araba göndermişlerdi bize. Ekilecek tohumlar tarlalara bu araba ile taşınacaktı. Arabayı sürecek bir adam da gön­derilmişti. Böylece, su taşıyıcısının işi de kolaylaşmış oluyordu. To­hum ekme işini öbür traktörü kullanan Sadabek ile Es­kirep yapacak, Abakir ile ben tarla sürmeye devam edecektik.</p>

    <p class="Temel-Paragraf">Çok önemli bir haber daha:</p>

    <p class="Temel-Paragraf">Birkaç gün önce, öğle yemeğinden sonra, arabayla tarlaya giderken, kaynağın yanında çoban yardımcısı kızı gördüm. Atlayıp indim arabadan. Araba sürücüsü dizginleri çekip atları durdurmak istedi ama Abakir engel oldu ona:</p>

    <p class="Temel-Paragraf">- Oyalanma, geç kalıyoruz, sür! dedi asık suratla.</p>

    <p class="Temel-Paragraf">Genç kıza doğru koştum. O da koyunları bırakarak bana doğru yürüdü. Ama yanına kadar gitmedim: İşe vaktinde yetişmek için arabayı kaçırmamalıydım.</p>

    <p class="Temel-Paragraf">- Merhaba! diye bağırdım.</p>

    <p class="Temel-Paragraf">- Merhaba! diye cevap verdi o da durarak.</p>

    <p class="Temel-Paragraf">Onu gördüğüme çok sevinmiştim ama ne söyleyeceğimi bilemiyordum.</p>

    <p class="Temel-Paragraf">- Artık su arabasıyla görmüyorum sizi. Şimdi ne iş yapıyorsunuz orada?</p>

    <p class="Temel-Paragraf">- Artık traktörde çalışıyorum! diye cevap verdim biraz böbürlenerek. Orada, ta oradaki tarlada çalışıyoruz! Kusura bakmayın, hemen gitmeliyim..</p>

    <p class="Temel-Paragraf">- Koşun, gidin, dedi el sallayarak.</p>

    <p class="Temel-Paragraf">Arabaya doğru koşmaya başladım. Bir ara durup geri bakmaktan da kendimi alamadım. Genç kız ayni yerde duruyor, beni seyrediyordu. Araba beni beklemedi ama ben çok sevinçliydim ve kuş gibi uçuyordum sevincimden. Kızın bana el sallaması ve bozkırın bahar havasında koşmak ne güzel şeydi! Ne büyük mutluluktu!</p>

    <p class="Temel-Paragraf">Ertesi gün tarlanın yakınına kadar geldi. Küçük bir tümseğin üzerinde durarak kuzuları, koyunları otlatıyordu. Bir dakikalığına da olsa yanına gitmeyi, onunla konuşmayı çok istiyordum ama, Abakir izin vermezdi ki! Böyle şeyden anlayacak adam mıydı? Onun için hiçbir şey söylemedim ona.</p>

    <p class="Temel-Paragraf">Sonraki gün kız yine yakınımızdaki bir tepede görününce Abakir ile ben, büyük bir gürültü ile çalışan traktörün yanındaydık. Abakir motorun bilmem nesine bakıyor, ayar yapıyordu.</p>

    <p class="Temel-Paragraf">- Ne dolanıp duruyor bu kız buralarda? diye sordu Abakir.</p>

    <p class="Temel-Paragraf">- Bilmiyorum.</p>

    <p class="Temel-Paragraf">- Adı neymiş?</p>

    <p class="Temel-Paragraf">- Adını da bilmiyorum.</p>

    <p class="Temel-Paragraf">- Hadi oradan mektepli! dedi alaylı bir sesle.</p>

    <p class="Temel-Paragraf">Böyle derken ‘tuh sana!’ der gibi yere tükürdü ve tümsekte duran kıza bir göz attı:</p>

    <p class="Temel-Paragraf">- Fıstık gibi kız ha!</p>

    <p class="Temel-Paragraf">Ona öfkeyle baktım.</p>

    <p class="Temel-Paragraf">- Hadi artık geç yerine! diye tersledi beni.</p>

    <p class="Temel-Paragraf">Yerime geçtim ve işe koyulduk.</p>

    <p class="Temel-Paragraf">Bu sırada çoban kız da koyunlarını aşağı doğru sürmüş, tarlaya yüz metre kadar yaklaşmıştı. Ah bir yanına varsam, onunla oturup konuşsak, ya da sadece seyretsem onu, o güzel perçemini!</p>

    <p class="Temel-Paragraf">Traktör birden durdu. Abakir kabinden başını çıkararak beni çağırdı:</p>

    <p class="Temel-Paragraf">- Lövyeyi sabitleştir ve gel buraya!</p>

    <p class="Temel-Paragraf">Niçin olduğunu çok merak etmiştim. Yanına vardım. İş sırasında beni kabine sokmazdı hiç. Oysa şimdi kendi yerini veriyordu bana:</p>

    <p class="Temel-Paragraf">- Geç şuraya otur, traktör sürmesini öğren.</p>

    <p class="Temel-Paragraf">Şaşırmıştım. Hiç ummadığım, beklemediğim bir şey­di bu. Ne oluyordu bu adama? Yoksa artık bana iyi davranmaya mı karar vermişti? Hiç düşünmeden sürücü koltuğuna oturdum. Söyleyeceği her şeyi yapmaya hazırdım.</p>

    <p class="Temel-Paragraf">- Önce şu pedala bas. Tamam. Vites kolunu şöyle şuraya getir. Tamam. Şimdi yavaş yavaş pedalden ayağını çek. Vites kolunu bırakma...</p>

    <p class="Temel-Paragraf">Motor çalıştı, yürüdü, dosdoğru gitmeye başladı. Sevinçten nefesim kesilecekti nerdeyse. O anda başka hiçbir şey yoktu aklımda. Başka hiç mi hiç bir şey il­gi­len­dirmiyordu beni. Tek bir şey düşünüyordum: Traktörü çalıştırmak ve bu makinenin her şeyini öğrenmek! Uzun zamandan beri istediğim, hayal ettiğim bir şeydi bu. Ve işte şimdi direksiyon benim elimdeydi ve onu ben yürütüyordum. Tırtıllı tekerlekleriyle toprağı pençeleyerek ta­kırtılar, şakırtılarla ilerliyordu traktör. Bu traktörün, bu makinenin bir parçasıydım ben şimdi. Bütün dikkatimi yapacağım işe, neyi nasıl hareket ettireceğime vermiştim.</p>

    <p class="Temel-Paragraf">Tarlanın ucuna gelince başarılı bir dönüş yaptım. Pullukta bir pullukçu oturmadığı için geride sürülmedik ya da kötü sürülen yerler bırakıyordum ama bunun pek önemi yoktu o sırada. Anarkay’da toprak çoktu nasıl olsa. Ben şimdi traktör sürmesini öğreniyordum ve önemli olan buydu!</p>

    <p class="Temel-Paragraf">Böylece tarlanın bir ucundan öbür ucuna gittik geldik. Artık yüreğim korkudan küt küt atmıyordu ve kendime güvenim ise iyice artmıştı.</p>

    <p class="Temel-Paragraf">Abakir, sesini iyice duyurmak için kulağıma bağırdı:</p>

    <p class="Temel-Paragraf">- Hadi Üniversiteli, izden ayrılmamaya çalış. Ben biraz seni yalnız bırakacağım, bir şey olursa motoru hemen durdur...</p>

    <p class="Temel-Paragraf">Traktör yürümeye devam ederken atlayıp indi, üstünü başını düzelterek çoban kızın olduğu yere doğru yürüdü. O sırada kız çok yakınımızdaydı. İşte o zaman anladım Abakir’in asıl amacını. Beni sürücü koltuğuna oturtmasındaki art niyet buymuş demek!</p>

    <p class="Temel-Paragraf">Abakir şimdi kızın yanındaydı ve pek neşeli, pek rahat gevezelik ediyordu onunla. Niçin keyfi yerinde olmasın ki? İş yürüyordu, traktör uzakta değildi gerekince koşup gelebilirdi!</p>

    <p class="Temel-Paragraf">Abakir’in bu oyunu hiç hoşuma gitmedi. Ama ayni zamanda sevinçliydim. Traktörü ben sürüyordum çünkü. Sürücü koltuğundan o genç kıza el sallayarak bir çift tatlı söz söylemeyi ne kadar isterdim! Ama Abakir oradaydı, kara çalı gibi duruyordu aramızda. Kıza neler anlatıyordu acaba ve kız ona ne cevap veriyordu? Bu adama yüz vermese, ondan uzak dursa çok iyi ederdi...</p>

    <p class="Temel-Paragraf">Genç kız sürüsünü toplayıp gidinceye kadar traktörü tam birbuçuk saat ben sürdüm. Abakir dönüp geldiği zaman, kızdan yüz bulup bulmadığını anlamam mümkün olmadı. Her zamanki kibirinden başka bir şey yoktu yüzünde. Bıyık altından sırıtarak bana:</p>

    <p class="Temel-Paragraf">- Hadi bakalım mektepli, yerine geç! dedi omuzu­ma vurarak.</p>

    <p class="Temel-Paragraf">Hiçbir şey söylemeden traktörden atladım.</p>

    <p class="Temel-Paragraf">Genç kız ertesi gün yine geldi. Abakir beni bir kere daha sürücü koltuğuna oturtarak kızın yanına gitti. Kız hiç gelmese çok daha iyi olurdu. Ben traktörden ayrı­la­mıyor, onların konuşmalarına da ilgisiz kalamı­yor­dum.</p>

    <p class="Temel-Paragraf">Onların bulunduğu yöne kaygılı bakışlar fırlatarak “Na­sıl etsem, ne yapsam da uyarsam kızı? Ona hiç yüz vermemeli, hiç konuşmamalı... Ama, insanların birbirleriyle konuşmalarını nasıl yasaklarsınız? Karşısındakinin nasıl bir insan olduğunu kendisi anlamalı...” diye düşünüyordum.</p>

    <p class="Temel-Paragraf">Bu defa kız orada fazla kalmadı. Koyunlarını topladı ve hiç ardına bakmadan hızlı hızlı uzaklaştı oradan.</p>

    <p class="Temel-Paragraf">“Beni bağışla tatlım” dedim içimden. “Oradan çabuk uzaklaşmakla çok iyi ettin. Bir gün seninle yine karşılaşacağız. Eğer buralara bir kere daha gelirsen traktörde kalıp seyretmeyeceğim seni. Koşup yanına geleceğim. Ama şimdi durma git, uzaklaş perçemli güzel kız...”</p>

    <p class="Temel-Paragraf">Bir defa daha karşılaşmak umudum boşuna idi. Kız bir daha hiç gelmedi oralara. Tam üç gün, ikimiz de onun gelmesini bekledik durduk. Tabii birbirimize ondan hiç söz etmiyorduk. Abakir her zamankinden daha kaba ve sert davranıyordu. Bana yine kin ve nefretle baktığını çok iyi anlıyordum gözlerinden. Ama, artık ben de nefretimi gizlemiyordum ondan. Kızı gücendirecek, kızdıracak şey­ler söylediği besbelliydi. Onu bu adamın şerrinden, kabalığından koruyamadığım için kendimi suçlu buluyor, çok rahatsız oluyordum. Kendi kendime söz verdim: İlk fırsatta kızı arayıp bulacak, onunla açıkça, yürekten, her şeyi konuşacaktım. Bu fırsatı hep aradım, karşılaşacağımız günü umutla, sabırsızlıkla bekledim durdum.</p>

    <p class="Temel-Paragraf">İşte o günlerden birinde tarlada yağmura tutulduk. Sağnak ansızın bütün şiddetiyle geldi. Dolu ile karışık bir bozkır sağnağı idi bu. Bir anda su birikintileri oluştu. Uğul uğul inen damlalar bu birikintilerde sıçrayıp kabarcıklar meydana getiriyordu. Yağmur böyle şiddetli yağıyordu ama Abakir yine durdurmuyordu traktörü. Aksine, her zamankinden daha hızlı sürüyordu. Yağmur altında sırılsıklam olmuş, titriyordum ve bir kere bile dönüp bana bakmıyordu.</p>

    <p class="Temel-Paragraf">Sürülen ve suyu emen toprak pulluğun bıçaklarına to­pak topak yapışıyordu. Çamurlar sıçrıyor, dizlerime kadar çıkıyordu. Sonunda ıslak kesekler tırtıllara yapıştı ve dönmelerini iyice güçleştirdi de durmak zorunda kaldı. Durduğu zaman koltuğuna yaslanıp bir sigara yaktı ve keyifli keyifli oturdu. Herhalde gidip yanına sığınmam için yalvarmamı bekliyordu. Ama artık yağmurdan kaçmama hiç gerek kalmamıştı. Sırıl sıklam olmuştum nasıl olsa, yağmur iliklerime kadar işlemişti. Yerimden inmedim. Yağmur sularıyla üzerimdeki çamurları sile sile oturdum orada. Yağmurdan korumaya çalıştığım tek şey, not defterimdi. Okuduğum kitaplardan çıkardığım notlar vardı o defterde. Onu ıslanmaktan ve çamurdan korumak için çizmemin koncuna sokmuştum.</p>

    <p class="Temel-Paragraf">Yağmur, başladığı gibi ansızın dindi. Hemen ardından gökyüzü açıldı. Gökyüzü yıkanmış, durulmuş, pırıl pırıldı şimdi. Anarkay bozkırı şimdi daha da genişlemiş, daha da büyümüş gibiydi. Anarkay’ın üzerinde, büyük bir gök­kuşağı oluştu. Evrenin en güzel, en tatlı renkleriyle bütün bozkırı kucaklıyordu. Gök maviydi, saydam ve masmavi... Gökkuşağı sayısız renkleriyle ışıldıyor, pelin kaplı otlar da pırıl pırıl, ıslak ıslak parlıyordu.</p>

    <p class="Temel-Paragraf">Toprak çok çabuk kuruyordu. Üzerimde, gökyüzünde, bir kartalın, geniş güçlü kanatlarını açarak süzüle süzüle döndüğünü gördüm. Sanırdınız ki onu o kadar yükseklere çıkaran kendi gücü, o büyük kanatları değil de, toprağın güçlü nefesi, yukarı doğru yükselen sıcak hava akımlarıydı.</p>

    <p class="Temel-Paragraf">Yeni, büyük bir güç doğdu içimde. Yeniden dünyaya gelmiş gibiydim, Anarkay üzerine yeniden güzel düşler kur­maya başlamıştım. Evet, şimdi ben bu topraklara da­ha sağlam basıyordum ayaklarımı. Düşüncelerime kimse gölge düşüremez, bozkırın güzel ve mutlu geleceğine i­nan­­mamı kimse engelleyemezdi. Bir şair değildim, ama okul gazetesinde bazı şiirlerimi yayınlamışlardı. Şimdi de not defterimi çıkarmış, o güzelliğin verdiği ilhamla aklıma gelen dizeleri yazmaya başlamıştım:</p>

    <p class="Temel-Paragraf">Kurday Yaylasının ardında</p>

    <p class="Temel-Paragraf">Yüzyıllardır ayak basmamış bir diyar,</p>

    <p class="Temel-Paragraf">Kışın kar fırtınalarının dolaştığı,</p>

    <p class="Temel-Paragraf">Yazın yakıcı sıcakların kavurduğu bir ülke var:</p>

    <p class="Temel-Paragraf">Anarkay bozkırı uzanır buralarda...</p>

    <p class="Temel-Paragraf">Biliyorum, inanıyorum ki o gün gelecek,</p>

    <p class="Temel-Paragraf">Anarkay pelinlerle kaplı bir bozkır değil,</p>

    <p class="Temel-Paragraf">Bir bolluk, mutluluk ülkesi olacak...</p>

    <p class="Temel-Paragraf">Kargacık burgacık bir yazıyla karaladığım bu dizelerin bir değeri olup olmadığını düşünecek halde değildim o anlarda. Beni üzen başka bir şey vardı: İçime dolup taşan duyguların yüzde birini bile anlatamamıştım. Kurduğum düşleri, duygularımı daha iyi dile getirmek için kafa yorarken, biri, elimden defteri çekip aldı. Dönüp baktım:</p>

    <p class="Temel-Paragraf">- Ne o, aşk mektubu mu yazıyorsun? diye alaylı alaylı gülüyordu Abakir. Demek kızın gönlünü şiirlerinle çeleceksin?</p>

    <p class="Temel-Paragraf">Yerimden hiddetle fırladım:</p>

    <p class="Temel-Paragraf">- Ver o defteri! Sana ait olmayan bir şeyi okumak hiç de iyi bir şey değil!</p>

    <p class="Temel-Paragraf">- Bana akıl mı öğreteceksin! İyi olsun olmasın, okurum ben. Hem neyin iyi olduğunu da bilirim. Çek elini!</p>

    <p class="Temel-Paragraf">Traktöre koşup bir tornavida aldım ve üzerine yürüdüm:</p>

    <p class="Temel-Paragraf">- Yaa, öyle mi?</p>

    <p class="Temel-Paragraf">Abakir önce beni tehdit etti:</p>

    <p class="Temel-Paragraf">- Dur, biraz dur, yoksa karışmam!... Aa, ne saçma şeyler bunlar! Delilik!</p>

    <p class="Temel-Paragraf">Defterimi geri verdi. Bir an sonra da koca bozkırda yankılanan bir kahkaha attı. Kahkaha değil, kişneme idi bu, anırma idi!</p>

    <p class="Temel-Paragraf">- Anarkay ülkesiymiş! Kah! kah! kah! Ne kadar aptalmışsın meğer! Gerçekleri olduğu gibi görmeleri için senin gibilerin hepsini toplayıp getirmeli buraya. Ne işin varmış bu Anarkay’da! Kah! kah! kah! Demek daha nasıl bir yer olduğunu anlamadın burasının. Kışın burda kal da bakalım aynı türküyü söyleyebilecek misin? Bak nasıl bir hava, nasıl bir şarkı söylersin o zaman!</p>

    <p class="Temel-Paragraf">- Ne yapacağımı sen söyleyemezsin bana! İster kalırım, ister giderim. Sen kendi durumunu düşünsen daha iyi edersin..</p>

    <p class="Temel-Paragraf">- Düşünecek ne varmış benim durumumda? diye bana daha da sokuldu: İstediğim zaman istediğim yere giderim, nereye gitsem ekmeğimi çıkarırım!</p>

    <p class="Temel-Paragraf">Tam uzaklaşırken bir şey hatırlamış gibi durdu, sonra bana iyice sokuldu. Öfkeli, boğuk bir sesle:</p>

    <p class="Temel-Paragraf">- Bak mektepli, dedi, o kızı aklından çıkar, ona yak­la­şayım deme sakın... Yoksa seni gebertirim!</p>

    <p class="Temel-Paragraf">- Bunu ileride görürüz!</p>

    <p class="Temel-Paragraf">- Tekrar ediyorum, aklına bile getirmeyeceksin o kızı!</p>

    <p class="Temel-Paragraf">Birdenbire acıdım ona. Kendisinden başka türlü dü­şünen herkese kin ve nefret duyan bu adama bir merhamet uyandı içimde. Çok sakin bir sesle cevap verdim:</p>

    <p class="Temel-Paragraf"><span>- Sen toy bir çocuk değilsin. Bazen çok doğru şeyler söy­lüyorsun ama bilerek değil, k</span><span>örü körüne söylediğin lâflar bunlar. Şunu bilmelisin ki, hiç kimse bir başkas</span><span>ının düşünmesine, bir şeyi arzu etmesine ya da hayaller kurmasına engel olamaz. İnsanları hayvanlardan ayıran da işte bu d</span><span>üşünme, hayal etme özellikleri, düşünme yetileridir.</span></p>

    <p class="Temel-Paragraf">Sözlerimin bir etkisi olup olmadığını bilmiyorum ama, hiç sesini çıkarmadı. Traktöre yaklaştı, yerine oturup birden marşa bastı. Motor yavaş yavaş çalışmaya başladı. Artık işe koyulmanın zamanı gelmişti.</p>

    <p class="Temel-Paragraf">İşte o andan itibaren de ben düşlerimden hiç ayrılmadım. Bunlar benim düşlerimdi. Onlar üzerinde durmaya yeniden hak kazanmıştım. Artık beni hiç ter­ketmiyor, içimde daha da açılıp büyüyorlardı.</p>

    <p class="Temel-Paragraf">Akşam, herkes yatmaya hazırlanırken çadırdan çıkarak kaynağa doğru yürüdüm. Beni oraya bir şey çekiyordu sanki, ayrıca yalnız kalmak da istiyordum.</p>

    <p class="Temel-Paragraf">Gökyüzü bütün yıldızları kucaklayacak kadar geniş de­­ğildi. Bu yüzden ufuklardan taşıyor, yeryüzüne dökülü­yorlardı sanki. Ama birçokları, belki benim tepemde bu­lunanların hepsi, gelip kaynağa inmişlerdi. O küçücük gölcükte ışıl ışıl yanıyorlardı. Ve gölcük de gökyüzü kadar derin görünüyordu o haliyle. Yıldızlar suyun yüzünde öyle ışıldıyorlardı ki, onları oradan kova kova alıp kıyıya dökmek geliyordu içimden. Yıldızlar, kıvrım kıvrım akan dere ile beraber de akıyor, dipteki taşları aydınlatıp parlatıyorlardı. Akıntısız, durgun olan yerlerde ise, göklerdeki kadar derin ve parlaktılar. Bozkırdaki bu kaynağın sularına baktıkça, onu, insan ruhunun aydınlandığı, sonsuz hayallere daldığı, bütün evreni içine alıp yansıttığı zamanlardaki haline benzettim.</p>

    <p class="Temel-Paragraf">Kaynağın başında oturuyor, çevreye bakıyor, karanlık ve sessiz bozkırı dinliyor, bütün benliğimle duyuyordum. Şimdi bozkır benimdi, içimdeydi, onu hayallerimle süsleyerek yeniden yaratıyordum. Ama kime anlatabilirdim bu düşlerimi, bu düşüncelerimi? Kiminle paylaşabilirdim? Nedenini açıklamak zor ama, bu duygularımı, bu düşüncelerimi paylaşabileceğim insanın, ancak adını bile bilmediğim o güzel perçemli kız olabileceğini düşündüm o an. O beni anlardı, duygularımı paylaşırdı. Kimbilir, belki onunla ilk defa bu­rada karşılaştığımız ve kaynağa “Deve Gözü” adını ver­diğimiz için böyle düşünüyordum.</p>

    <p class="Temel-Paragraf">Şimdi neredeydi acaba? Kendisini düşündüğümü biliyor muydu? Yakında bu toprakları sürme işini bitireceğiz. O zaman onu bulup buraya, bu kaynağın başına getireceğim. Ona bu Anarkay ülkesini anlatacağım. Şiirle değil elbet (o dizeleri okuyacak olsa bana güler). Anarkay bozkırının geleceği hakkında ne düşündüğümü basit ko­nuşma diliyle anlatacağım ona.</p>

    <p class="Temel-Paragraf">Kalkıp gitmeden önce, ışıl ışıl yıldızlarla donanmış gök­yüzünü bir kez daha kucakladım bakışlarımla. Gözlerimin de sevinçten, baktığım yıldızlar gibi ışıldadığını his­­sediyordum. Ama, tümseğin üzerinde, yüzyıllardan beri dikilip duran, belli belirsiz biçimdeki o kadın heykelini gördüm. O anda onun tek gözüyle ve kımıltısız, kayıtsız bakışlarla seyrettiğini düşündüm.</p>

    <p class="Temel-Paragraf">Ay doğmuş, epeyce yükselmişti. Birden, sürülmüş tarlanın ötesinden, iki karaltının ürkek adımlarla yaklaştığını gördüm. Bozkır ceylanlarıydı bunlar. Nereye gidiyorlardı? Kuşkusuz kaynağa, su içmeye. Ceylanlar tarlanın kenarına gelince durdular. Tuhaf şekilde kabartılmış, demir ve mazot kokan bu toprağa girmekten korkuyorlardı. Orada, ayın gümüş ışınlarıyla parlayan heykeller gi­bi, uzun süre hiç kımıldamadan kaldılar. Erkeğinin boy­nuzları vardı, dişisinin boyu biraz daha kısaydı. İkisinin de gözleri pırıl pırıl parlıyordu gecenin karanlığında. Dişi ceylan erkeğine iyice sokulmuş, tıpkı onun gibi ince boynunu dikmiş, kulaklarını kabartmış, şaşkın şaşkın bakıyordu... Ve herhalde korkular içinde kendi kendilerine so­ruyorlardı: “Ne olmuş bu bozkıra? Her zaman yürüdüğümüz yol nereye gitmiş? Hangi güç bu toprağın altını üstüne getirmiş?”</p>

    <p class="Temel-Paragraf">Ceylanlar sürülmüş tarladan geçmeyi göze alamadılar, geriye dönerek usulca uzaklaştılar. Kısa tüylü çevik vücutları, ayın hüzünlü ışıklarıyla parlıyordu.</p>

    <p class="Temel-Paragraf">Ceylanlar ürkmesin, rahatça uzaklaşsınlar diye, olduğum yerde bir süre kımıldamadan oturdum. Sonra kalkıp çadıra geldim. Karanlıkta yatağımı bularak uzandım, ama uzun süre gözüme uyku girmedi...</p>

    <p class="Temel-Paragraf">Gözüme uyku girmeden yatarken, fısıltılı konuşmalar duydum. Abakir’le Kalipa aynı yatakta yatıyorlardı. Belki ilk kez beraber olmuyorlardı ama ben hiç farket­me­­miş­tim. Kalipa, hıçkırıklarını duyurmamaya çalışarak ağlıyor, pek anlayamadığım bir şeyler söylüyordu.</p>

    <p class="Temel-Paragraf">Abakir uykulu bir sesle mırıldandı:</p>

    <p class="Temel-Paragraf">- Hadi kes artık. Biraz sabret, yakında şehre gideceğiz, orada her şey yoluna girer. Bir-iki gün yatakta ka­lırsın, hepsi o kadar. Boş yere üzülmene ne gerek var?</p>

    <p class="Temel-Paragraf">Kalipa üzüntülü bir sesle cevap verdi:</p>

    <p class="Temel-Paragraf">- Benim asıl üzüldüğüm şey o değil, ben kendimden nefret ediyorum, tiksiniyorum... Senin gibi bir adama na­sıl kapıldım? Neyini sevdim senin? İşte bunu anlamı­yo­rum. Hiç olmazsa başkalarına azıcık yararın dokunsaydı bari... Bir köpek gibi bağlandım sana...</p>

    <p class="Temel-Paragraf">- Korkma, pişman olmayacaksın. İşler bitince seni de götüreceğim.</p>

    <p class="Temel-Paragraf">- Biliyorum, pişman olacağım, ömür boyu pişmanlık duyacağım, ama yine de geleceğim seninle. Yalnız kalmak istemiyorum...</p>

    <p class="Temel-Paragraf">- Şşt. Yavaş konuş. Yaklaş bana. Niye sokul­mu­yor­sun. Sızlanıp duracağın yerde asıl.. aaa yastığı ıpıslak etmişsin...</p>

    <p class="Temel-Paragraf">Yorganı başıma çektim. Yüreğimi parçalayan bu ko­nuşmayı daha fazla duymamak için uyumak isti­yordum.</p>

    <p class="Temel-Paragraf"> </p>

    <p class="Temel-Paragraf"><span class="Yildiz char-style-override-8">*</span></p>

    <p class="Temel-Paragraf"><span class="Yildiz char-style-override-8">* *</span></p>

    <p class="Temel-Paragraf"><span class="Yildiz char-style-override-8"> </span></p>

    <p class="Temel-Paragraf">Güneş ısısını hergün biraz daha arttırıyordu. Sorokin de artık daha sık geliyordu bizi görmeye. Vaktimiz azdı. Sürülmüş yerler iyice kurumadan ekini ekmeli, işimizi bitirmeliydik. Sürülecek yeri bitirmek ve ekini ekmek için beş günümüz kalmıştı. Sorokin, ekinler kalktıktan sonra, sonbaharda hemen sürme işine başlayacağımızı, baharda yine ekim yapılacağını söylüyordu. Gelecek yıl birçok traktör gelecekmiş buraya. Sonra da bir <span class="Metin-Buyuk char-style-override-8" xml:lang="tr-TR">TABOM</span> (Tarım Aletleri Bakım ve Onarım Merkezi) kurulacakmış. Sorokin her şeyi düşünmüş, hesaplamıştı. Hiç durmadan bozkırın her yanını dolaşıyor, vadileri, tepeleri, çukurları inceliyordu. Bunları görüp tanımakla ye­tin­miyor, en küçük ayrıntıları bile iyice yerleştiriyordu kafasına. Bozkırdaki bir kum tanesini bile tanıyordu artık.</p>

    <p class="Temel-Paragraf">Çok sert geçen kış mevsiminde, kamyonlarla, uçaklarla hayvanlara yem taşıma işine de son verilecekti. Yem işini nasıl halledeceğini de düşünmüştü Sorokin.</p>

    <p class="Temel-Paragraf">Abakir’le ben, geç saatlere kadar toprak sürüyorduk. Geceleri tarlada yatıyor, sabah erkenden yine işe koyuluyorduk. İşimiz çok ağırdı ve bu yüzden Aba­kir’in bana sataşacak hali ve vakti kalmıyordu. Sanki beraber ça­lış­mı­yor, birbirimizi görmüyorduk. Bana şöy­le bir dönüp bakmıyordu bile. Ama yine de karanlık gözlerinde bana karşı duyduğu kini, düşmanlığı okuyordum. Ben de ona aldırmıyordum artık. İşimi yapıyor, hayallerimle yaşıyordum. Ben, o perçemli gü­zel kızı bulmak için, tepenin ar­ka­sındaki mezraya, çobanların yaşadığı o konaklama yerine gideceğim gü­nü bekliyordum sabırsızlıkla.</p>

    <p class="Temel-Paragraf">O gün, bozkırda başka bir düzlüğü sürmeye başlamıştık. İnsan bir işi severek yapar ve başarıyla sonuçlandırırsa, yenisine başlamak gerçekten çok zevkli olu­yor. Okulda, bir ödevi bitirip, yeni bir ödeve tertemiz bir sayfadan başlamak da beni çok sevindirirdi. Sabahleyin erken kalkıp, çiğnenmemiş karda kendi ayak izlerimi bırakmaktan da çok hoşlanırdım. İlkbaharda dağ yamaçlarına çıkıp, henüz hiç kimsenin farket­me­di­ği kır lâlelerini toplamak bana büyük zevk verirdi. Bu yenilikte, bu tazelikte her zaman beni çeken, coşkular içine salan bir şey olurdu.</p>

    <p class="Temel-Paragraf">Anarkay’da, hiç işlenmemiş toprakta pulluğun açtığı ilk iz, yeni başladığım temiz bir sayfanın ilk satırı, ayak basılmamış taze karda bıraktığım izler ve dokunulmamış kır lâleleri gibi zevk veriyordu bana.</p>

    <p class="Temel-Paragraf">Pulluktaki yerime oturmuş, ayaklarımın altındaki bıçakların toprakta ilk izi açışlarını hayran hayran seyrediyordum. Pulluğun bıçakları kuvvetle yerin derinliğine sap­lanıyor, göz kamaştıracak kadar ışıldıyor, kesekleri ya­­vaşça yana aktarıyorlardı.</p>

    <p class="Temel-Paragraf">Birden, uçtaki keskinin altından bir şeyin parladığını, dalga üzerinde görünüp kaybolan balık gibi, parlak demirde ışıldayıp toprağın altına girdiğini ve kaybolduğunu farkettim. Hemen yerimden sıçrayıp indim, parlayıp kaybolan o şeyin olduğu yere koştum, toprağı eşeleyip, ağır, parlak, uzunca bir maden çıkardım. Öyle güzel, öyle parlak bir şeydi ve ben de öyle heyecanlanmıştım ki, kollarımı yukarı kaldırarak bağırdım:</p>

    <p class="Temel-Paragraf">- Altın! Altın!</p>

    <p class="Temel-Paragraf">Bağırmamı duyan Abakir dönüp baktı, sonra traktörü durdurup yere atladı:</p>

    <p class="Temel-Paragraf">- Nedir o bulduğun? dedi.</p>

    <p class="Temel-Paragraf">- Altın buldum Abakir, altın!? Bak!</p>

    <p class="Temel-Paragraf">Önce yavaş, sonra hızlı adımlarla bana doğru yürüdü. Bulduğum güzel şeyi avucunun içine bıraktım.</p>

    <p class="Temel-Paragraf">- Hadi canım! dedi.</p>

    <p class="Temel-Paragraf">Elindeki şeye evire çevire baktı, gömleğinin yenine sürdü. Boğuk bir sesle:</p>

    <p class="Temel-Paragraf">- Burada altın ne arar? dedi.</p>

    <p class="Temel-Paragraf">Ama heyecanlanmış, yüzü sapsarı olmuştu. Bulduğum şeyin çentiklerine girmiş toprakları tırnağıyla çıkardı. Sonra, tarta tarta yine baktı.</p>

    <p class="Temel-Paragraf">- Hayır, altın olamaz, diye, pek belli bir hoşnutsuzlukla bulduğum şeyi bana verdi.</p>

    <p class="Temel-Paragraf">Ben sinirlenmiştim:</p>

    <p class="Temel-Paragraf">- Niçin olamazmış?! Baksana ne kadar ağır, en az sekiz yüz gram. Onikinci yüzyılda bu bölgeye Moğollar gelmişlerdi, ama daha önce Çin’i fethetmiş, yağmalamış, çok miktarda altın almışlardı. İşte onlardan kalmıştır bu altın!</p>

    <p class="Temel-Paragraf">Bulduğum şeyin gerçekten altın olmasını çok istediğim için böyle konuşuyordum. Öyle heyecanlıydım ki, söylediğim şeye yalnız kendimi değil, Abakir’i de inandırmaya çalışıyordum. Zaten onun da bunun altın olabileceği düşüncesiyle aklı başından gitmişti. Coşkulu coşkulu konuşmaya devam ettim:</p>

    <p class="Temel-Paragraf">- Bunun kaç yüz yıldan beri toprağın altında yattığını biliyor musun? Başka bir maden olsaydı şimdiye kadar çoktan paslanır, çürür giderdi. Ama bu paslanmamış, çün­kü saf altın! Burada, bu Anarkay’da, bir zamanlar çok büyük savaşlar oldu. Hem de ne savaş! O zamanlar, Han kılıçlarının kabzaları altından olurdu. Bu parça da bir Han kılıcının kabzası olsa gerek. Bak istersen, insanın eline ne rahat oturuyor, ne rahat tutuluyor!</p>

    <p class="Temel-Paragraf">Abakir parçayı alıp tuttu, tarttı. Sonra:</p>

    <p class="Temel-Paragraf">- Altın olmasa bile anlayan kişilere göstermeli, meraktan kurtuluruz hiç olmazsa. Sen pullukta oturuyorsun, düşürüp kaybedebilirsin, benim yanımda dursun daha iyi, dedi.</p>

    <p class="Temel-Paragraf">- Peki, sende dursun.</p>

    <p class="Temel-Paragraf">Abakir, o ağır şeyi cebine koydu ve ağırlaşan cebini okşaya okşaya traktöre doğru yürüdü.</p>

    <p class="Temel-Paragraf">İşimize devam ettik. Ben, bulduğum bu şeyi, bir hatıra olarak öğretmenim Aldiyarov’a vermeyi düşünüyordum. Böyle şeyleri toplardı ve zengin bir kollek­si­yonu vardı. Herhalde bulduğum bu nesne hakkında çok ilginç şeyler anlatacaktı.</p>

    <p class="Temel-Paragraf">Sonra, yorgunluktan altını unuttum. Traktörün pek düzensiz, izden çıka çıka gidişine sinirlenmeye başlamıştım. Abakir çok tuhaf şekilde sürmeye başlamıştı traktörü. Bazen duracakmış gibi yavaşlıyor, bazen de birden gaz vererek kulaklarımı sağır edecek kadar gürültü çıkarıyordu. Egzostan yoğun bir kara duman çıkıyor, bu duman bulutu yayılıp pulluğa, bıçakların altına iniyordu.</p>

    <p class="Temel-Paragraf">Böylece akşama kadar çalıştık. Güneş batmıştı ama hava henüz kararmamıştı. Abakir birkaç kez, oturduğu yerden dönüp bana baktı. Kararsız, tuhaf bakışlardı bunlar. Sonra durdu:</p>

    <p class="Temel-Paragraf">- Buraya gel! dedi elini sallayarak.</p>

    <p class="Temel-Paragraf">Traktöre çıkıp kabine oturdum. Abakir’in yüzü sap­sarıydı ve dalgın gözlerini de benden saklamaya çalışıyor gibiydi. Motor gürültüsünden güçlükle duyabildiğim bir sesle ve alnını silerek:</p>

    <p class="Temel-Paragraf">- Sana seslenecek gücüm kalmadı. Git pulluğun löv­yesini sabitleştir, sonra gel biraz sen sür traktörü. Ken­dimi iyi hissetmiyorum.. hastalandım galiba. Biraz açık havada yürüsem belki iyi gelir...</p>

    <p class="Temel-Paragraf">- Peki, git, dedim.</p>

    <p class="Temel-Paragraf">Ben bıçakların yüksekliğini sabitleştirip dönünceye kadar Abakir traktörden inmişti. Yüzü sapsarıydı, iyice solmuştu. Tek kelime söylemeden kamburunu çıka­rarak ağır adımlarla uzaklaştı.</p>

    <p class="Temel-Paragraf">“Ağır hasta olduğu besbelli. Herhalde midesi ağrı­yor, nasıl da birdenbire büzüldü” diye düşünüyordum. Sonra marşa bastım ve traktörü hareket ettirdim.</p>

    <p class="Temel-Paragraf">Traktör şimdi düzenli bir güçle ilerliyordu. Bir kere daha bana tabi olmuş, emrime girmişti. Her defasında ol­duğu gibi onu kullandığım için memnundum ve işi­mi iyi yapmaktan başka bir şey düşünmüyordum. Tarlanın u­cu­na geldim ve dönüş yaparak aksi yöne sürmeye devam ettim. Karanlık çökmeye, akşam serinliği kendini his­set­tirmeye başlamıştı. “İki tur daha yaptıktan sonra farları yakmam gerekecek” diye düşünüyordum. İşte o sırada, ilerideki yamaçtan birinin hızlı hızlı uzaklaştığını gördüm. Adam tepeye varınca aşağıya doğru koştu. Bir an için yalnız sırtı göründü. Sonra gözden kayboldu. Abakir idi bu! Nesi vardı? Nereye koşuyordu? “Belki ileride bir şey görmüştür” diye düşündüm. Ama koşamayacak kadar hastaydı. Çok tuhaf. Traktörü durdurdum, motorun sesi­ni biraz kıstım ve başladım bağırmaya:</p>

    <p class="Temel-Paragraf">- Abakiiiir! Abakiiiir!</p>

    <p class="Temel-Paragraf">Cevap vermedi. O zaman motoru iyice susturdum ve yine bağırdım:</p>

    <p class="Temel-Paragraf">- Abakiiiir! Nerdesin, cevap ver!</p>

    <p class="Temel-Paragraf">Akşam karanlığına bürünmekte olan tepelerden hiç bir ses çıkmadı, bana bir cevap veren olmadı.</p>

    <p class="Temel-Paragraf">Ya birdenbire kötüleşmiş, yere yığılıp kalmışsa, ya da acılardan kıvranıyorsa, kalkamıyorsa?! diye geçirdim ak­lım­dan. Traktörden atlayıp onun gittiği yöne doğru koşma­ya başladım. Tepeye kadar koştuktan son­ra durup her tarafa baktım. Kimseler yoktu. Yine koşup daha yüksek bir tepeye tırmandım. İşte o zaman gördüm onu. Düzlükte, epey uzakta, hızlı hızlı gidiyordu.</p>

    <p class="Temel-Paragraf">- Abakiiiir! Nereye gidiyorsun? diye olanca sesimle bağırdım. Ama o dönüp bakmadı bile. Az sonra da gö­rün­mez oldu. Sanki yer yarılmış, yutmuştu onu.</p>

    <p class="Temel-Paragraf">Orada bir süre öylece durdum. Sonra, şaşkın, kararsız adımlarla yürüdüm traktöre doğru. Ufukta, batan güneşin solgun ışıkları kayboluyor, şimdi karanlık, bütün te­peleri, düzleri sarıp kucaklıyordu.</p>

    <p class="Temel-Paragraf">Neye uğradığımı şaşırmıştım. Yürürken ayaklarım bir­­birine dolanıyordu. Karanlıkla birlikte çöken hüzünlü sessizlik bana birdenbire pek tuhaf, pek yabancı geldi. Boz­kır sanki ayak seslerimi ve düşüncelerimi dinliyordu. Abakir’i düşünüyordum. Ona, bu bölgede gerçekten olup bitenleri anlattığım zaman, bana hiç inanmıyor, alay edi­yordu. Sonra, o uğursuz altın parçası için uydurduğum şeyleri dinlerken aklı başından gitti. Ama yoo, hayır! Böylelerinin aklı başından gitmez. Buradan çekip gitmeyi çoktan kafasına koymuştu. Bunu bazen, sözün gelişi gibi, Sorokin’i korkutmak için de söylerdi. Zaten burada hiç kimse ile geçinemiyor, hiç kimseyi sevmiyor, herkesle kavga ediyordu. Ya Kalipa? Belki asıl kurtulmak istediği o idi. Kendisini seven ve hamile bıraktığı bu kadına ne ihtiyacı vardı? Ne yapacaktı onu? Belki haftalık ücretini almamış olsaydı kaçıp gitmezdi. Daha dün almıştı ücretini. Ayrıca fazla mesai karşılığı olarak da iyi bir para vermişlerdi. O, parasını hiçbir zaman çadırda bırakmaz, hep yanında taşırdı. Demek ki yalnız bir gün çalışmıştı ücretsiz olarak. Hele bulduğum o parça gerçekten altın ise!...</p>

    <p class="Temel-Paragraf">Kalipa’nın bar bar bağırdığını duyunca bu dü­şün­celerim yarıda kaldı.</p>

    <p class="Temel-Paragraf">- Abakiiiir! Kemaaaaal! Neredesiniz? diye bağırıyordu kadın.</p>

    <p class="Temel-Paragraf">Gece çalışması için bidonla su getirmişti bize. Bana doğru yaklaşarak merakla, kaygıyla sordu:</p>

    <p class="Temel-Paragraf">- Nereye defolup gittiniz! Meraktan çatlayacaktım... Çok da korktum! Traktör terkedilmiş duruyor. Bekli­yo­­rum, bekliyorum gelen yok!...</p>

    <p class="Temel-Paragraf">Ona ne diyebilirdim ki? Gerçeği söyledim:</p>

    <p class="Temel-Paragraf">- Abakir gitti, işi terketti Kalipa.</p>

    <p class="Temel-Paragraf">- Nee! Gitti mi? Ni..niçin? diye kekeledi Kalipa boğuk bir sesle.</p>

    <p class="Temel-Paragraf">- Bilmiyorum.</p>

    <p class="Temel-Paragraf">Altından hiç söz etmedim. Abakir adına ben utanıyordum.</p>

    <p class="Temel-Paragraf">- Demek gitti ha?</p>

    <p class="Temel-Paragraf">Kısa bir sessizlikten sonra sert bir hareketle bidonu arabadan indirip yere bıraktı.</p>

    <p class="Temel-Paragraf">- Öyleyse niye getirdim ben bu suyu buraya? diye söylendi.</p>

    <p class="Temel-Paragraf">Ben bidonu alıp radyatöre boşaltırken, Kalipa başını traktörün kabinine yaslamış, acı acı ağlıyordu.</p>

    <p class="Temel-Paragraf">Çok üzülmüştüm. Onu nasıl teselli edeceğimi bile­miyordum.</p>

    <p class="Temel-Paragraf">Kalipa’ya dönerek ve söylediğime kendim de inanma­ya­rak:</p>

    <p class="Temel-Paragraf">- Belki dönüp gelir, ağlama Kalipa, dedim yavaş bir sesle.</p>

    <p class="Temel-Paragraf">- Ona ağlamıyorum ben, dedi hıçkırıklarını tutamayarak.</p>

    <p class="Temel-Paragraf">Sonra birden bana döndü. Yüzü sel gibi akan gözyaşlarıyla ıpıslaktı:</p>

    <p class="Temel-Paragraf">- İnanmıştım, umut bağlamıştım ona. İnanılacak, u­mut bağlanacak adam mıydı o! Nesine inanmış, nesine güvenmiştim onun? diye öyle bir inledi, öyle bağırdı ki, bozkır bile yankı yankı inledi bu acılarla. Hıçkırıklar arasında devam etti: “Çalışkan bir işçi diye düşündüm, zamanla yatışır, durulur, içindeki kötülükler gider sandım. İyilikle, sevgiyle yüreğini yumuşatmaya, hırçınlığını gidermeye çalıştım. Nerde onda o ruh! O anlayış! At da çok çalışır, ama insan her şeyden önce bir insan olmalıdır... Ancak o zaman yaptığı işten mutluluk duyar, ancak o zaman yaptıklarının bir anlamı olur. Oysa Abakir bunu hiç anlamadı... Geldiği gibi çekip gitti. Ah, ah! Benim için ne utanç verici, ne alçaltıcı bir durum bu!...”</p>

    <p class="Temel-Paragraf">Şaşırmıştım, yüreğim parça parça olmuştu. Kalipa­ya acıyor, onun için çok üzülüyordum. Onun böyle bir adamı nasıl sevdiğini anlayamıyordum... Bu Abakir de­nen herif, Kalipa’yı terketmekle asıl mutluluğu da terketmiş olduğunu anlayacak olsa, Kalipa değil o ağlardı, kara kış­ta aç kalmış bir kurt gibi ulurdu.</p>

    <p class="Temel-Paragraf">Kalipa arabaya bindi ve başka tek kelime söylemeden gitti.</p>

    <p class="Temel-Paragraf"> </p>

    <p class="Baslik-Orta">*</p>

    <p class="Baslik-Orta">* *</p>

    <p class="Temel-Paragraf"> </p>

    <p class="Temel-Paragraf">Anarkay bozkırı sakin sakin uyuyordu şimdi. Ta uzaklardan bir lokomotifin keskin düdüğü duyuldu. Tren, eğimli yoldan, küçük pelin demetleri arasından ağır ağır geliyordu. Belki Abakir de şimdi bir yük trenine atlamış gidiyordu bir yerlere.</p>

    <p class="Temel-Paragraf">Cehenneme kadar yolun var alçak herif! Senin yokluğunla Anarkay hiçbir şey kaybetmez, biz de seni unutur gideriz, işimiz yarım kalmaz...</p>

    <p class="Temel-Paragraf">Onu bir daha düşünmek istemiyordum. Artık işe koyulmalıydım. Patırtısı, gürültüsü ile sessizliği bozan ve karanlığa korku salan traktörü hareket ettirinceye kadar epeyce uğraştım. Sürücü koltuğuna iyice yerleşip farları yaktım.</p>

    <p class="Temel-Paragraf">Şimdi bu makineden sorumlu olan bendim. Traktör benim buyruğumdaydı. Birden, o perçemli sevimli kızı hatırladım. O anda yanımda olmasını öyle yürekten is­tiyordum ki! Ona, pelin otlarıyla kaplı bu yabanıl bozkırda, çok güzel bir ülkenin kurulacağını anlatacaktım. Bu­na inandıracaktım onu. Bu güzel, görkemli ülke ANARKAY olacaktı.</p>

    <p class="Temel-Paragraf"> </p>
  </div>
</body>
</html>