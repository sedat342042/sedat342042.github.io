<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h2 dir="ltr" id="toc12" style="page-break-before:always">1</h2>

  <p class="Standard" dir="ltr">&nbsp;</p>

  <p class="Standard" dir="ltr">&nbsp;</p>

  <p class="Standard" dir="ltr">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çevir! Olmadı. Çevirmenle, kirişin ilmeğini kancasına yetiştireceksin ki, köpoğlu yay, gerilmiş bula kendini de, neye uğradığını bilemeye! Hadi beraber! Çevir! Oğlum Kerim, çelebilik istemem. Defleyemedin Yahşi imam'dan öğrendiğin miskinliği... "Fırtına gibi" dedim. Yay senden korkacak... "Yiğit dindeyim" diye katılıverecek... Karşında ak defter yok, kara düşman var! Yayı yıldırım gibi kuramadın mı, gitti gider, tatlı can, gideeer! Hadindi, tüh yüzüne... Aslıhan bunu senden iyi yapar, sefil Kerim! Öyle tutunca olur mu? Vah emeklerime, heyvah! Yıkıl, ne halt edersen et! Gel beriye Gâvuroğlu, gel ki seni görelim! Çevir! Tamam! Bir daha... Tamam! Yahu nedir? Oğlum Gâvuroğlu, ben senin gâvurluğundan şüphelensem gerek... Aslan Mavro, gizli dinler mi taşımaktasın haaa? Bu kıvraklık, bildiğim, Müslüman savaşçı kıvraklığı... Hadindi bir daha... Görsün de utansın bu Kerim, çevir! Tamam! Neden tamam? Çünkü "usta okçu olayım" diyen, çabalayacak ki yatkınlık peydahlaya... Her şeyin başı yatkınlık... El yatkınlığı, göz yatkınlığı, ille de, gönül yatkınlığı... Oğlum Kara Vasil'in Mavro, bu senin kardeşin Çelebi eskisinde, evet, bilek var, gözü de kör değil, gelgeldim, gönülsüz... Ne demişler, "Gönülsüz it, sürüye canavar alıştırır" denilmiştir. Aklı fikri başka yerde bunun... Korkarım okumakta... Ustasını, can alırcasına gözlemedi mi bir çırak, zanaatı kapabilemez. Şimdi, ikinci derse geçelim: Yayı kuruuup... Oku sadaktan çekiip... Yerleştirmemizle yallah edeceğiz ve de Allah'ın izniyle zımbalayacağız. Yayın savruntusuyla yüzümüzün üstüne düşmemeye bakacağız. Göreyim sizi yavrularım, "Bir" dediğimde, yay gerildi, "iki" ok kirişte... "Üüüç" yaydan çıktı, hedefe yapıştı. Hedefimiz nah, ortadaki yuvarlak... Hayın düşmanın, delinesi bağrı... Hadi Tanrı rast getire... Bir, iki, üç... Hani? Tüh ki ne kadar!.. Vurmuşsunuz kaç para? Çeviklik hani, çeviklik?.. Hayın düşman, "Bunlar acemi, biraz ağır olalım!" diye bekleyerek de he mi? Hayır, aklım kesti, yoktur sizde okçuluk yatkınlığı... Er meydanında, "Kabza" alırken siz beni yere baktırsanız gerek ve de, Daskalos rezilini kaskas güldürseniz gerek... Yazık! Hadi bir daha... Kur, çek, bırak... Olmadı. Ne denildiydi size dünkü gün? Okun ilki hedefe yapışmadan, ikinci yarı yolda, üçüncüsü yayda... Hani bakalım? Birinci hedefteyken, siz savruntuyu savuşturamamaktasınız. Hiç olmadı. Bu kaltabanlıkta usta okçuluğu altın bilezik edip takınamazsınız. Hızlılık isterim, vuruculuk isterim, delicilik isterim. Oka yaydayken güç yetirirsen yetirirsin, avanak Kerim, koyuverdin mi, gitti gider. Kaç kez dedim, "Okun vurması baht işi değil, ceht işidir! Pazı cehti sanma sırıtkan Mavro, bilim cehridir bu, şaplak gelmekte ensene... Hadi baştan... Aralıksız ok yağdıracağız, Allah'ın izniyle, hayın düşmana, yağmur gibi... Kur, çek, salıver... Sallantı istemem! Diri durulacak, demir kazık gibi...</p>

  <p class="Standard" dir="ltr" style="margin-left:0;margin-right:0;text-indent:18.859844px">Silah ustası Kaplan Çavuş'un arka avlusu çok genişti. Bir büyük sundurmanın altında, kocaman bir demirci ocağı, tavana asılı bir iple işletilir kocaman bir körük, irili ufaklı örsler, balyozlar, çekiçler, döküm kalıpları, yuvalarında boy sırası dizilmiş daha ince, demirci, tesviyeci avadanlıkları vardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Karşı duvardaki tahtalara ok talimlerinin çeşitli nişangâhları çizilmiş, köşedeki kalın çınarın dallarına kılıç eğitiminde kullanılan inceli kalınlı tellere sarılmış kar keçeleri, urganlar, adam gövdesi biçiminde içi yapağı dolu torbalar asılmıştı. Geniş bir tezgâhın üstünde, her cinsten, her boydan, her biçimden kılıçlar duruyordu. Çeşit çeşit kalkanlar sırayla duvara dayalıydı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Eskişehir dolaylarının en ünlü demircisi, en bilgili silah ustası Kaplan Çavuş, kolları sıvalı, külahı ensesine yıkılmış, elleri belinde duruyor, boyuna dilini çalıştırıyordu. Genellikle, yürümeyi, gezinmeyi sevmezdi ama, öğrencileri eğitmek için eline kılıcı alırsa, şaşılacak kadar değişik fırtına gibi dönmeye başlardı. Nedeni pek bilinmeyen bir kazada sağ yanağı yanıp sakalı bıyığı geri gelmediğinden yarı köse kalmıştı. Öyleyken kocaman kara gözleri canlı, yüzü her zaman güleçti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Delikanlılar, sadaklarındaki okların hemen hepsini hedefe saplayınca Kaplan Çavuş "Aferin" dememek için, suratını asmaya çalışarak biraz daldı, elini yüzünden geçirdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Anlaşıldı bırakın! Yeterince rezil ettiniz fukara yayları... Az biraz da kılıçları utandırın! Yazık emeklerime... Şebek maymunlarından öğrenci alaydım, sizden tez öğrenirdi silahşörlüğü... -Dalları duvarın üstüne sarkmış dut ağacındaki oğlana göz kırptı-: Haksız mıyım, Balabancık! Koca Tanrı adına tanıksın!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim'le Mavro, dalların arasına maymun gibi tünemiş on yaşındaki Balabancığı görünce gülümseyerek el salladılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Balabancık, Ertuğrul Bey'in kardeşi Dündar Alp'in kölesiydi. Şaşılacak kadar uzun kirpikli kocaman gözleri çocuk yüzüne garip bir güzellik veriyordu. Silahşörlüğe çok meraklıydı. Bitişikte kılıç şakırtıları duyunca sopa yemeği göze alarak dut ağacına çıkmamazlık edemiyordu. Dünyada biricik dostu. Kaplan Çavuş'un kızı Aslıhan'dı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş'un sorusuyla Balabancık, dalgınlıktan sarsılarak kurtulmuş, imrenişini saklamaya çalışarak biraz şaşkın, biraz da ürkek gülümsemişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Şimdi gelelim bakalım, bu kopuklar, bizim kılıçları nasıl maskara edecekler, arslan Balabancık!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Dündar Bey'in konağından hırslı bir kadın sesi: "Balabancık! Domuz gâvur! Balabancık dedim!" diye bağırınca, çocuk, maymun çevikliğiyle ağaçtan atlayıp gözden kayboldu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş, başını sallayarak yürüdü, elleri belinde bir zaman kılıçlara baktı. Çok sevdiği bu silahların başlarına kötü bir şey gelecekmiş de, buna pek üzülüyormuş gibi derin derin içini çekti. Kılıcı sağlı sollu, aynı ustalıkla kullanıyor, idmana girdi mi, pazısına bir başka güç, gövdesine bir başka çeviklik geliyordu. Genç öğrencilerinin acı kuvvetlerine, körük gibi işleyen sağlam ciğerlerine karşı, yarım saat kılıç sallamakta, "Daha sert... kıyasıya çalın şunları... Kıyasıya dedim kansızlar" diye naralanarak delikanlılara avluyu dar getirip ikisini de gerçekten bunaltmaktaydı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Seçin şurdan birer kalkan bakalım!.. Gene gittin demir kalkana yapıştın Gâvuroğlu...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Şakırtısı keyifli bunların, Kaplan Usta!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hamallığını n'apalım? Türkmen niçin sazdan yapmış kalkanı da üstüne ibrişimi sarıvermiş. Çünkü sevmez hamallığı... Kılıca geldi mi, kılıçşor, dilediği kılıcı kendi seçmek kanundur. Bileğine uygununu bulsun için, adam gibi çevirebilsin için... Ama, ustalar, "Kılıcın kendisi hafif, kesmesi derin gerek" dediler. Neden? Soluğan eder, cenk sırası ağır kılıç adamı... Korkma kılıcın hafifliğinden zağlı ise... Bilekte güç, kafada akıl olmayınca ağır kılıç n'apsın? Kılıcın çeliği has, elin terazisi dengeli gerek... -Bir kılıç seçti, birkaç kez gövdesini yükleyip çaldı-: Nah böyle ama, bileğinin terazisi bozuksa, fukara kılıç, pıttadak kırılır haaa cam gibi... Maskara olursun cenk alanında... "Yok mu bana bir sopa, aman Allah aşkına," diyerek dönelersin. Haydi göreyim sizi! Bugün kolumu sıyırana, gömleğimi yırtana halisinden bir Dağıstan kaması var!</p>

  <p class="Standard" dir="ltr" style="margin-left:0;margin-right:0;text-indent:18.859844px">Delikanlılar iki yandan kıyasıya yüklendikleri için avluyu birden keskin çelik şakırtıları kaplamıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş'un kızı Aslıhan, hamurlu ellerini göğsü yüksekliğinde tutarak kapıya çıktı. Babasının hiç gerilemeden iki kılıca karşı durduğunu görünce gözleri beğeniyle parladı. Öğrencilerin saldırırken yaptıkları yanlışları, hangi hamlelerde kılıçlarını kırdırmak, ellerinden düşürmek tehlikesi atlattıklarını görecek kadar ustaydı bu işte...</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim, bir haftadan beri hiç gönülsüz uğraştığı halde, umulmaz gelişme göstermiş, daha şimdiden çok yaman bir savaşçıya çatmadıkça kendisini koruyacak bilgiyi edinmişti. Eskiden de biraz idmanı olan Mavro, Kerim kadar kıvrak değildi. Kerim'in aklı, Mavro'nun savaşçı olma hırsı ağır basıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş saldırılarını hiç değiştirmeyen öğrencilere çıkıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele şunlara!.. Hep yukardan aşağı vurmak neyin nesi fikir sizler, yarma tokmalayan karılar gibi... "Kafayı gösterip dirseğe, diz kapağını gösterip boyun köküne" denilmedi mi? -Kızının seyre çıktığını görünce naralandı-: Haaayt diri durun, aha yettim!</p>

  <p class="Standard" dir="ltr" style="margin-left:0;margin-right:0;text-indent:18.859844px">Yüklendi, delikanlıları karşı duvara kadar sürdü. Yalnız bileğini ırgalayarak elindeki eğri Türkmen kılıcını, ikinci bir kalkan haline getiriyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Var ol Kaplan Çavuş! Kılıcın keskin ola!</p>

  <p class="Standard" dir="ltr" style="margin-left:0;margin-right:0;text-indent:18.859844px">Delikanlılar durup sese döndüler. Adamakıllı soluyorlardı. Yanakları kızarmıştı. Mavro yalvardı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bir kılıç kap gel Aslıhan bacı! Bu senin Kaplan babana güç yetiresimiz kalmadı bizim... Gel yetiş!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Size kılıç erliğinin sırrını daha vermedi de ondan... Eğri kılıç savunuda kalkan olur, saldırıda çift yara açar.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kaçadır eğri kılıcın iyisi Kaplan Usta?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yüz altından beş yüze kadar... Kabzaya koyulmuş alaca taştan karı bezeklerini hesaba katmakta değilim Gâvuroğlu, çıplak namlının değerini vermekteyim. "Kılıç alacaksan kesene bak" &nbsp;denilmiştir. Demek ki, aslında kesen, kılıç değil, para kesesi!.. -Kızına şakadan çıkıştı-: Elinin hamuruyla, hiç utanır mı? "Bunca zaman boğuşmakta bunlar, ayran yetiştirsem gerek" der mi hiç? Yıkıl! -Aslıhan içeri girince paslı idman kılıcını öpüp alnına götürdü, saygıyla yerine koydu-: Kılıcın zağlısına paha yetmez. Neden mi? Şundan ki. Sultan tımarlarını, savaşçı milleti, kılıç gücüyle kazanır. Tımara "Kılıç hakkı" denilmesi bundandır. Tımar kazanacak kılıç, sapan demirinden olmaz. Yumurtadan olur. Neye şaştın, avanak Kerim, tavuk yumurtası değil, demir yumurtası... Demirin özü... Süzülüp arınmışı, içinde toz toprak hiç kalmayacak ki, gerine gerine dövesin ve de suyunu veresin, zehir gibi... Kılı havaya at, altına tut, ikiye bölsün!.. Şam'da bulunur ki, Dımışkî kılıcı denilir! Ne mutludur ele geçiren yiğide... Şimdilerde böyle demir yumurtası arama! O yüzden zağlı kılıç azaldı ve de bunları dövüp sulayan kılıç evleri hiç kalmadı. Bugünün savaşçısı ne kadar diz dövse haklı... Vaktin kılıçhanelerinde nice nice Zivzikî, Mağribî, Tirazî kılıçlar olurdu ki, tanıyanı gördükte, ağzı suyu akıp "N'olaydı ah n'olaydı, şehitlik yazılmışsa, böyle bir kılıçla elvereydi, hey Allah!" diye ağlaşırdı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan ayranı getirdi. Tası dolandırırken Kerim’i gizlice süzdü. Ölüm acısının sarsıntısı geçmişti ama, mollalığı bırakmanın kederi gözlerinde kalmıştı. Geçen akşam, "Kılıç mı ağır, kalem mi?" diye takılıp kızdırdığına pişman oldu. Erkek kısmı erkekliğin yüceliğini, demek ki, hiç bilemiyordu? Törenle giydiği Ahi sarığının ne kadar yaraştığını görmez mi adam? Yüreğini acıma kapladı. Belli bir şey, yepyeni savaşçı kılığının içinde, tedirgindi bu Kerim, kederli dalgınlığı bundan ileri gelse gerekti:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Göç ne zaman Dönmezköy'e Kerimcan?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim şaşaladı. Aslıhan, sorduğuna pişman olup bir an sustu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bacıbey ablam da gidecek mi seninle, evini boş koyup?..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Duyduğum doğruysa, köye salmak niyetinde değilmiş bizi, Osman Bey...</p>

  <p class="Standard" dir="ltr" style="margin-left:0;margin-right:0;text-indent:18.859844px">Bu söz en çok Kaplan Çavuş'u meraklandırdı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ya?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Orhan Bey'e bakarsan, koruyucu alacakmış Mavro'yla beni yanına!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne koruyucusu?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Haberin yok mu? Gece gündüz nöbet beklenmeye başlandı bey evinde... Savcı Bey, Gündüz Bey, Deli Balta, Orhan Bey, Bayhoca, Akçakoca'nın oğlu Mahmut, sırayla beklemekte geceleri... Yarından sonra, Gündüz Bey'le Savcı Bey'in yerine Mavro'yla biz duracakmışız.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Rahmetli Demircan'ın tımarı n'olacak?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ermeni Toros Ağam bekleyecek bizim adımıza bir zaman...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nerden çıktı bu nöbet işi? Ne yüzden?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yabancı savaşçılar dolanmaktaymış çevrede... Şeyh Edebâli'nin öğüdüymüş... Bir kahpelik eden olursaymış uykuda bastırıp... Çudaroğlu da sıkça görünmekteymiş, Karacahisar sınırında...</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş yere bakarak biraz düşündü, Mavro'ya sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Rahmetli ablanın işinden, bugün de haber çıkmadı mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok!.. Kim arar bizim kanımızı Karacahisar'da? Filatyos emir vermiş, sınırda gören oklayacakmış bizi...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Issızhan'daki öteberi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hisar'a taşıtmış Filatyos...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Birini koymuş mu Issızhan'a?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok!</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan, Kerimcan'ın köye gitmeyeceğini duyunca sevinmişti. Söylenenlerle hiç ilintisi olmadığı halde lafa karıştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çetindir köy işi... İyi oldu Bey yanında kaldığınız...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Köye gitsek iyiydi Aslıhan bacı... İyiydi ki ne kadar...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neden Mavro kardeş?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş sesini sertleştirdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yanılmaktasın oğlum Mavro! Aradığınız öcü siz batakta bulamazsınız. Bunun yolu bey katından geçer. Çünkü haber gelir, beylere, kuşların kanadıyla yurdun dört bucağından... Hele bugünler, başına buyruk iş tutma sırası hiç değil... Bey koruculuğu ne demek? Yayalıktan kurtulup atlanmaktasınız! "At işler, er övünür, yayanın umudu olmaz" denilmiştir. Sözüme kulak verin şimdicik, bey size "At seçin" dedikçe, başı yumuşağa, ayağı rahvana yapışmak yok! Ayağı rahvan, başı yumuşak bineğe "Eşek" derler, eşek oğullarım! Biniciye gayetle sert, gayet oynak at ister ki, üstünde diri durup canını diri savuna... Yarından tezi yok, binicilik dersidir. Kılıcın hamlesi, atın çiftesine nasıl uyacak? At koparıp dörtnala geçtikte, sağa sola, ille de arkaya oklar nasıl yağdırılacak? Atlı savaşçılık maskaralık değildir ve de atlanmak bu yaşta, bey takımından başkasının eline geçici değildir. Acemilikte at bineyim derken, tepesi üstü düşüp boynu altında kalıp beli kırılıp tatlı candan olmak vardır. Atlanmak ve de atlı savaşın üstesinden gelmek sırat köprüsünü geçmekle birdir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan yoğurduğu ekmek hamurunu hatırlayıp eve koşunca Kaplan Çavuş çınarın dibindeki sedire kurulup öğrencilerini karşısına dikti:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yel gibi giden atı, tek tırnağı üstünde mıhlamadıkça, art ayakları üstünde değirmen taşı gibi döndürmedikçe, harmanlamaya sokup cenk alanında çarha çevrilmedikçe, kovduğuna yetişip kaçtığının pençesinden sıyrılıp çıkmadıkça binicinin ün saldığını kitap yazmaz. Atı topuklayıp dörtnala kaldırıp hain düşmana kavuşunca, gövde ağırlığını kılıca bindirmedin mi, "Ya Hak" diye çalmadın mı, zırhlı kâfirin kafasını koluyla beraber ala mı bilirsin! Yiğitlik eskiden bir çetinse, şimdilerde on çetindir. Çünkü çöküntü çağındayız. At izi, it izine karışmıştır. Ülke devletsiz, devlet sahipsizdir. Konya'yı çengi oğlanından vezir tuttu ve de "Kahpe oğlandan vefa gelmez"i dünyaya doğruladı. Selçukluya bundan böyle belini doğrultmak yoktur ve de... -Kapı vurulunca suratını astı-: Kimdir o? Kız büyüyeli şaştım, "Şuna bakıver oh Kaplan emmi" diyerek eline bir demir parçası alan, kapıya dayanır oldu. Ya ben adamı dörde bölüp Söğüt'ün itlerine manca Doğramaz mıyım?</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan'ın sesine kulak verdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Burda burda... Buyrun! Arka avluda...</p>

  <p class="Standard" dir="ltr" style="margin-left:0;margin-right:0;text-indent:18.859844px">Evin köşesini, omzunda sazıyla gezgin ozan Âşık Yunus Emre döndü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş, çocukluk arkadaşı, kan kardeşi Yunus Emre ozanı görmesiyle ellerini dizlerine vurarak çırpınmaya başladı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bre aman... Ozanım Yunuuuus! Bre bugün ne mutlu gün!.. Bre bu saat, nasıl bir eşref saat! Bu kez gezginliğin uzadı, sefil Yunus, nereleri fırlandın dolandın bunca yıl, sonucu nerden koptun geldin?</p>

  <p class="Standard" dir="ltr" style="margin-left:0;margin-right:0;text-indent:18.859844px">Yunus Emre, Kaplan Çavuş'u sevgiyle kucakladı, ellerini bırakmadan Dede Korkut ağzıyla şakalaştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ağır adlı kentlerden geçtim geldim, kervan aşmaz dağları aştım geldim. Taşkın akan deli suları teptim geldim. "Belleri duman bastı, dereleri kar kapladı, yollar kitlendi. Tilkiler izleri, arılar koğanları yitirdi" demedim. Sılayı doğruladım, dostu özledim. Sürdüm çıktım, Yettim buldum!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş'un gözleri sevinçten yaşarmıştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Düşünü gördüm geçende, düşünüüüü... -Ev kapısından avluya çıkan kızına çıkıştı-: Ozan emmin geldi reziiil! Döşekler sermek yok mudur? Kız, dedim, Aslııı... Yere batasıca...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bırak zorlatma!.. Döşek de neymiş, Deli Kaplan, kara toprak nemize yetmez, tatlı dil, güler yüz olunca...</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş kollarından tutup Âşık Yunus'un yüzüne bir zaman baktı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kan kardeşim! Can yoldaşım! iki dünyada güvenim! Nasıl, sağlık esenlik nasıl?</p>

  <p class="Standard" dir="ltr" style="margin-left:0;margin-right:0;text-indent:18.859844px">— İyidir pirler yüzü suyuna... Sen nicesin, Eskişehir'de koyup Söğüt'te bulduğum yiğit Kaplan?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Tek bıraktın tek buldun. Benzeri yok can yoldaşı yitirdim. Erkek sineği üstüne kondurmaz arslan avrattı. Adını koyup şuncacık bebe bıraktığın Aslıhan geldi yetişti. Baba yurdunu bırakıp Söğüt'e göçtüm. Bir değişmeyen var: Uyanığım! Yiğite ne bela gelse uykuda gelir. Buraları bıraktığın gibidir. Ozanım Yunus. -Kederle gülümsedi, sonra kendini zorlayıp Dede Korkut şakasını karşıladı-: Hey hey! Kese kese yemek için kebap tatlı, kat kat zırhtan dönmeyince kılıç tatlı, geldiğinde hiç gitmese devlet tatlı, bildiğini unutmasa akıl tatlı... Kodun gittin, altı yıl... Kocadık Yunus Emrem kocadık. Yalnız yiğit alp olmaz, ince otun dibi sarp olmaz.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş, Ozan Yunus'u sedire oturttu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim'le Mavro eline vardılar. Yunus Emre, Kanlı Boğaz'ın hancısını tanıyıp burada görmesine biraz şaştı, esirin ayağını yıkayan Liya'yı hatırladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kılıç onartmaya mı geldin yiğit? Ablan nasıl, melek-melâike ablan?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş önce hiçbir şey anlayamadı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nerden bildin Mavro oğlumu? Allah Allah!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gelirken Issızhan'da kaldıktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ya peki?.. Hele duuur! Demek bizi çiğneyip geçtin! Tamam! Bizi çiğneyip İtburnu'na indin! Ya ben ölmüş müyüm?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kudurma deli Kaplan? Söğüt'e göçtüğünden haberimiz mi var? Dursun Fakı'dan öğrendim, Eskişehir'e geçecekken yolu çevirdim.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Essah!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş, Liya ile Demircan'ın başına gelenleri anlatınca gezgin ozan Yunus Emre, bir zaman söyleyecek söz bulamadan delikanlılara baktı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Başınız sağolsun!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kederle daldı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş üzüntülü havayı dağıtmak için laf olsun diye sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bırakalım şimdi ölümlü dünyada ölüm laflarını... Ozan dili çeviktir. Bize haberin var mı yurttan ülkeden? Nereleri dolaştın geldin bu kez?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Şam'dan Tebriz'e çıktık, ordan koptuk, Bağdat, Halep, Konya, dedik yürüdük. Zaman çetin zamandır, Kaplan Ağa, hiç olmadık işler olmaktadır. Benim gördüğüm, Moğol göçünü bağlasa gerek ve de çarpacağını çarpıp savuşsa gerek...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Demee! Bundan şirin müjde mi olur?</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan döşeklerle yastıkları getirdi. Delikanlılar yardım ettiler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Âşık Yunus ayranı içti, düşünceli düşünceli bıyıklarını sıvazladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Tez sevindin derbeder Kaplan!.. Moğol düzeni bozup ortalığı düpdüz edip gidince, ne kalır geride bakalım? Rezil kıyıcı takımına meydan kalmaz mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kalıversin! Rezil takımı kaç para?.. Geliriz hakkından...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bir avuç esnaf kalfasıyla he mi? Yanılmaktasın usta, bu kez Ahilik, tutabilemez kendi başına, ülkenin düzenini...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Böyle sıralarda, gelen sahibi çok görmüştür, bizim Anadolu’muz arkadaş! Kıyıcının domuzuyla kan içmeye doymayan gelir. Moğol'u aratır ki, gör nasıl? "Nedir düşman, tutsak bilir; kaçmak nedir, aksak bilir" sözünü yabana atma! Anadolu adamı çok düşman görmüştür ve de az biraz aksak olduğundan bırakıp savuşamamıştır. Bizim Baba İlyasımız gibisi gelir, Sultanı veziri, eşrafı ağayı bitirirse onu bilmem!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Tuttu gene Baba İlyascılığın... Yahu, aradan bunca zaman geçti, bunca kan döküldü, fukara Baba İlyas da üste caba gitti, hiç düşündünüz mü, neden kulak asmadı, bu ülkenin milleti, "Karılardan gerisini bölüşmeli âdemoğlu" lafına?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neden?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Anadolu'da âdemoğlunu hırsa getirecek kadar birikmiş mal yoktur... Bunu bilir millet! Biriktireceği de yoktur. Bunu da Moğol bilmekte ki, dediğine göre bırakıp gitmekte... Ne demektir bu? "Mal bölüşelim" dediğin çoğunluk gelmez ardın sıra... Elinde mal toplanmış güçlüler de karşına çıkar. N'olur sonu bunun? Baba İlyas caba gider. Kolaya sapan herkes caba gider.</p>

  <p class="Standard" dir="ltr" style="margin-left:0;margin-right:0;text-indent:18.859844px">— N'olacak peki! Sizin Ahilik kolayı bırakıp zor yolu tuttu da ne geçti eline? Devlet yıkılınca beli kırılmaz mı Ahiliğin? Çünkü, devlet kulusunuz aslında siz!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok öyle şey?.. Çarşı bizden sorulur.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Boşuna şişinmektesin Kaplan kardeş! Sizin şeyhleri, nakipleri, esnaf seçerse de, hiçbiri hiçbir iş göremez, ellerinde sultan fermanı olmadıkça... Ne demektir bu? Bunlar da, kadılar, subaşılar, sancakbeyleri gibi sultanın memuru demektir. "Halife Ahi şalvarı giydi" diye kasılırsınız! Ne demektir bu? "Bağdat'ın halifesi Ahi oldu" demek mi? Hâşâ!.. "Ahiler bedavadan halife kulu oldular" demek... Buncacık şeyi bilmeyince bre Kaplan, senin kaplanlığını kaça alırım ben?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Usta, bu meseleyi her karşılaşmada, Yunus Emre'yle tartışıyor, yüreğini rahatlatacak bir sonuca varamıyordu. Biraz esnedi, biraz ensesini kaşıdı, öğrencilerinin önünde üste çıkamayacağı sözü uzatmak istemedi, birden aklına gelmiş gibi sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dur yahu? Deyişlerin birikti mi, yüreğe vuran deyişlerin?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Eh...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ya kitap ne sularda?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hangi kitap?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Senin mesnevi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bitti sayılır. Adını koyamadım bitürlü... "Risâlet-al-Nushiye" dersem nasıl?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş Ahi meselesindeki öcünü almak umuduyla kabardı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yahu, yok mudur, bunun Türkçesi, Allah lillah aşkına? "Öğüt Kitabı" desene düpedüz şuna...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Diyeyim de, "Türkmen Cönkü"dür diye yüzüne bakmasın değil mi, hiç kimse! Mesnevi yazmaktayız uyuma Kaplan, Hamzanâme değildir bu... Beylere sultanlara sunulacak! Her malın kılıfı kendine ve de alıcısına göredir.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hani siz, Karamanoğlu divanına Türkçe getirdinizdi. Acemceyi devlet katından sürüp çıkardınızdı. Adamın, işi sözünü tutmazsa nasıl gelir iki yakası bir araya? Aklım kesti, sizden ırak olan hakka yakındır. Fukara Cimri'yi kattınız önünüze, "Tahta çıkaracağız" diye kargının ucuna çıkardınız, derisine saman deptirip... Çoktan yıkılmış Selçuk tahtını şenletebilir miydi, bir düzmece herif? Söyledim sana, kaç kez, "Girme bu işlere" dedim, "Kafanı yitirirsin" dedim. "Akılsız kafana acımam, ozan yüreğine yanarım kıyamete kadar" dedim. "Selçuk Sultanlığı'nı kurtaracağız diye davranıp bu tahta Karamanoğlu'nu oturtmak çıkar yol değildir, çünkü sahteciliktir" dedim. Böyle sahtecilikler önceden de sökmez, sonradan da... Ülkenin tüm adamı ne biçim avanak olmalı ki, Selçuk tahtına, Selçuk mu oturdu, Karamanoğlu mu oturdu, bilmesin? "Cimri" denmez mi, bir deyişin gelir aklıma, gülerim.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hangisi?</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">"Şol karşıki dağları, meşeleri bağları / Sağlık safalık ile aştık elhamdülillah / Kuru idik yaş olduk, ayak idik baş olduk / Kanatlandık kuş olduk, uçtuk elhamdülillah..."</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">— Anlamadım! Ne ilgisi var?</p>

  <p class="Standard" dir="ltr" style="margin-left:0;margin-right:0;text-indent:18.859844px">— İlgisi çok, "İndik Rum'u kışladık, çok hayr ü şer işledik / İlkbahar oldu geri göçtük elhamdülillah" demektesin! Ya hani sefil Cimri? Sağlık safalıkla aştı mı, elhamdülillah?Kanatlanıp kuş olup uçtu mu? Hayrı şerri işleyip evvel baharda göçtü mü? El kesesinden bahşiş vermek derler buna Ozan Emre, iyilik getirmez. Adam bu dünyayı atlatsa da, kara toprakta yatacak yer bulamaz. Gezgin ozan takımı tabanının etini yese gerek... Siz derbeder Cimri'nin etini yediniz. Adam eti yiyenin başı omuzlarında çok durmaz ama, seninki bilmem nasıl kaldı bugüne dek?..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Halt ettin şimdicik, kötü Kaplan, ozan milletinin başı pektir, kolay alınmaz!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Babalıydın. Hopladın Karamanbeyli oldun. Oysa Ahiliktir sana yaraşacak yol, bana sorarsan! Gel beni duy! Yeterince gezdin, dolandın, süründün. Yaş geldi kırka dayandı. Oturağa dönsen iyi ve de Sarıköy'de baba ocağını yakıp başına geçip kurulup sazı tımbırdatsan iyi... "Bir hoplarsın çekirge... İki hoplarsın" denilmiştir. Yurt karıştı mı., gezgincilik korkuludur.</p>

  <p class="Standard" dir="ltr" style="margin-left:0;margin-right:0;text-indent:18.859844px">Âşık Yunus, gene şakaya vuracaktı. Yapamadı. Ağzını kederli bir gülümseme yokladı. Yutkundu, içini çekti:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Haklısın Kaplan kardaş... Yerden göğe haklısın ama...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Aması?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Alışmışa, bir de kudurmuşa dur durak yoktur. Biz sürünmeye alışmışız bir kez... Aklım kesti, Koca Kaplan, benim bu dünyada, belli mezarım olmasa gerek... Evet tarihlerin yazmadığı işler gelecek bizim başımıza... Ülkenin her yerinde birer Miskin Yunus mezarı bulunsun da gül!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gülerim, çünkü, "Mezarı yok" demektir bu, hey derbeder Yunus! Türkçesi, "Toprak bile kabullenmedi herifi" demektir.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Doğrusun!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Gözlerini kırpıştırarak sayıklar gibi okudu.</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px;font-style:italic">"Bir garip ölmüş diyeler, / Üç günden sonra duyalar / Soğuk su ile yuyalar, / Şöyle garip benim gibi..."</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş ilk kelimelere pek aldırmamıştı. Sonunda birden irkildi. Çocukluk arkadaşının yüzüne, şaşkın, ürkek baktı. Arkasını bekledi, gelmeyince pürüzlü bir sesle şakadan çıkışmaya çabaladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Arkası gelsin... Arkası dedim... Altı üstü yok mu bunun?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Arkası daha yok... Altı üstü ne gerek! Elvermez mi, bre Kaplan?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Elverir, hay hay... Elini Yunus Emre'nin eli üstünden iki defa geçirdi. Nur ol! Ve de avanaklığımı bağışla... Seni bizim gibi ölümlüler hesabına saydım. Ölene kazılır mezar... Adam ölmeyince... Hiç ölmeyince...</p>

  <p class="Standard" dir="ltr" style="margin-left:0;margin-right:0;text-indent:18.859844px">Âşık Yunus, nemlenen gözlerini saklamak için, utanmış gibi, başını önüne eğdi. Dünyada, belli ki bu an duyduğu mutluluğu, çok az insan duymuştu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim, deminden beri konuşulanları can kulağıyla dinliyordu. Sessizlik uzayınca, Ertuğrul Bey'le Demircan Ağa'sı gömülürken hatırladığı deyişi, sormayı geçirdi aklından...</p>

  <p class="Standard" dir="ltr" style="margin-left:0;margin-right:0;text-indent:18.859844px">Gözlerini kırpıştırarak Kaplan Çavuş&gt; ensesine şakadan vurdu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bu Kerim de, saza, çöküre hizmet etti az biraz, Ozanım Yunus, az kalsın, âşık takımına karışacaktı ya, bereket...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sakın bizden koptu da, sizin kanlı Azrail bölüğüne mi katıldı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Katıldı Allah'ıma şükür... Kanlı Azrail bölüğüne geldi mi, dünya kurulalı beri, kılıç mı daha kanlı, kalem mi, ayırt edilebilmiş değildir. Bence kılıcın yarası bir, kalemin yarası bin... Kılıç eri, dilerse sahip olur kılıcına... Sen dünyanın yüzüne salmaktasın yazdıklarını... Kopar gider, nerde, n'işler, bilir misin? Gerisin geri, "Toplayım" desen yeter mi gücün? Dediğini dememiş olmak, elinde mi?</p>

  <p class="Standard" dir="ltr" style="margin-left:0;margin-right:0;text-indent:18.859844px">Yunus Emre, gözlerini var gücüyle açmış konuşulanları anlamaya çabalayan Mavro'ya gülümsedi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Keşke bunun melek bacısıyla, bunun yiğit ağasına deyiş söyleyeydiler Kanlı Kaplan, deyişle kötülük edeydiler.... -İçini çekti-: Hiç günahsız gitti, murat almadan... Yeri cennettir. Kıyan kanlıya lanet!</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro, pusuya düşmüş de, sıçrayıp çıkacak yer arıyormuş gibi, bir Kaplan'a, bir Kerim'e baktı. Yutkunarak dikildi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Lânet, Ozan dayı... Ant içtik, kılıç atladık. Kanlımızın, yer üstünde dirisi, yeraltında ölüsü kurtulamaz elimizden... Ozansın, yakarışın yerini bulur; bizi duala! Okumuz delici, kılıcımız kesici olsun!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Olsun yiğit! Var yürü, Tanrı rast getire! Kara dağa bağırdığında, işitsin! Coşkun sulara uğradığında, durulsun!</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro, Âşık Yunus'un eline davrandı. Birden yalnız kalmak istemişti:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sağolun efendim! -Kerimcan'a döndü-: Gidelim mi, destur verirse Kaplan Ustamız?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim, gitmek istemiyordu. Sıkıntıyla ne diyeceğini düşünürken, Cengiz'in Ozan Yunus Emre delikanlıları durdurttu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Eğlenin az biraz!.. Müjdeli haberlerimiz var. Önce sizin gibi yürekli yiğitlere ulaşsın ki, uğuru katbekat artsın! Bu kez çok hayırlı bir işe geldik Kaplan, kapalı kapıyı açmaya geldik!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nedir?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dinleyin can kulağıyla... Hayırlı iştir, başarırsak sevaplı iştir. Bilirsin! Âdemoğluna düşler iki çeşit verildi. Biri Tanrısal düş... Öteki, şeytan aldatmaları... Tanrısal düşler hayırlıdır, olacakları sezdiricidir. Elçiliğinin bize düşmesi ne mutlu!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Uzatma! Neyin nesi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bu kez, İtburnu'nda, Şeyh Edebâli Efendimizin mübarek katında, hayırlı perşembeyi, hayırlı cumaya bağlayan gece, bir düş gördüm. Şeyh Edebâli Efendimizin mübarek kucaklarından bir ay doğdu, parıltısı karanlığı çalkadı çıktı, yükseldi, orak biçimindeyken dola dola sini değirmisine döndü. Dünyayı nura boğdu. Öyle ki, gözler kamaşıp bakmaya güç yetesi kalmadı. Baktım ki, sizin Osman Bey'iniz de iki dizi üstünde sağ yanındadır ve de tespihe girmiştir. Gökleri bezeyen ay, inip geldi, göğsüne yaslandı, gövdesine karıştı. "Aman nedir, ne hikmettir?" dememize kalmadı, ayın gömüldüğü yerde bir fidan belirdi, yeşerip büyüdü, göklere dal budak saldı. Toprağın, denizlerin yüzünü kapladı. Kaf dağlarının ve de Toros dağlarının ve de Atlas dağlarının ve Hosma dağlarının doruklarını gölgesine aldı. Fırat ırmağını, Dicle'yi, mübarek Nil'i, Frenk içindeki coşkun Tuna'yı kavradı. Uçsuz bucaksız çöller, bozkırlar, çayırlı çemenli ovalar, sahralar, yedi denizler ve de ağaç denizinden nişan verir derin ormanlar, uzakların parlak gümüş kubbeli, göğe baş çekmiş kuleli, Firavun çağından kalma nice nice anıtlı nice kentler geldi, hep bu ağacın altına sokuldu. Bize hayret elverdi. "Neyin nesi?" demeye kalmadan, bir esinti çıktı, yürekten sıkıntıyı, vesveseyi sürüp çıkaran yedi cennet yeli... Kendime geldim, sabaha kadar düşündüm, yazdım çizdim. Sabah namazından sonra, Şeyh Edebâli Hazretleri'ne düşümü açıp danışayım dedi, elini kaldırıp susturdu, "Gerekmez, sana açılan bize de göründü. Tanrı işaretidir" buyurdu. Beyinize büyük devlettir ve de büyük müjdedir. Şeyhimizden murat istemiş, sırası gelmediğinden alamamış ama, umut kesmeyip koca Tanrı'ya güvenmiş... Böylece, murat kapısı açıldı, mutlu saat geldi çattı. Bir daha istesin! Yoksun kalmayacaktır. Bizden haberini ulaştırmak...</p>

  <p class="Standard" dir="ltr" style="margin-left:0;margin-right:0;text-indent:18.859844px">Bir garip gülümsemeyle sustu. Aslında Kaplan Çavuş için değil, her yerde böyle anlatılsın, söylenecek yere de böyle söylensin diye sözü biraz uzatıp derviş ağzına dökmüş, delikanlıları da bu sebepten salıvermemişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bu elçiliğin Kaplan Çavuş'a düşmesi, Yunus Emre ozanın, kendisi doğmadan önce meydana gelmiş Baba İlyas meselesinden Ertuğrul Bey'e küskün olmasından, bu küskünlüğü Osman Bey'e de aktarmış bulunmasındandı. Kırk beş-elli yıldır gerçeği aydınlanamamış bu karmakarışık olayda, Selçuk Sultanı İkinci Gıyasettin Keyhüsrev'in, vezirlerinden bile sakladığı baskını, Ertuğrul Bey'e hazırlattığı, bir gece, bir uygun yerde buluşup ılgarla Çat nahiyesine giderek Baba İlyas'ı cuma namazını kılarken öldürdükleri söyleniyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş bunları düşünerek gülümserken, Yunus Emre, Dede Korkut ağzıyla şakalaştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ertuğrul oğlu Kara Osman Beyimize selam ederim, bundan böyle, aç gezeni doyursun, yalıncak geleni giydirsin. Attan aygır, deveden tülü, koyundan koç boğazlasın! Ala çadırını yeryüzüne diktirsin; beyleri, yiğitleri sofrasına biriktirsin! Yeme içme, gülme söyleme, çalma oynama olsun! Var yürü, "Gezgin Ozan Miskin Yunus geldi, baş indirdi, bağır bastı, diz vurup bunu böyle haberledi""deyiver Kaplan Çavuş!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş, sofra örtüsünü sererken son sözler üzerine durup dinlemeye başlayan Aslıhan'ı, sert bir bakışla ürkütüp kovalamıştı. Sonra Kerimcan'a döndü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Müjdeli haberi bekletmek olmaz! Sıçra, seğirt, Osman Beyimizi tenhada bul, "Müjdeli haberi vardır Kaplan Çavuş'un sana" dedi demeli. "Halvetlik sözdür" dedi demeli... "Dilerse beni istesin, dilerse kendisi gelsin" dedi demeli... Bir harfini unutmamalı ki, avanak olmadığını göstermeli!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerimcan, evin köşesine kadar hızlı hızlı yürüdü. Müjde ulaştırıp Osman Bey'in gözüne bir kat daha gireceğini düşünerek çok sevinmişti Dış kapıya yaklaşırken aklına başka bir şey geldi; şaşkın, duraklayıp yardım arar gibi çevresine baktı. Osman Bey'e gidip, "Gezgin ozan düşünü görmüş, Şeyh Edebâli'nin Balkız'ı isteyeceksin" demek dile kolaydı. Düşündükçe pirelendi, pirelendikçe aklı karıştı, ürkmeye başladı. "Dur aman! Balkız kuma gelmekte, Orhan Bey'in anası Ömer Bey kızı Malhatun'un üstüne.. Olmaaaaz, hiç olmaz!"... Kapıdan çıkarsa, bir daha dönüp, "Ben bu işe karışmam!" demek sanki büsbütün imkânsızlaşacakmış gibi durdu. Şeyh kızı olmakla kumalık değişir mi? Hiç değişmez. Kızar bize Orhan Bey'in anası... Bizi bunca seven Malhatun'a yazık değil mi? Orhan Bey de kızar. Ben olsam, ister miyim, fukara anamın üstüne körpe kuma gelsin! Yüzüme demese de, "Buna mı düşerdi, böyle bir işin lafını alıp gelmek yabanın gezgin ozanından?" diyerek öfkelense, haklı... Gittikçe bunalıyordu. Önce anasına açmayı geçirdi aklından... Dağ gibi oğul yitirmiş karıya, bir hafta olmadan kız alışverişinde öğüt istemeyi yakışıksız buldu. Geride başvuracak bir Yahşi İmam kalıyordu. Pabuçları çekip büyük camiye seğirteceği zaman, Aslıhan'ın telaşlı sesini duydu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Burda mısın? Gittin diye ödüm koptu...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neymiş?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gel hele... Arka avluya doğru bakıp sesini alçalttı. Gelsene, şuna bak...</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim, tehlikeye benzer bir şey sezinleyerek irkildi. Aslıhan'ın kara gözleri merakla parlıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Atılıp elini tuttu, enikonu zorlayarak eve soktu, mutfağın loşluğunda fısıl fısıl sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nedir Kaplan babama getirdiği haber, Kara Ozan’ın? Neymiş oh Kerimcan! Neye sevinecekmiş Osman Beyimiz? Neden ağır şölen dökecekmiş?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bırak, işim acele! Yok şölen mölen... Yok bir şey!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yar, var ki ne güzel! Ben duymadım mı, küserim ki... Bak neler olur!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok bir şey... Eskinin Cimri meselesi... Deyiş meyiş olundu. Karılara yarar laf değil...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele şuna! Hay imansız Kerim! Ne ilişiği olur Cimri'nin işiyle şölen dökmesi Beyimizin? Hayır, dememiş hiç olmaz. Gözlerinin içine bakarak yaklaştı, iyice sokuldu, diri göğüslerini Kerim'in göğsüne sürerek sırnaştı. Aklıma düşen mi aman Kerim? Yunus Ozan emmim, İtburnu'ndan sürüp gelmiş... Balkız işi bu! Nah, şu ateşe kör bakayım, Balkız işi... Değilse hadi, yemin iç, "Vallah billah de, "Anam öle, sevdiğim öle" de bakalım!</p>

  <p class="Standard" dir="ltr" style="margin-left:0;margin-right:0;text-indent:18.859844px">Gezgin ozan Yunus Emre'nin dediklerini, Aslıhan’ın ilk sözde bilivermesi, Kerim'in yüreğine korku salmıştı. Ürküntüsünü, ozanların tekin sayılmaması, bey sırlarının açıklanmasının ayıplığı arttırıyor, kızın kedi yavrusu gibi sokulması, aklını büsbütün karıştırıyordu. Kurtulmak istedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Geçen akşam onca yalvarıp zorladığı halde yakınlık göstermeyen Aslıhan'ı itip yürümeyi göze alamadı. İstemeden yalvardı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bırak oh Aslıhan... Balkız malkız yok... İnan olsun yok...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gördün mü, basamadın yemini!.. Bildim. Haberi vermeyince bırakmam. Ne demekte Ozan emmim, verimkâr mıymış kızını şeyhimiz, Osman Beyimize? Soluk soluğaydı. Söyletmeye zorlamak için elini sıkıyordu. Nazlı nazlı yalvardı. Hadisene oh Kerim... Dediğim gibi öyle ya? Bildim he mi? Üstüne vurdurdum...</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan’ın süründüğü koku yağı sanki etinin kokusuymuş gibi Kerim'in başı dönmeye başlamıştı. Kapıya baktı. Aklına gelenden korkmuştu. Elini hışımla çekip kurtardı, bırakıp gideceğine, kızın belini sarıp hınçla sıktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Uf belimi kırdın gâvur! Kemiklerimi ufaladın, bırak! Uy anaaa!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim, açılan ağzı hırsla öptü. Sanki mollalığı bu Aslıhan zorlayarak bıraktırmış, karşılığında kendisini rahat rahat sevdireceğine söz verdiği halde, bu sözünü tutmamıştı. Duyduğu hırpalayıcı isteğin, yıllardır yakınlık vermeyen sevgilisine karşı, birikmiş hasretten geldiğini sezemediğinden yaptığına kendisi de şaşıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan inleyerek kurtuldu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kudurdun mu köpek? Gündüz gözü... Tuh yüzüne... Üstümüze ya gelseydi babam? -Çekilmek isteyen Kerim’i sıkıca tuttu-: Söyle hadi... Balkız işi değil mi? Gizlisi mi olurmuş adamın sevdiğinden... Küserim demezsen, şart olsun yakınlık vermem! Al işte... -Sokulup sürtündü-: Söyle de kurtul, oh Kerim! Söylemeyince, bana günah değil mi?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim artık uzatmadı, Balkız işi olduğunu doğrulayıp böyle bir habere aracılık ettiği için Orhan Bey'in kendisine kızacağından korktuğunu anlattı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan sözün yarısında ciddileşmiş, belini saran koldan yavaşça kurtulup gözlerini kırpıştırarak sonuna kadar ağız açmadan dinlemişti. Kerim susunca tek tek konuştu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bilmiş ol Kerimcan, bu işten şeyhimiz haberlidir ve de Balkız'ı bu kez verimkârdır!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Geçenki verimkârlığına benzerse...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Geçenki başka... Geçende uç beyliği sağlam değildi Osman Beyimizin... Beyliği alınca razı geldi Edebâli Şeyh'imiz... Çünkü bu dünya, beyler dünyasıdır. Bana sorarsan bu dereli tepeli düş de, Ozan emmimin görgüsü değil! Böyle düşleri şeyhler görür bir, bir de tutkun karıyla tutkun herif görür. Aslında görmese de kıymeti yoktur. Anladın mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim biraz düşündü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok! Anlamadım! Birden bakışları ürkekleşti. Hele şuna... Kız!.. Tanrı düşünün yalanı mı olurmuş imansız!..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Olur ki ne güzel! Var git seğirterekten... Duyduğunu duyduğun gibi söyle... Osman Bey'den neler alırsın muştuluğuna bilmem ama, Balkız’ın duası yedi geleceğine yeter!..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ya küserse Orhan Bey, kızarsa?.. "Kızarsa" dedim rezil, gülmenin sırası değil! Orhan Bey kızmasa da anası Malhatun kızar yüzde yüz!</p>

  <p class="Standard" dir="ltr" style="margin-left:0;margin-right:0;text-indent:18.859844px">— "Üstüme kuma gelmekte" diye mi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— He ya...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bey kızıdır Malhatun, öfkesinden geberse kuma işinde surat bile asamaz. Ar eder, "Erkek açı" dedirtmez kendine, soyu lekelenir, Çünkü .. Beye varan karı, üstüne kuma geleceğini göze alacak önceden... Bey evinin işlerini bir karı çevirebilemez tek başına... Her gün sürülerin sağımı... Sütlerden vurulacak peynir, yağ , yoğurdun düzeni... İlkbaharda yayla göçü... Güzün, bey hakları gelir yığılır kapıya... Yaz kış yeme içme, konma göçme olur. Bunca hizmetçi, yanaşma, horanta... Alan, veren yok, yoksul... Ünlü beylerin yıllık armağanlan... Halı kilim dokuyanlar... Düğünler ayrı, toylar ayrı... Bir karı, peri kızı olsa, güç yetirebilemez, canı üzülür. Başkaca, gebeliği var bunun, hastalığı var. Hayır, tek karı, üstesinden gelemez bey evindeki kargaşanın... Yalandan içini çekip suratını asmaya çalıştı. Senin aklın mı erer, Kerimcan! Karı milletinin alın yazısıdır bu... Erkekten yana yazmış bu yazıyı, kurban olduğum Koca Tanrı, her nedense... Parmağını salladı. Erkekten yana yazmış, dedimse, beyler için... Hiç umutlanma, gözlerini oyarım. Beylere de yolu yordamıyladır. Soluğu çıkmaz, beli tutmaz beylere göre değil, er gibi er beylere... Sırayı şaşırıp eşitlikte rezillenmek yok... Biraz daldı, ciddileşti. Üstüne kuma gelen karıya acıdın da, karı üstüne kuma giden körpe kıza acımadın mı? Erini her gece sarıp yatmayınca...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Zorlanmakta mı Balkız? Kendi istemekte, değil mi bunca yıl? Gelmeyiversin!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Aklın ermediğinden hey Kerim! Bunalmayı sen nerden bileceksin? -Aslıhan, çokbilmiş çokbilmiş içini çekti-: Tutkunluktan kötü bunalma mı olur bu dünyada?.. Fukara Balkız yanmakta ki bunca yıldır, tütünü tepesinden çıkmacasına... Yemini var. Ya Kara Osman'ın yatağı, ya Sakarya ırmağı...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vay vay...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne sandın, bir kız şeyh kızı olmakla adamlıktan çıkmaz. Tutkunluğu, sefil Kerim, sen nerden bileceksin!..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele edepsiz!..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Edepsizmiş... Mollalığa geçerken az mı ağladım. Şuncacık acıdın mı? Oh ne güzel! Ben de yemin içtim, sürdürmedim elimi eline... Nasılmış?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim, kapıyı kollayıp sarılmak isteyince, bu kez Aslıhan gerçekten dikildi, Kerim'in göğsünü yumrukladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Geri dur! Höst, tek dur dedim. Kılıca güç yetirmeden, Kaplan'ın kızına güç yetiremezsin Molla eskisi... -Kokladı-: Molla kokmaktasın daha... Kâğıt mürekkep kokmaktasın...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Demincek rezil... Ya demincek...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Deminkisi başka...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ağzımızdan laf almayaydı he mi? Bak bakalım ben adamı...</p>

  <p class="Standard" dir="ltr" style="margin-left:0;margin-right:0;text-indent:18.859844px">Sokaktan bir ses gelince Aslıhan yay gibi sıçrayıp uzaklaştı. Kerim boğuk boğuk yalvardı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dur kız... Dinle dur. n'apacaz Balkız işini? Beri bak oh Aslıhan, ben açamam Osman Bey'e... Ölsem açamam!</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan hiç duraklamadan kestirip attı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— İyisi, git Orhan Bey'le konuş... Dediğini işle...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hay Allah! Yahu nedir? Bunlar nasıl bir akıllar, çengi?</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan, mutfağın loşluğunda, ak dişlerini parlatarak gülüverdi. Kıyıcı güzeldi, can alanın imansızıydı. Kerim mollalığa vurduktan sonra bunu aklından nasıl çıkardığına şaştı. Mollalığa ne kadar gönüllü olduğunu şimdi bir kez daha anlamış, yüreği cız etmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kapı vuruldu, koşup açtı. Gelenler, derviş abdal takımlarının bölükbaşılarıydı. Ünlü ozan Yunus Emre'nin Söğüt'e ayak bastığını duyup sökün etmişlerdi. Sokağın köşesinde yeni gelen cavlaklardan Kel Derviş'i görünce Aslıhan'ın bugün nasıl bir belaya uğradığını anladı: "Oh olsun! Allah'tır bu, Allah!" diye güldü.</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim, konağa vardığı zaman Orhan Bey, selamlık sayvanında, keskin hançeriyle düzgün meşe dallarından bahar ciritlerine değnek yontuyordu. Kerim'i görünce sevindi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Aklımdayken şimdicik... Sana yonttum bunları... Bu yıl benim takımdasın Kerimcan...</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim suratını astı. Orhan Bey'le karşılaşınca, babasının evlenme işini on üç yaşındaki oğluna açmanın da kolay olmadığını anlamıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kılıç eğitimi ne sularda? Geçen gün Kaplan Çavuşu gördüm, seni övdü ki, adamakıllı...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bilmem, uğraşmaktayız! İçini çekti. Anamın işleri hep...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Aldırma! Savaşçı kısmının aylak zamanı çoktur. Okursun canın çekerse... Aslıhan duyarsa karışmam!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne diyebilirmiş, bizim okumamıza Aslıhan?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bilmem orasını... Karı milletinin hiç kestirilmez, neye ne diyeceği....</p>

  <p class="Standard" dir="ltr" style="margin-left:0;margin-right:0;text-indent:18.859844px">Sürüp giden bu alaylar, mollalığı karı baskısı yüzünden bıraktığını Kerim'e sürekli olarak hatırlatıyor, öfkesini tepesine sıçratıyordu. Pek de farkında olmadan, Orhan Bey'in rahatlığını kıskandı, karşısındakini şaşırtıp üzmek hırsına kapıldı, getirdiği uygunsuz haberi, dikedik açıverdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey önce gülümseyerek dinlemiş, sonra biraz kaşlarını çatmıştı. Bunu kızdığından değil, akıl erdirmek için yaptığını Kerim anlayamadı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bu böyle arkadaş... Elçiye küsmek yok...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hay sen çok yaşa; Molla Kerim! -Orhan Bey yonttuğu değneği keyifle yere çaldı, hançerini kınına sokup sevinçle kalktı-: Aman müjde vereyim babama... Sevinir ki fukara, börkünü yere çalar. -Kerim atılıp eteğini tutunca, parmağını salladı-: Meraklanma Kerimcan, müjde bahşişini cebinde bil!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dur yahu... -Orhan Bey'i şaşırtmak isterken kendisi şaşırmıştı-: Canı sıkılmaz mı ananın? "Ne Karışır böyle işlere bu Kerim?" diye bana kızmaz mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey, işte bu söze gerçekten şaştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Anam mı? Nasıl kızabilir, karı milleti böyle işe? Nasıl utanmaz olmalı ki... Ne demektir, babamın Şeyh Edebâli'ye damat olması bre Kerim? Böyle devlet kimin eline geçer bu zamanda? -Eteğini kurtarıp telaşla koştu, kapıda durup döndü-: Dünyadan haberin yok, Molla Kerim, dünyadan hiç haberin yok...</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim, cirit değneklerine bakakalmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Haberi olmadığı bu dünyada, şeyhler beylerden damat, beyler şeyhlerden kaynata arıyorlardı. Haberini kendisinin taşıdığı birtakım işler dönmekteydi ki, anlayana aşk olsun!</p>

  <p class="Standard" dir="ltr" style="margin-left:0;margin-right:0;text-indent:18.859844px">Meşe değneklerinden birini aldı, bir elinden öbürüne atıp tutarak daldı. Aşağıdaki ahırda ulak atlarından biri kişneyince kendine geldi. "Yürüyende selvi boylum, bakanda ceylan bakışlım, kar üstüne kan damlamış ak yanaklım, öpüştükte soluğumu sömüren aç ağızlım, tokuştukta etim dalayan kalkan göğüslüm." Aklından bunları geçirdiğini fark edince Aslıhan'a daldığını anladı. Elindeki değneği, nedense saman çöpü gibi kırdı. Pazı gücünü beğenip dişlerini göstererek kasıntıyla güldü.</p>
</body>
</html>
