<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>insanca.html</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="normal">&nbsp;</p>

    <p class="normal">&nbsp;</p>

    <p class="resim">Akşam saat yedi. Katedralin kilise bölümü. Bütün avizeler ve şamdanlar yanmaktadır. Kilisenin büyük kapısı açıktır. Başpiskoposluk ve katedral koroları ilahi söylemektedir. Kilise tamamen doludur. Kalabalık ve havasızdır. Nikâh töreni yapılmakta, Sabinin ve Olenina evlenmektedir. Damadın sağdıçları Kotelnikov ve subay Volgin’dir; gelininkilerse üniversite öğrencisi kardeşi ve savcı yardımcısıdır. Kasabanın tüm aydın kesimi oradadır. Herkes çok şıktır. Rengi solmuş Ortodoks takkesiyle Peder İvan, dağınık saçlarını örten takkesiyle Peder Nikolay ve siyah gözlüklü genç Peder Aleksey töreni yönetmektedir. Arka tarafta, Peder İvan’ın biraz sağında, elinde kitapla uzun boylu, cılız diyakoz. Kalabalığın arasında yerel tiyatro topluluğu ve başlarında Matveyev.</p>

    <p class="normal">&nbsp;</p>

    <p class="normal">PEDER İVAN</p>

    <p class="indentmetin">(Okur.)</p>

    <p class="normal">&nbsp;&nbsp;&nbsp;Onları yetiştiren anne babalarını da koru Tanrım: Çünkü aile ocağının temelleri anne babaların dualarıyla güçlenir. Bütün kullarını koru ve onları mutlu kıl Tanrım. Kulun Pyotr’ı ve kulun Vera’yı koru ve gözet Tanrım. Onları kutsuyorum Tanrım. Onlara ruh ve beden uyumlarının meyvesi olarak güzel çocuklar bağışla; onları Lübnan sedirleri gibi, uzun söğütler gibi yüceltiyorum. Onlara bol ürün, güzel bir yuva, mutluluk ve sağlık ver; sofralarının etrafında taze zeytin fidanları gibi çocuklarının çocuklarını görmelerini nasip et; senin huzurunda bir yıldız gibi parıldamalarını nasip et Tanrım. Yüce Tanrım sana şükürler olsun.</p>

    <p class="normal">BAŞPİSKOPOSLUK KOROSU</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Âmin!</p>

    <p class="normal">PATRONNİKOV</p>

    <p class="normal">&nbsp;&nbsp;&nbsp;Çok havasız! Boynunuzdaki nişan nedir David Salomonoviç?</p>

    <p class="normal">ZONENŞTEYN</p>

    <p class="normal">&nbsp;&nbsp;&nbsp;Belçika nişanı. Burada neden bu kadar çok insan var? Girmelerine kim izin vermiş? Rus hamamı gibi olmuş.</p>

    <p class="normal">PATRONNİKOV</p>

    <p class="normal">&nbsp;&nbsp;&nbsp;Polisin bir işe yaradığı yok.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrı’ya dua edelim!</p>

    <p class="normal">KATEDRAL KOROSU</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrı’ya dua edin.</p>

    <p class="normal">PEDER NİKOLAY</p>

    <p class="indentmetin">(Okur.)</p>

    <p class="normal">&nbsp;&nbsp;&nbsp;Yüce Tanrı, erkeği çamurdan yarattı ve erkeğin kaburgasından ona yardımcı olsun, dünyada yalnız kalmasın diye kadını çıkarttı; ulu Tanrım, bu kutsal mekânda, kulların Pyotr ve Vera’yı karı ve koca olarak birleştir. Aynı bedende bütünleşmelerini, sevgi bağlarından bir meyve vermelerini nasip eyle. Baba, oğul ve kutsal ruh adına güç, kudret ve hüküm, bugün ve daima sendedir.</p>

    <p class="normal">KATEDRAL KOROSU</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Âmin!</p>

    <p class="normal">GENÇ KIZ</p>

    <p class="indentmetin">(Zonenşteyn’e.)</p>

    <p class="normal">&nbsp;&nbsp;&nbsp;Şimdi taç giydirecekler. Bakın, bakın!</p>

    <p class="normal">PEDER İVAN</p>

    <p class="indentmetin">(Kürsüden tacı alır ve Sabinin’e döner.)</p>

    <p class="normal">&nbsp;&nbsp;&nbsp;Tanrının kulu Pyotr, bu taçla baba, oğul ve kutsal ruh adına sizi Tanrının kulu Vera’yla evlendiriyorum, âmin!</p>

    <p class="indentmetin">(Tacı Kotelnikov’a verir.)</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Sağdıç, damatla aynı boyda! Sıradan biri işte!</p>

    <p class="normal">&nbsp;&nbsp;&nbsp;Kim bu?</p>

    <p class="normal">&nbsp;&nbsp;&nbsp;Kotelnikov diye biri! Subay da ondan farksızmış!</p>

    <p class="normal">&nbsp;&nbsp;&nbsp;Hanımefendiye izin verin de geçsin! Buradan geçemezsiniz madam.</p>

    <p class="normal">PEDER İVAN</p>

    <p class="indentmetin">(Olenina’ya doğru dönerek.)</p>

    <p class="normal">&nbsp;&nbsp;&nbsp;Tanrının kulu Vera, bu taçla baba, oğul ve kutsal ruh adına sizi Tanrının kulu Pyotr’la evlendiriyorum, âmin!</p>

    <p class="indentmetin">(Tacı üniversite öğrencisine verir.)</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Taç amma da ağırmış. Kolum koptu.</p>

    <p class="normal">VOLGİN</p>

    <p class="normal">&nbsp;&nbsp;&nbsp;Merak etme, birazdan alırım senden. Ben asıl bu paçuli kokusu kimden geliyor bilmek isterdim.</p>

    <p class="normal">SAVCI YARDIMCISI</p>

    <p class="normal">&nbsp;&nbsp;&nbsp;Kotelnikov’dan.</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Atma be.</p>

    <p class="normal">VOLGİN</p>

    <p class="normal">&nbsp;&nbsp;&nbsp;Şşşt!</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Tanrım bu evliliği şeref ve onurla taçlandır! Tanrım bu evliliği şeref ve onurla taçlandır! Tanrım bu evliliği şeref ve onurla taçlandır!</p>

    <p class="normal">KOKOŞKİNA</p>

    <p class="indentmetin">(Kocasına.)</p>

    <p class="normal">&nbsp;&nbsp;&nbsp;Vera bugün ne kadar güzel olmuş! Gözlerimi ondan alamıyorum! Çok da cesur görünüyor!</p>

    <p class="normal">KOKOŞKİN</p>

    <p class="normal">&nbsp;&nbsp;&nbsp;Normal. Bu ikinci evliliği.</p>

    <p class="normal">KOKOŞKİNA</p>

    <p class="normal">&nbsp;&nbsp;&nbsp;Evet, haklısın.</p>

    <p class="indentmetin">(İç çeker.)</p>

    <p class="normal">&nbsp;&nbsp;&nbsp;Onun için hayırlısı olsun! Öyle iyi bir insan ki.</p>

    <p class="normal">ZANGOÇ</p>

    <p class="indentmetin">(Kilisenin ortasına doğru ilerler.)</p>

    <p class="normal">&nbsp;&nbsp;&nbsp;Prokeimenon, sekizinci ilahi. Onların başına değerli taşlardan bir taç koydun, senden hayat istediler ve sen onlara hayat verdin.</p>

    <p class="normal">BAŞPİSKOPOSLUK KOROSU</p>

    <p class="indentmetin">(İlahiyi söyler.)</p>

    <p class="normal">&nbsp;&nbsp;&nbsp;Onların başına değerli taşlardan bir taç koydun...</p>

    <p class="normal">PATRONNİKOV</p>

    <p class="normal">&nbsp;&nbsp;&nbsp;Sigara içmek için ölüyorum...</p>

    <p class="normal">ZANGOÇ</p>

    <p class="normal">&nbsp;&nbsp;&nbsp;Pavlus’un mektupları.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Dinleyelim!</p>

    <p class="normal">ZANGOÇ</p>

    <p class="indentmetin">(Yüksek sesle.)</p>

    <p class="normal">&nbsp;&nbsp;&nbsp;Kardeşlerim, Tanrı’ya bize verdikleri için, oğlu İsa Mesih adına şükredelim. Tanrı korkusu herkese egemen olsun. Kadınlar, kocalarınıza da Tanrı’ya ettiğiniz gibi itaat edin, çünkü inananlar nasıl kurtarıcımız İsa’nın egemenliğindeyse kadınlar da kocalarının egemenliği altındadır. İnananların İsa’ya itaat ettikleri gibi kadınlar da kocalarına itaat etmelidirler...</p>

    <p class="normal">SABİNİN</p>

    <p class="indentmetin">(Kotelnikov’a.)</p>

    <p class="normal">&nbsp;&nbsp;&nbsp;Taçla kafamı eziyorsun!</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Ne münasebet! Tacı kafandan en az on santim yukarıda tutuyorum.</p>

    <p class="normal">SABİNİN</p>

    <p class="normal">&nbsp;&nbsp;&nbsp;Sana eziyorsun diyorum!</p>

    <p class="normal">ZANGOÇ</p>

    <p class="normal">&nbsp;&nbsp;&nbsp;Kocalar, karılarınızı İsa’nın kiliseyi sevdiği gibi sevin ve kendinizi onlara adayın: Öyle yaparsanız Tanrı sizi kutsar, günahlarınızı bağışlar. Sizi mal hırsına, günaha ve bunun gibi şeylere değil kutsal ve erdemli kiliseye yönlendirir.</p>

    <p class="normal">VOLGİN</p>

    <p class="normal">&nbsp;&nbsp;&nbsp;Ne güzel bas bir sesi var...</p>

    <p class="indentmetin">(Kotelnikov’a.)</p>

    <p class="normal">&nbsp;&nbsp;&nbsp;Tacı almamı ister misiniz?</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Daha yorulmadım.</p>

    <p class="normal">ZANGOÇ</p>

    <p class="normal">&nbsp;&nbsp;&nbsp;Kocalar karılarını kendi bedenlerini sever gibi sevmelidirler. Karısını seven kendini de seviyor demektir. Çünkü kimse kendi bedeninden nefret edemez. İsa’nın kiliseye yaptığı gibi bedenini beslemeli, ısıtmalıdır. Biz onun bedeninde can bulduk, etinde kemiğinde vücuda geldik. Bu nedenle insan anne babasını bırakıp...</p>

    <p class="normal">SABİNİN</p>

    <p class="normal">&nbsp;&nbsp;&nbsp;Tacı biraz daha yukarıda tut. Kafamı eziyorsun.</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Ne saçmalık.</p>

    <p class="normal">ZANGOÇ</p>

    <p class="normal">&nbsp;&nbsp;&nbsp;...karısına gidecektir ve iki beden tek beden hâline gelecektir.</p>

    <p class="normal">KOKOŞKİN</p>

    <p class="normal">&nbsp;&nbsp;&nbsp;Vali de burada.</p>

    <p class="normal">KOKOŞKİNA</p>

    <p class="normal">&nbsp;&nbsp;&nbsp;Nerede?</p>

    <p class="normal">KOKOŞKİN</p>

    <p class="normal">&nbsp;&nbsp;&nbsp;Koronun sağ tarafında, Altuhov’un yanında. Gizlice gelmiş.</p>

    <p class="normal">KOKOŞKİNA</p>

    <p class="normal">&nbsp;&nbsp;&nbsp;Gördüm! Maşenka Hanzen’le konuşuyor. Çok sever onunla konuşmayı.</p>

    <p class="normal">ZANGOÇ</p>

    <p class="normal">&nbsp;&nbsp;&nbsp;Bu ne ulu bir gizemdir. İsa’nın ve kilisenin ilkeleri. Siz de İsa ve kilise gibi birleşeceksiniz ve erkekler karılarını sevecek, kadınlar da kocalarına saygı gösterecek!</p>

    <p class="normal">KATEDRAL KOROSU</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Haleluya, haleluya, haleluya...</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Duydunuz mu Natalya Sergeyevna? Kadınlar kocalarına saygı gösterecekler.</p>

    <p class="normal">&nbsp;&nbsp;&nbsp;Gidin başımdan.</p>

    <p class="indentmetin">(Gülüşmeler.)</p>

    <p class="normal">&nbsp;&nbsp;&nbsp;Şşşt, konuşmayalım lütfen!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Sessiz olalım lütfen! Kutsal İncil’i dinleyelim!</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Herkes sussun!</p>

    <p class="normal">BAŞPİSKOPOSLUK KOROSU</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Ve senin ulu ruhuna.</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Havariler, İncil... Amma da uzun sürdü! Günahı boynuna.</p>

    <p class="normal">&nbsp;&nbsp;&nbsp;Burada nefes almak imkânsız. Ben gidiyorum.</p>

    <p class="normal">&nbsp;&nbsp;&nbsp;Buradan geçemezsiniz. Bekleyin, birazdan biter.</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Yuhanna okunacak.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Dinleyelim!</p>

    <p class="normal">PEDER İVAN</p>

    <p class="indentmetin">(Takkesini çıkartır.)</p>

    <p class="normal">&nbsp;&nbsp;&nbsp;Üçüncü gün Celile’nin Kana köyünde bir düğün vardı. İsa’nın annesi de oradaydı. İsa’yla öğrencileri de düğüne çağırılmışlardı. Şarap tükenince annesi İsa’ya “Şarapları kalmadı,” dedi. İsa “Anne, benden ne istiyorsun? Benim saatim daha gelmedi,” dedi...</p>

    <p class="normal">SABİNİN</p>

    <p class="indentmetin">(Kotelnikov’a.)</p>

    <p class="normal">&nbsp;&nbsp;&nbsp;Bitmesine daha var mı?</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Bilmiyorum. Bu bölümü pek iyi bilmem. Pek uzun sürmez herhâlde.</p>

    <p class="normal">VOLGİN</p>

    <p class="normal">&nbsp;&nbsp;&nbsp;Daha var.</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Annesi, hizmet edenlere, “Size ne derse onu yapın,” dedi.</p>

    <p class="normal">&nbsp;&nbsp;&nbsp;Yahudilerin geleneksel temizliği için oraya konmuş, her biri seksenle yüz yirmi litre alan altı taş küp vardı. İsa hizmet edenlere, “Küpleri suyla doldurun,” dedi. Küpleri ağızlarına kadar doldurdular. Sonra hizmet edenlere “Şimdi biraz alıp şölen başkanına götürün,” dedi...</p>

    <p class="indentmetin">(Bir inilti duyulur.)</p>

    <p class="normal">VOLGİN</p>

    <p class="normal">&nbsp;&nbsp;&nbsp;Qu’est-ce que c’est?<sup class="calibre5"><a href="../Text/ayi_split_030.html#footnote-426-7" id="footnote-426-7-backlink">7</a></sup> Birisi mi ezildi?</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Şşşt! Sessiz olun!</p>

    <p class="indentmetin">(İnilti yine duyulur.)</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;...Onlar da götürdüler. Şölen başkanı şaraba dönüşmüş suyu tattı. Bunun nereden geldiğini bilmiyordu, oysa suyu küpten alan hizmetkârlar biliyorlardı. Şölen başkanı güveyi çağırıp...</p>

    <p class="normal">SABİNİN</p>

    <p class="indentmetin">(Kotelnikov’a.)</p>

    <p class="normal">&nbsp;&nbsp;&nbsp;Kim inliyor?</p>

    <p class="normal">KOTELNİKOV</p>

    <p class="indentmetin">(Kalabalığa göz atar.)</p>

    <p class="normal">&nbsp;&nbsp;&nbsp;Şurada birisi kalkıyor... Siyahlı bir kadın...</p>

    <p class="normal">&nbsp;&nbsp;&nbsp;Kötüleşti herhâlde... İşte, götürüyorlar...</p>

    <p class="normal">SABİNİN</p>

    <p class="indentmetin">(Göz atar.)</p>

    <p class="normal">&nbsp;&nbsp;&nbsp;Tacı biraz daha yukarıda tut...</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;“Herkes önce iyi şarabı, çok içildikten sonra da kötüsünü sunar,” dedi, “Ama sen iyi şarabı şimdiye dek saklamışsın.” İsa bu ilk doğaüstü belirtisini Celile’nin Kana köyünde gerçekleştirdi ve yüceliğini gösterdi. Öğrencileri de ona iman ettiler.</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Böyle histerik kadınların içeri girmesine neden izin veriyorlar anlamıyorum.</p>

    <p class="normal">BAŞPİSKOPOSLUK KOROSU</p>

    <p class="normal">&nbsp;&nbsp;&nbsp;Şükürler olsun sana Tanrım, şükürler olsun...</p>

    <p class="normal">PATRONNİKOV</p>

    <p class="normal">&nbsp;&nbsp;&nbsp;Yaban arısı gibi vızıldamayı bırak David Salomonoviç. Ayrıca sunağa arkanı dönme. Bu doğru değil.</p>

    <p class="normal">ZONENŞTEYN</p>

    <p class="normal">&nbsp;&nbsp;&nbsp;Şu hanımefendi arı gibi vızıldıyor, ben değil... He, he, he.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Ruhumuzdan ve aklımızdan geçen her şeyi söyleyelim...</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrım bağışla bizi.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Her şeyin yaratıcısı ulu Tanrım, sana yalvarıyoruz, bize merhamet et.</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Şşşt, sessizlik!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrım sana sığınıyoruz...</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrı, bize merhamet et.</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Şşşt, sessiz olun! Kim fenalaştı?</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Bağışla bizi Tanrım, bize merhamet et, bağışla bizi.</p>

    <p class="normal">KORO</p>

    <p class="indentmetin">(Şarkı söyler gibi üç kere.)</p>

    <p class="normal">Bağışla bizi.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Büyük hükümdarımız Rusya İmparatoru Aleksandr Aleksandroviç için, hükümranlığı, zaferleri, sağlığı, sıhhati, kurtuluşu için dua edelim, ulu Tanrımız, düşmanları karşısında kahramanlıklar göstermesini ve başarılar kazanmasını nasip eyle.</p>

    <p class="normal">KORO</p>

    <p class="indentmetin">(Üç kere tekrarlarlar.)</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="indentmetin">(Bir inilti duyulur. Kalabalıkta bir hareketlenme olur.)</p>

    <p class="normal">KOKOŞKİNA</p>

    <p class="normal">Neler oluyor?</p>

    <p class="indentmetin">(Yanındaki kadına.)</p>

    <p class="normal">&nbsp;&nbsp;&nbsp;İnanılmaz bir şey tatlım. Sadece tek bir kapıyı açmışlar... Sıcaktan öleceğiz.</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Götürmek istiyorlar ama gitmiyor... Kim o? Şşşt!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Şimdi de karısı, yüce hükümdarımız, İmparatoriçemiz Marya Fyodorovna için dua edelim...</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tahtın varisi, ulu hükümdar, çarımızın oğlu, yüce çareviçimiz Nikolay Aleksandroviç ve tüm çarlık ailesi için dua edelim.</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="normal">SABİNİN</p>

    <p class="normal">&nbsp;&nbsp;&nbsp;Ah! Tanrım...</p>

    <p class="normal">OLENİNA</p>

    <p class="normal">&nbsp;&nbsp;&nbsp;Ne oldu?</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Kutsal kilise meclisimiz, yüce din adamları N. piskoposu, Z. piskoposu ve tüm Hıristiyan din kardeşlerimiz için dua edelim...</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Avrupa Oteli’nde dün yine bir kadın zehirlenmiş.</p>

    <p class="normal">&nbsp;&nbsp;&nbsp;Evet, bir doktorun karısıymış...</p>

    <p class="normal">&nbsp;&nbsp;&nbsp;Nasıl zehirlenmiş biliyor musunuz?</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Bütün Hıristiyan orduları için dua edelim...</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="normal">VOLGİN</p>

    <p class="normal">&nbsp;&nbsp;&nbsp;Birisi ağlıyor sanki... İnsanlar çok münasebetsiz davranıyor.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Papaz, keşiş kardeşlerimiz ve İsa yolundaki tüm din kardeşlerimiz için dua edelim.</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="normal">MATVEYEV</p>

    <p class="normal">&nbsp;&nbsp;&nbsp;Koro bugün çok güzel söylüyor.</p>

    <p class="normal">KOMEDİ OYUNCUSU</p>

    <p class="normal">&nbsp;&nbsp;&nbsp;Biz de söyleyebilseydik keşke Zahar İlyiç!</p>

    <p class="normal">MATVEYEV</p>

    <p class="normal">&nbsp;&nbsp;&nbsp;İstediği şeye bak maskaranın!</p>

    <p class="indentmetin">(Gülüşmeler.)</p>

    <p class="normal">&nbsp;&nbsp;&nbsp;Şşşt!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrının kulları Pyotr ve Vera’nın iyiliği, mutluluğu, iyi geçinmeleri, sağlıkları, günahlarının bağışlanması için dua edelim.</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Kutsanmaları için...</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Evet, doktorun karısı... Otelde...</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;...unutulmaz, aziz Ortodoks patrikleri için...</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Repina’nın uğurlu eli değdikten sonraki dördüncü zehirlenme. Bu zehirlenmelerin nedenini bana açıklayabilir misin dostum?</p>

    <p class="normal">&nbsp;&nbsp;&nbsp;Cinnet işte. Başka bir şey değil.</p>

    <p class="normal">&nbsp;&nbsp;&nbsp;Taklit mi ediyorlar sence?</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;...dini bütün çar ve çariçe, bu kutsal tapınağı yapanlar, ölmüş bütün atalarımız ve kardeşlerimiz için...</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;İntihar bulaşıcıdır...</p>

    <p class="normal">&nbsp;&nbsp;&nbsp;Bu ruh hastalarından amma çok var, insan korkuyor!</p>

    <p class="normal">&nbsp;&nbsp;&nbsp;Susun! Dinlemeyeceksiniz gidin!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Bu mezarlıkta yatan ve diğer Ortodokslar için dua edelim.</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Yüksek sesle konuşmayın, lütfen!</p>

    <p class="indentmetin">(Bir inilti duyulur.)</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Repina intihar edip bütün şehri zehirledi. Bütün kadınlar bu virüse yakalandı. Haksızlığa uğradıklarını sanıyorlar.</p>

    <p class="normal">&nbsp;&nbsp;&nbsp;Kilisenin bile havası zehirlendi. Gerginliği hissediyor musun?</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Bu tapınakta bulunan, ilahi söyleyen ve gelecekte de söyleyecek, iyilik ve bağışlanma bekleyen yardımsever ve eli açık insanlar için dua edelim...</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">Tanrım bağışla bizi!</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Çünkü Tanrı bağışlayıcı ve iyilikseverdir, baba, oğul ve kutsal ruh adına şu anda ve gelecekte sizi onurlandırır.</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Âmin!</p>

    <p class="normal">SABİNİN</p>

    <p class="normal">Kotelnikov!</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Efendim?</p>

    <p class="normal">SABİNİN</p>

    <p class="normal">&nbsp;&nbsp;&nbsp;Neyse... Tanrım... Tatyana Petrovna burada... O burada...</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Aklını kaçırmışsın!</p>

    <p class="normal">SABİNİN</p>

    <p class="normal">&nbsp;&nbsp;&nbsp;Siyahlı kadın o işte... Tanıdım onu... Gördüm...</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Alakası yok. Sadece esmerliği benziyor, o kadar.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrı’ya dua edelim!</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Kulağıma fısıldama, hiç uygun bir davranış değil. Herkes sana bakıyor...</p>

    <p class="normal">SABİNİN</p>

    <p class="normal">&nbsp;&nbsp;&nbsp;Tanrı aşkına... Zar zor ayakta duruyorum. Bu o.</p>

    <p class="indentmetin">(Bir inilti duyulur.)</p>

    <p class="normal">KORO</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Susun! Şşşt! Kim arkadan itiyor? Şşşt!</p>

    <p class="normal">&nbsp;&nbsp;&nbsp;Sütunun arkasına götürdüler.</p>

    <p class="normal">&nbsp;&nbsp;&nbsp;Geçecek yer yok... Evde kalsalarmış...</p>

    <p class="normal">KALABALIKTAN BİRİSİ</p>

    <p class="indentmetin">(Bağırır.)</p>

    <p class="normal">&nbsp;&nbsp;&nbsp;Susun!</p>

    <p class="normal">PEDER İVAN</p>

    <p class="indentmetin">(Okur.)</p>

    <p class="normal">&nbsp;&nbsp;&nbsp;Celile’nin Kana köyünde kurtarıcılığını gösteren, İsa’yı onurlandıran Tanrımız...</p>

    <p class="indentmetin">(Kalabalığa bakar.)</p>

    <p class="normal">&nbsp;&nbsp;&nbsp;İyi ama kim konuşuyor?</p>

    <p class="indentmetin">(Okur.)</p>

    <p class="normal">&nbsp;&nbsp;&nbsp;Evliliğin onur verici bir şey olduğunu varlığınla göster...</p>

    <p class="indentmetin">(Sesini yükseltir.)</p>

    <p class="normal">&nbsp;&nbsp;&nbsp;Lütfen sessiz olun! Ayini yapmamıza engel oluyorsunuz! Kilisede dolaşmayınız, konuşmayınız ve gürültü yapmayınız, sessizce oturup Tanrı’ya dua ediniz! Yeter! İçinizde Tanrı korkusu olsun!</p>

    <p class="indentmetin">(Okur.)</p>

    <p class="normal">&nbsp;&nbsp;&nbsp;Tanrım, Celile’ye dökülen Kana Irmağı’nın kıyısında gösterdiğin kurtarıcılığınla kulların Pyotr ve Vera’yı da kurtar, uyum ve barış içinde yaşamalarını sağla, onurlu bir evlilik ver, yataklarını temiz kıl, temiz birlikteliklerinin devamını sağla, temiz yürekle ve senin buyruklarına uyarak yaşlanmalarını sağla. Sen bizim Tanrımızsın, bağışlayıcısın, kurtarıcısın, sana şükrediyoruz, ruhlarımıza iyilik ve güzellik ihsan et, şimdi ve ebediyen.</p>

    <p class="normal">BAŞPİSKOPOSLUK KOROSU</p>

    <p class="normal">Âmin!</p>

    <p class="normal">SABİNİN</p>

    <p class="indentmetin">(Kotelnikov’a.)</p>

    <p class="normal">&nbsp;&nbsp;&nbsp;Git de polislere içeri kimseyi almamalarını söyle...</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Neden hâlâ içeri girmelerine izin veriyorlar? Kilise tıka basa doldu. Sessiz ol... Fısıldamayı da kes.</p>

    <p class="normal">SABİNİN</p>

    <p class="normal">&nbsp;&nbsp;&nbsp;O burada... Tatyana.</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Sen delirmişsin. Mezarlıkta yatıyor.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrım merhametinle esirge bizi, kutsa bizi, bağışla bizi!</p>

    <p class="normal">KATEDRAL KOROSU</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrı’dan bütün günlerin güzel, kutsal, huzur içinde ve günahsız geçmesini dileyelim.</p>

    <p class="normal">KATEDRAL KOROSU</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;İhsan et Tanrım!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrı’dan bize kılavuzluk edecek, ruhumuzu ve bedenimizi koruyacak bir barış meleği dileyelim.</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;İhsan et Tanrım!</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Bu diyakozun konuşması hiç bitmeyecek... Bir Tanrım bağışla bizi diyorlar, bir ihsan et Tanrım diyorlar.</p>

    <p class="normal">Bıktım ayakta durmaktan.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrı’dan günahlarımızı ve suçlarımızı bağışlamasını dileyelim.</p>

    <p class="normal">KORO</p>

    <p class="y-nerge">(Şarkı söyler gibi.)</p>

    <p class="normal">Bağışla bizi Tanrım!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrı’dan ruhlarımız için iyilik ve barış içinde bir dünya dileyelim.</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Yine gürültü yapıyorlar! Ne insanlar var!</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;İhsan et Tanrım!</p>

    <p class="normal">OLENİNA</p>

    <p class="normal">&nbsp;&nbsp;&nbsp;Pyotr titriyorsun, zor nefes alıyorsun... İyi misin?</p>

    <p class="normal">SABİNİN</p>

    <p class="normal">&nbsp;&nbsp;&nbsp;Siyahlı kadın... O... biz suçluyuz...</p>

    <p class="normal">OLENİNA</p>

    <p class="normal">&nbsp;&nbsp;&nbsp;Hangi kadın?</p>

    <p class="indentmetin">(Bir inilti duyulur.)</p>

    <p class="normal">SABİNİN</p>

    <p class="normal">&nbsp;&nbsp;&nbsp;Repina inliyor... İyiyim, iyiyim... Kotelnikov taçla kafamı eziyor... Yok bir şey, yok...</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrı’dan geri kalan ömrümüzde işleyeceğimiz günahlardan pişmanlık duymamızı sağlamasını dileyelim.</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;İhsan et Tanrım!</p>

    <p class="normal">KOKOŞKİN</p>

    <p class="normal">&nbsp;&nbsp;&nbsp;Vera ölü gibi bembeyaz kesildi. Sanki gözleri de yaşlı... Ya Pyotr... Baksana şuna!</p>

    <p class="normal">KOKOŞKİNA</p>

    <p class="normal">&nbsp;&nbsp;&nbsp;İnsanların kötü davranacağını söylemiştim ona. Neden burada evlenmeye karar verdi anlamıyorum. Kent dışında evlenselerdi daha iyi olurdu.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Hıristiyan olarak öldükten sonra rahat, sakin, utanç içinde kalmayacağımız bir sorgu dileyelim.</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;İhsan et Tanrım!</p>

    <p class="normal">KOKOŞKİNA</p>

    <p class="normal">&nbsp;&nbsp;&nbsp;Peder İvan’dan biraz acele etmesini rica etmek gerek. Vera çok kötü görünüyor.</p>

    <p class="normal">VOLGİN</p>

    <p class="normal">&nbsp;&nbsp;&nbsp;İsterseniz yer değiştirelim.</p>

    <p class="indentmetin">(Tacı Kotelnikov’dan alır.)</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Bütün din kardeşlerimiz arasında inanç birliği kurulmasını ve herkesin yaşamını Tanrı’nın elçisi İsa’ya adamasını dileyelim.</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Sana Tanrım!</p>

    <p class="normal">SABİNİN</p>

    <p class="normal">&nbsp;&nbsp;&nbsp;Biraz daha dayan Vera, benim gibi... Evet... Birazdan bitecek. Sonra gideceğiz... Bu o...</p>

    <p class="normal">VOLGİN</p>

    <p class="normal">&nbsp;&nbsp;&nbsp;Şşşt!</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Sana güvendik, sana sığındık, yüceliğine yaraşır biçimde yargıla bizi Tanrım.</p>

    <p class="normal">BAŞPİSKOPOSLUK KOROSU</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Göklerdeki ulu efendimiz, yüce adın kutlu, egemenliğin sonsuz olsun...</p>

    <p class="normal">MATVEYEV</p>

    <p class="indentmetin">(Aktörlere.)</p>

    <p class="normal">Dostlarım biraz çekilir misiniz, diz çökmek istiyorum...</p>

    <p class="indentmetin">(Diz çöker ve yere kadar eğilir.)</p>

    <p class="normal">&nbsp;&nbsp;&nbsp;İsteklerin göklerde olduğu kadar, yeryüzünde de yerine gelsin... Bize günlük ekmeğimizi ver ve sana olan borçlarımızı...</p>

    <p class="normal">BAŞPİSKOPOSLUK KOROSU</p>

    <p class="normal">&nbsp;&nbsp;&nbsp;İsteklerin yerine gelsin... Göklerde, göklerde... Günlük ekmeğimizi... Ekmeğimizi...</p>

    <p class="normal">MATVEYEV</p>

    <p class="normal">&nbsp;&nbsp;&nbsp;Ulu Tanrım, Tatyana kulunun bilerek ve bilmeyerek işlediği günahlarını ve biz kullarını bağışla...</p>

    <p class="indentmetin">(Ayağa kalkar.)</p>

    <p class="normal">&nbsp;&nbsp;&nbsp;Çok sıcak!</p>

    <p class="normal">BAŞPİSKOPOSLUK KOROSU</p>

    <p class="normal">&nbsp;&nbsp;&nbsp;Günlük ekmeğimizi ver... Günahlarımızı bağışla... Biz nasıl bağışlıyorsak sen de bizi bağışla... Bağışla...</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;İlahileri amma da uzattılar!</p>

    <p class="normal">BAŞPİSKOPOSLUK KOROSU</p>

    <p class="normal">&nbsp;&nbsp;&nbsp;Bize gösterme... gösterme! Bizi günaha girmekten koru!</p>

    <p class="normal">KOTELNİKOV</p>

    <p class="indentmetin">(Savcı yardımcısına.)</p>

    <p class="normal">&nbsp;&nbsp;&nbsp;Damadı sinek ısırdı galiba. Bak nasıl titriyor.</p>

    <p class="normal">SAVCI YARDIMCISI</p>

    <p class="normal">&nbsp;&nbsp;&nbsp;Nesi var?</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Biraz önceki kadını Tatyana sanıyor. Halüsinasyon görüyor.</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Hükümdarlığın, kudretin ve şanın, baba, oğul ve kutsal ruh adına sonsuza dek sürsün...</p>

    <p class="normal">KORO</p>

    <p class="normal">Âmin.</p>

    <p class="normal">SAVCI YARDIMCISI</p>

    <p class="normal">&nbsp;&nbsp;&nbsp;Dikkat et de saçma sapan bir şey yapmasın.</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Merak etme! Öyle biri değildir!</p>

    <p class="normal">SAVCI YARDIMCISI</p>

    <p class="normal">&nbsp;&nbsp;&nbsp;Evet, güçlü olması gerek.</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Hepimize huzur ver.</p>

    <p class="normal">KORO</p>

    <p class="normal">&nbsp;&nbsp;&nbsp;Ve ruhlarımızı bağışla.</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrı’nın huzurunda başlarınızı saygıyla eğin!</p>

    <p class="normal">KORO</p>

    <p class="normal">Senin için Tanrım!</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Şimdi kürsünün etrafında dönecekler. Şşşt!</p>

    <p class="normal">&nbsp;&nbsp;&nbsp;Doktorun karısına otopsi yapmışlar mı?</p>

    <p class="normal">&nbsp;&nbsp;&nbsp;Daha yapmamışlar. Kocasının onu terk ettiğini söylüyorlar. Sabinin de Repina’yı terk etmiş diyorlar.</p>

    <p class="normal">&nbsp;&nbsp;&nbsp;Doğru mu bu?</p>

    <p class="normal">&nbsp;&nbsp;&nbsp;Evet, öyle.</p>

    <p class="normal">&nbsp;&nbsp;&nbsp;Repina’nın otopsisini hatırlıyorum...</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrı’ya dua edelim!</p>

    <p class="normal">KORO</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="normal">PEDER İVAN</p>

    <p class="indentmetin">(Okur.)</p>

    <p class="normal">&nbsp;&nbsp;&nbsp;Tanrım, evrenin, bu güzel tacın, her şeyin yaratıcısı sensin, bu şarabı evliliğin yemini olarak kabul et ve evlenenlerin ruhlarını kutsa. Senin yüce adın şimdi, gelecekte ve her zaman hüküm sürsün.</p>

    <p class="indentmetin">(Sabinin ve Olenina’ya içmeleri için şarap uzatır.)</p>

    <p class="normal">KORO</p>

    <p class="normal">&nbsp;&nbsp;&nbsp;Âmin.</p>

    <p class="normal">SAVCI YARDIMCISI</p>

    <p class="normal">&nbsp;&nbsp;&nbsp;Bak sanki kötü bir şey yapmış gibi duruyor.</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Güçlü bir hayvandır o. Dayanır.</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Beyler dağılmayalım. Hep birlikte çıkalım. Zipunov burada mı?</p>

    <p class="normal">&nbsp;&nbsp;&nbsp;Burada. Arabanın etrafını çevirip beş dakika ıslıklayalım.</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Ellerinizi uzatın lütfen.</p>

    <p class="indentmetin">(Bir şalla Sabinin’le Olenina’nın ellerini bağlar.)</p>

    <p class="normal">&nbsp;&nbsp;&nbsp;Çok sıkmadım değil mi?</p>

    <p class="normal">SAVCI YARDIMCISI</p>

    <p class="indentmetin">(Üniversite öğrencisine.)</p>

    <p class="normal">&nbsp;&nbsp;&nbsp;Tacı bana verip, elbisesinin kuyruğunu tutun delikanlı.</p>

    <p class="normal">BAŞPİSKOPOSLUK KOROSU</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;İsa sevinç içindeydi Meryem Ana’nın karnında...</p>

    <p class="indentmetin">(Peder İvan kürsüyü tavaf eder; gençler ve sağdıç onu takip ederler.)</p>

    <p class="normal">KALABALIKTAN SESLER</p>

    <p class="normal">&nbsp;&nbsp;&nbsp;Öğrenci eteğe takıldı.</p>

    <p class="normal">&nbsp;&nbsp;&nbsp;BAŞPİSKOPOSLUK KOROSU</p>

    <p class="normal">&nbsp;&nbsp;&nbsp;...ve bir erkek çocuk doğurdu, Emmanuel, Tanrı ve insan, ona doğu adını verdi...</p>

    <p class="normal">SABİNİN</p>

    <p class="indentmetin">(Volgin’e.)</p>

    <p class="normal">&nbsp;&nbsp;&nbsp;Bitti mi?</p>

    <p class="normal">VOLGİN</p>

    <p class="normal">&nbsp;&nbsp;&nbsp;Daha değil.</p>

    <p class="normal">BAŞPİSKOPOSLUK KOROSU</p>

    <p class="normal">&nbsp;&nbsp;&nbsp;...ve bu onurlu çocuk Meryem’i çok mutlu etti.</p>

    <p class="indentmetin">(Peder İvan bir kez daha kürsüyü tavaf eder.)</p>

    <p class="normal">KATEDRAL KOROSU</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Çok acılar çeken ve onurlandırılan şehitlerimiz, ruhlarımızı bağışlaması için Tanrı’ya yakarın.</p>

    <p class="normal">PEDER İVAN</p>

    <p class="indentmetin">(Kürsüyü üçüncü kez tavaf eder ve koroya katılır.)</p>

    <p class="normal">&nbsp;&nbsp;&nbsp;Tan-rı-ya yakarın.</p>

    <p class="normal">SABİNİN</p>

    <p class="normal">&nbsp;&nbsp;&nbsp;Tanrım sonsuza kadar sürecek galiba!</p>

    <p class="normal">BAŞPİSKOPOSLUK KOROSU</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrı’ya, İsa Mesih’e, on iki havariye, şehitlere, onların vaazlarına, teslise hamdolsun.</p>

    <p class="normal">KALABALIKTAN BİR SUBAY</p>

    <p class="indentmetin">(Kotelnikov’a.)</p>

    <p class="normal">&nbsp;&nbsp;&nbsp;Sabinin’e söyleyin, lise ve üniversite öğrencileri onu ıslıklamak için toplanmışlar.</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Teşekkürler!</p>

    <p class="indentmetin">(Savcı yardımcısına.)</p>

    <p class="normal">&nbsp;&nbsp;&nbsp;Şu tören de amma uzadı! Hiç bitmeyecek galiba!</p>

    <p class="indentmetin">(Mendiliyle yüzünü siler.)</p>

    <p class="normal">SAVCI YARDIMCISI</p>

    <p class="normal">&nbsp;&nbsp;&nbsp;Sizin de elleriniz titriyor... Amma korkakmışsınız!</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Repina aklımdan çıkmıyor. Sanırım Sabinin ilahi söylüyor, Olenina’ysa ağlıyor.</p>

    <p class="normal">PEDER İVAN</p>

    <p class="indentmetin">(Volgin’den tacı alır, Sabinin’e.)</p>

    <p class="normal">&nbsp;&nbsp;&nbsp;Yeni evliler, damat, Tanrı sizi İbrahim gibi yüceltsin, İshak gibi kutsasın, Yakup gibi çoğaltsın, sakin bir hayat sürün ve Tanrı’nın emirlerinden çıkmayın.</p>

    <p class="normal">GENÇ BİR AKTÖR</p>

    <p class="normal">&nbsp;&nbsp;&nbsp;Bir alçak için ne güzel sözler!</p>

    <p class="normal">MATVEYEV</p>

    <p class="normal">&nbsp;&nbsp;&nbsp;Tanrı için herkes birdir.</p>

    <p class="normal">PEDER İVAN</p>

    <p class="indentmetin">(Tacı savcı yardımcısından alıp Olenina’ya verir.)</p>

    <p class="normal">&nbsp;&nbsp;&nbsp;Ve sen gelin, Sara gibi yücel, Rebeka gibi neşelen, Rahel gibi çoğal, kocanı mutlu kıl, yasanın buyruklarına uy ki Tanrı seni mutlu kılsın.</p>

    <p class="normal">KALABALIKTAN SESLER</p>

    <p class="indentmetin">(Herkes çıkışa doğru ilerler.)</p>

    <p class="normal">&nbsp;&nbsp;&nbsp;Lütfen sesiz olun! Daha bitmedi!</p>

    <p class="normal">&nbsp;&nbsp;&nbsp;Şşşt! İtmeyin!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrı’ya dua edelim!</p>

    <p class="normal">KORO</p>

    <p class="normal">&nbsp;&nbsp;&nbsp;Tanrım bağışla bizi!</p>

    <p class="normal">PEDER ALEKSEY</p>

    <p class="indentmetin">(Siyah gözlüklerini çıkartıp okur.)</p>

    <p class="normal">&nbsp;&nbsp;&nbsp;Celile’nin Kana köyündeki evliliği kutsayan ulu Tanrım, bu kullarının evliliğini de kutsa, evlilik bağını ebedi kıl. Evliliklerini, yaşamlarını mutlu kıl, taçlarını krallığına kabul et, yanlışlardan uzak durup doğruya ve güzele ulaşmalarını sağla ve sonsuza dek onları koru.</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Âmin!</p>

    <p class="normal">OLENİNA</p>

    <p class="indentmetin">(Kardeşine.)</p>

    <p class="normal">&nbsp;&nbsp;&nbsp;Söyle de bana bir sandalye getirsinler. Ayakta duramıyorum.</p>

    <p class="normal">ÜNİVERSİTE ÖĞRENCİSİ</p>

    <p class="normal">&nbsp;&nbsp;&nbsp;Birazdan biter.</p>

    <p class="indentmetin">(Savcı yardımcısına.)</p>

    <p class="normal">&nbsp;&nbsp;&nbsp;Vera iyi değilmiş.</p>

    <p class="normal">SAVCI YARDIMCISI</p>

    <p class="normal">&nbsp;&nbsp;&nbsp;Vera Aleksandrovna şimdi bitecek. Birkaç dakika kaldı... Biraz daha dayan canım!</p>

    <p class="normal">OLENİNA</p>

    <p class="indentmetin">(Kardeşine.)</p>

    <p class="normal">&nbsp;&nbsp;&nbsp;Pyotr beni duymuyor... Taş kesilmiş sanki... Tanrım, Tanrım.</p>

    <p class="indentmetin">(Sabinin’e.)</p>

    <p class="normal">&nbsp;&nbsp;&nbsp;Pyotr!</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Susun!</p>

    <p class="normal">KORO</p>

    <p class="normal">&nbsp;&nbsp;&nbsp;Ve senin ruhuna!</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Tanrı önünde diz çökün!</p>

    <p class="normal">PEDER İVAN</p>

    <p class="indentmetin">(Sabinin ve Olenina’ya.)</p>

    <p class="normal">&nbsp;&nbsp;&nbsp;Baba, oğul ve kutsal ruh adına Tanrı sizi kutsasın, uzun, dindar, inançlı bir yaşam versin. Sizi dünya nimetleriyle donatsın! Sizi onurlandırsın, Meryem Ana ve tüm azizlerin duaları sizinle olsun. Âmin!</p>

    <p class="indentmetin">(Olenina’ya gülümseyerek.)</p>

    <p class="normal">&nbsp;&nbsp;&nbsp;Kocanızı öpünüz!</p>

    <p class="normal">VOLGİN</p>

    <p class="indentmetin">(Sabinin’e.)</p>

    <p class="normal">&nbsp;&nbsp;&nbsp;Ne bekliyorsunuz! Öpüşsenize!</p>

    <p class="indentmetin">(Gençler öpüşür.)</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Tebrikler! Tanrı size...</p>

    <p class="normal">KOKOŞKİNA</p>

    <p class="indentmetin">(Olenina’nın yanına gider.)</p>

    <p class="normal">&nbsp;&nbsp;&nbsp;Tatlım... Öyle mutluyum ki! Tebrikler!</p>

    <p class="normal">KOTELNİKOV</p>

    <p class="indentmetin">(Sabinin’e.)</p>

    <p class="normal">&nbsp;&nbsp;&nbsp;Tebrikler, bitti nihayet... Sapsarı olmuşsun, kes titremeyi...</p>

    <p class="normal">DİYAKOZ</p>

    <p class="normal">&nbsp;&nbsp;&nbsp;Terbiyeli olalım!</p>

    <p class="indentmetin">(Kutlamalar.)</p>

    <p class="normal">KORO</p>

    <p class="indentmetin">(Şarkı söyler gibi.)</p>

    <p class="normal">&nbsp;&nbsp;&nbsp;Tanrı size Meryem Ana’nın çocuğu gibi, İsrafil kadar dürüst, onurlu çocuklar versin. Efendimizin merhameti üzerinize olsun!</p>

    <p class="indentmetin">(İnsanlar itişe kakışa kiliseden çıkarlar; Kuzma ışıkları söndürmeye başlar.)</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Celile’nin Kana köyünde mucize gösteren İsa, kutsal annenin dualarıyla, kutsal havarilerinle, kutsal çarlar, Aziz Konstantin ve Yelena ile Prokopi’ye ve din uğrunda ölmüş tüm azizlerle bize acı ve bizi kurtar, bütün insanlığı kutsa.</p>

    <p class="normal">KORO</p>

    <p class="normal">&nbsp;&nbsp;&nbsp;Âmin. Tanrım bağışla bizi, Tanrım bağışla bizi, Tan-rım-ba-ğış-la-bi-zi!</p>

    <p class="normal">KADINLAR</p>

    <p class="indentmetin">(Olenina’ya.)</p>

    <p class="normal">Tebrikler tatlım... Uzun bir ömür dilerim...</p>

    <p class="indentmetin">(Öperler.)</p>

    <p class="normal">ZONENŞTEYN</p>

    <p class="normal">&nbsp;&nbsp;&nbsp;Madam Sabinin, güzel bir Rusçayla nasıl deniyor...</p>

    <p class="normal">BAŞPİSKOPOSLUK KOROSU</p>

    <p class="normal">&nbsp;&nbsp;&nbsp;Uzun, u-zun ömürler! Uzun ömürler...</p>

    <p class="normal">SABİNİN</p>

    <p class="normal">&nbsp;&nbsp;&nbsp;Pardon Vera.</p>

    <p class="indentmetin">(Kotelnikov’u kolundan yakalar ve hızla bir köşeye çeker; güçlükle soluk almakta ve titremektedir.)</p>

    <p class="normal">&nbsp;&nbsp;&nbsp;Hemen mezarlığa gidelim!</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Aklını kaçırmışsın! Akşam oldu! Orada ne işimiz var?</p>

    <p class="normal">SABİNİN</p>

    <p class="normal">&nbsp;&nbsp;&nbsp;Tanrı aşkına gidelim! Yalvarıyorum...</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Karınla eve gitmen gerekiyor! Deli!</p>

    <p class="normal">SABİNİN</p>

    <p class="normal">&nbsp;&nbsp;&nbsp;Hiçbir şey umurumda değil... Binlerce kez lanet olsun... Ben... Ben gidiyorum. Ağıt yakacağım... Tanrım, aklımı kaçırıyorum... Neredeyse öleceğim... Ah, Kotelnikov, Kotelnikov...</p>

    <p class="normal">KOTELNİKOV</p>

    <p class="normal">&nbsp;&nbsp;&nbsp;Hadi yürü, yürü...</p>

    <p class="indentmetin">(Geline doğru götürür. Bir dakika sonra sokaktan keskin ıslık sesleri işitilir. İnsanlar yavaş yavaş kiliseden çıkar. İçeride sadece zangoç ve Kuzma kalır.)</p>

    <p class="normal">KUZMA</p>

    <p class="indentmetin">(Şamdanları söndürür.)</p>

    <p class="normal">&nbsp;&nbsp;&nbsp;Çok insan geldi...</p>

    <p class="normal">ZANGOÇ</p>

    <p class="normal">&nbsp;&nbsp;&nbsp;Evet... Zengin nikâhı...</p>

    <p class="indentmetin">(Paltosunu giyer.)</p>

    <p class="normal">&nbsp;&nbsp;&nbsp;Millet yaşıyor.</p>

    <p class="normal">KUZMA</p>

    <p class="normal">&nbsp;&nbsp;&nbsp;Bütün bunlar boş... Bomboş.</p>

    <p class="normal">ZANGOÇ</p>

    <p class="normal">&nbsp;&nbsp;&nbsp;Ne boş?</p>

    <p class="normal">KUZMA</p>

    <p class="normal">&nbsp;&nbsp;&nbsp;İşte bu nikâh... Her gün birilerini evlendiriyoruz, vaftiz ediyoruz, gömüyoruz ve bunların hiçbir anlamı yok...</p>

    <p class="normal">ZANGOÇ</p>

    <p class="normal">&nbsp;&nbsp;&nbsp;Peki sen ne olmasını istiyorsun?</p>

    <p class="normal">KUZMA</p>

    <p class="normal">&nbsp;&nbsp;&nbsp;Hiçbir şey, bunların hepsi boşuna. İlahi söylüyorlar, kutsal kitabı okuyorlar ama Tanrı bunların hiçbirini işitmiyor. Kırk yıldır buradayım Tanrı’nın duyduğunu hiç görmedim... Tanrı nerede bilmiyorum... Her şey boşuna...</p>

    <p class="normal">ZANGOÇ</p>

    <p class="normal">&nbsp;&nbsp;&nbsp;Hımm…</p>

    <p class="indentmetin">(Çizmelerini giyer.)</p>

    <p class="normal">&nbsp;&nbsp;&nbsp;Felsefe yapma, aklını kaçırırsın.</p>

    <p class="indentmetin">(Çizmelerini gıcırdatarak yürür.)</p>

    <p class="normal">&nbsp;&nbsp;&nbsp;Hoşça kal!</p>

    <p class="indentmetin">(Çıkar.)</p>

    <p class="normal">KUZMA</p>

    <p class="indentmetin">(Kendi kendine.)</p>

    <p class="normal">&nbsp;&nbsp;&nbsp;Öğlen soylu birinin cenazesi vardı, şimdi nikâh, yarın sabah vaftiz töreni. Hiç sonu gelmeyecek. Bunlar kimin için? Hiç kimse... Boş işte.</p>

    <p class="indentmetin">(Bir inleme duyulur. Mihrabın arkasından Peder İvan ve dağınık saçları, siyah gözlükleriyle Peder Aleksey çıkar.)</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Sanırım yüklü bir drahoma aldı...</p>

    <p class="normal">PEDER ALEKSEY</p>

    <p class="normal">&nbsp;&nbsp;&nbsp;Drahomasız olmuyor artık.</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Kendi hayatımıza bakalım! Ben de evlenme teklif ettim, evlendim, drahoma aldım ama zaman içinde unutulup gitti.</p>

    <p class="indentmetin">(Bağırır.)</p>

    <p class="normal">&nbsp;&nbsp;&nbsp;Kuzma neden bütün şamdanları söndürdün? Düşeceğim karanlıkta.</p>

    <p class="normal">KUZMA</p>

    <p class="normal">&nbsp;&nbsp;&nbsp;Gittiğinizi sanmıştım.</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;İşiniz var mı Peder Aleksey? Bize gidip çay içelim mi?</p>

    <p class="normal">PEDER ALEKSEY</p>

    <p class="normal">&nbsp;&nbsp;&nbsp;Maalesef gelemem peder. Vaktim yok. Bir rapor yazmam gerekiyor.</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Siz bilirsiniz.</p>

    <p class="normal">SİYAHLI KADIN</p>

    <p class="indentmetin">(Sütunun arkasından sallanarak çıkar.)</p>

    <p class="normal">&nbsp;&nbsp;&nbsp;Kimse yok mu? Götürün beni buradan... Götürün...</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Neler oluyor? Kim var orada?</p>

    <p class="indentmetin">(Korka korka.)</p>

    <p class="normal">&nbsp;&nbsp;&nbsp;Ne istiyorsunuz bayan?</p>

    <p class="normal">PEDER ALEKSEY</p>

    <p class="normal">&nbsp;&nbsp;&nbsp;Tanrım günahlarımızı bağışla!</p>

    <p class="normal">SİYAHLI KADIN</p>

    <p class="normal">&nbsp;&nbsp;&nbsp;Götürün beni buradan... Götürün...</p>

    <p class="indentmetin">(İnler.)</p>

    <p class="normal">&nbsp;&nbsp;&nbsp;Ben memur İvanov’un kız kardeşiyim... Kız kardeşi...</p>

    <p class="normal">PEDER İVAN</p>

    <p class="normal">&nbsp;&nbsp;&nbsp;Neden buradasınız?</p>

    <p class="normal">SİYAHLI KADIN</p>

    <p class="normal">&nbsp;&nbsp;&nbsp;Zehirlendim... Kin yüzünden... Küçük düşürdü... Neden bu kadar mutlu? Tanrım...</p>

    <p class="indentmetin">(Bağırır.)</p>

    <p class="normal">&nbsp;&nbsp;&nbsp;Kurtarın beni, kurtarın!</p>

    <p class="indentmetin">(Yere düşer.)</p>

    <p class="normal">&nbsp;&nbsp;&nbsp;Hepsi zehirlenmeli... Hepsi! Dünyada adalet yok...</p>

    <p class="normal">PEDER ALEKSEY</p>

    <p class="indentmetin">(Korku içinde.)</p>

    <p class="normal">&nbsp;&nbsp;&nbsp;Küfür! Tanrım, ne küfür!</p>

    <p class="normal">SİYAHLI KADIN</p>

    <p class="normal">&nbsp;&nbsp;&nbsp;Kin yüzünden... Hepsi zehirlenmeli...</p>

    <p class="indentmetin">(İnler ve yere uzanır.)</p>

    <p class="normal">&nbsp;&nbsp;&nbsp;O mezarda, ama öbürü... Öbürü... Kadını küçük düşürmek Tanrı’yı küçük düşürmektir... Kadını mahvetti.</p>

    <p class="normal">PEDER ALEKSEY</p>

    <p class="normal">&nbsp;&nbsp;&nbsp;Bu ne saygısızlık!</p>

    <p class="indentmetin">(Ellerini birleştirir.)</p>

    <p class="normal">&nbsp;&nbsp;&nbsp;Yaşama küfür resmen!</p>

    <p class="normal">SİYAHLI KADIN</p>

    <p class="indentmetin">(Üzerindekileri parçalayarak bağırır.)</p>

    <p class="normal">&nbsp;&nbsp;&nbsp;Kurtarın beni! Kurtarın! Kurtarın!..</p>

    <p class="normal">&nbsp;</p>

    <p class="resim">Perde</p>

    <p class="normal">&nbsp;</p>

    <p class="indentmetin">(Gerisini A.S. Suvorin’in hayal gücüne bırakıyorum.)<sup class="calibre5"><a href="../Text/ayi_split_030.html#footnote-426-8" id="footnote-426-8-backlink">8</a></sup></p>
  </div>
</body>
</html>
