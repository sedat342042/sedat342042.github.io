<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>Taht Oyunları</title>
    <meta name="generator" content="pdftohtml 0.36"/>
    <meta name="author" content="George R. R. Martin"/>
    <meta name="keywords" content="Fantastik"/>
    <meta name="date" content="2015-06-16T15:18:09+00:00"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">soğuk  çeliğini  hissedebilmişti.  Stiv,  "Geri  çekil,"  diye  bağırdı  Robb'a.  "Yoksa  çocuğun  boğazını</p>
<p class="calibre1">keserim, yemin ederim." </p>
<p class="calibre1">Robb soluk soluğa atının dizginlerini çekti. Gözlerindeki öfke kayboldu. Kılıç tutan kolu aşağı indi. </p>
<p class="calibre1">Bran  o  anda  her  şeyi  gördü.  Yaz,  Hali'yi  parçalıyor,  karnından  parlak  mavi  yılanlar  çekip</p>
<p class="calibre1">çıkartıyordu.  Kadının  gözleri  açıktı.  Bakıyor  gibiydi.  Kadının  ölü  mü,  diri  mi  olduğunu</p>
<p class="calibre1">anlayamıyordu.  Gri  kirli  sakallı  adam  ve  diğeri  hareketsiz  yatıyordu  ama  Osha  emekleyerek</p>
<p class="calibre1">mızrağına  ulaşmaya  çalışıyordu.  Boz  Rüzgâr  ağır  ağır  kadına  yaklaştı.  "Şunları  yanına  çağır,"  diye</p>
<p class="calibre1">bağırdı Stiv. "İkisini de yanına çağır." </p>
<p class="calibre1">"Boz Rüzgâr, Yaz, buraya gelin," dedi Robb. </p>
<p class="calibre1">Ulu  kurtlar  durarak  başlarını  çevirdi.  Boz  Rüzgâr  hemen  Robb'un  yanına  döndü.  Yaz  yerinden</p>
<p class="calibre1">kımıldamıyordu.  Gözlerini  Bran'a  ve  onu  tutan  adama  dikmişti.  Hırladı.  Çenesi  ıslak  ve</p>
<p class="calibre1">kıpkırmızıydı, gözleri alev almış gibiydi. </p>
<p class="calibre1">Osha ayağa kalmak için mızrağının küt ucundan destek alıp kendini yukarı çekti. Robb'un kılıcıyla</p>
<p class="calibre1">kesilmiş  omzundan  kan  akıyordu.  Bran,  iri  adamın  yüzünden  aşağı  süzülen  terleri  görebiliyordu. </p>
<p class="calibre1">Stiv'in  de  en  az  kendisi  kadar  korkmuş  olduğunu  fark  etti.  "Starklar,"  dedi  adam  hafif  bir  sesle. </p>
<p class="calibre1">"Kahrolası Starklar." Sesini yükseltti. "Osha, kurtları öldür ve çocuğun kılıcını al." </p>
<p class="calibre1">"Kendin öldür," diye karşılık verdi Osha. "O canavarların yanına gitmiyorum." </p>
<p class="calibre1">Stiv bir an ne yapacağını bilemedi. Elleri titriyordu. Bran, bıçağın boynuna dayandığı yerden kan</p>
<p class="calibre1">sızdığını  hissedebiliyordu.  Adamın  kokusu  burnunu  doldurmuştu.  Korku  kokuyordu.  "Sen,"  diye</p>
<p class="calibre1">seslendi Robb'a. "Bir adın var mı?" </p>
<p class="calibre1">"Ben Robb Stark. Kışyarı'nın varisiyim." </p>
<p class="calibre1">"Bu çocuk senin kardeşin mi?" </p>
<p class="calibre1">"Evet." </p>
<p class="calibre1">"Onun sağ kalmasını istiyorsan benim dediklerimi yapacaksın. Atından in." </p>
<p class="calibre1">Robb bir an tereddüt etti. Sonra yavaşça atından indi. Elinde kılıcı, ayakta durdu. </p>
<p class="calibre1">"Şimdi, kurtları öldür." </p>
<p class="calibre1">Robb kımıldamadı. </p>
<p class="calibre1">"Öldür dedim. Ya kurtlar, ya kardeşin." </p>
<p class="calibre1"><a id="p268"></a>"Hayır!" diye çığlık attı Bran. Robb adamın dediğini yapsa bile, kurtlar öldüğü anda ikisini birden</p>
<p class="calibre1">öldürecekti Stiv. </p>
<p class="calibre1">Kel  adam  boştaki  eliyle  Bran'ın  saçlarını  yakaladı  ve  çocuk  acı  içinde  kıvranana  kadar  zalimce</p>
<p class="calibre1">büktü. "Sen sesini kes, kötürüm. Beni duyuyor musun?" Daha fazla büktü. "Beni duyuyor musun?" </p>
<p class="calibre1">Arkalarındaki  ağaçların  arasından  bir  vınlama  sesi  duyuldu.  Otuz  santimlik,  ucu  ustura  kadar</p>
<p class="calibre1">keskinleştirilmiş  ok  Stiv'in  göğsüne  girince,  adamdan  nefessiz  bir  boğulma  sesi  yükseldi.  Ok,  kanla</p>
<p class="calibre1">boyanmış gibi kıpkırmızı parlıyordu. </p>
<p class="calibre1">Bran'ın  boğazına  dayanmış  olan  hançer  yere  düştü.  İri  adam  sallandı  ve  yüzüstü  derenin  sularına</p>
<p class="calibre1">yığıldı. Göğsündeki ok kırıldı. Bran, adamın döne döne sulara karışmasını izledi. </p>
<p class="calibre1">Osha,  ağaçların  arasından  çıkıp  gelen  elleri  kılıçlı  muhafızlara  bakıyordu.  Mızrağını  yere  attı. </p>
<p class="calibre1">"Merhamet edin lordum," dedi Robb'a. </p>
<p class="calibre1">Muhafızlar yapılan katliamdan geri kalanlara benizleri solmuş halde bakıyordu. Kurtlardan tedirgin</p>
<p class="calibre1">oldukları  açıktı.  Yaz,  karnını  doyurmak  için  Hali'nin  cesedine  döndüğünde  Joseth  elindeki  bıçağı</p>
<p class="calibre1">düşürdü ve kusmak için çalılara doğru koştu. Bir ağacın arkasından çıkan Üstat Luwin bile sarsılmıştı</p>
<p class="calibre1">ama sadece bir an için. Sonra başını salladı ve derenin karşısına geçip Bran'ın yanına gitti. "Yaralı</p>
<p class="calibre1">mısın?" </p>
<p class="calibre1">"Bacağımı kesti," dedi Bran. "Ama hissetmiyorum." </p>
<p class="calibre1">Üstat  eğilip  yarayı  incelerken  Bran  kafasını  diğer  yana  çevirdi.  Theon  Greyjoy,  elinde  yayı,  bir</p>
<p class="calibre1">muhafız  ağacının  yanında  duruyordu.  Gülümsüyordu.  Her  zaman  gülümsüyordu. Ayağının  dibindeki</p>
<p class="calibre1">yumuşak toprakta en az yarım düzine ok vardı ama adamın işini bitirmeye bir tanesi yetmişti. "Ölü bir</p>
<p class="calibre1">düşmandan daha güzeli yok," dedi. </p>
<p class="calibre1">"Jon,  senin  bir  pislik  olduğunu  söylerdi  hep,"  dedi  Robb  yüksek  sesle.  "Seni  avluya</p>
<p class="calibre1">zincirlemeliyim ki Bran senin üzerinde ok talimi yapsın." </p>
<p class="calibre1">"Kardeşinin hayatını kurtardığım için bana teşekkür ediyor olman gerekirdi." </p>
<p class="calibre1">"Ya isabet ettiremeseydin?" dedi Robb. "Ya adamı sadece yaralasaydın? Ya adamın eli kaysaydı</p>
<p class="calibre1">ya da senin okun Bran'a isabet etseydi? Adam bir göğüs zırhı giyiyor olabilirdi. Siyah pelerininden</p>
<p class="calibre1">başka  bir  şey  göremiyordun  ki.  Kardeşime  ne  olurdu  o  durumda?  Hareket  etmeden  önce  bunu</p>
<p class="calibre1">düşündün mü Theon Greyjoy?" </p>
<p class="calibre1">Robb  muhafızlara  döndü.  "Siz  neredeydiniz?"  diye  sordu  öfkeyle.  "Hemen  arkamızdan</p>
<p class="calibre1">geldiğinizden emindim." </p>
<p class="calibre1">Adamlar endişeyle bakıştı. "Sizi takip ediyorduk lordum," dedi en genç olan muhafız Quent. "Ama</p>
<p class="calibre1">Üstat Luwin'in kıçını, lütfen affedin, bekledik ve sonra..." Muhafız, Theon'a baktı ve hemen gözlerini</p>
<p class="calibre1">kaçırdı. Utanmıştı. </p>
<p class="calibre1">"Bir  hindi  gördüm,"  dedi  Greyjoy.  Sorgudan  hoşlanmadığı  her  halinden  beliydi.  "Senin  çocuğu</p>
<p class="calibre1">yalnız bırakacağını nereden bilebilirdim?" </p>
<p class="calibre1">Robb  dönüp  tekrar  Theon'a  baktı.  Bran  ağabeyini  daha  önce  bu  kadar  öfkeliyken  gördüğünü</p>
<p class="calibre1">hatırlamıyordu  ama  Robb  sesini  çıkarmadı.  Üstat  Luwin'in  yanında  dizlerinin  üstüne  çöktü. </p>
<p class="calibre1">"Kardeşimin yaraları ağır mı?" diye sordu. </p>
<p class="calibre1">"Sadece sıyrık," dedi Üstat. Bir bez parçasını derede ıslatıp yaraları temizledi. "Adamlardan ikisi</p>
<p class="calibre1">siyahları kuşanmış," dedi Robb'a, bir yandan işini yaparken. </p>
<p class="calibre1">Robb  başını  çevirdi.  Perişan  haldeki  pelerini  suyun  üstünde  hareket  eden  Stiv'e  baktı.  "Gece</p>
<p class="calibre1"><a id="p269"></a>Nöbetçileri'nden firar eden kaçaklar," dedi düşünceli bir sesle. "Kışyarı'na bu kadar yaklaşabilmeleri için akıllarını kaybetmiş olmaları gerekir." </p>
<p class="calibre1">"Aptallık ve çaresizliği ayırt etmek zordur bazen," dedi Üstat Luwin. </p>
<p class="calibre1">"Onları gömelim mi lordum?" diye sordu Quent. </p>
<p class="calibre1">"Onlar  bizi  gömmezdi,"  diye  karşılık  verdi  Robb.  "Kafalarını  kesin,  Sur'a  gönderelim.  Bedenleri</p>
<p class="calibre1">de aç kargalara yem olsun." </p>
<p class="calibre1">"Peki bunu ne yapacağız?" Parmağıyla Osha'yı gösteriyordu. </p>
<p class="calibre1">Robb  kadına  doğru  yürüdü.  Kadın  ondan  bir  baş  daha  uzundu  ama  dizlerinin  üstüne  çökmüştü. </p>
<p class="calibre1">"Bana hayatımı bağışlayın lordum ve sizin olayım." </p>
<p class="calibre1">"Benim mi? Benim bir yemin bozanla ne işim olabilir?" </p>
<p class="calibre1">"Ben yemin bozmadım. Stiv ve Wallen, Sur'dan geldiler. Ben değil. O kara kargaların arasında bir</p>
<p class="calibre1">kadına yer yok." </p>
<p class="calibre1">Theon  Greyjoy  yanlarına  geldi.  "Onu  kurtlara  ver,"  dedi  Robb'a.  Kadının  gözleri  Hali'den  geri</p>
<p class="calibre1">kalanlara gitti ve aynı anda uzaklaştı. Kadın şiddetle titriyordu. Muhafızlar bile mideleri kalkmış gibi</p>
<p class="calibre1">görünüyordu. </p>
<p class="calibre1">"Bu bir kadın," dedi Robb. </p>
<p class="calibre1">"Bir yabanıl," diye karşılık verdi Bran. "Beni öldürmemeleri gerektiğini, böylece Mance Rayder'a</p>
<p class="calibre1">götürebileceklerini söyledi." </p>
<p class="calibre1">"Bir adın var mı?" diye sordu Robb. </p>
<p class="calibre1">"Adım Osha lordum," diye mırıldandı kadın korkuyla. </p>
<p class="calibre1">Üstat Luwin ayağa kalktı. "Onu sorgulasak iyi olur," dedi. </p>
<p class="calibre1">Bran  ağabeyinin  rahatladığını  görebiliyordu.  "Siz  nasıl  isterseniz  Üstat.  Wayn,  kadının  ellerini</p>
<p class="calibre1">bağla. Bizimle birlikte Kışyarı'na gelecek ve... ağzından çıkacaklarla ya ölecek ya da yaşayacak." </p>
<p class="calibre1"><a id="p270"></a>Tyrion</p>
<p class="calibre1">"Yemek istemek sen?" diye sordu Mord ters ters bakarak. Kısa ve kalın parmaklı elinde bir tabak</p>
<p class="calibre1">haşlanmış fasulye vardı. </p>
<p class="calibre1">Tyrion  Lannister  açlıktan  ölüyordu  ama  bu  vahşinin  önünde  zayıflığını  göstermemeye  kararlıydı. </p>
<p class="calibre1">Hücresinin  köşesindeki  leş  gibi  saman  yatağından  seslenerek,  "Bir  kuzu  budu  gayet  iyi  olur,"  dedi. </p>
<p class="calibre1">"Yanına  biraz  soğan  ve  bezelye,  yeni  pişirilmiş  sıcak  ekmek  ve  tereyağ,  bir  sürahi  de  ballı  şarap. </p>
<p class="calibre1">Daha kolay olacaksa bira da içebilirim. Fazlasıyla seçici görünmek istemem." </p>
<p class="calibre1">"Fasulye,"  dedi  Mord.  "Al."  Tabağı  uzattı.  Tyrion  içini  çekti.  Zindancı  yüz  elli  kilo  ağırlığında, çürük  dişleri  kahverengiye  dönmüş,  düğme  gibi  siyah  gözleri  olan  iğrenç  bir  aptallık  yığınıydı.  Bir</p>
<p class="calibre1">balta  sol  kulağını  ve  yanağının  yarısını  kesip  almıştı.  Yüzünün  sol  yanı  kaygan  bir  yara  izinden</p>
<p class="calibre1">ibaretti. Çirkin olduğu kadar tahmin edilebilir bir adamdı ama Tyrion açtı. Tabağa uzandı. </p>
<p class="calibre1">Mord  sırıtarak  tabağı  çekti.  "Burada,  al,"  dedi.  Tabağı  Tyrion'ın  ulaşamayacağı  yükseklikte</p>
<p class="calibre1">tutuyordu. </p>
<p class="calibre1">Cüce  kaskatı  vücuduyla  ayağa  kalktı.  Bütün  eklemleri  ağrıyordu.  "Her  yemekte  bu  aptal  oyunu</p>
<p class="calibre1">oynamak zorunda mıyız?" diye sordu. Tabağı almak için bir hamle daha yaptı. </p>
<p class="calibre1">Mord ayağını sürüyerek biraz daha geri gitti. Çürük dişlerinin arasından hâlâ sırıtıyordu. "Burda, </p>
<p class="calibre1">yemek.  Cüce  adam."  Tabağı  kol  uzaklığında,  hücrenin  bitip  gökyüzünün  başladığı  sınırın  dışında</p>
<p class="calibre1">tutuyordu, kolunu dışarı uzatmıştı. "Sen, yemek istemek? Burda. Gel. Al." </p>
<p class="calibre1">Tyrion'ın kolları tabağa uzanamayacak kadar kısaydı ve hücrenin gökyüzüne açıldığı sınıra doğru</p>
<p class="calibre1">bir adım bile atmaya niyeti yoktu. Mord'un ağır beyaz göbeğiyle bir kez itmesi, Kartal Yuvası'nın nice</p>
<p class="calibre1">tutsakları  gibi  Tyrion'ın  da  aşağıdaki  Gök'ün  taşlarında  mide  bulandırıcı  bir  püreye  dönüşmesine</p>
<p class="calibre1">yeterdi. "Tekrar düşündüm de, hiç aç değilmişim," dedi. Hücrenin diğer ucuna çekildi. </p>
<p class="calibre1">Mord  homurdandı  ve  kalın  parmaklarını  açtı.  Rüzgâr  tabağı  kapıp  uçurdu.  İçindekiler  havaya</p>
<p class="calibre1">savruldu. Hem tabak hem içindekiler gözden kaybolurken bir avuç fasulye rüzgârla birlikte hücreye</p>
<p class="calibre1">girdi. Zindancı kahkaha attı. Koca göbeği bir kâse puding gibi titriyordu. </p>
<p class="calibre1">Tyrion  öfkeyle  dolduğunu  hissetti.  "Seni  becerdiğim  çiçek  bozuğu  kıçlı  fahişe  evladı,"  deyip</p>
<p class="calibre1">tükürdü. "Ölümün kanlı ishalden olsun." </p>
<p class="calibre1">Mord  hücreden  çıkarken,  çelik  burunlu  çizmelerini  Tyrion'ın  kaburgalarına  gömerek  küfrün</p>
<p class="calibre1">karşılığını  verdi.  Tyrion  saman  kaplı  zemine  düşerken  acıyla  iki  büklüm  oldu.  "Seni  ellerimle</p>
<p class="calibre1">öldüreceğim, yemin ederim," diye bağırdı. Ağır demir kapı, zindancının arkasından kapandı. Tyrion</p>
<p class="calibre1">delikte dönen anahtarların sesini duydu. </p>
<p class="calibre1">Arrynlar'ın  gülünesi  şekilde  zindan  adını  verdikleri  garip  hücredeki  köşesine  sürünerek  gitmeye</p>
<p class="calibre1">çalışırken,  kendisi  kadar  küçük  bir  adam  için  tehlikeli  büyüklükte  bir  ağza  sahip  olduğunu</p>
<p class="calibre1">düşünüyordu.  Yatak  yorgan  niyetine  kullandığı  tek  şey  olan  incecik  battaniyenin  altına  kıvrıldı. </p>
<p class="calibre1">Marillion'dan  kazandığı  gölge  postundan  cübbenin  yanında  olmasını  isterdi.  Cübbe  kan  ve  küf</p>
<p class="calibre1">kokuyordu ama en azından sıcak tutuyordu. Mord cübbeyi görür görmez Tyrion'ın elinden almıştı. </p>
<p class="calibre1">Pençe gibi keskin boralar battaniyesini çekiştiriyordu. Hücresi bir cüce için bile sefilce küçüktü. </p>
<p class="calibre1">Köşesinden sadece bir buçuk metre ileride, bir duvar olması gereken yerde zemin bitiyor ve gökyüzü</p>
<p class="calibre1">başlıyordu.  Bol  bol  temiz  hava,  güneş  ışığı  alıyor,  geceleri  ay  ve  yıldızlar  gözlerinin  önünde</p>
<p class="calibre1">parlıyordu  ama  Tyrion,  Casterly  Kayası'nın  bağırsaklarındaki  en  karanlık  çukuru  bir  an  bile</p>
<p class="calibre1"><a id="p271"></a>düşünmeden bu hücreye tercih ederdi. </p>
<p class="calibre1">"Uçacaksın,"  demişti  Mord  onu  hücreye  soktuğu  ilk  gün.  "Yirmi,  otuz,  belki  elli  gün.  Sonra</p>
<p class="calibre1">uçacaksın." </p>
<p class="calibre1">Bütün  krallıkta  tutsakların  kaçmasının  hoş  görüldüğü  tek  zindan  Arrynlar'ın  zindanıydı.  İlk  gün, </p>
<p class="calibre1">saatlerce cesaretini toplamaya çalıştıktan sonra, Tyrion karnının üstünde sürünerek hücrenin sınırına</p>
<p class="calibre1">gitmiş, kafasını hafifçe dışarı çıkararak aşağı bakmıştı. Yüz seksen metre aşağıdaki Gök'le arasında</p>
<p class="calibre1">havadan  başka  bir  şey  yoktu.  Kafasını  olabildiğince  ileri  uzattığında,  sağında,  solunda  ve  altındaki</p>
<p class="calibre1">hücreleri görebiliyordu. Taştan bir bal peteğindeki arıydı ve biri kanatlarını koparmıştı. </p>
<p class="calibre1">İçinde  gece  ve  gündüz  rüzgârın  çığlık  attığı  hücre  soğuktu  ama  en  beteri,  zemin  meyilliydi.  Hafif</p>
<p class="calibre1">bir  eğimdi  ama  yeterliydi.  Gözlerini  kapatmaktan,  uykusunda  yuvarlanıp  boşluktan  aşağı  düşerken</p>
<p class="calibre1">aniden  dehşet  içinde  uyanmaktan  korkuyordu.  Gökyüzü  hücrelerinin  insanı  nasıl  delirttiğini</p>
<p class="calibre1">anlayabiliyordu. </p>
<p class="calibre1">Hücrenin daha önceki konuklarından biri, Tanrılar beni kurtarsın, yazmıştı duvara, yüksek ihtimalle</p>
<p class="calibre1">kanla.  Mavi  beni  çağırıyor.  Tyrion  bunları  yazan  adamın  kim  olduğunu,  başına  ne  geldiğini  merak</p>
<p class="calibre1">etmişti önceleri ama sonra bilmemesinin daha hayırlı olacağına karar vermişti. </p>
<p class="calibre1">Keşke ağzını kapalı tutabilseydi... </p>
<p class="calibre1">Arryn Hanedanı'nın ay ve şahinle süslü sancakları altındaki büvet ağacından oyulmuş tahtta oturan</p>
<p class="calibre1">sefil  oğlan  başlatmıştı  her  şeyi.  Bütün  hayatı  boyunca  birileri  tepeden  bakmıştı  Tyrion'a  ama  adam</p>
<p class="calibre1">boyuna gelmek için popolarının altına yastıklar koyulan, sulu gözlü altı yaşındaki oğlan çocuklarının</p>
<p class="calibre1">tepeden  bakmalarına  alışık  değildi.  "Kötü  adam  bu  mu?"  diye  sormuştu  çocuk,  elindeki  bebeği  sıkı</p>
<p class="calibre1">sıkı tutarken. </p>
<p class="calibre1">"Evet," demişti Leydi Lysa. Oğlunun tahtının hemen yanındaki daha alçak ve daha küçük başka bir</p>
<p class="calibre1">tahtta oturuyordu. Pudralanmış, parfümlenmiş, sarayındakilere iyi görünmek için maviler giyinmişti. </p>
<p class="calibre1">"Ne kadar küçük," demişti Kartal Yuvası Lordu kıkırdayarak. </p>
<p class="calibre1">"Bu  adam  Lannister  Hanedanı'ndan,  babanı  katleden  İblis  Tyrion."  Sesini  Kartal  Yuvası'nın</p>
<p class="calibre1">Yüksek  Salonu'nda,  süt  beyazı  duvarlarında  ve  ince  uzun  sütunlarında  çınlayacak  ve  herkesin</p>
<p class="calibre1">duymasına yetecek kadar yükseltti. "Bu adam Kral Eli'ni katletti." </p>
<p class="calibre1">"Ah, onu da mı ben öldürdüm?" dedi Tyrion aptal gibi. </p>
<p class="calibre1">Başını önüne eğip çenesini kapalı tutsa ne iyi olurdu. Bunu şimdi görebiliyordu, yedi cehennem, o</p>
<p class="calibre1">zaman  da  görebilmişti.  Arrynlar'ın  Yüksek  Salonu  uzun  ve  çıplaktı.  Mavi  damarlı  beyaz  mermer</p>
<p class="calibre1">duvarları  men  edici  bir  soğuklukla  kaplıydı  ama  salondaki  yüzler  duvarlardan  çok  daha  soğuktu. </p>
<p class="calibre1">Casterly Kayası'nın gücünden çok uzaktaydı ve Arryn Vadisi'nde tek bir Lannister dostu yoktu. İtaat</p>
<p class="calibre1">ve sessizlik en iyi savunması olacaktı. </p>
<p class="calibre1">Ama Tyrion'ın ruh hali akıllıca davranmasına engel olmuştu. Kartal Yuvası'na tırmanmakla geçen</p>
<p class="calibre1">günün  son  durağında,  kaskatı  kesilmiş  bacakları  onu  taşıyamayacak  hale  gelmiş  ve  Tyrion  küçük</p>
<p class="calibre1">düşmüştü.  Bronn  yolun  geri  kalanında  onu  kucağında  taşımış  ve  böylesi  bir  aşağılanma  öfke</p>
<p class="calibre1">alevlerinin üstüne kızgın yağ boşaltmıştı. "Görünüşe göre ben oldukça meşgul küçük bir adammışım," </p>
<p class="calibre1">demişti salonda, sesindeki acı alayla. "Bunca katliam ve cinayet için nasıl vakit bulduğumu ben bile</p>
<p class="calibre1">merak ediyorum." </p>
<p class="calibre1">Kimlerle dans ettiğini unutmaması gerekirdi. Lysa Arryn ve yarı deli hastalıklı oğlu, ince alaylara</p>
<p class="calibre1">düşkünlükleriyle tanınmıyorlardı; özellikle alay konusu kendileri olduğunda. </p>
<p class="calibre1"><a id="p272"></a>"İblis," dedi Lysa buz gibi sesiyle. "Şu alaycı diline dikkat edecek ve oğlumla saygılı bir üslupla konuşacaksın. Aksi  takdirde  pişman  olursun,  emin  ol.  Burası  Kartal Yuvası  ve  etrafında  gördüğün</p>
<p class="calibre1">Vadi şövalyeleri, Jon Arryn'ı seven sadık adamlar. Hepsi benim için ölür." </p>
<p class="calibre1">"Leydi  Arryn,  bana  en  ufak  bir  zarar  gelirse,  kardeşim  Jaime  bu  adamların  sizin  için  öldüğünü</p>
<p class="calibre1">görmekten  mutluluk  duyar."  Kelimeler  ağzından  çıktığı  anda  yanlış  şeyler  söylediğini  biliyordu</p>
<p class="calibre1">Tyrion. </p>
<p class="calibre1">"Uçabilir  misin  Lannister  Lordu?"  diye  sormuştu  Lysa.  "Bir  cücenin  kanatları  var  mıdır?  Eğer</p>
<p class="calibre1">yoksa, bundan sonra aklınıza gelen ilk tehdidi yutmanız daha akıllıca olur." </p>
<p class="calibre1">"Tehdit etmiyorum," diye karşılık vermişti Tyrion. "Kesin olan bir şeyi söylüyorum." </p>
<p class="calibre1">Küçük Lord Robert bunları duyduğunda ayağa zıplayıp elindeki bebeği yere düşürmüştü. "Sen bize</p>
<p class="calibre1">zarar  veremezsin,"  diye  bağırmıştı.  "Burada  kimse  zarar  veremez  bize.  Ona  söyle  anne.  Ona  bize</p>
<p class="calibre1">kimsenin zarar veremeyeceğini söyle." Çocuk seğirmeye başlamıştı. </p>
<p class="calibre1">"Kartal  Yuvası  zaptedilemez  bir  kaledir,"  demişti  Leydi  Lysa  sakince.  Oğlunu  kendine  çekip</p>
<p class="calibre1">şişman  kollarıyla  sarmıştı.  "İblis  bizi  korkutmaya  çalışıyor  tatlı  bebeğim.  Bütün  Lannisterlar</p>
<p class="calibre1">yalancıdır. Benim küçük bebeğime kimse zarar veremez." </p>
<p class="calibre1">Lanetler olsun ki kadının söyledikleri doğruydu. Buraya çıkmanın nasıl bir şey olduğunu gördükten</p>
<p class="calibre1">sonra,  zırhlar  içinde  bir  şövalyenin,  yukarıdan  yağan  ok  ve  taş  yağmuru  altında,  her  adımda  bir</p>
<p class="calibre1">düşmanla savaşarak tepeye tırmanmasının nasıl bir mücadele olacağını tahmin edebiliyordu. Kâbus, </p>
<p class="calibre1">kafasında  canlanan  görüntüyü  tanımlamaya  yetmiyordu.  Kartal Yuvası'nın  asla  kuşatılmamış  olması</p>
<p class="calibre1">şaşkınlık verici değildi. </p>
<p class="calibre1">Bütün  bunlara  rağmen  Tyrion  kendini  susturmayı  başaramıyordu.  "Zaptedilemez  değil,"  dedi. </p>
<p class="calibre1">"Zaptedilmesi biraz zahmetli." </p>
<p class="calibre1">Küçük Robert titreyen elini Tyrion'a doğrultup, "Sen bir yalancısın," diye bağırmıştı. "Anneciğim, </p>
<p class="calibre1">onu uçarken görmek istiyorum." Gök mavisi pelerinler giymiş iki muhafız Tyrion'ı kollarından tutarak</p>
<p class="calibre1">ayaklarını yerden kesmişlerdi. </p>
<p class="calibre1">Catelyn  Stark  sesini  yükseltmeseydi  neler  olacağını  sadece  tanrılar  bilirdi.  Tahtların  altında</p>
<p class="calibre1">durduğu  yerden  seslendi,  "Kardeşim,  bu  adamın  benim  esirim  olduğunu  hatırlaman  için  sana</p>
<p class="calibre1">yalvarıyorum. Zarar görmesine müsaade etmiyorum." </p>
<p class="calibre1">Lysa Arryn soğuk gözlerle ablasına baktı. Ayağa kalkıp uzun eteklerini yerde sürüyerek Tyrion'ın</p>
<p class="calibre1">yanına  gitti.  Tyrion  bir  an  için  kadının  kendine  saldıracağını  sandı  ama  kadın  muhafızlara  onu</p>
<p class="calibre1">indirmelerini emretti. Adamlar Tyrion'ı yere bıraktı. Tyrion uyuşan bacaklarının üstünde duramadı ve</p>
<p class="calibre1">düştü. </p>
<p class="calibre1">Dizlerinin  üstüne  kalkmaya  çalışırken  kayda  değer  bir  gösteri  sunuyor  olmalıydı.  Sol  bacağına</p>
<p class="calibre1">kramp girdi ve tekrar düştü. Arrynlar'ın Yüksek Salonu'nda bir kahkaha tufanı koptu. </p>
<p class="calibre1">"Kız  kardeşimin  konuğu  ayakta  duramayacak  kadar  yorgun,"  diye  açıklamıştı  Leydi  Lysa.  "Sör</p>
<p class="calibre1">Vardis,  onu  zindana  indirin.  Gökyüzü  hücrelerimizden  birinde  dinlenmek  kendisine  ziyadesiyle  iyi</p>
<p class="calibre1">gelecektir." </p>
<p class="calibre1">Tyrion  kendisini  çekerek  yerden  kaldıran  muhafızların  arasında  sallanıyordu. Ayaklarıyla  havayı</p>
<p class="calibre1">tekmeliyordu.  Yüzü  utançtan  kıpkırmızı  kesilmişti.  "Bunu  unutmayacağım,"  dedi  muhafızlar  onu</p>
<p class="calibre1">götürürken. </p>
<p class="calibre1">Unutmadı da. Unutmamak ne işine yarayacaksa. </p>
<p class="calibre1"><a id="p273"></a>Başlarda  bu  tutsaklık  halinin  çok  uzun  sürmeyeceğini  düşünerek  kendini  avutuyordu.  Lysa Arryn</p>
<p class="calibre1">onu küçük düşürmek istemişti. Hepsi buydu. Yakında birini gönderip Tyrion'ı aldıracaktı. Eğer o bir</p>
<p class="calibre1">şey  yapmazsa  bile  Catelyn  Stark  onu  sorgulamak  isteyecekti.  Bu  sefer  dilini  tutmayı  da  bilecekti</p>
<p class="calibre1">Tyrion.  Onu  öldürmeye  cesaret  edemezlerdi.  O  hâlâ  bir  Lannister'dı.  Bir  damla  kanının  akıtılması</p>
<p class="calibre1">savaş anlamına geliyordu. En azından Tyrion böyle düşünüyordu. </p>
<p class="calibre1">Ama artık çok emin değildi. </p>
<p class="calibre1">Belki  de  onu  tutsak  alanların  niyeti  onu  orada  bırakıp  çürümeye  terk  etmekti. Ama  bu  çürümeye</p>
<p class="calibre1">uzun  süre  dayanacak  kadar  gücünün  olmadığından  korkuyordu.  Gün  geçtikçe  daha  zayıf  düşüyordu. </p>
<p class="calibre1">Eğer önce açlıktan ölmezse, Mord'un şiddetli tekmelerinden ve yumruklarından ciddi hasarlar alması</p>
<p class="calibre1">an meselesiydi. </p>
<p class="calibre1">Acı ve açlıkla birkaç gece daha geçirirse mavi onu da çağıracaktı, buna emindi. </p>
<p class="calibre1">Hücresinin duvarları dışında (sanki duvar varmış gibi) neler olduğunu merak ediyordu. Haberleri</p>
<p class="calibre1">aldığında Lord Tywin'in süvariler gönderdiğinden şüphesi yoktu. Jaime tam o anda, Ay Dağları'ndan</p>
<p class="calibre1">geçirdiği  bir  kafileye  önderlik  ediyor  olabilirdi...  tabi  kuzeye,  Kışyarı'na  gitmek  üzere  yola</p>
<p class="calibre1">çıkmadıysa. Vadi dışındakilerden herhangi birinin aklına Catelyn Stark'ın onu burada sakladığı gelir</p>
<p class="calibre1">miydi acaba? Haberleri duyduğunda Cersei'nin ne yaptığını merak ediyordu. Kral bir an önce serbest</p>
<p class="calibre1">bırakılmasını emredebilirdi. Ama asıl önemli olan, Robert'ın kimi dinleyeceğiydi. Cersei'yi mi yoksa</p>
<p class="calibre1">Kral Eli'ni mi? Tyrion, kralın, kız kardeşine olan aşkı konusunda hayaller görmüyordu. </p>
<p class="calibre1">Cersei  aklını  başına  toplayabilirse,  Tyrion'ın  yargılanmasında  bizzat  bulunmayı  talep  edebilirdi. </p>
<p class="calibre1">Ned  Stark  bile  kralın  onuruna  gölge  düşürmeden  buna  itiraz  edemezdi.  Tyrion  şansını  mahkemede</p>
<p class="calibre1">denemekten  mutluluk  duyardı.  Kaç  cinayetle  suçlanırsa  suçlansın,  görebildiği  kadarıyla  Starklar'ın</p>
<p class="calibre1">elinde bir kanıt yoktu. İddialarını Kral Toprakları'nda, Demir Taht odasında sunmalılardı. Bu onların</p>
<p class="calibre1">sonu demek olurdu. Keşke Cersei bütün bunları görebilecek kadar aklı başında olsaydı... </p>
<p class="calibre1">Tyrion  Lannister  içini  çekti.  Kız  kardeşi  kıvrak  zekâlı  bir  kadın  sayılırdı  ama  kibir  gözünü  kör</p>
<p class="calibre1">ediyordu. Cersei bütün bunların içindeki aşağılamayı görebilir ama fırsatı fark edemezdi. Jaime daha</p>
<p class="calibre1">da  kötüydü.  Aceleci,  kafasının  dikine  giden  ve  çabuk  öfkelenen  bir  adamdı.  Kardeşi  Jaime'nin, </p>
<p class="calibre1">kılıcıyla kesip ikiye ayırmak yerine çözmeyi denediği bir düğüm görmemişti Tyrion. </p>
<p class="calibre1">Starklar'ın oğlunu susturmak için kiralık katil gönderenin hangisi olduğunu merak ediyordu ve Jon</p>
<p class="calibre1">Arryn'ın ölümünde gerçekten parmakları olup olmadığını. Eğer eski El öldürüldüyse, cinayet ustaca</p>
<p class="calibre1">ve  kurnazca  işlenmişti.  Jon  yaşındaki  bir  adamın  ani  bir  hastalıkla  ölmesi  gayet  doğaldı  ama</p>
<p class="calibre1">Brandon'ın  peşine  çalıntı  hançer  taşıyan  bir  kiralık  katil  yollanması  son  derece  dikkatsizce  ve</p>
<p class="calibre1">acemiceydi. Ve düşününce... Bu çok tuhaf değil miydi? </p>
<p class="calibre1">Tyrion titredi. İşte şimdi çirkin bir şüphe düşmüştü içine. Belki de bu toprakların tek canavarları</p>
<p class="calibre1">ulu  kurtlar  ve  aslanlar  değildi.  Durum  böyleyse,  birileri  onu  maşa  olarak  kullanmıştı.  Tyrion</p>
<p class="calibre1">Lannister kullanılmaktan nefret ederdi. </p>
<p class="calibre1">Buradan kurtulmak zorundaydı, hem de derhal. Mord'u alt ederek kaçma şansı hiç yoktan daha azdı. </p>
<p class="calibre1">Kimsenin  ona  iki  yüz  metre  uzunluğunda  bir  halat  vereceği  de  yoktu.  Dilini  kullanacaktı.  Onu  bu</p>
<p class="calibre1">hücreye tıkan ağzı, aynı şekilde buradan çıkarabilirdi de. </p>
<p class="calibre1">Zeminin  eğimini  görmezden  gelmek  için  elinden  gelen  her  şeyi  yaparak  kendini  ayağa  kalkmaya</p>
<p class="calibre1">zorladı.Yumruğuyla  demir  kapıya  vurmaya  başladı.  "Mord,"  diye  bağırdı,  "zindancı!  Mord,  buraya</p>
<p class="calibre1">gel!" Sonunda ayak seslerini duyana kadar tam on dakika aralıksız kapıyı yumrukladı. Kapı gürültüyle</p>
<p class="calibre1">açılmadan hemen önce geri çekildi. </p>
<p class="calibre1"><a id="p274"></a>"Sen,  gürültü  yapmak,"  diye  kükredi  Mord  kanlı  gözleriyle  Tyrion'a  bakarak.  Etli  elinden, </p>
<p class="calibre1">yumruğuna iki kez dolanmış kalın ve geniş deri bir kayış sarkıyordu. </p>
<p class="calibre1">Ona  korktuğunu  asla  belli  etme,  diye  hatırlattı  Tyrion  kendine.  "Zengin  olmak  ister  misin?"  diye</p>
<p class="calibre1">sordu. </p>
<p class="calibre1">Mord  vurdu.  Deri  kayışı  elinin  tersiyle  neredeyse  tembelce  savurmuştu  ama  kayış  Tyrion'ı</p>
<p class="calibre1">kolundan  yakaladı.  Darbenin  şiddetiyle  sarsıldı  ve  acıdan  dişlerini  sıkmak  zorunda  kaldı.  "Yok</p>
<p class="calibre1">konuşmak, cüce adam," diye uyardı Tyrion'ı. </p>
<p class="calibre1">"Altın," dedi Tyrion gülümser gibi yaparak. "Casterly Kayası altınlarla dolu... ahhhh..." Bu seferki</p>
<p class="calibre1">darbe elinin düzünden gelmişti ve Mord gücünü koluna vererek savurmuştu kayışı. Kayış şaklayarak</p>
<p class="calibre1">Tyrion'ı  kaburgalarından  yakaladı  ve  yere  düşürdü.  Kendini  zindancıya  bakmak  için  zorladı.  "Bir</p>
<p class="calibre1">Lannister kadar zengin," diye inledi. "İnsanlar böyle der Mord..." </p>
<p class="calibre1">Mord  domuz  gibi  homurdandı.  Kayış  havada  bir  ıslık  çalarak  Tyrion'ın  yüzüne  indi.  Acı  öyle</p>
<p class="calibre1">şiddetliydi  ki  yere  düştüğünü  hatırlamıyordu.  Gözlerini  açtığında  yerde  yatıyordu.  Kulakları</p>
<p class="calibre1">çınlıyordu  ve  ağzı  kanla  doluydu. Ayağa  kalkmasına  yardım  edecek  bir  yerlere  tutunmak  için  elini</p>
<p class="calibre1">uzattı  ve  parmakları...  hiçbir  şeye  dokunmuyordu.  Tyrion  yanmış  gibi  hızla  geri  çekti  elini.  Çılgına</p>
<p class="calibre1">dönen  nefesini  durdurmak  için  çabaladı.  Hücrenin  tam  sınırına  yuvarlanmıştı.  Mavi  sadece  birkaç</p>
<p class="calibre1">santim uzağındaydı. </p>
<p class="calibre1">"Daha  konuşmak  mı  sen?"  Mord  kayışı  iki  eliyle  tutup  sertçe  çekti.  Çıkan  ses  Tyrion'ı  irkiltti. </p>
<p class="calibre1">Zindancı kahkaha attı. </p>
<p class="calibre1">Beni  buradan  aşağı  atamaz,  dedi  Tyrion  kendine  umutsuzca.  Catelyn  Stark  beni  sağ  istiyor. </p>
<p class="calibre1">Zindancı beni öldürmeye cesaret edemez. Elinin tersiyle ağzındaki kanı sildi, sırıttı ve, "Bu epey sıkı</p>
<p class="calibre1">bir vuruştu Mord," dedi. Adam kendisiyle alay edilip edilmediğini tartıyormuş gibi durdu ve Tyrion'a</p>
<p class="calibre1">yan  yan  baktı.  "Senin  gibi  güçlü  bir  adam  benim  çok  işime  yarar."  Kayış  tekrar  üstüne  inecekken, </p>
<p class="calibre1">Tyrion bu sefer kenara kaçmayı başardı. Omzuna aldığı hafif bir darbeyle kurtulmuştu. "Altın," diye</p>
<p class="calibre1">tekrar etti. Bir yengeç gibi yamula yamula arkaya doğru yürüyordu. "Burada ömrün boyunca bir arada</p>
<p class="calibre1">göremeyeceğin kadar fazla altın. Araziler, atlar, kadınlar almaya yetecek kadar... bir lord olabilirsin. </p>
<p class="calibre1">Lord Mord." Ağzındaki kan pıhtısını gökyüzüne doğru tükürdü. </p>
<p class="calibre1">"Yok altın," dedi Mord. </p>
<p class="calibre1">En azından dinliyor, diye düşündü Tyrion. "Beni yakaladıklarında kesemi aldılar ama altınlar hâlâ</p>
<p class="calibre1">benim.  Catelyn  Stark  insan  kaçırabilir  ama  kaçırdığı  insanı  soymaz.  Bu  onurlu  bir  davranış  olmaz. </p>
<p class="calibre1">Bana  yardım  et  ve  bütün  altın  senin  olsun."  Mord'un  kayışı  Tyrion'ı  yalayıp  geçti  ama  bu  seferki</p>
<p class="calibre1">darbe yarı istekli, amaçsız, yavaş ve küçümseyiciydi. Tyrion kayışı tuttu ve bırakmadı. "Senin için en</p>
<p class="calibre1">küçük bir tehlike bile yok. Bütün yapman gereken bir mesaj iletmek." </p>
<p class="calibre1">Zindancı kayışı çekerek Tyrion'ın elinden kurtardı. "Mesaj," dedi sanki böyle bir kelimeyi ilk kez</p>
<p class="calibre1">duyuyormuş gibi. Kaşları çatılmış, alnında derin kırışıklıklar oluşmuştu. </p>
<p class="calibre1">"Beni  duydun  lordum.  Söyleyeceklerimi  leydiye  ilet.  Ona  de  ki..."  Ne  diyecekti?  Lysa Anyn'ı  ne</p>
<p class="calibre1">yumuşatabilirdi? Birdenbire geldi ilham... "Ona suçlarımı itiraf etmek istediğimi söyle." Mord kolunu</p>
<p class="calibre1">kaldırdı ve Tyrion bir darbe daha alacağından emin olarak kendine sarıldı ama bu defa tereddütlüydü</p>
<p class="calibre1">zindancı.  Gözlerinde  aynı  anda  hem  şüphe  hem  de  açgözlülük  pırıltıları  vardı. Altını  istiyordu  ama</p>
<p class="calibre1">kandırılmaktan endişeleniyordu. Defalarca kandırılmış bir adam olduğundan emindi Tyrion. "Yalan. </p>
<p class="calibre1">Cüce adam. Beni kandırmak." </p>
<p class="calibre1">"Sana verdiğim sözü yazıya dökeceğim," dedi Tyrion. </p>
<p class="calibre1"><a id="p275"></a>Okuryazar  olmayanların  bazıları  yazıyı  aşağılar,  bazıları  da,  yazı  bir  çeşit  sihirmiş  gibi  ilahi  bir saygı duyardı. Ne talihliydi ki Mord ikinci kümeye dâhildi. Zindancı kayışı indirdi. "Yaz, altın. Çok</p>
<p class="calibre1">altın." </p>
<p class="calibre1">"Ah,  çok  altın,"  diyerek  onayladı  Tyrion.  "Kese  sadece  tadımlık  dostum.  Kardeşimin  zırhı  som</p>
<p class="calibre1">altından."  İşin  aslı,  Jaime'nin  kalkanı  altın  kaplamalı  çeliktendi  ama  zindancının  aradaki  farkı</p>
<p class="calibre1">bilmediğinden emindi. </p>
<p class="calibre1">Mord  bir  süre  elindeki  kayışla  oynayarak  düşündü.  Sonunda  insafa  geldi,  kâğıt  ve  mürekkep</p>
<p class="calibre1">getirmek için hücreden çıktı. Tyrion mektubu yazmayı bitirdiğinde, zindancı kaşlarını çatmış şüpheyle</p>
<p class="calibre1">kâğıda bakıyordu. "Şimdi hemen mesajımı götür," dedi Tyrion. </p>
<p class="calibre1">Gecenin  geç  bir  vaktinde  onu  almaya  geldiklerinde  uykusunda  titriyordu.  Mord  kapıyı  açtı  ama</p>
<p class="calibre1">sessizliğini  korudu.  Sör  Vardis  Egen  çizmesinin  ucuyla  dürterek  Tyrion'ı  uyandırdı.  "Kalk  bakalım</p>
<p class="calibre1">İblis. Leydim seni görmek istiyor." </p>
<p class="calibre1">Tyrion  gözlerini  ovuşturdu  ve  hissetmekte  zorlandığı  somurtuk  bir  ifade  yerleştirdi  yüzüne. </p>
<p class="calibre1">"Görmek istediğine şüphe yok ama benim onu görmek istediğimi nereden çıkardınız?" </p>
<p class="calibre1">Sör Vardis öfkeyle homurdandı. Tyrion, Kral Toprakları'nda Kral Eli maiyetinin baş muhafızlığını</p>
<p class="calibre1">yaptığı  yıllardan  tanıyordu  Sör  Vardis'i.  Köşeli  ve  ifadesiz  bir  surat,  gümüş  rengi  saçlar,  güçlü  bir</p>
<p class="calibre1">beden  ve  hiçe  yakın  espri  kabiliyeti.  "Senin  isteklerin  beni  hiç  ilgilendirmiyor.  Hemen  kalk,  yoksa</p>
<p class="calibre1">seni taşıtmak zorunda kalırım." </p>
<p class="calibre1">Tyrion güçlükle ayağa kalktı. "Soğuk bir gece," dedi bir arkadaşıyla sohbet ediyormuş gibi. "Sizin</p>
<p class="calibre1">Yüksek Salon çok esintili, soğuk almak istemem. Mord, iyi bir dost ol ve bana cübbemi getir." </p>
<p class="calibre1">Zindancı kafası karışmış halde, şüpheyle Tyrion'a baktı. </p>
<p class="calibre1">"Cübbem," diye tekrar etti Tyrion. "Güvenli bir yerde saklamak üzere benden aldığın gölgekedisi</p>
<p class="calibre1">kürkünden yapılmış cübbe. Hatırlıyorsun değil mi?" </p>
<p class="calibre1">"Şu lanet cübbeyi getir," dedi Sör Vardis. </p>
<p class="calibre1">Mord söylenmeye cesaret edemedi. İleride bunun hesabını soracağını gayet açık anlatan bir bakışla</p>
<p class="calibre1">Tyrion'ı  süzdü  ve  cübbeyi  getirmeye  gitti.  Cübbeyi  tutsağın  omuzlarına  koyduğunda  Tyrion</p>
<p class="calibre1">gülümsedi.  "Çok  teşekkürler.  Ne  zaman  bu  cübbeyi  giysem  seni  hatırlayacağım."  Uzun  cübbenin</p>
<p class="calibre1">eteğini  tutarak  savurdu  ve  döndü.  Günlerdir  ilk  defa  ısınıyordu.  "Lütfen  yolu  gösterin  Sör  Vardis," </p>
<p class="calibre1">dedi. </p>
<p class="calibre1">Yüksek  Salon  duvarlardaki  apliklere  yerleştirilmiş  elli  meşalenin  aleviyle  ışıl  ışıl  parlıyordu. </p>
<p class="calibre1">Leydi  Lysa,  göğsüne  incilerle  ay  ve  şahin  işlenmiş  siyah  ipekten  bir  elbise  giymişti.  Gece</p>
<p class="calibre1">Nöbetçileri'ne  katılamayacağına  göre,  Tyrion'ın  itiraflarını  dinlemek  için  bir  yas  kıyafetini  uygun</p>
<p class="calibre1">bulmuş  olmalıydı.  Gevşek  bir  örgü  halinde  örülmüş  uzun  kızıl  kahve  saçları  sol  omzunun  üstünden</p>
<p class="calibre1">akıyordu. Oturduğu tahtın yanındaki yüksek ve daha büyük taht boştu. Küçük lord şu anda uykusunda</p>
<p class="calibre1">titriyor olmalıydı. Tyrion en azından bunun için müteşekkir olabilirdi. </p>
<p class="calibre1">Derin bir reverans yaptı ve etrafa göz gezdirmek için bir an durdu. Leydi Arryn, tam da Tyrion'ın</p>
<p class="calibre1">umduğu  gibi,  itiraflara  şahitlik  etmeleri  için  şövalyelerini  ve  hizmetlilerini  de  çağırmıştı.  Sör</p>
<p class="calibre1">Brynden  Tully'nin  yüzünün  keskin  hatlarını,  Lord  Nestor  Royce'un  kaba  suratını  gördü.  Nestor'ın</p>
<p class="calibre1">yanında,  siyah  saçlı,  karmakarışık  sakallı,  genç  varisi  Sör  Albar  oturuyordu.  Vadi'nin  önemli</p>
<p class="calibre1">ailelerinin çoğu temsil ediliyordu. Tyrion bir kılıç kadar ince Sör Corbray'i, gutlu bacaklarıyla oturan</p>
<p class="calibre1">Lord  Hunter'ı,  dul  Leydi  Waynwood'u  daha  önce  de  görmüştü.  Diğerleri  tanımadığı  sancakların</p>
<p class="calibre1">altında oturuyorlardı; kırık mızrak, yeşil yılan, yanan kule, kanatlı kadeh. </p>
<p class="calibre1"><a id="p276"></a>Vadi Lordları arasında, yüksek yolda birlikte yolculuk ettiği yol arkadaşları da vardı. Henüz tam</p>
<p class="calibre1">iyileşmemiş  yaraları  yüzünden  hâlâ  solgun  olan  Sör  Rodrik,  Sör  Willis'le  yan  yana  oturuyordu. </p>
<p class="calibre1">Şarkıcı  Marillion  kendine  yeni  bir  ahşap  arp  bulmuştu.  Tyrion  gülümsedi.  Bu  gece  burada  olacak</p>
<p class="calibre1">hiçbir şeyin gizli kalmasını istemiyordu ve hikâyeyi bir şarkıcıdan başka kimse, uzak yakın her yere</p>
<p class="calibre1">taşıyamazdı. </p>
<p class="calibre1">Bronn,  salonun  arkasındaki  bir  sütunun  dibine  rahatça  yayılmıştı.  Hürsüvarinin  gözleri  Tyrion'ın</p>
<p class="calibre1">üstünde sabitlenmişti ve eli kılıcının kabzasındaydı. Tyrion uzun uzun adama baktı. Merak ediyordu... </p>
<p class="calibre1">Önce Catelyn Stark konuştu. "Bize, suçlarınızı itiraf etmek istediğiniz söylendi." </p>
<p class="calibre1">"İstiyorum leydim," diye yanıtladı Tyrion. </p>
<p class="calibre1">Lysa  Arryn  kardeşine  gülümsedi.  "Gökyüzü  hücreleri  sonunda  hepsinin  direncini  kırar,"  dedi. </p>
<p class="calibre1">"Tanrı onları o yükseklikte rahatça görür ve saklanmak için karanlık bir delik bulamazlar." </p>
<p class="calibre1">"Bu adam bana kırılmış gibi görünmüyor," dedi Catelyn. </p>
<p class="calibre1">Lysa ablasını duymazdan geldi. "Ne diyeceğin varsa söyle," diye emretti Tyrion'a. </p>
<p class="calibre1">Şimdi zarları atma zamanı, diye düşündü Tyrion ve tekrar Bronn'a baktı. "Nereden başlasam? Ben</p>
<p class="calibre1">acımasız,  küçük  bir  adamım,  itiraf  ediyorum.  Suçlarım  ve  günahlarım  sayılamayacak  kadar  fazla</p>
<p class="calibre1">leydilerim,  lordlarım.  Fahişelerle  yattım,  bir  değil  yüzlerce  kez.  Öz  babamın  ölmesini  diledim, </p>
<p class="calibre1">kraliçemiz  kız  kardeşimin  de." Arkasında  oturan  birinin  kıkırdadığını  duydu.  "Hizmetkârlarıma  her</p>
<p class="calibre1">zaman  nezaketle  davranmadım.  Kumar  oynadım.  Kumarda  hile  bile  yaptım.  İtiraf  ederken  yüzüm</p>
<p class="calibre1">kızarıyor.  Soylu  lordlar  ve  leydiler  hakkında  çok  zalim  ve  zehirli  şeyler  söyledim."  Bir  kahkaha</p>
<p class="calibre1">yükseldi. "Bir keresinde..." </p>
<p class="calibre1">"Sessizlik!" diye bağırdı Leydi Lysa. "Sen ne yaptığını sanıyorsun cüce?" </p>
<p class="calibre1">Tyrion başını yana eğdi. "Neden? Suçlarımı itiraf ediyorum leydim." </p>
<p class="calibre1">Catelyn  Stark  öne  çıktı.  "Oğlumu  öldürmek  için  kiralık  katil  göndermekle  ve  Jon Arryn'a  suikast</p>
<p class="calibre1">düzenlemekle suçlanıyorsun," dedi. </p>
<p class="calibre1">Tyrion umutsuzca omuz silkti. "Bu suçları itiraf edemem leydim. Hiçbir cinayet hakkında hiçbir şey</p>
<p class="calibre1">bilmiyorum." </p>
<p class="calibre1">Leydi Lysa büvet ağacından yapılmış tahttan kalktı. "Benimle alay edilmesine izin vermeyeceğim. </p>
<p class="calibre1">Küçük oyununu oynadın İblis. Umarım eğlenmişsindir. Sör Vardis, onu zindana geri götürün... ama bu</p>
<p class="calibre1">sefer daha küçük bir hücreye koyun. Daha eğimli bir hücre olsun." </p>
<p class="calibre1">"Siz  Vadi'de  adaleti  böyle  mi  yerine  getiriyorsunuz?"  diye  kükredi  Tyrion.  Sesi  öyle  şiddetli</p>
<p class="calibre1">çıkmıştı ki Sör Vardis olduğu yerde donup kaldı. "Onur denen şey Kanlı Kapı'nın dışında mı kalıyor? </p>
<p class="calibre1">Beni  itham  ediyorsunuz,  suçlamaları  kabul  etmiyorum  ve  dondurucu  bir  hücreye  tıkılıp  aç</p>
<p class="calibre1">bırakılıyorum."  Başını  kaldırdı  ve  yüzündeki  kanlı  morlukları  herkes  görebilsin  diye  öylece  kaldı. </p>
<p class="calibre1">"Kral  adaleti  nerede?  Kartal  Yuvası,  Yedi  Krallık'tan  bağımsız  bir  yer  mi?  Suçlandığımı</p>
<p class="calibre1">söylüyorsunuz.  Pekâlâ.  Bir  mahkeme  talep  ediyorum.  Konuşmama  izin  verin,  gerçeklerim  ya  da</p>
<p class="calibre1">yalanlarım, insanların ve tanrıların huzurunda yargılansın." </p>
<p class="calibre1">Yüksek Salon fısıltılara boğulmuştu. Kadını ele geçirmişti. Tyrion bundan emindi. O bir soyluydu. </p>
<p class="calibre1">Krallığın  en  güçlü  lordunun  oğluydu.  Kraliçenin  kardeşiydi.  Mahkeme  talebi  reddedilemezdi.  Mavi</p>
<p class="calibre1">pelerinli  muhafızlar  Tyrion'ı  izliyordu.  Sör  Vardis  onlara  hazır  ola  geçmelerini  emretti  ve  Leydi</p>
<p class="calibre1">Lysa'ya baktı. </p>
<p class="calibre1">Küçük dudakları öfkeli bir gülümsemeyle çarpılmıştı. "Eğer yargılanır ve suçlu bulunursanız, kral</p>
<p class="calibre1"><a id="p277"></a>adaletinin yasaları gereği, suçlarınızın cezasını kanınızla ödemek zorunda kalırsınız. Ama biz Kartal</p>
<p class="calibre1">Yuvası'nda cellat bulundurmuyoruz Lannister Lordu. Ay Kapısı'nı açın." </p>
<p class="calibre1">İzleyiciler  ikiye  bölündü.  İnce  uzun  iki  mermer  sütunun  arasında,  üzerine  hilal  oyulmuş  büvet</p>
<p class="calibre1">ağacından bir kapı vardı. Bir çift muhafız kapıya doğru yürürken seyircilerden yakın olanlar kenara</p>
<p class="calibre1">çekildi.  Muhafızlardan  biri  kapıdaki  ağır  bronz  barı  kaldırdı,  diğeri  kapıyı  içeri  doğru  çekti. </p>
<p class="calibre1">Omuzlarındaki  mavi  pelerinler  kapıdan  gelen  sert  rüzgârla  havalanıp  uçuşmaya  başladı.  Kapının</p>
<p class="calibre1">arkasında uçsuz bucaksız, bomboş gökyüzünden başka bir şey yoktu. </p>
<p class="calibre1">"Kral adaletine iyice bak," dedi Lysa Arryn. Duvarlardaki meşaleler titredi ve teker teker sönmeye</p>
<p class="calibre1">başladı. </p>
<p class="calibre1">"Lysa,  bence  bu  hiç  akıllıca  değil,"  dedi  Catelyn  Stark,  kara  rüzgâr  Yüksek  Salonu  silip</p>
<p class="calibre1">süpürürken. </p>
<p class="calibre1">Kız  kardeşi  onu  duymazdan  geldi.  "Demek  bir  mahkeme  istiyorsun  Lannister  Lordu,  o  halde  bir</p>
<p class="calibre1">mahkeme  kurulacak.  Oğlum  anlatacağın  her  şeyi  dinleyecek  ve  bir  karara  varacak.  Şimdi</p>
<p class="calibre1">çıkabilirsin... şu ya da bu kapıdan." </p>
<p class="calibre1">Kadın kendisiyle gurur duyuyormuş gibi görünüyordu. Tyrion şaşırmamıştı. Mahkemeye başkanlık</p>
<p class="calibre1">edecek olan hastalıklı oğluyken, mahkeme fikrinin onu korkutmasını beklemek aptalca olurdu. Tyrion, </p>
<p class="calibre1">Ay Kapısı'na baktı. Anne, onu uçarken görmek istiyorum, dedi hastalıklı oğlan. Burnu sümüklü küçük</p>
<p class="calibre1">enkaz kim bilir kaç adamı bu kapıdan aşağı yollamıştı? </p>
<p class="calibre1">"Teşekkür  ederim  merhametli  leydim,"  dedi  Tyrion.  "Ama  Lord  Robert'ı  rahatsız  etmek  için  bir</p>
<p class="calibre1">neden  göremiyorum.  Tanrılar  benim  masum  olduğumu  biliyor.  Onların  kararını  bekleyeceğim, </p>
<p class="calibre1">insanlarınkini değil. Çarpışmayla yargılanmayı talep ediyorum." </p>
<p class="calibre1">Arrynlar'ın Yüksek Salonu'nu kahkahalar doldurdu. Lord Nestor Royce burnundan soluyordu. Sör</p>
<p class="calibre1">Willis  kıkırdıyor,  Sör  Lyn  Corbray  çatlayacakmış  gibi  gülüyordu.  Diğerleri  gözlerinden  yaş</p>
<p class="calibre1">gelinceye kadar kahkaha atmaya devam etti. Marillion, parmakları kırık eliyle arpına dokunup neşeli</p>
<p class="calibre1">bir akor çaldı. Ay Kapısı'ndan döne döne içeri giren rüzgâr bile ıslık çalıyor gibiydi. </p>
<p class="calibre1">Lysa Arryn'ın  sulu  gözlerinde  şüphe  vardı.  Tyrion  kadının  dengesini  bozduğunu  biliyordu.  "Bunu</p>
<p class="calibre1">talep etmeye hakkınız var," dedi. </p>
<p class="calibre1">Pelerinine  yeşil  yılan  işlenmiş  genç  bir  şövalye  öne  çıktı  ve  bir  dizinin  üstüne  çöktü.  "Leydim, </p>
<p class="calibre1">davanızın kılıcı olmak için size yalvarıyorum," dedi. </p>
<p class="calibre1">"Onur  bana  ait  olmalı,"  dedi  yaşlı  şövalye  Lord  Hunter.  "Lord  kocanıza  beslediğim  sevginin</p>
<p class="calibre1">hatırına bu infazı gerçekleştirmeme izin verin." </p>
<p class="calibre1">"Babam, Vadi'nin Baş Vekilharcı olarak yıllarca Lord Jon'a hizmet verdi. Benim de oğluna hizmet</p>
<p class="calibre1">etmeme izin verin." </p>
<p class="calibre1">"Tanrılar insanlara adil sebeplerle lütuf bahşeder," dedi Sör Lyn Corbray. "Bu işi, işinin ehli bir</p>
<p class="calibre1">kılıç üstlenmeli ve o kılıcın kimde olduğunu hepimiz biliyoruz." Alçak gönüllülükle gülümsedi. </p>
<p class="calibre1">Bir  düzine  adam  aynı  anda  konuşarak  dinlenmeyi  talep  etti.  Tyrion,  kendisini  öldürmeye  gönüllü</p>
<p class="calibre1">bunca insanın varlığını umut kırıcı buldu. Belki de bu iyi bir plan değildi. </p>
<p class="calibre1">Leydi Lysa elini kaldırarak salonu susturdu. "Sizlere teşekkür ederim lordlarım. Eminim oğlum da</p>
<p class="calibre1">benim kadar minnettar olacaktır. Yedi Krallık'taki hiçbir şövalye Vadi'nin şövalyeleri kadar cesur ve</p>
<p class="calibre1">sadık olamaz. Bu onuru hepinize bahşetmek isterdim ama sadece bir kişiyi seçebilirim. Sör Vardis, </p>
<p class="calibre1">siz benim kocamın sağ koluydunuz. Onur size aittir." </p>
<p class="calibre1"><a id="p278"></a>Ah! Mükemmel, diye düşündü Tyrion. "Benim için uygundur," dedi. </p>
<p class="calibre1">Lysa, Tyrion'a baktı. "Çarpışmayla yargılanmayı talep ettiniz," dedi. </p>
<p class="calibre1">"Ve  şimdi  adıma  dövüşecek  bir  şövalye  seçmeyi  talep  ediyorum,"  diye  karşılık  verdi  Tyrion. </p>
<p class="calibre1">"Tıpkı sizin bir şövalye seçtiğiniz gibi. Kardeşim Jaime bu onura seve seve aday olur." </p>
<p class="calibre1">"Çok kıymetli Kral Katili'niz buradan binlerce fersah uzakta." </p>
<p class="calibre1">"Bir haberci kuş gönderin. Memnuniyetle gelmesini beklerim." </p>
<p class="calibre1">"Yarın sabah Sör Vardis'le karşılaşacaksınız." </p>
<p class="calibre1">Tyrion, Marillion'a döndü. "Hey şarkıcı, bu geceyle ilgili bir şarkı yazdığında, Leydi Arryn'ın bir</p>
<p class="calibre1">savaşçı seçme hakkımı elimden nasıl aldığını ve beni yarı sakat, morluklar içinde ve en zayıf halimle, </p>
<p class="calibre1">en iyi şövalyesiyle dövüşmek zorunda bıraktığını da yaz." </p>
<p class="calibre1">"Ben senin hiçbir hakkını elinden almadım," dedi Leydi Lysa. Sesi hırçınlıkla tizleşmişti. "Adına</p>
<p class="calibre1">dövüşecek  şövalyeyi  göster  İblis...  tabi  senin  uğruna  ölmeyi  göze  alacak  bir  adam  bulabilirsen." </p>
<p class="calibre1">Tyrion, Yüksek Salona baktı. Kimse kımıldamıyordu. Devasa bir pot kırmıştı belki de. </p>
<p class="calibre1">Salonun arkasında bir hareketlenme oldu. </p>
<p class="calibre1">"Cüce adına ben dövüşeceğim," dedi Bronn. </p>
<p class="calibre1"><a id="p279"></a>Eddard</p>
<p class="calibre1">Eski  rüyalarından  birini  gördü.  Beyaz  pelerinler  içinde  üç  şövalye,  çoktan  düşmüş  bir  kale  ve</p>
<p class="calibre1">kandan yatağında yatan Lyanna. </p>
<p class="calibre1">Dostları  onunla  birlikte  at  sürüyordu  rüyasında,  tıpkı  gerçek  hayatta  olduğu  gibi.  Jory'nin  babası</p>
<p class="calibre1">onurlu  Martyn  Cassel,  sadık  Theo  Wull,  bir  zamanlar  Brandon'ın  yaveri  olan,  iyi  kalpli,  yumuşak</p>
<p class="calibre1">sesli Sör Mark Ryswell, adalı Howland Reed ve muhteşem kızıl aygın üstünde Lord Dustin. Ned bu</p>
<p class="calibre1">adamların  yüzünü  kendi  yüzünü  tanıdığı  gibi  tanıyordu  ama  yıllar  bir  adamın  anılarına  sülük  gibi</p>
<p class="calibre1">yapışıyordu, asla unutmamaya yemin edilmiş olanlara bile. Dostları birer gölgeden ibaretti rüyasında, </p>
<p class="calibre1">sisten atların üzerindeki gri hayaletler. </p>
<p class="calibre1">Üç  kişiye  karşı  yedi  kişiydiler  rüyasında,  tıpkı  gerçek  hayatta  olduğu  gibi. Ama  öyle  sıradan  üç</p>
<p class="calibre1">kişi  değildi  onlar.  Beyaz  pelerinleri  rüzgârla  savrulurken,  arkalarında  Dorne'un  kızıl  dağları, </p>
<p class="calibre1">yuvarlak kulenin önünde bekliyorlardı. Ve onlar gölgelerden ibaret de değildi. Şimdi bile alev gibi</p>
<p class="calibre1">net  görünüyordu  yüzleri.  Sabah  Kılıcı  Sör  Arthur  Dayne  dudağında  hüzünlü  bir  gülümsemeyle</p>
<p class="calibre1">duruyordu.  Dev  kılıcı  Şafak'ın  kabzası  sağ  omzunun  üstünde  görünüyordu.  Sör  Oswell  Whent  tek</p>
<p class="calibre1">dizinin  üstüne  çökmüş,  bir  biley  taşıyla  bıçağını  biliyordu.  Beyaz  emaye  kaplı  miğferinin  üstünde</p>
<p class="calibre1">hanedanının arması kanatları açık kara yarasa vardı. Korkusuz yaşlı şövalye Sör Gerold Hightower, </p>
<p class="calibre1">nam-ı diğer Beyaz Boğa, Kral Muhafızları Kumandanı, ikisinin arasında duruyordu. </p>
<p class="calibre1">"Üç Dişli Mızrak'ta sizi aradım," dedi Ned. </p>
<p class="calibre1">"Orada değildik," diye yanıtladı Sör Gerald. </p>
<p class="calibre1">"Orada olsaydık İşgalci çok üzülürdü," dedi Sör Oswell. </p>
<p class="calibre1">"Kral  Toprakları  düştüğünde  Jaime  Lannister  kralınızı  katletti  ve  ben  sizin  nerelerde  olduğunuzu</p>
<p class="calibre1">merak ettim." </p>
<p class="calibre1">"Uzaklardaydık,"  dedi  Sör  Gerald.  "Uzaklarda  olmasaydık Aerys  hâlâ  tahtında  oturuyor  ve  bizim</p>
<p class="calibre1">sözde kardeşimiz yedi cehennemde yanıyor olurdu." </p>
<p class="calibre1">"Fırtına  Burnu'na  kuşatmayı  kaldırmak  için  geldim,"  dedi  Ned.  "Lord  Tyrell  ve  Lord  Redwyne</p>
<p class="calibre1">sancaklarını dikti ve dizlerinin üzerine çöktü. Sizin de onların arasında olacağınızdan emindim." </p>
<p class="calibre1">"Bizim dizlerimiz o kadar kolay bükülmez," dedi Sör Arthur Dayne. </p>
<p class="calibre1">"Sör  Willem  Darry,  kraliçeniz  ve  Prens  Viserys'i  alıp  Ejderha  Kayası'na  kaçtı,  onunla  yelken</p>
<p class="calibre1">açarsınız diye düşünmüştüm." </p>
<p class="calibre1">"Sör Willem iyi ve dürüst bir adamdır," dedi Sör Oswell. </p>
<p class="calibre1">"Ama Kral Muhafızları'ndan değil," diye ekledi Sör Gerold. "Kral Muhafızları kaçmaz." </p>
<p class="calibre1">"Ne o zaman, ne de şimdi," dedi Sör Arthur. Miğferini taktı. </p>
<p class="calibre1">"Bir yemin ettik," dedi Sör Gerold. </p>
<p class="calibre1">Ned'in hayaletleri gölgelerden yapılmış kılıçlarıyla geldi. Üç kişiye karşı yedi kişiydiler. </p>
<p class="calibre1">"İşte  şimdi  başlıyor,"  dedi  Sabah  Kılıcı  Sör Arthur  Dayne.  Şafak'ı  kınından  çıkardı  ve  iki  eliyle</p>
<p class="calibre1">birden tuttu. Sütcamı kadar soluk kılıç, ışıkla can buluyordu. </p>
<p class="calibre1">"Hayır,"  dedi  Ned.  Sesi  hüzün  doluydu.  "İşte  şimdi  bitiyor."  Çelikler  ve  gölgeler  birbirine</p>
<p class="calibre1">karışırken,  Lyanna'nın  çığlığını  duydu.  "Eddard!"  Kan  rengi  gökyüzünde,  gül  yapraklarından  bir</p>
<p class="calibre1"><a id="p280"></a>fırtına koptu, ölümün gözleri kadar mavi. </p>
<p class="calibre1">"Lord Eddard," diye seslendi Lyanna tekrar. </p>
<p class="calibre1">"Söz veriyorum," diye fısıldadı Ned. "Lya sana söz..." </p>
<p class="calibre1">"Lord Eddard," diyen bir erkek sesi yankılandı karanlıkta. </p>
<p class="calibre1">Eddard  Stark  inleyerek  gözlerini  açtı.  El  Kulesi'nin  yüksek  pencerelerinden  ay  ışığı  sızıyordu</p>
<p class="calibre1">odaya. </p>
<p class="calibre1">"Lord Eddard?" Bir gölge yatağının kenarında duruyordu. </p>
<p class="calibre1">"Ne kadar... Ne kadar zamandır?" Çarşaf karışmış, bacağı kırık tahtasıyla birlikte sargılanmıştı. </p>
<p class="calibre1">"Altı gün ve yedi gece." Vayon Poole'un sesiydi. Kâhya, Ned'in dudaklarına bir kadeh uzattı. "İçin</p>
<p class="calibre1">lordum." </p>
<p class="calibre1">"Ne?.." </p>
<p class="calibre1">"Sadece su. Üstat Pycelle susayacağınızı söyledi." </p>
<p class="calibre1">Ned içti. Dudakları kuru ve çatlaktı. Su bal kadar tatlı geliyordu. </p>
<p class="calibre1">"Kral  emirler  gönderdi,"  dedi  Vayon  Poole  kadeh  boşaldığında.  "Sizinle  konuşmak  istiyor</p>
<p class="calibre1">lordum." </p>
<p class="calibre1">"Sabah olunca," dedi Ned. "Daha güçlü olduğumda." Şimdi Robert'ı göremezdi. Gördüğü rüya onu</p>
<p class="calibre1">bir kedi yavrusu kadar güçsüzleştirmişti. </p>
<p class="calibre1">"Lordum,  uyandığınız  an  sizi  ona  göndermemizi  emretti."  Yatağın  yanındaki  mumlardan  birini</p>
<p class="calibre1">yakarak oyalanmaya çalıştı. </p>
<p class="calibre1">Ned  küfür  etti.  Robert  asla  sabırlı  bir  adam  olmamıştı.  "Ona,  ayağa  kalkamayacak  kadar  bitkin</p>
<p class="calibre1">olduğumu  söyleyin.  Beni  mutlaka  görmek  istiyorsa  onu  seve  seve  burada  ağırlarım.  Umarım</p>
<p class="calibre1">uykusunun  en  tatlı  yerinde  uyandırırsınız.  Ve  bana  hemen..."  Jory'yi  çağırın  demek  üzereydi  ki</p>
<p class="calibre1">hatırladı. "Baş muhafızı çağırın." </p>
<p class="calibre1">Kâhya odadan ayrıldıktan birkaç dakika sonra Alyn, Ned'in yanına geldi. "Lordum." </p>
<p class="calibre1">"Poole bana altı gün olduğunu söyledi," dedi Ned. "Bu arada neler olduğunu öğrenmeliyim." </p>
<p class="calibre1">"Kral  Katili  şehirden  kaçtı,"  dedi Alyn.  "Söylentilere  göre  Casterly  Kayası'na,  babasının  yanına</p>
<p class="calibre1">gitmiş.  Herkes  Leydi  Catelyn'in  İblis'i  nasıl  tutsak  aldığından  bahsediyor.  Sizin  muhafızlarınızın</p>
<p class="calibre1">sayısını arttırdım, uygunsa." </p>
<p class="calibre1">"Uygun," dedi Ned. "Ya kızlarım?" </p>
<p class="calibre1">"Her  gün  yanınızdalardı  lordum.  Sansa  sessizce  dua  etti  ama  Arya..."  Tereddüt  etti.  "Sizi</p>
<p class="calibre1">getirdikleri günden beri tek kelime konuşmadı. O çok korkusuz küçük bir kız lordum. Daha önce bu</p>
<p class="calibre1">kadar öfkeli bir kız çocuğu görmedim, hiç." </p>
<p class="calibre1">"Ne olursa olsun, kızlarımın güvende olmasını istiyorum," dedi Ned. "Korkarım ki bunlar sadece</p>
<p class="calibre1">başlangıç." </p>
<p class="calibre1">"Onlara en ufak bir zarar gelmeyecek Lord Eddard," dedi Alyn. "Hayatımı ortaya koyarım." </p>
<p class="calibre1">"Jory ve diğerleri..." </p>
<p class="calibre1">"Onları  Sessiz  Rahibeler'e  verdim.  Kuzeye,  Kışyarı'na  gönderilmeleri  için.  Jory  büyükbabasının</p>
<p class="calibre1">yanında  yatmak  isterdi."  Jory  büyükbabasının  yanında  yatacaktı  çünkü  babası  uzak  güneyde</p>
<p class="calibre1">gömülüydü.  Martyn  Cassel  diğerleriyle  birlikte  telef  olmuştu.  Ned  daha  sonra  kaleyi  düşürmüş  ve</p>
<p class="calibre1"><a id="p281"></a>kalenin  kanlı  taşlarını  tepede  sekiz  mezar  yapmak  için  kullanmıştı.  Rhaegar'ın  oraya  neşe  kalesi</p>
<p class="calibre1">dediği söylenirdi ama Ned için o kale acı hatıralardan ibaretti. Üç kişiye karşı yedi kişiydiler, buna</p>
<p class="calibre1">rağmen sadece ikisi sağ kalmıştı. Ned ve adalı küçük adam Howland Reed. Bunca yıl sonra tekrar o</p>
<p class="calibre1">rüyayı görmenin iyiye alamet olmadığını biliyordu. </p>
<p class="calibre1">Vayon Poole odaya döndüğünde, "Gayet iyi yapmışsın Alyn," diyordu Ned. Kâhya reverans yaptı. </p>
<p class="calibre1">"Majesteleri dışarıda ve kraliçe de yanında lordum." </p>
<p class="calibre1">Ned kendini biraz yukarı çekti. Bacağı acıyla titredi. Cersei'nin gelmesini beklemiyordu. Gelmesi</p>
<p class="calibre1">iyiye  işaret  değildi.  "İçeri  gönderin  ve  bizi  yalnız  bırakın.  Konuştuklarımız  bu  odanın  dışına  asla</p>
<p class="calibre1">çıkmamalı." Poole sessizce odadan ayrıldı. </p>
<p class="calibre1">Robert  kıyafet  seçmek  için  epey  vakit  harcamış  gibi  görünüyordu.  Siyah  ve  altın  kare  desenli</p>
<p class="calibre1">kumaştan  dikilmiş  pelerin,  göğsüne  altın  iplikle  Baratheon  Hanedanı'nın  taçlı  erkek  geyiği  işlenmiş</p>
<p class="calibre1">siyah  kadife  bir  takım  ve  altın  renkli  bir  gömlek  giymişti.  Elinde  bir  sürahi  şarap  vardı  ve  yüzü</p>
<p class="calibre1">içmekten  kıpkırmızı  kesilmişti.  Cersei  Lannister  odaya  kralın  yanında  girdi.  Başında  mücevherlerle</p>
<p class="calibre1">süslü küçük bir taç vardı. </p>
<p class="calibre1">"Majesteleri, lütfen bağışlayın, ayağa kalkamıyorum." </p>
<p class="calibre1">"Önemli değil," dedi kral sertçe. "Biraz şarap? Arbor'dan. İyi hasat." </p>
<p class="calibre1">"Küçük bir kadeh," dedi Ned. "İçtiğim haşhaş sütleri yüzünden başım hâlâ çok ağır." </p>
<p class="calibre1">"Senin  durumunda  olan  bir  adam  kafası  hâlâ  omuzlarının  üstünde  olduğu  için  şükretmeli,"  dedi</p>
<p class="calibre1">kraliçe. </p>
<p class="calibre1">"Sessiz ol kadın," diye terslendi Robert. Ned'e bir kadeh şarap uzattı. "Bacağın hâlâ ağrıyor mu?" </p>
<p class="calibre1">"Biraz,"  dedi  Ned.  Başı  dönüyordu  ama  kraliçenin  önünde  herhangi  bir  zayıflık  göstermesi  söz</p>
<p class="calibre1">konusu bile değildi. </p>
<p class="calibre1">"Pycelle bacağının tamamen iyileşeceğine dair yemin etti," dedi Robert. Yüzü asıktı. "Catelyn'in ne</p>
<p class="calibre1">yaptığını biliyorsun sanırım." </p>
<p class="calibre1">"Biliyorum." Ned küçük bir yudum şarap içti. </p>
<p class="calibre1">"Bundan memnun değilim Ned," diye homurdandı Robert. </p>
<p class="calibre1">"Siz  hangi  hakla  benim  kanıma  el  uzattınız?"  diye  bağırdı  Cersei.  "Siz  kim  olduğunuzu</p>
<p class="calibre1">sanıyorsunuz?" </p>
<p class="calibre1">"Kral Eli," dedi Ned buz gibi bir sesle. "Bizzat sizin kocanız tarafından, huzuru ve kral adaletini</p>
<p class="calibre1">sağlamak üzere göreve getirildim." </p>
<p class="calibre1">"Kral Eli'ydin," diye başladı Cersei, "Ama şimdi..." </p>
<p class="calibre1">"Sessizlik!"  diye  kükredi  Robert.  "Bir  soru  sordun  ve  cevabını  aldın."  Cersei  sustu  ama  öfkeden</p>
<p class="calibre1">buz kesmiş gibiydi. Robert, Ned'e döndü. "Huzur sağlamak için diyorsun. Huzuru böyle mi sağladın</p>
<p class="calibre1">Ned? Yedi adam öldü..." </p>
<p class="calibre1">"Sekiz," diyerek düzeltti Cersei. "Tregar bu sabah Lord Eddard'ın savurduğu kılıç yüzünden öldü." </p>
<p class="calibre1">"Kral Yolu'ndan  adam  kaçırmalar  ve  benim  sokaklarımda  sarhoş  halde  katliamlar,"  dedi  Robert. </p>
<p class="calibre1">"Bunu kabul edemem Ned." </p>
<p class="calibre1">"Catelyn'in İblis'i almak için gayet geçerli sebepleri..." </p>
<p class="calibre1">"Bunu  kabul  edemem  dedim.  Onun  geçerli  sebeplerine  lanet  olsun.  Hemen  cüceyi  serbest</p>
<p class="calibre1">bırakmasını emredeceksin ve Jaime'yle barışacaksın." </p>
<p class="calibre1"><a id="p282"></a>"Sırf  Jaime  Lannister  bana  bir  ders  vermek  istedi  diye  üç  adamım  gözlerimin  önünde  katledildi. </p>
<p class="calibre1">Bunu unutmam mı gerekiyor?" </p>
<p class="calibre1">"O çatışmanın sorumlusu erkek kardeşim değildi," dedi Cersei, krala. "Lord Stark sarhoş halde bir</p>
<p class="calibre1">genelevden  dönüyormuş.  Adamları  Jaime  ve  adamlarına  saldırmış.  Tıpkı  karısının  Kral  Yolu'nda</p>
<p class="calibre1">Tyrion'a saldırdığı gibi." </p>
<p class="calibre1">"Sen beni gayet iyi tanırsın Robert," dedi Ned. "İstersen Lord Baelish'e sor. O da oradaydı." </p>
<p class="calibre1">"Serçeparmak'la  konuştum.  Çatışma  başlamadan  önce  Şehir  Muhafızları'nı  almaya  gittiğini</p>
<p class="calibre1">söylüyor ama bir fahişe evinden çıktığınızı kabul ediyor." </p>
<p class="calibre1">"Bir  fahişe  evi  mi?  Lanet  olsun  Robert.  Oraya  kızını  görmek  için  gittim. Annesi  ona  Barra  adını</p>
<p class="calibre1">vermiş.  Vadi'de,  delikanlı  olduğumuz  yıllarda  dünyaya  gelen  ilk  kızına  benziyor."  Konuşurken</p>
<p class="calibre1">kraliçeyi  izliyordu.  Kadının  yüzü  ifadesiz  ve  soluk  bir  maske  gibiydi.  En  ufak  bir  duyguyu  ele</p>
<p class="calibre1">vermiyordu. </p>
<p class="calibre1">Robert öfkeden kızardı. "Barra," dedi homurdanarak. "Bu beni mutlu mu etmeli yani? Lanet olsun o</p>
<p class="calibre1">kıza. Onun daha akıllı olacağını düşünmüştüm." </p>
<p class="calibre1">"Kız  daha  on  beş  yaşında.  Bir  fahişe  ve  sen  onun  akıllı  olacağını  mı  düşünmüştün?"  diye  sordu</p>
<p class="calibre1">Ned hayretle. Bacağı fena halde zonklamaya başlamıştı. "O küçük aptal çocuk sana âşık Robert." </p>
<p class="calibre1">Kral göz ucuyla kraliçeye baktı. "Bu kraliçenin yanında konuşmaya uygun bir konu değil," dedi. </p>
<p class="calibre1">"Söyleyeceğim  hiçbir  şey  kraliçenin  yanında  konuşmaya  uygun  değil,"  diye  karşılık  verdi  Ned. </p>
<p class="calibre1">"Kral Katili'nin şehirden kaçtığı söylendi bana. Onu adalet karşısına çıkarmam için izin ver." </p>
<p class="calibre1">Kral  düşünceli  bir  halde  elindeki  kadehi  çeviriyordu.  Bir  yudum  şarap  içti.  "Hayır,"  dedi.  "Bu</p>
<p class="calibre1">saçmalığın  daha  fazla  sürmesini  istemiyorum.  Jaime  senin  üç  adamını  katletti  ve  sen  de  onun  beş</p>
<p class="calibre1">adamını. Bu iş burada bitiyor." </p>
<p class="calibre1">"Senin  adaletten  anladığın  bu  mu?"  diyerek  parladı  Ned.  "Eğer  buysa,  artık  El'in  olmadığım  için</p>
<p class="calibre1">mutluyum." </p>
<p class="calibre1">Kraliçe, kocasına baktı. "Eğer bir kimse, bir Targaryen'la böyle konuşmaya cesaret etseydi..." </p>
<p class="calibre1">"Beni Aerys'la mı kıyaslıyorsun sen?" diyerek böldü Robert. </p>
<p class="calibre1">"Seni  krallarla  kıyaslıyorum.  Jaime  ve  Tyrion,  evlilik  kanunları  ve  aramızdaki  bağlarla  senin  öz</p>
<p class="calibre1">kardeşlerin.  Starklar  kardeşlerinden  birini  buradan  sürdü  ve  diğerini  kaçırdı.  Bu  adam  aldığı  her</p>
<p class="calibre1">nefeste senin onurunu lekeliyor ve sen hâlâ uysalca bacağının nasıl olduğunu sorup ona şarap ikram</p>
<p class="calibre1">ediyorsun." </p>
<p class="calibre1">Robert'ın yüzü öfkeyle kararmıştı. "Sana daha kaç kere dilini tutmanı söyleyeceğim ben kadın?" </p>
<p class="calibre1">Cersei'nin bakışları aşağılama doluydu. "Tanrılar ikimize nasıl da büyük bir şaka yapmışlar. Etek</p>
<p class="calibre1">giymesi gereken senmişsin, benim de zırh kuşanmam gerekirmiş." </p>
<p class="calibre1">Öfkeden morarmış kral, elinin tersiyle kadının yüzüne acımasız bir tokat attı. Cersei masaya çarpıp</p>
<p class="calibre1">yere  düştü  ama  buna  rağmen  canının  yandığını  belirten  en  küçük  bir  ses  çıkarmadı.  Elini,  şimdiden</p>
<p class="calibre1">kızarmaya  başlayan  soluk  ve  pürüzsüz  yanağına  götürdü.  Yarın  sabah  yüzünün  yarısı  çürüklerle</p>
<p class="calibre1">kaplanacaktı. "Bunu bir onur madalyası olarak takacağım," dedi. </p>
<p class="calibre1">"Sessizce  tak,  yoksa  seni  tekrar  onurlandırırım,"  dedi  Robert.  Muhafızlara  seslendi.  Sör  Meryn</p>
<p class="calibre1">Trant  odaya  girdi.  "Kraliçe  yoruldu.  Ona  odasına  kadar  eşlik  edin."  Şövalye,  Cersei'nin  yerden</p>
<p class="calibre1">kalkmasına yardım etti ve tek kelime etmeden odadan ayrıldılar. </p>
<p class="calibre1"><a id="p283"></a>Robert  sürahiye  uzanıp  kadehini  tekrar  şarapla  doldurdu.  "Bu  kadının  bana  neler  yaptığını</p>
<p class="calibre1">görebiliyor  musun  Ned?"  Kadehi  ellerinin  arasında  sıkı  sıkı  tutarak  oturdu.  "Benim  sevgili  karım. </p>
<p class="calibre1">Çocuklarımın  annesi."  Artık  öfkeli  değildi.  Ned,  Robert'ın  gözlerinde  hüzün  ve  korku  olduğunu</p>
<p class="calibre1">görebiliyordu.  "Ona  vurmamalıydım.  Bu  hiç...  bu  hiç  krala  yakışır  değildi."  Ellerine  baktı.  Sanki</p>
<p class="calibre1">ellerinin  nerede  olduğundan  emin  değilmiş  gibiydi.  "Her  zaman  güçlüydüm...  Karşımda  kimse</p>
<p class="calibre1">duramazdı,  kimse.  Peki,  vuramadığın  biriyle  nasıl  dövüşürsün?"  Aklı  karışmıştı,  kafasını  salladı. </p>
<p class="calibre1">"Rhaegar... Rhaegar kazandı. Lanet olsun. Onu öldürdüm Ned. Dikenli baltamı siyah zırhına öyle bir</p>
<p class="calibre1">vurdum ki balta zırhı geçip o kara kalbine çarptı ve adam ayaklarımın dibinde öldü. Adıma şarkılar</p>
<p class="calibre1">yazdılar. Ama yine de o kazandı. O şimdi Lyanna'ya sahip, ben de bu kadına." Kadehi kafasına dikti. </p>
<p class="calibre1">"Majesteleri," dedi Ned Stark. "Konuşmalıyız..." </p>
<p class="calibre1">Robert parmaklarını şakaklarına bastırdı. "Konuşmaktan ölümüne yoruldum. Sabah Kral Ormanı'na</p>
<p class="calibre1">ava gidiyorum. Söyleyeceklerin ben dönene kadar bekleyebilir." </p>
<p class="calibre1">"Eğer  tanrılar  merhamet  ederse  sen  döndüğünde  burada  olmayacağım.  Kışyarı'na  dönmemi</p>
<p class="calibre1">emretmiştin, unuttun mu?" </p>
<p class="calibre1">Robert  ayağa  kalktı.  Dengesini  bulmak  için  yatağın  direklerinden  birine  tutundu.  "Tanrılar  çok</p>
<p class="calibre1">seyrek merhamet eder Ned. İşte sana düşen merhamet de bu." Pelerininin içindeki cepten gümüş bir</p>
<p class="calibre1">rozet  çıkarıp  yatağın  üstüne  attı.  "Sevsen  de  sevmesen  de  sen  benim  El'imsin  lanet  olası.  Gitmeni</p>
<p class="calibre1">yasaklıyorum." </p>
<p class="calibre1">Ned gümüş rozeti aldı. Bir seçeneği yokmuş gibi görünüyordu. Bacağı zonkluyordu ve kendini bir</p>
<p class="calibre1">çocuk kadar çaresiz hissediyordu. "Targaryen kızı..." </p>
<p class="calibre1">Kral kükredi. "Yedi cehennem. Yine başlama Ned. O konu kapandı. Daha fazla dinlemeyeceğim." </p>
<p class="calibre1">"Beni dinlemeyeceksen, neden ısrarla El olmamı istiyorsun?" </p>
<p class="calibre1">"Neden  mi?"  Robert  güldü.  "Neden  olmasın?  Birinin  bu  kahrolası  krallığı  yönetmesi  gerek.  Şu</p>
<p class="calibre1">rozeti  tak.  Sana  yakışıyor.  Ve  eğer  onu  bir  kez  daha  yüzüme  fırlatırsan,  o  kahrolası  şeyi  Jaime</p>
<p class="calibre1">Lannister'ın yakasına takarım." </p>
<p class="calibre1"><a id="p284"></a>Catelyn</p>
<p class="calibre1">Güneş  Arryn  Vadisi'nin  doğusunda  yükselmeye  başlarken,  gökyüzü  pembe  sarı  renklere</p>
<p class="calibre1">bürünmüştü.  Catelyn  Stark,  penceresinin  dışındaki,  üzerine  zarif  desenler  oyulmuş  taş  korkuluğa</p>
<p class="calibre1">ellerini  koymuş  ışığın  yayılmasını  seyrediyordu.  Şafak  ormanlardan  ve  arazilerden  sürünerek</p>
<p class="calibre1">geçerken,  Catelyn'in  altındaki  dünya  siyahtan  çivit  rengine,  ardından  yeşile  dönüyordu.  Alyssa'nın</p>
<p class="calibre1">Gözyaşları'na  ait  hayalet  suların,  Devin  Mızrağı'nın  omzundan  eteklerine  doğru  uzun  düşüşüne</p>
<p class="calibre1">köpürerek  başladığı  yerden  soluk  ve  beyaz  bir  sis  tabakası  yükseliyordu.  Catelyn,  suyun  hafif</p>
<p class="calibre1">dokunuşunu yüzünde hissedebiliyordu. </p>
<p class="calibre1">Alyssa Arryn  kocasının,  erkek  kardeşlerinin  ve  bütün  çocuklarının  katledilişini  izlemek  zorunda</p>
<p class="calibre1">kalmış,  buna  rağmen  yaşarken  tek  damla  gözyaşı  dökmemişti.  Öldüğünde,  sevdiği  tüm  erkeklerin</p>
<p class="calibre1">yattığı  kara  vadi  toprakları  onun  gözyaşlarıyla  sulanmadan  Alyssa'nın  huzur  bulamayacağına  karar</p>
<p class="calibre1">vermişti  tanrılar.  Öleli  tam  altı  bin  yıl  olmuştu  ve  selin  tek  damla  suyu  bile  dağın  çok  altında  ve</p>
<p class="calibre1">uzağında  kalan  vadi  zeminine  ulaşamamıştı.  Öldüğünde  kendi  gözyaşlarının  ne  kadar  büyük  bir</p>
<p class="calibre1">şelaleye dönüşeceğini merak etti Catelyn. "Devamını anlat," dedi. </p>
<p class="calibre1">"Kral  Katili'nin  Casterly  Kayası'nda  yerlileri  topladığı  söyleniyor,"  dedi  Sör  Rodrik  Cassel. </p>
<p class="calibre1">"Erkek  kardeşiniz  bir  mektup  gönderdi.  Kaya'ya  süvariler  yolladığını,  Lord  Tywin'in  amacını</p>
<p class="calibre1">açıklamasını talep ettiğini ancak bir cevap alamadığını yazmış. Edmure, Altın Diş'in altındaki geçidi</p>
<p class="calibre1">korumaları  için  Lord  Vance  ve  Lord  Piper'ı  görevlendirmiş.  Lannister  kanıyla  sulanmadan,  Tully</p>
<p class="calibre1">topraklarının zerresini kimseye vermeyeceğine dair yemin etmiş size." </p>
<p class="calibre1">Catelyn  doğan  güneşi  izlemekten  vazgeçti.  Güneşin  güzelliği  hissettiği  karanlığı  aydınlatmaya</p>
<p class="calibre1">yetmiyordu.  Adilce  başlayan  bir  günün  bu  kadar  haksızca  sona  ermesi  zalimce  geliyordu  ona. </p>
<p class="calibre1">"Edmure  yola  süvariler  çıkarıp  yeminler  ediyor  ama  o  Nehirova  Lordu  değil.  Lord  babamdan  ne</p>
<p class="calibre1">haberler var?" </p>
<p class="calibre1">"Mektupta  Lord  Hoster'dan  bahsedilmiyor  leydim."  Sör  Rodrik  sakallarını  çekiştirdi.  Uzun  süren</p>
<p class="calibre1">yatak istirahati boyunca kar beyazı sakalları iyice uzamıştı. Artık yine kendisi gibi görünüyordu. </p>
<p class="calibre1">"Babam son derece hasta olmasaydı Nehirova'nın muhafızlığını Edmure'a vermezdi," dedi Catelyn. </p>
<p class="calibre1">"Haberci kuş buraya gelir gelmez uyandırılmalıydım." </p>
<p class="calibre1">"Üstat Colemon söyledi, kız kardeşiniz uykunuzu bölmemenin daha iyi olacağını düşünmüş." </p>
<p class="calibre1">"Uyandırılmalıydım," diye ısrar etti Catelyn. </p>
<p class="calibre1">"Yine üstadın söylediğine göre, kız kardeşiniz sizinle düellodan sonra konuşmayı planlamış." </p>
<p class="calibre1">"Yani bu şarlatanlığı sürdürmek niyetinde." Yüzünü buruşturdu. "Cüce onu bir flüt gibi çaldı ama</p>
<p class="calibre1">kız kardeşim melodiyi duyamayacak kadar sağır. Bu sabah ne olursa olsun, biz buradan ayrılmalıyız</p>
<p class="calibre1">artık.  Benim  yerim  oğullarımın  yanı.  Kışyarı.  Eğer  kendinizi  yola  çıkacak  kadar  güçlü</p>
<p class="calibre1">hissediyorsanız, Lysa'dan bize Martı Kasabası'na kadar eşlik edecek muhafızlar isteyeceğim. Oradan</p>
<p class="calibre1">da bir gemiye bineriz." </p>
<p class="calibre1">"Bir  gemi  daha  mı?"  Sör  Rodrik'in  yüzü  yeşile  dönmek  üzereydi  ki  kendisini  toparladı.  "Nasıl</p>
<p class="calibre1">isterseniz leydim." </p>
<p class="calibre1">Catelyn'in emrine verilmiş hizmetçiler odaya geldiklerinde yaşlı şövalye dışarı çıktı. Hizmetçiler</p>
<p class="calibre1">giyinmesine yardım ederken, eğer kız kardeşiyle düellodan önce konuşursa fikrini değiştirebileceğini</p>
<p class="calibre1">düşünüyordu.  Lysa'nın  değişen  ruh  halleri  verdiği  kararları  etkiliyordu  ve  ruh  hali  her  saat  başı</p>
<p class="calibre1"><a id="p285"></a>değişiyor gibiydi. Nehirova'daki küçük utangaç kız gitmiş, yerine kibirli, korkak, zalim, hayalperest, </p>
<p class="calibre1">huzursuz, cesaretsiz, inatçı, kendini beğenmiş ve en kötüsü tutarsız, yetişkin bir kadın gelmişti. </p>
<p class="calibre1">Zindancı  iki  büklüm  halde  karşılarına  çıkıp  cücenin  suçlarını  itiraf  etmek  istediği  mesajını</p>
<p class="calibre1">getirdiğinde,  İblis'le  özel  olarak  konuşmaları  gerektiğini  ısrarla  söylemişti  Lysa'ya. Ama  hayır.  Kız</p>
<p class="calibre1">kardeşi  bunu,  Vadi'nin  yarısının  gözleri  önünde  sergilenen  bir  gösteriye  dönüştürmeden  duramazdı. </p>
<p class="calibre1">Ve şimdi de bu... </p>
<p class="calibre1">"Lannister benim esirim," dedi Sör Rodrik'e, kule merdivenlerinden inip Kartal Yuvası'nın beyaz</p>
<p class="calibre1">ve  soğuk  koridorlarından  geçerlerken.  Catelyn  gümüş  kemerli  gri  yün  bir  elbise  giymişti.  "Kız</p>
<p class="calibre1">kardeşim bunu hatırlamalı." </p>
<p class="calibre1">Kız  kardeşinin  kapısına  geldiklerinde  odadan  fırtına  gibi  çıkan  amcası  Brynden'la  karşılaştılar. </p>
<p class="calibre1">"Aptallar  festivaline  katılacak  mısın?"  diye  parladı  Sör  Brynden.  "İşe  yarayacağını  bilsem,  kız</p>
<p class="calibre1">kardeşine  bir  tokat  at,  aklı  başına  gelsin  diyeceğim  ama  işe  yaramayacağını  biliyorum.  Elini</p>
<p class="calibre1">çürüttüğünle kalırsın." </p>
<p class="calibre1">"Nehirova'dan bir mektup gelmiş. Edmure'dan..." </p>
<p class="calibre1">"Biliyorum  çocuğum."  Brynden'ın  pelerinine  iğnelenmiş  karabalık  rozetinden  başka  süsü  yoktu. </p>
<p class="calibre1">"Ben de Üstat Colemon'dan öğrendim. Tecrübeli bin adamla birlikte acil olarak Nehirova'ya gitmek</p>
<p class="calibre1">için izin istedim kız kardeşinden. Bana ne cevap verdi biliyor musun? Vadi bin adamını birden hiçbir</p>
<p class="calibre1">yere  gönderemez.  Bir  adamını  bile  gönderemez  amca,  dedi.  Sen  Geçit  Şövalyesi'sin.  Senin  yerin</p>
<p class="calibre1">burası."  Lysa'nın  odasının  kapısından  çocuksu  bir  kahkaha  duyuldu  ve  amcası  omzunun  üstünden</p>
<p class="calibre1">kederle arkasına baktı. "Ona Geçit için yeni bir şövalye bulabileceğini söyledim. Karabalık olsun ya</p>
<p class="calibre1">da  olmasın  ben  Tully  Hanedanı'nın  bir  üyesiyim.  Akşam  olmadan  Nehirova'ya  doğru  yola  çıkmış</p>
<p class="calibre1">olacağım." </p>
<p class="calibre1">Catelyn  şaşırmış  gibi  yapmayacaktı.  "Tek  başına  mı?  Benim  kadar  sen  de  biliyorsun  ki  yüksek</p>
<p class="calibre1">yolda tek başına hayatta kalamazsın. Sör Rodrik ve ben de Kışyarı'na dönüyoruz. Bizimle gel amca. </p>
<p class="calibre1">Ben sana bin adam veririm. Nehirova yalnız başına savaşmayacak." </p>
<p class="calibre1">Brynden  bir  an  düşündü  ve  başıyla  onayladı.  "Öyle  olsun.  Uzun  bir  yol  ama  dediğin  gibi</p>
<p class="calibre1">yapacağım. Seni aşağıda bekliyorum." Hızlı adımlarla uzaklaştı. Pelerini arkasında uçuşuyordu. </p>
<p class="calibre1">Catelyn ve Sör Rodrik bakıştı. Tiz çocuk kıkırdamalarının geldiği kapıdan geçerek odaya girdiler. </p>
<p class="calibre1">Lysa'nın  salonu,  mavi  çiçekler  ekilmiş  ve  çevresi  uzun  beyaz  kulelerle  kapatılmış  yuvarlak, </p>
<p class="calibre1">çimenlik bir bahçeye açılıyordu. Mimarlar bu alanı bir tanrı korusuna çevirmek niyetindeydiler ama</p>
<p class="calibre1">Kartal  Yuvası  dağın  kayalık  zemini  üzerine  kurulmuştu.  Vadi'den  yukarı  ne  kadar  toprak  taşınırsa</p>
<p class="calibre1">taşınsın  büvet  ağaçları  burada  kök  satamıyordu.  Hal  böyle  olunca,  Kartal  Yuvası'nın  lordları  bu</p>
<p class="calibre1">bahçeyi  çimenlendirmiş,  çiçekli  alçak  fundalıkların  arasına  gelişigüzel  heykeller  dikmişlerdi.  İki</p>
<p class="calibre1">şövalyenin  hayatını  ortaya  koyacağı  ve  Tyrion  Lannister'ın  kendi  hayatını  tanrıların  ellerine</p>
<p class="calibre1">bırakacağı yer burasıydı. </p>
<p class="calibre1">Lysa'nın saçları yeni taranmıştı. Kemik rengi kadife bir elbise giymiş, süt beyazı boynuna safirler</p>
<p class="calibre1">ve  aytaşlarından  yapılmış  bir  kolye  takmıştı.  Şövalyeler,  hizmetliler  ve  en  kıdemlisinden  en  düşük</p>
<p class="calibre1">seviyelisine  kadar  lordlar  çevresini  sarmış  halde  terastan  aşağıdaki  dövüş  alanına  bakıyordu. </p>
<p class="calibre1">Lordlardan çoğu hâlâ Lysa'nın yatağına girmeyi, onunla evlenmeyi ve Arryn Vadisi'ne onunla birlikte</p>
<p class="calibre1">hükmetmeyi  hayal  ediyordu.  Catelyn'in  Kartal Yuvası'nda  konuk  olduğu  günlerden  çıkardığı  sonuç, </p>
<p class="calibre1">bunun nafile bir hayal olduğuydu. </p>
<p class="calibre1">Robert'ın  koltuğunu  yükseltmek  için  ahşap  bir  platform  inşa  edilmişti.  Kartal  Yuvası  Lordu</p>
<p class="calibre1"><a id="p286"></a>platformun üstünde oturuyor, iki ahşap şövalyeyi dövüştüren kambur kuklacıyı kıkırdayarak, ellerini</p>
<p class="calibre1">çırparak  izliyordu.  Koyu  kaymakla  dolu  ibrikler  ve  böğürtlen  sepetleri  etrafa  yerleştirilmişti. </p>
<p class="calibre1">Konuklar  işlemeli  gümüş  kadehlerden  portakal  kokulu  şaraplar  içiyordu.  Amcasının  Aptallar</p>
<p class="calibre1">Festivali demesine şaşırmamak gerekirdi. </p>
<p class="calibre1">Terasın  diğer  ucundaki  Lysa,  Lord  Hunter'ın  yaptığı  bir  şakaya  neşe  içinde  güldü  ve  Sör  Lyn</p>
<p class="calibre1">Corbray'in  hançerinin  ucundaki  böğürtleni  ağzına  aldı.  Lysa'nın  en  uygun  bulduğu  talipler  bu</p>
<p class="calibre1">ikisiydi... en azından bugün için. Catelyn hangi adamın daha uygunsuz olduğunu söylemekte zorlanırdı. </p>
<p class="calibre1">Lord Hunter gut hastalığıyla yarı sakat hale gelmiş, Jon Arryn'dan bile daha yaşlı, birbirinden açgözlü</p>
<p class="calibre1">üç huysuz oğluyla lanetlenmiş bir adamdı. Sör Lyn bambaşka bir aptaldı. İnce uzun ve yakışıklı, köklü</p>
<p class="calibre1">ama gücü azalmış bir hanedanın varisi, kibirli, düşüncesiz, asabi biriydi... ve söylentilere göre kadın</p>
<p class="calibre1">cazibesine ilgi duymamakla isim yapmıştı. </p>
<p class="calibre1">Lysa,  Catelyn'i  gördüğünde  sevgiyle  sarıldı  ve  yanağına  ıslak  bir  öpücük  kondurdu.  "Ne  kadar</p>
<p class="calibre1">güzel bir sabah, değil mi? Şarabı mutlaka denemelisin tatlı kardeşim. Lord Hunter kendi mahzeninden</p>
<p class="calibre1">çıkarıp yollama nezaketi gösterdi." </p>
<p class="calibre1">"Teşekkür ederim, istemem. Lysa konuşmalıyız." </p>
<p class="calibre1">"Daha sonra," dedi Lysa. Arkasını dönüp yürümeye başlamıştı bile. </p>
<p class="calibre1">"Şimdi," dedi Catelyn. Sesi düşündüğünden daha yüksek çıkmıştı. Adamlar dönüp baktı. "Lysa, bu</p>
<p class="calibre1">şarlatanlığı devam ettiremezsin. İblis sağ olduğu sürece kıymetli. Ölüsü sadece karga yemi olur. Ve</p>
<p class="calibre1">şövalyesi galip gelirse..." </p>
<p class="calibre1">"Bu  olasılık  çok  düşük  leydim,"  diyerek  güvence  verdi  Lord  Hunter.  İri  lekelerle  kaplı  elini</p>
<p class="calibre1">Catelyn'in  omzuna  koymuştu.  "Sör  Vardis  cesaretli  bir  savaşçıdır.  Paralı  askerin  işini  çabucak</p>
<p class="calibre1">bitirir." </p>
<p class="calibre1">"Bitirir mi lordum?" dedi Catelyn soğuk bir sesle. "Şüphe duyarım." Bronn'un yüksek yolda nasıl</p>
<p class="calibre1">dövüştüğünü  gözleriyle  görmüştü.  Diğer  adamlar  ölmüşken  onun  yolculuğu  sağ  bitirmesi  tesadüf</p>
<p class="calibre1">değildi. Bir panter gibi hareket ediyordu. Kılıcı kolunun devamıydı sanki. </p>
<p class="calibre1">Lysa'nın  talipleri  çiçeğe  uçan  bal  arıları  gibi  etrafını  sarmıştı.  "Kadınlar  bu  meselelerden  pek</p>
<p class="calibre1">anlamazlar,"  dedi  Sör  Morton  Waynwood.  "Sör  Vardis  bir  şövalye  leydim.  Ve  diğer  adam,  onun</p>
<p class="calibre1">gibilerin  hepsi  özünde  korkaktır.  Toplu  bir  mücadele  sırasında,  etraflarında  kendileri  gibi  binlerce</p>
<p class="calibre1">arkadaşları  varken  yeterli  olabilirler  ama  birebir  dövüşlerde  bütün  cesaretleri  paçalarından  akıp</p>
<p class="calibre1">gider." </p>
<p class="calibre1">"Bu  meselelerden  iyi  anladığınızı  söylüyorsunuz,"  Catelyn  ağzında  acı  bir  tat  bırakacak  bir</p>
<p class="calibre1">nezaketle  konuşuyordu.  "Cücenin  ölümü  bize  ne  kazandırır?  Kardeşini  dağdan  aşağı  atmadan  önce</p>
<p class="calibre1">mahkemeye çıkarmış olmamız Jaime'nin zerre kadar umrunda olacak mı sizce?" </p>
<p class="calibre1">"İblis'in  başını  kesin,"  dedi  Sör  Lyn  Corbray.  "Kral  Katili  kardeşinin  kesik  kafasını  aldığında</p>
<p class="calibre1">bunun ciddi bir uyarı olduğunu anlar." </p>
<p class="calibre1">Lysa başını sabırsızca iki yana salladı. "Lord Robert onun uçtuğunu görmek istiyor," dedi. Bütün</p>
<p class="calibre1">sorunu çözmüş gibi konuşuyordu. "Bunun tek sorumlusu İblis. Dövüşle yargılanmayı kendisi istedi." </p>
<p class="calibre1">"Leydi Lysa istese de bu talebi geri çeviremezdi. Onu reddetmenin onurlu bir yolu yoktu," diyerek</p>
<p class="calibre1">lafa karıştı Lord Hunter. </p>
<p class="calibre1">Catelyn  adamları  duymazdan  gelerek  kız  kardeşine  döndü.  "Tyrion  Lannister  benim  esirim.  Bunu</p>
<p class="calibre1">sana hatırlatırım." </p>
<p class="calibre1"><a id="p287"></a>"Ve ben de sana hatırlatırım. O cüce benim lord kocamı öldürdü!" Sesini yükseltti. "O kral Eli'ni zehirledi  ve  benim  tatlı  bebeğimi  babasız  bıraktı.  Şimdi  yaptıklarının  bedelini  ödeyecek."  Sertçe</p>
<p class="calibre1">döndü  ve  uzaklaştı.  Sör  Lyn,  Sör  Morton  ve  diğer  talipler,  soğuk  birer  baş  selamı  verdikten  sonra</p>
<p class="calibre1">kuyruk gibi Lysa'nın arkasından gittiler. </p>
<p class="calibre1">"Sizce  o  mu  yaptı?"  diye  sordu  Sör  Rodrik  yalnız  kaldıklarında.  "Lord  Jon'u  cüce  mi  öldürdü? </p>
<p class="calibre1">İblis şiddetle inkâr ediyor bunu." </p>
<p class="calibre1">"Lord Arryn'ı Lannisterlar'ın öldürdüğüne inanıyorum," diye cevap verdi Catelyn. "Ama Tyrion mı, </p>
<p class="calibre1">Jaime mi, kraliçe mi yoksa hepsi birden mi yaptı söyleyemem." Lysa, Kışyarı'na gönderdiği mektupta</p>
<p class="calibre1">Cersei'nin adını vermişti ama şimdi katilin Tyrion olduğundan emindi... Belki fikrini değiştirmesinin</p>
<p class="calibre1">sebebi  cüce  burada  elinin  altındayken,  kraliçenin  binlerce  fersah  uzakta,  güneyde,  Kızıl  Kale'de</p>
<p class="calibre1">güvende  olmasıydı.  Catelyn  kardeşinden  gelen  mektubu  okumadan  yakmış  olmayı  diliyordu  zaman</p>
<p class="calibre1">zaman. </p>
<p class="calibre1">Sör Rodrik sakalına dokundu. "Zehir, evet... Bu cücenin işi olabilir, gayet mantıklı. Cersei'nin işi</p>
<p class="calibre1">de  olabilir.  Zehir,  kadın  silahıdır,  denir.  Söz  meclisten  dışarı  leydim.  Kral  Katili...  O  adamdan</p>
<p class="calibre1">hoşlandığım  söylenemez  ama  zehirle  adam  öldürecek  biri  olmadığını  biliyorum.  Altın  kılıcından</p>
<p class="calibre1">damlayan kanı görmeye düşkün. Peki, gerçekten zehir miydi leydim?" </p>
<p class="calibre1">Catelyn huzursuzca kaşlarını çattı. "Başka hangi silah ölümünü doğalmış gibi gösterebilirdi?" Lord</p>
<p class="calibre1">Robert'ın tiz sesiyle fare gibi güldüğünü duydu. Ahşap şövalyelerden biri, diğeri tarafından ortadan</p>
<p class="calibre1">ikiye  ayrılıp  içinden  kan  yerine  kırmızı  simler  döküldüğünde  çok  mutlu  olmuştu. Yeğenine  baktı  ve</p>
<p class="calibre1">içini  çekti.  "Bu  çocuk  korkunç  şekilde  eğitimsiz.  Annesinden  alınıp  adam  gibi  eğitilmezse  asla</p>
<p class="calibre1">hükmedecek kadar güçlü olamayacak." </p>
<p class="calibre1">"Lord  babası  da  sizinle  aynı  fikirdeydi,"  dedi  bir  ses.  Catelyn  arkasını  döndü.  Üstat  Colemon</p>
<p class="calibre1">karşısındaydı. "Çocuğu Ejderha Kayası'nın himayesine yollamayı planlıyordu. Biliyorsunuz... ah, ben</p>
<p class="calibre1">haddimi aştım." Bol üstat zincirinin altındaki adem elması tedirgince yukarı aşağı hareket ediyordu. </p>
<p class="calibre1">"Sanırım  Lord  Hunter'ın  olağanüstü  şarabından  fazlaca  içtim.  Kan  dökülmesi  fikri  sinirlerimi</p>
<p class="calibre1">tamamen harap ediyor..." </p>
<p class="calibre1">"Yanılıyorsunuz Üstat. Çocuk Ejderha Kayası'na değil, Casterly Kayası'na gönderilecekti ve bütün</p>
<p class="calibre1">ayarlamalar Lord Jon'un ölümünün ardından, kız kardeşimin rızası alınmadan yapılmıştı." </p>
<p class="calibre1">Üstat kafasını iki yana öyle hızlı sallıyordu ki, tuhaf şekilde uzun olan boynu sonunda bir kuklanın</p>
<p class="calibre1">boynuna  benzemişti.  "Hayır,  affınıza  sığınarak  leydim,  çocuğun  gönderilmesine  karar  veren  bizzat</p>
<p class="calibre1">Lord Jon..." </p>
<p class="calibre1">Terasın  altından  yüksek  bir  zil  sesi  geldi.  Hem  soylu  lordlar,  hem  hizmetçi  kızlar  yaptıkları  her</p>
<p class="calibre1">şeyi heyecanla bırakarak teras korkuluklarına doğru hareketlendiler. Aşağıda, gök mavisi pelerinli iki</p>
<p class="calibre1">muhafız  Tyrion  Lannister'ı  bahçeye  getiriyordu.  Kartal  Yuvası'nın  tombul  rahibi  bahçenin  ortasına</p>
<p class="calibre1">dikilmiş, damarlı mermerden oyulmuş, Alyssa'yı temsil eden ağlayan kadın heykeline kadar eşlik etti</p>
<p class="calibre1">Tyrion'a. </p>
<p class="calibre1">"Kötü  küçük  adam,"  dedi  Lord  Robert  kikirdeyerek.  "Anne  onu  uçurabilir  miyim?  Onu  uçarken</p>
<p class="calibre1">görmek istiyorum." </p>
<p class="calibre1">"Daha sonra tatlı bebeğim," diye söz verdi Lysa. </p>
<p class="calibre1">"Önce mahkeme, sonra infaz," dedi Sör Corbray. </p>
<p class="calibre1">Kısa bir zaman sonra iki savaşçı, bahçenin karşılıklı köşelerinde belirdi. Şövalyeye iki genç yaver</p>
<p class="calibre1">eşlik ediyordu. Paralı askerin yanında Kartal Yuvası'nın silah ustası vardı. </p>
<p class="calibre1"><a id="p288"></a>Sör  Vardis  Egen  tepeden  tırnağa  çelikler  içindeydi. Yastıklı  koruyucu  yeleğinin  ve  örme  zırhının</p>
<p class="calibre1">üstü  çelikle  kaplanmıştı.  Mavi  beyaz  renklerle  emaylamış,  üzerlerine  ay  ve  şahin  işlenmiş  büyük</p>
<p class="calibre1">rondelalar,  zırhın  göğüs  ve  kollarının  birleştiği  hassas  ek  yerini  güçlendiriyordu.  Sağlam  bir</p>
<p class="calibre1">boyunluk  boğazını  örterken,  metal  bir  eteklik  belinden  baldırlarına  kadar  olan  bölgeyi  koruyordu. </p>
<p class="calibre1">Miğferinin alın kısmı kanatlarını açmış bir şahinle süslenmişti. Miğferinin siperi incecikti, ibikli bir</p>
<p class="calibre1">metal parçayla kapanıyordu. </p>
<p class="calibre1">Bronn o kadar hafif bir zırh giymişti ki şövalyeyle kıyaslandığında çıplak gibi kalıyordu. Üzerinde</p>
<p class="calibre1">kaynatılmış  deriye  geçirilmiş  örme  metal  zırh;  çelikten  yapılmış  yuvarlak,  burun  koruyuculu  yarım</p>
<p class="calibre1">miğfer  ve  örgü  metal  başlık  vardı  sadece.  Bacaklarını  incik  plakalı  uzun  çizmeleri  koruyordu  ve</p>
<p class="calibre1">eldivenlerinin  parmaklarına  siyah  demirden  diskler  dikilmişti.  Bu  kadar  hafif  giyinmesine  rağmen</p>
<p class="calibre1">düşmanından hâlâ yarım el uzundu... ve Bronn, eğer gözleri Catelyn'i yanıltmıyorsa, Sör Vardis'ten en</p>
<p class="calibre1">az on beş yıl gençti. </p>
<p class="calibre1">Ağlayan  kadın  heykelinin  altında  karşılıklı  diz  çöktüler.  Tyrion  Lannister  ikisinin  arasında</p>
<p class="calibre1">duruyordu.  Rahip,  belindeki  yumuşak  kumaş  torbadan  kesik  kristal  bir  küre  çıkardı.  Küreyi  başının</p>
<p class="calibre1">iyice  üstüne  kaldırdı  ve  ışık  kristalde  kırıldı.  İblis'in  yüzünde  gökkuşakları  dans  ediyordu.  Rahip</p>
<p class="calibre1">yüksek ve ilahi bir sesle tanrılara seslendi. Aşağı bakmalarını, şahit olmalarını, bu adamın ruhunda</p>
<p class="calibre1">saklı gerçeği bulmalarını, eğer masumsa ona hayat ve özgürlük bahşetmelerini, eğer suçluysa ölümle</p>
<p class="calibre1">cezalandırmalarını istedi. Sesi kulelerde yankılanıyordu. </p>
<p class="calibre1">Sesin  son  yankısı  da  sustuğunda,  rahip  kristali  indirip  hızlıca  bahçeden  ayrıldı.  Tyrion  eğildi  ve</p>
<p class="calibre1">muhafızlar onu götürmeden önce Bronn'un kulağına bir şeyler fısıldadı. Paralı asker kahkahalar atarak</p>
<p class="calibre1">ayağa kalktı ve dizine yapışan çimenleri eliyle silkeledi. </p>
<p class="calibre1">Robert  Arryn,  Kartal  Yuvası  Lordu,  Vadi'nin  Savunucusu,  yükseltilmiş  koltuğunda  sabırsızlıkla</p>
<p class="calibre1">kıpırdanıp duruyordu. "Ne zaman dövüşecekler?" diye sordu şikâyet eder gibi. </p>
<p class="calibre1">Sör Vardis'in ayağa kalkması için yaverlerinden birinin yardımı gerekti. Diğer yaver, neredeyse bir</p>
<p class="calibre1">buçuk  metre  boyunda,  meşe  ağacından  yapılmış  ve  çelik  düğmelerle  güçlendirilmiş  ağır  bir  kalkan</p>
<p class="calibre1">getirip şövalyenin sol koluna bağladı. Kartal Yuvası'nın silah ustası benzer bir kalkanı Bronn'a önerdi</p>
<p class="calibre1">ama adam elini sallayarak istemedi. Üç gündür hiç dokunulmamış simsiyah sakalları neredeyse bütün</p>
<p class="calibre1">yüzünü, boğazını kaplamıştı ama tıraş olmamasının sebebi usturasızlık değildi. Tehlikeli bir pırıltıyla</p>
<p class="calibre1">parlayan kılıcı her gün saatlerce bilenmiş, sonunda parmak değdirilemeyecek kadar keskinleşmişti. </p>
<p class="calibre1">Sör  Vardis  savaş  eldivenli  elini  uzattı  ve  yaveri  çift  kenarlı  uzun  bir  kılıcı  adamın  eline  verdi. </p>
<p class="calibre1">Kılıcın çeliğinin üstüne incecik gümüşlerle gökyüzü motifleri işlenmişti. Kabzasının başına bir şahin</p>
<p class="calibre1">kafası  kondurulmuştu  ve  el  koruması  kanat  şeklindeydi.  "Bu  kılıcı  Jon  için  Kral  Toprakları'nda</p>
<p class="calibre1">yaptırmıştım,"  dedi  Lysa  gururla.  "Ne  zaman  Robert'ın  yerine  Demir  Taht'ta  otursa  bu  kılıç  yanında</p>
<p class="calibre1">olurdu.  Olağanüstü  bir  silah,  değil  mi?  Öcünün  kendi  kılıcıyla  alınmasının  çok  uygun  olacağını</p>
<p class="calibre1">düşündüm." </p>
<p class="calibre1">İşli  kılıcın  çok  güzel  olduğu  şüphe  götürmezdi  ama  Sör  Vardis'in  kendi  kılıcıyla  çok  daha  rahat</p>
<p class="calibre1">olacağını  anlamıştı  Catelyn. Yine  de  sesini  çıkarmadı.  Kız  kardeşiyle  yaptığı  nafile  tartışmalardan</p>
<p class="calibre1">yorulmuştu. </p>
<p class="calibre1">"Dövüşsünler!" diye bağırdı Lord Robert. </p>
<p class="calibre1">Sör Vardis, Kartal Yuvası Lordu'na döndü ve kılıcını kaldırdı. "Kartal Yuvası ve Vadi için!" </p>
<p class="calibre1">Tyrion  Lannister,  bahçenin  diğer  ucundaki  balkonda  muhafızların  gözetiminde  oturuyordu.  Bronn</p>
<p class="calibre1">ona döndü ve bir saygı selamı verdi. </p>
<p class="calibre1"><a id="p289"></a>"Senin emrini bekliyorlar," dedi Leydi Lysa oğluna. </p>
<p class="calibre1">"Dövüşün!" diye çığlık attı çocuk. Koltuğuna yapışmış halde duran elleri titriyordu. </p>
<p class="calibre1">Sör  Vardis  ağır  kalkanını  kaldırarak  öne  çıktı.  Bronn  ona  doğru  döndü.  Bir  kez,  iki  kez,  deneme</p>
<p class="calibre1">amaçlı  kılıçlarını  birbirine  vurdular.  Paralı  asker  bir  adım  geri  çekildi.  Şövalye  kalkanını  yüksek</p>
<p class="calibre1">tutarak  ilerledi.  Kılıcını  kaldırıp  savurdu  ama  Bronn  zamanında  geri  çekildi,  kılıç  sadece  havayı</p>
<p class="calibre1">kesmişti.  Bronn  sağına  doğru  döndü.  Sör  Vardis  kalkanı  aralarında  tutarak  onu  takip  etti.  Eğimli</p>
<p class="calibre1">zemine sağlam basmaya dikkat ederek öne doğru bir hamle yaptı. Paralı asker yüzünde belli belirsiz</p>
<p class="calibre1">bir gülümsemeyle geri çekildi. Sör Vardis kılıcını savurarak bir hamle daha yaptı ama Bronn kılıçtan</p>
<p class="calibre1">zıplayarak  kaçtı  ve  yosun  bağlamış  bir  kayanın  üzerine  çıktı.  Şövalye  adamın  bacaklarına  hamle</p>
<p class="calibre1">yapmak istedi ama Bronn kılıcın yetişemediği bir noktada duruyordu. </p>
<p class="calibre1">"Adam  tam  bir  korkak,"  dedi  Lord  Hunter.  "Kaçma  da  dövüş  ödlek  sefil,"  diye  bağırdı.  Diğer</p>
<p class="calibre1">sesler de bu fikirdeydi. </p>
<p class="calibre1">Catelyn,  Sör  Rodrik'e  baktı.  Adam  kısa  hareketlerle  başını  iki  yana  salladı.  "Sör  Vardis'in  onu</p>
<p class="calibre1">kovalamasını  istiyor.  Bu  kadar  ağır  bir  zırh  ve  kalkan  en  güçlü  adamların  bile  yorulmasına  sebep</p>
<p class="calibre1">olur." </p>
<p class="calibre1">Catelyn hayatı boyunca her gün kılıç talimi yapan adamlar görmüştü ve en az elli turnuva izlemişti</p>
<p class="calibre1">ama  burada  olan  çok  farklı  ve  ölümcül  bir  dövüştü.  Küçük  bir  adım  şaşırması  ölüm  demekti. </p>
<p class="calibre1">Mücadeleyi izlerken şahit olduğu başka bir düello geldi hatırına. Dün gibi netti. </p>
<p class="calibre1">Nehirova'nın  alt  avlusunda  karşılaşmışlardı.  Brandon,  Petyr'ın  sadece  metal  örgü  yelek,  göğüs</p>
<p class="calibre1">koruması  ve  miğfer  giydiğini  görünce  hemen  hemen  bütün  zırhını  çıkarmıştı.  Petyr,  üstünde</p>
<p class="calibre1">taşıyabileceği  bir  uğur  vermesi  için  Catelyn'e  yalvarmıştı  ama  Catelyn  isteğini  geri  çevirmişti. </p>
<p class="calibre1">Babasının,  kendisiyle  evlendirmek  üzere  söz  verdiği  adam  Brandon  Stark'tı  ve  Catelyn,  üzerine</p>
<p class="calibre1">Nehirova'nın sıçrayan alabalığını işlediği soluk mavi mendili uğur olarak ona vermişti. </p>
<p class="calibre1">Mendili Brandon'ın avuçlarına koyarken yalvarmıştı. "O sadece küçük, aptal bir çocuk ve ben onu</p>
<p class="calibre1">kardeşim  gibi  seviyorum.  Onun  ölümünü  izlemek  bana  büyük  acı  verir."  Nişanlısı,  soğuk  gri  Stark</p>
<p class="calibre1">gözleriyle bakmış ve ona âşık bu çocuğun hayatını bağışlayacağına söz vermişti. </p>
<p class="calibre1">Düello  neredeyse  başladığı  anda  bitmişti.  Brandon  yetişkin  bir  adamdı.  Serçeparmak'ı  önüne</p>
<p class="calibre1">katmış,  her  adımda  üstüne  çelik  yağdırarak  avlunun  diğer  ucuna,  oradan  su  merdivenlerine  kadar</p>
<p class="calibre1">sürmüştü.  Petyr  en  az  on  iki  yerinden  kanıyor  ve  sendeliyordu.  Defalarca,  "Pes  et!"  diye  bağırmıştı</p>
<p class="calibre1">Brandon  ama  Serçeparmak  her  defasında  inatla  başını  sallayıp  dövüşe  devam  etmişti.  Nehir  suyu</p>
<p class="calibre1">ayak  bileklerini  geçtiğinde  Brandon  artık  dövüşü  bitirmeye  karar  vermişti.  Zalim  bir  kılıç  darbesi</p>
<p class="calibre1">Petyr'ın  giydiği  ince  örgü  zırhı  ve  deriyi  parçalamış,  kaburgalarının  hemen  altında  derin  bir  kesik</p>
<p class="calibre1">açmıştı.  Catelyn  yaranın  ölümcül  olduğundan  emindi.  Petyr  yere  düşerken  Catelyn'e  bakmış  ve</p>
<p class="calibre1">fısıltıyla adını söylemişti. Örgü zırhından parlak kırmızı kan boşalıyordu. </p>
<p class="calibre1">Bu onun yüzünü son görüşü olmuştu... Kral Toprakları'nda yanına götürülene dek. </p>
<p class="calibre1">Serçeparmak'ın  Nehirova'dan  ayrılacak  kadar  iyileşmesi  on  beş  gün  sürmüştü  ama  Catelyn'in</p>
<p class="calibre1">babası  yattığı  kuleye  gitmesini  ve  onu  ziyaret  etmesini  yasaklamıştı.  Lysa  çocuğu  iyileştirmek  için</p>
<p class="calibre1">uğraşan  üstada  yardım  etmişti.  O  zamanlar  utangaç  ve  yumuşak  huylu  bir  kızdı.  Edmure  da  Petyr'ı</p>
<p class="calibre1">ziyaret etmişti ama çocuk onu görmek istemediğini söylemişti. Düello sırasında Edmure, Brandon'ın</p>
<p class="calibre1">yaverliğini yapmıştı ve Serçeparmak bunu asla affetmemişti. Yola çıkacak kadar iyileştiğinde, Lord</p>
<p class="calibre1">Hoster Tully onu kapalı bir at arabasıyla Parmaklar'a, doğduğu rüzgârlı kayalıklara yollamıştı. Petyr</p>
<p class="calibre1">Baelish iyileşmeye orada devam edecekti. </p>
<p class="calibre1"><a id="p290"></a>Birbirine çarpan çelik sesleri Catelyn'i sıçratıp şimdiki zamana döndürdü. Sör Vardis elinde kılıcı</p>
<p class="calibre1">ve  kalkanıyla,  sağlam  ataklarla  Bronn'un  üstüne  gidiyordu.  Paralı  asker  her  darbeyi  dikkatlice</p>
<p class="calibre1">inceliyor, tam zamanında geri çekiliyor kıvrak hareketlerle kayaların, kütüklerin üzerinde sıçrıyor ve</p>
<p class="calibre1">gözlerini bir an olsun düşmanının üzerinden ayırmıyordu. Şövalyeden çok daha hızlıydı. Catelyn bunu</p>
<p class="calibre1">rahatlıkla  söyleyebilirdi.  Sör  Vardis'in  gümüş  işlemeli  kılıcı  henüz  bir  kez  bile  Bronn'a</p>
<p class="calibre1">dokunamamıştı ama Bronn'un çirkin gri kılıcı şövalyenin çelik zırhlı kolundan ısırıklar almıştı. </p>
<p class="calibre1">Bronn  yana  kayıp  ağlayan  kadın  heykelinin  arkasına  saklandığı  anda  dövüşün  kısa  heyecanı  bir</p>
<p class="calibre1">anda bitti. Sör Vardis olduğu yerden sert bir hamle yaptı, kılıcı Alyssa'nın bembeyaz kalçasından göz</p>
<p class="calibre1">alıcı bir kıvılcım çıkmasına sebep oldu. </p>
<p class="calibre1">"Güzel  dövüşmüyorlar  anne,"  diye  şikâyet  etti  Kartal  Yuvası  Lordu.  "Ben  onların  dövüşmesini</p>
<p class="calibre1">istiyorum." </p>
<p class="calibre1">"Dövüşecekler tatlı bebeğim," diyerek lordu sakinleştirdi Lysa. "Paralı asker bütün gün kaçamaz." </p>
<p class="calibre1">Lysa'nın terasındaki bazı lordlar şarap içerek sohbet etmeye başlamıştı ama Tyrion Lannister farklı</p>
<p class="calibre1">renklerdeki gözleriyle dünyada başka hiçbir şey yokmuş gibi iki adamın dansını izliyordu. </p>
<p class="calibre1">Bronn  heykelin  arkasından  hızla  ve  sertçe  çıktı.  Hâlâ  sola  doğru  kayıyordu.  İki  eliyle  havaya</p>
<p class="calibre1">kaldırdığı kılıcına, şövalyenin kalkansız sağ tarafına inecek şekilde eğim verdi. Sör Vardis hamleyi</p>
<p class="calibre1">beceriksizce engellemişti. Paralı askerin kılıcı miğferine indi. Bir metal sesi duyuldu ve miğferdeki</p>
<p class="calibre1">şahin  kanatlarından  biri  ezildi.  Sör  Vardis  yarım  adım  kadar  geri  çekilip  toparlandı,  kalkanını</p>
<p class="calibre1">kaldırdı. Bronn'un kılıcı ahşap kalkana inince yüzüne meşe kıymıkları yağdı. Paralı asker tekrar sola, </p>
<p class="calibre1">kalkandan  uzağa  kaydı  ve  Sör  Vardis'in  karnına  bir  darbe  indirmeyi  başardı.  Kılıcın  ustura  kadar</p>
<p class="calibre1">keskin ucu şövalyenin zırhında parlak bir kesik bıraktı. </p>
<p class="calibre1">Sör  Vardis  arkada  kalan  ayağından  güç  alarak  öne  atıldı,  gümüşlü  kılıcı  havada  vahşi  bir  yay</p>
<p class="calibre1">çizerek aşağı indi. Bronn darbeyi kılıcıyla karşıladı, dans eder gibi kenara kaydı. Sör Vardis hızını</p>
<p class="calibre1">kesemedi  ve  heykele  çarptı.  Sendeleyerek  geri  geri  yürüdü.  Sağa  sola  bakarak  gözünün  önünden</p>
<p class="calibre1">kaybolan düşmanını aradı. Miğferinin incecik göz aralığı görüşünü azaltıyordu. </p>
<p class="calibre1">"Tam arkanızda Sör!" diye bağırdı Lord Hunter ama geç kalmıştı. Bronn kılıcını iki eliyle kaldırıp</p>
<p class="calibre1">şövalyenin  kılıç  tutan  koluna  bütün  gücüyle  indirdi.  Zırhın  dirsek  eklemine  inen  darbe  ince  metali</p>
<p class="calibre1">ezdi.  Şövalye  homurdandı,  döndü,  kılıcını  havaya  kaldırdı.  Bronn  bu  sefer  olduğu  yerde  kaldı. </p>
<p class="calibre1">Kılıçlar  birbiriyle  buluştu.  Çelik  şarkılar  bahçeyi  doldurdu  ve  Kartal Yuvası'nın  beyaz  kulelerinde</p>
<p class="calibre1">yankılandı. </p>
<p class="calibre1">"Sör Vardis yaralandı," dedi Sör Rodrik, Catelyn'e ciddi bir sesle. </p>
<p class="calibre1">Söylemesine gerek yoktu. Catelyn'in gözleri vardı. Şövalyenin kolundan ve dirseğinden akan kanı</p>
<p class="calibre1">görebiliyordu.  Şövalyenin  kılıcı  her  seferinde  daha  ağır  ve  daha  alçak  kalkıyordu  artık.  Yeni  bir</p>
<p class="calibre1">darbeden  korunmak  için  kalkanını  kaldırıp  yan  döndü  ama  Bronn  kedi  kadar  çevik  bir  hareketle</p>
<p class="calibre1">şövalyenin  diğer  yanına  kaydı.  Gittikçe  güçleniyor  gibiydi.  Darbeleri  izler  bırakıyordu.  Şövalyenin</p>
<p class="calibre1">zırhının  her  yanı  derin  parlak  kesiklerle  ışıldıyordu.  Sağ  baldır  koruması,  ezilmiş  miğferi,  göğüs</p>
<p class="calibre1">plakası,  boyunluğu.  Sağ  kolundaki  ay  ve  şahinli  rondela  tam  ortadan  ikiye  ayrılmış  kayışın  ucundan</p>
<p class="calibre1">sarkıyordu. Miğferindeki hava deliklerinden, zar zor nefes aldığını duyabiliyorlardı. </p>
<p class="calibre1">Kibirleriyle kör olmuş lordlar ve şövalyeler bile aşağıda neler olduğunu görebiliyorlardı. Ama kız</p>
<p class="calibre1">kardeşi değil. "Yeter Sör Vardis!" diye seslendi Leydi Lysa. "İşini hemen bitirin. Bebeğim yorulmaya</p>
<p class="calibre1">başladı." </p>
<p class="calibre1">Sör Vardis leydisinin emirlerine sadık bir adamdı. Son emrine bile. Bir an ezilmiş zırhının içinde</p>
<p class="calibre1"><a id="p291"></a>geri  doğru  sendelerken,  bir  sonraki  an  öne  doğru  hamle  yapmak  için  fırladı.  Ani  saldırı  Bronn'un</p>
<p class="calibre1">dengesini  bozdu.  Sör  Vardis  paralı  askerin  üstüne  çullandı  ve  kalkanının  kenarını  adamın  yüzüne</p>
<p class="calibre1">indirdi.  Neredeyse,  neredeyse...  Bronn'un  ayağı  yerden  kaydı,  sendeledi,  bir  kayaya  takıldı, </p>
<p class="calibre1">düşmemek için ağlayan kadına tutundu. Kalkanını kenara atan Sör Vardis tekrar Bronn'a doğru atıldı</p>
<p class="calibre1">ve  kılıcını  kaldırdı.  Sağ  kolu  dirseklerinden  parmaklarına  kadar  kan  içindeydi  artık.  Buna  rağmen, </p>
<p class="calibre1">son hamlesi Bronn'un kafasını gövdesinden ayırabilirdi... eğer paralı asker darbeden kaçmak yerine</p>
<p class="calibre1">orada bekleseydi. </p>
<p class="calibre1">Bronn  hızla  geri  çekildi.  Şövalyenin  gümüş  işlemeli  kılıcı  korkunç  bir  şiddetle  ağlayan  kadının</p>
<p class="calibre1">mermer  dirseğine  indi  ve  üst  tarafından  üçte  birlik  bir  kısmı  kırıldı.  Bronn  kolunu  heykelin  sırtına</p>
<p class="calibre1">dayadı. Alyssa Arryn'ın iyice yıpranmış benzeri sallandı ve büyük bir gürültüyle devrildi. Sör Vardis</p>
<p class="calibre1">Egen heykelin altında kaldı. </p>
<p class="calibre1">Bronn  bir  kalp  atışı  kadar  kısa  zaman  sonra  üstündeydi.  Şövalyenin  kırılmış  rondelasından  geri</p>
<p class="calibre1">kalanları çekip zırhın en zayıf noktasını açığa çıkarmaya çalışıyordu. Sör Vardis, başı kırılıp kopmuş</p>
<p class="calibre1">heykelin  gövdesinin  altında  yan  yatar  halde  sıkışmıştı.  Paralı  asker  kılıcını  son  kez  kaldırdı,  bütün</p>
<p class="calibre1">gücüyle  şövalyenin  koltuk  altından  içeri,  kaburgalarına  doğru  soktu.  Catelyn  şövalyeden  bir  inleme</p>
<p class="calibre1">sesi çıktığını duydu. Sör Vardis Egen sarsıldı ve hareketsizleşti. </p>
<p class="calibre1">Kartal Yuvası'na  derin  bir  sessizlik  çöktü.  Bronn  yarım  miğferini  çıkarıp  çimenlerin  üstüne  attı. </p>
<p class="calibre1">Suratına  inen  kalkan  yüzünden  ağzı  ezilmiş,  kan  içinde  kalmıştı.  Kömür  kadar  siyah  saçları  terden</p>
<p class="calibre1">sırılsıklamdı. Kırılan dişlerini yere tükürdü. </p>
<p class="calibre1">"Bitti mi anne?" diye sordu Kartal Yuvası Lordu. </p>
<p class="calibre1">Hayır, diye cevap vermek istedi Catelyn. Daha yeni başlıyor. </p>
<p class="calibre1">"Evet," dedi Lysa asık suratıyla. Sesi buz kadar soğuk, baş muhafızı kadar ölüydü. </p>
<p class="calibre1">"Şimdi küçük adamı uçurabilir miyiz?" </p>
<p class="calibre1">Bahçenin  diğer  ucundaki  Tyrion  Lannister  ayağa  kalktı.  "Bu  küçük  adamı  değil,"  dedi  "Bu  küçük</p>
<p class="calibre1">adam turplarla birlikte sepete binip aşağı iniyor, çok teşekkür ederim." </p>
<p class="calibre1">"Sanıyorsunuz ki..." diye konuşmaya başladı Lysa. </p>
<p class="calibre1">"Arryn  Hanedanı'nın  temsilcilerinin  kendi  sözlerini  hatırlayacağını  sanıyorum,"  diyerek  sözünü</p>
<p class="calibre1">kesti Tyrion Lannister. "Onur kadar yüksek." </p>
<p class="calibre1">"Onu uçurabileceğimi söyledin bana," diye bağırdı Lord Robert, annesine. Titremeye başladı. </p>
<p class="calibre1">Leydi  Lysa'nın  yüzü  öfkeyle  kıpkırmızı  olmuştu.  "Tanrılar  onun  masum  olduğuna  karar  verdi</p>
<p class="calibre1">bebeğim.  Onu  serbest  bırakmaktan  başka  bir  seçeneğimiz  yok."  Sesini  yükseltti.  "Muhafızlar, </p>
<p class="calibre1">Lannister Lordu'nu ve... yaratığını gözümün önünden alın. Kanlı Kapı'ya kadar kendilerine eşlik edin</p>
<p class="calibre1">ve  ikisini  de  özgür  bırakın.  Kendilerine  at  ve  Üç  Dişli  Mızrak'a  kadar  yetecek  erzak  verin.  Bütün</p>
<p class="calibre1">eşyalarının ve silahlarının kendilerine iade edildiğinden emin olun. Yüksek yolda ihtiyaçları olacak." </p>
<p class="calibre1">"Yüksek  yol,"  dedi  Tyrion  Lannister.  Lysa  belli  belirsiz,  zalimce  gülümsedi.  Bunun  da  bir  çeşit</p>
<p class="calibre1">ölüm cezası olduğunu anlamıştı Catelyn. Tyrion Lannister da anlamış olmalıydı. Buna rağmen, cüce</p>
<p class="calibre1">alaycı bir reveransla Lysa'yı selamladı. "Siz nasıl emrederseniz leydim," dedi. "Yolu biliyoruz." </p>
<p class="calibre1"><a id="p292"></a>Jon</p>
<p class="calibre1">"Siz  de  eğittiğim  diğer  bütün  çocuklar  gibi  işe  yaramazsınız,"  diye  bağırdı  Sör  Alliser  Thorne. </p>
<p class="calibre1">Hepsi  avluda  toplanmıştı.  "Sizin  elleriniz  gübre  küreği  tutmak  için  yaratılmış,  kılıç  değil.  Bana</p>
<p class="calibre1">bıraksalar  çoğunuzu  bir  domuz  sürüsüne  göndermiştim  çoktan.  Ama  dün  gece,  Gueren'in  Kral</p>
<p class="calibre1">Yolu'ndan  beş  yeni  çocuk  getirdiği  haberini  aldım.  Belki  biri,  hatta  ikisi  üzerlerine  işeyecek  kadar</p>
<p class="calibre1">değerli  olabilir. Yeni  gelenlere  yer  açmak  için  sekizinizi  Lord  Kumandan'a  vermeye  karar  verdim. </p>
<p class="calibre1">Canı ne isterse onu yapsın." Birer birer çocukların adını saymaya başladı. "Kurbağa, Taşkafa, Öküz, </p>
<p class="calibre1">Âşık, Sivilce, Maymun, Sör Ahmak." En son Jon'a baktı. "Ve Piç." </p>
<p class="calibre1">Pyp neşeli bir ses çıkardı ve kılıcını savurdu. Sör Alliser sürüngen gözlerini çocuğun üstüne dikti. </p>
<p class="calibre1">"Size Gece Nöbetçileri'nin adamı diyecekler ama buna inanırsanız şarlatanların maymunlarından daha</p>
<p class="calibre1">aptalsınız  demektir.  Hâlâ  yeşilsiniz  ve  üstünüz  yaz  kokuyor.  Kış  geldiğinde  sivrisinekler  gibi</p>
<p class="calibre1">öleceksiniz." Ve bu söylediklerinden sonra Sör Alliser avludan ayrıldı. </p>
<p class="calibre1">İsimleri  okunmamış  çocuklar  gülerek,  küfrederek,  tebrik  ederek  sekizinin  çevresinde  toplandı. </p>
<p class="calibre1">Halder  kılıcının  düz  tarafıyla  Kurbağa'nın  poposuna  vurarak  bağırdı.  "Gece  Nöbetçileri'nin</p>
<p class="calibre1">Kurbağa'sı." Pyp, kara kardeşlerden birinin kara bir ata ihtiyacı olduğunu haykırdıktan sonra Grenn'in</p>
<p class="calibre1">sırtına atladı ve bağrışarak, yumruklaşarak, birlikte yere yuvarlandılar. Dareon cephaneliğe koştu ve</p>
<p class="calibre1">ekşi şarap dolu deri bir matarayla geri döndü. Matarayı aptallar gibi sırıtarak elden ele geçirirlerken, </p>
<p class="calibre1">Jon avlunun diğer ucundaki kurumuş ağacın altında tek başına duran Samwell Tarly'yi gördü. Yanına</p>
<p class="calibre1">giderek matarayı uzattı. "Bir yudum ister misin?" </p>
<p class="calibre1">Sam başını salladı. "Hayır, teşekkür ederim Jon." </p>
<p class="calibre1">"İyi misin?" </p>
<p class="calibre1">"Çok  iyiyim,  gerçekten"  diye  yalan  söyledi  şişman  çocuk.  "Sizin  adınıza  çok  mutlu  oldum." </p>
<p class="calibre1">Yuvarlak  yüzü  büküldü  ve  zorla  gülümsedi.  "Bir  gün  Baş  Korucu  olacaksın.  Bir  zamanlar  amcanın</p>
<p class="calibre1">olduğu gibi." </p>
<p class="calibre1">"Hâlâ amcamın olduğu gibi," diye düzelti Jon. Benjen Stark'ın öldüğüne inanmıyordu. Daha fazla</p>
<p class="calibre1">bir  şey  söyleyemeden  Halder'in  seslendiğini  duydu.  "Hepsini  tek  başına  içebileceğini  mi  sandın?" </p>
<p class="calibre1">Pyp  matarayı  elinden  kapıp  gülerek  uzaklaşmaya  başlarken  Grenn,  Pyp'i  kolundan  yakaladı.  Çocuk</p>
<p class="calibre1">deri  matarayı  elinde  sıkınca  şarap  mataranın  ağzından  yükselip  Jon'un  yüzüne  fışkırdı.  Halder  iyi</p>
<p class="calibre1">şarabı ziyan ettikleri için terslendi. Jon kekeleyerek çırpındı. Matthar ve Jeren avlu duvarına tırmanıp</p>
<p class="calibre1">kartopu atmaya başladı. </p>
<p class="calibre1">Jon çocuklardan kurtulduğunda üstü başı kar ve şarap lekesi kaplıydı. Samwell Tarly gitmişti. </p>
<p class="calibre1">Aynı akşam, Üçparmak Hobb olayı kutlamak için çocuklara özel bir et yemeği pişirdi. Jon o akşam</p>
<p class="calibre1">ortak  salona  gittiğinde  Lord  Kâhya  bizzat  Jon'u  şöminenin  yakınındaki  bir  masaya  davet  etti. </p>
<p class="calibre1">Kendisinden  büyükler  yanından  geçerken  tebrik  edermiş  gibi  omzuna  dokundu.  Çok  yakında  kara</p>
<p class="calibre1">kardeş  olacak  sekiz  delikanlı,  sarımsak  ve  sebzelerle  kızartılmış,  çevresine  tereyağında  pişmiş  sarı</p>
<p class="calibre1">turplar yerleştirilmiş, taze naneyle süslü kuzuyla ziyafet çektiler. Bowen Marsh, "Lord Kumandan'ın</p>
<p class="calibre1">kendi  masasından,"  diyerek  yeni  yiyecekler  getirdi.  Ispanak  salatası,  nohut,  yeşil  turp  ve  ardından</p>
<p class="calibre1">kâse kâse böğürtlenle tatlı krema. </p>
<p class="calibre1">"Sizce bizi bir arada tutarlar mı?" diye sordu Pyp, karınları tıka basa doyduktan sonra. </p>
<p class="calibre1">Kurbağa  yüzünü  buruşturdu.  "Umarım  tutmazlar.  Şu  senin  kepçe  kulaklarını  görmekten  hasta</p>
<p class="calibre1"><a id="p293"></a>oldum." </p>
<p class="calibre1">"Oy,"  dedi  Pyp.  "Senin  benden  matah  bir  yanın  olsa  bari.  Sen  bir  korucu  olacaksın  Kurbağa.  Bu</p>
<p class="calibre1">kesin. Çünkü seni kaleden mümkün olduğunca uzakta tutmak istiyorlar. Eğer Mance Rayder saldırırsa</p>
<p class="calibre1">miğferini çıkarıp yüzünü göster, çığlık ata ata kaçar." </p>
<p class="calibre1">Grenn haricinde herkes güldü. "Umarım korucu olurum." </p>
<p class="calibre1">"Herkes  korucu  olmak  ister,"  dedi  Matthar.  "Siyahları  kuşanan  her  adam  Sur'da  yürür  ve  hepsi</p>
<p class="calibre1">eline çeliği alıp Sur'u korumayı umar. Ama Gece Nöbetçileri'nin kalbi, koruculardır. Sur'un ötesine</p>
<p class="calibre1">gidip  Tekinsiz  Orman'ın  derinliklerine  dalan,  Gölge  Kule'nin  batısındaki  buzlu  dağların  zirvelerine</p>
<p class="calibre1">çıkan,  yabanıllarla,  devlerle,  canavar  gibi  kar  ayılarıyla  mücadele  eden  hep  onlar  oldu,  yine  onlar</p>
<p class="calibre1">olacak." </p>
<p class="calibre1">"Herkes  değil,"  dedi  Halder.  "Ben  inşaatçılardan  olmak  isterim.  Sur  bakımsızlıktan  yıkılırsa</p>
<p class="calibre1">korucular ne işe yarar?" </p>
<p class="calibre1">İnşaatçı kısmından taşçılar ve marangozlar kaleleri ve kuleleri tamir eder; madenciler tünel kazar, </p>
<p class="calibre1">yol  ve  patikalar  için  taş  kırar;  ormancılar  Sur'a  fazla  yaklaşmasın  diye  Tekinsiz  Orman'ı  budar. </p>
<p class="calibre1">Denilir ki bir keresinde, Tekinsiz Orman'ın derinliklerindeki donmuş  göllerden  devasa  buz  blokları</p>
<p class="calibre1">çıkarıp kızaklarla Sur'un güneyine getirmişler ve Sur'u daha da yükseltmek için kullanmışlar. Bütün</p>
<p class="calibre1">bunlar asırlar önce olmuştu. Şimdi inşaatçıların yaptıkları tek şey, Doğugözcüsü'nden Gölge Kule'ye</p>
<p class="calibre1">kadar yürüyüp çatlakları ve erimeleri belirlemek, ellerinden gelirse de tamir etmekti. </p>
<p class="calibre1">"Yaşlı Ayı aptal değil," dedi Dareon. "Senden iyi inşaatçı olur ve Jon da sağlam bir korucu olacak. </p>
<p class="calibre1">İçimizde en iyi at binen ve kılıç kullanan o. Amcası da Baş Korucu'ydu, ölme..." Az kalsın ağzından</p>
<p class="calibre1">çıkıyordu kelimeler. Huzursuzca sustu. </p>
<p class="calibre1">"Benjen Stark hâlâ Baş Korucu," dedi Jon Kar. Önündeki böğürtlen kâsesiyle oynuyordu. Herkes</p>
<p class="calibre1">amcasının hayatından umudu kesmiş olabilirdi ama o kesmemişti. Böğürtlen kâsesini itti ve masadan</p>
<p class="calibre1">kalktı. </p>
<p class="calibre1">"Bunları yemeyecek misin?" diye sordu Kurbağa. </p>
<p class="calibre1">"Senin olsun," dedi Jon. Hobb'un hazırladığı ziyafet yemeklerine neredeyse hiç dokunmamıştı. "Bir</p>
<p class="calibre1">lokma daha yiyecek halim kalmadı." Cübbesini kapının yanındaki kancadan aldı ve kapıyı omuzlayıp</p>
<p class="calibre1">dışarı çıktı. </p>
<p class="calibre1">Pyp arkasından koştu. "Jon, neyin var?" </p>
<p class="calibre1">"Sam," dedi Jon. "Bu akşam yemekte yoktu." </p>
<p class="calibre1">"Onun yemeği kaçırdığı görülmüş şey değil," dedi düşünceli halde. "Belki de hastalanmıştır." </p>
<p class="calibre1">"Korkuyor.  Onu  yalnız  bırakıyoruz."  Kışyarı'ndan  ayrıldığı  günü,  o  hüzünlü  vedalaşmaları</p>
<p class="calibre1">hatırladı.  Her  yanı  kırık  halde  yatan  Bran'ı,  saçları  karla  kaplanmış  Robb'u,  İğne'yi  aldıktan  sonra</p>
<p class="calibre1">kendisine  sarılıp  öpücükler  konduran Arya'yı.  "Vedalaştıktan  sonra  hepimiz  görevlerimizle  meşgul</p>
<p class="calibre1">olacağız. Bazılarımız Doğugözcüsü'ne, bazılarımız Gölge Kule'ye yollanacak. Sam eğitimde kalacak. </p>
<p class="calibre1">Rast, Cuger ve gelen yeni çocuklarla birlikte. Onların nasıl insanlar olduğunu ancak tanrılar biliyor</p>
<p class="calibre1">ama Sör Alliser bulduğu ilk fırsatta hepsini Sam'in üstüne salacak." </p>
<p class="calibre1">Pyp yüzünü buruşturdu. "Sen elinden geleni yaptın." </p>
<p class="calibre1">"Elimizden gelen yeterli değildi," dedi Jon. </p>
<p class="calibre1">Hayalet'i  almak  için  Hardin  Kulesi'ne  gittiğinde  çok  huzursuzdu.  Kurtla  yan  yana  ahırlara</p>
<p class="calibre1">yürüdüler.  Diğerlerinden  daha  ürkek  olan  atlar  onlar  içeri  girdiğinde  bölme  kapılarını  tekmeleyip</p>
<p class="calibre1"><a id="p294"></a>kulaklarını geri yatırdı. Jon kısrağını eyerledi. Hayvana binip ay ışığı altında Kara Kale'den güneye</p>
<p class="calibre1">doğru sürdü. Hayalet önünden koşarak gidiyordu ve göz açıp kapatıncaya kadar karanlıkta kayboldu. </p>
<p class="calibre1">Jon ulu kurdu geri çağırmak için seslenmedi. Bir kurdun avlanması gerekiyordu. </p>
<p class="calibre1">Nereye gideceğini bilerek çıkmamıştı yola. Sadece at sürmek istemişti. Bir süre dere boyunu takip</p>
<p class="calibre1">etti, kayaların üstünden akan buzlu suyun çıtırtılarını dinledi. Daha sonra Kral Yolu'na çıkan patikaya</p>
<p class="calibre1">saptı. Dar, taşlı, köklerle kaplı patika önünde uzadıkça uzuyordu. Yol onu belli bir yere götürmeyecek</p>
<p class="calibre1">olsa  da  Jon'un  içini  sonsuz  bir  özlemle  doldurmuştu.  Kışyarı  bu  yolun  aşağısındaydı,  ondan  sonra</p>
<p class="calibre1">Nehirova, Kral Toprakları, Kartal Yuvası ve diğer bütün yerler; Casterly Kayası, Yüzler Adası, kızıl</p>
<p class="calibre1">Dorne  dağları,  Braavos'a  bağlı  yüzlerce  ada,  Valyria'nın  dumanlı  harabeleri.  Jon'un  asla</p>
<p class="calibre1">göremeyeceği yerler. Dünya bu yolun üstündeydi... ve Jon yoldaydı. </p>
<p class="calibre1">Yemin  ettiğinde  Jon'un  evi  Sur  olacaktı.  Üstat  Aemon  gibi  yaşlı  bir  adam  olana  kadar.  "Henüz</p>
<p class="calibre1">yeminimi  etmedim,"  diye  mırıldandı.  Cezasını  çekmemek  için  siyahları  kuşanmaya  razı  olmuş  bir</p>
<p class="calibre1">suçlu  değildi.  Buraya  kendi  rızasıyla  gelmişti  ve  isterse  ayrılmakta  özgürdü...  yemin  edene  kadar. </p>
<p class="calibre1">Atını  sürmeye  devam  etmesi  yeterdi  ve  her  şeyi  geride  bırakırdı.  Ay  tekrar  dolunaya  döndüğünde</p>
<p class="calibre1">Kışyarı'nda, kardeşlerinin yanında olurdu. </p>
<p class="calibre1">Üvey  kardeşlerin,  diye  hatırlattı  içinden  bir  ses.  Leydi  Stark  da  seni  hasretle  beklemiyor. </p>
<p class="calibre1">Kışyarı'nda  Jon'a  yer  yoktu.  Kral  Toprakları'nda  olmadığı  gibi.  Öz  annesinin  yanında  bile  bir  yer</p>
<p class="calibre1">yoktu  onun  için.  Bunu  düşünmek  üzüyordu  Jon'u.  Annesinin  kim  olduğunu  merak  ediyordu.  Nasıl</p>
<p class="calibre1">biriydi,  Eddard  Stark  onu  neden  bırakmıştı? Ya  bir  fahişe  ya  da  kocasını  aldatan  bir  kadındı,  aptal</p>
<p class="calibre1">çocuk. Karanlık ve onursuzdu. Yoksa neden Eddard Stark ondan bahsetmekten bile utansın? </p>
<p class="calibre1">Jon  Kar  arkasını  dönüp  baktı.  Kara  Kale'nin  ışıkları  tepenin  ardında  saklanıyordu  ama  Sur</p>
<p class="calibre1">oradaydı. Ay ışığında solgun, uçsuz bucaksız ve soğuk, bir ufuk çizgisinden diğerine koşup duruyordu. </p>
<p class="calibre1">Atını çevirdi ve eve doğru yol almaya başladı. </p>
<p class="calibre1">Kumandan Kulesi'nin ışıklarını gördüğünde Hayalet geri dönmüştü. Atın hemen yanında yürümeye</p>
<p class="calibre1">başlayan  kurdun  çenesi  kanla  kızıla  boyanmıştı.  Jon  yine  Samwell  Tarly'yi  düşünüyordu.  Ahırlara</p>
<p class="calibre1">vardığında ne yapması gerektiğini biliyordu. </p>
<p class="calibre1">Üstat  Aemon'ın  odası  kuşluğun  altındaki  geniş  ahşap  iç  kaledeydi.  Yaşlı  ve  zayıf  adamın</p>
<p class="calibre1">ihtiyaçlarıyla  ilgilenen  ve  işlerinde  yardım  eden  iki  genç  kâhyası  vardı.  Kardeşler,  Gece</p>
<p class="calibre1">Nöbetçileri'ndeki en çirkin iki adamın üstada verildiğini söyleyerek dalga geçerdi. Üstat kör olduğu</p>
<p class="calibre1">için  onlara  bakmak  zorunda  kalmıyordu.  Clydas  kısa,  kel  ve  çenesizdi.  Bir  köstebek  gibi  pembe</p>
<p class="calibre1">gözleri vardı. Chett'in boynunda güvercin yumurtası büyüklüğünde bir beze vardı, yüzü iri sivilceler</p>
<p class="calibre1">ve çıbanlar yüzünden kırmızıydı. Belki bu yüzden sürekli öfkeliymiş gibi görünüyordu. </p>
<p class="calibre1">Kapıyı açan Chett oldu. "Üstat Aemon'la konuşmam gerek," dedi Jon. </p>
<p class="calibre1">"Üstat  uyuyor,  senin  de  uyuyor  olman  gerekirdi.  Sabah  gel,  belki  seni  kabul  eder."  Kapıyı</p>
<p class="calibre1">kapatmaya başladı. </p>
<p class="calibre1">Jon ayağını kapının arasına koydu. "Onunla şimdi konuşmam lazım. Yarın çok geç olacak." </p>
<p class="calibre1">Chett öfkeyle kaşlarını çattı. "Üstadın gece uykusundan uyandırılmaması gerek. Onun ne kadar yaşlı</p>
<p class="calibre1">olduğunu biliyor musun?" </p>
<p class="calibre1">"Ziyaretçilerine  senden  çok  daha  nazik  davranması  gerektiğini  bilecek  kadar  yaşı  var,"  dedi  Jon. </p>
<p class="calibre1">"Eğer çok önemli olmasaydı onu rahatsız etmezdim." </p>
<p class="calibre1">"Ya izin vermezsem?" </p>
<p class="calibre1"><a id="p295"></a>Jon  çizmesini  kapının  arasına  iyice  yerleştirdi.  "Mecbur  kalırsam  bütün  gece  burada  böyle</p>
<p class="calibre1">durabilirim." </p>
<p class="calibre1">Kara  kardeş  bezgince  bir  ses  çıkardı  ve  Jon'u  içeri  almak  için  kapıyı  açtı.  "Kütüphanede  bekle. </p>
<p class="calibre1">Odun var. Bir ateş yak. Üstat senin yüzünden soğuk almasın." </p>
<p class="calibre1">Chett, Üstat Aemon'ı kütüphaneye getirdiğinde kütükler mutlu çıtırtılarla alev alev yanıyordu. Üstat</p>
<p class="calibre1">uyku kıyafetlerinin içindeydi ama boynunda mevkisinin nişanı olan kolyesi vardı. Bir üstat kolyesini</p>
<p class="calibre1">uyurken  bile  çıkarmazdı.  "Ateşin  yanındaki  koltuğa  oturmak  iyi  olur,"  dedi  yüzüne  vuran  sıcaklığı</p>
<p class="calibre1">hissedince. Üstat rahatça oturduğunda Chett adamın bacaklarına kürk battaniye örttü ve gidip kapıda</p>
<p class="calibre1">beklemeye başladı. </p>
<p class="calibre1">"Sizi uyandırdığım için bağışlayın Üstat," dedi Jon. </p>
<p class="calibre1">"Beni  uyandırmadın,"  diye  karşılık  verdi  Üstat  Aemon.  "Yaşlandıkça  daha  az  uykuya  ihtiyacım</p>
<p class="calibre1">olduğunu fark ettim, epey de yaşlandım. Gecelerin yarısını hayaletlerle birlikte, elli yıl önce olanları</p>
<p class="calibre1">sanki  dünmüş  gibi  hatırlayarak  geçiriyorum.  Bir  gece  yarısı  ziyaretçisinin  esrarı  hoş  bir  değişiklik. </p>
<p class="calibre1">Söyle bakalım Jon Kar, bu saatte neden beni görmek istedin?" </p>
<p class="calibre1">"Samwell Tarly'nin eğitimden alınıp Gece Nöbetçileri'nin bir kardeşi olarak kabul edilmesini rica</p>
<p class="calibre1">etmek için." </p>
<p class="calibre1">"Bu Üstat Aemon'ın ilgileneceği bir mesele değil," dedi Chett. </p>
<p class="calibre1">"Lord  Kumandan  acemileri  Sör Alliser'e  verir,"  dedi  Üstat  yumuşak  sesiyle.  "Bir  çocuğun  yemin</p>
<p class="calibre1">etmeye hazır olup olmadığına ancak Sör Alliser karar verebilir. Bunu sen de biliyorsun. Neden bana</p>
<p class="calibre1">geldin o halde?" </p>
<p class="calibre1">"Lord  Kumandan  sizi  dinler,"  dedi  Jon.  "Gece  Nöbetçileri'nin  hastaları  ve  yaralıları  da  sizin</p>
<p class="calibre1">sorumluluğunuzda." </p>
<p class="calibre1">"Peki arkadaşın Samwell hasta ya da yaralı mı?" </p>
<p class="calibre1">"Olacak,"  dedi  Jon.  "Eğer  yardım  etmezseniz."  Üstat  Aemon'a  her  şeyi,  hatta  Rast'ın  boynuna</p>
<p class="calibre1">Hayalet'i  çıkarttıkları  günü  bile  anlattı.  Üstat  sessizce  dinledi  ama  Chett'in  yüzü  duyduğu  her</p>
<p class="calibre1">kelimeyle biraz daha kararmıştı. "Biz onu korumak için orada olmadığımızda Sam hayatta kalamaz," </p>
<p class="calibre1">diyerek  bitirdi  Jon.  "Kılıç  konusunda  çok  beceriksiz.  Daha  on  yaşına  gelmemiş  kız  kardeşim Arya</p>
<p class="calibre1">bile  onu  parçalara  bölebilir.  Sör  Alliser  onu  dövüşmeye  zorlarsa  yaralanması  ya  da  ölmesi  an</p>
<p class="calibre1">meselesi." </p>
<p class="calibre1">Chett  daha  fazla  dayanamadı.  "Ben  o  çocuğu  ortak  salonda  gördüm,"  dedi.  "Tam  bir  domuz.  Ve</p>
<p class="calibre1">eğer anlattıkların doğruysa iflah olmaz bir korkak aynı zamanda." </p>
<p class="calibre1">"Belki öyle," dedi Üstat Aemon. "Söyle bana Chett, böyle bir çocuğu sen ne yapardın?" </p>
<p class="calibre1">"Olduğu  yerde  bırakırdım.  Sur  güçsüzlere  uygun  bir  yer  değil.  Kaç  sene  sürerse  sürsün  eğitimde</p>
<p class="calibre1">kalıp hazırlanmalı. Sör Alliser ya onu adam eder ya da öldürür. Buna tanrılar karar verir." </p>
<p class="calibre1">"Bu  aptalca,"  dedi  Jon.  Düşüncelerini  toplamak  için  derin  bir  nefes  aldı.  "Bir  keresinde  Üstat</p>
<p class="calibre1">Luwin'e o zincirleri neden taktığını sormuştum." </p>
<p class="calibre1">Üstat Aemon kemikli buruş buruş parmaklarını ağır metal halkalara götürdü. "Devam et," dedi. </p>
<p class="calibre1">"Üstatlar  hizmet  etmek  için  doğduklarını  unutmasınlar  diye  boyunluklarının  zincirden  yapıldığını</p>
<p class="calibre1">söylemişti bana. Neden her halkanın farklı bir metalden yapıldığını sormuştum sonra, gri cübbesine</p>
<p class="calibre1">gümüşün  daha  fazla  yakışacağını  söylemiştim.  Üstat  Luwin  gülmüştü.  Bir  üstat  zincirini  öğrendikçe</p>
<p class="calibre1">döver  demişti.  Farklı  bir  metalden  yapılmış  her  halkanın,  farklı  bir  konuyu  öğrendikten  sonra</p>
<p class="calibre1"><a id="p296"></a>dövüldüğünü  anlattı. Altın  halka  hesap  ve  hazine  işlerini  öğrenince,  gümüş  olan  hastalıkları  tedavi</p>
<p class="calibre1">etmeyi öğrenince, demir olan savaş meselelerini öğrenince dövülürmüş. Diğer metallerin de pek çok</p>
<p class="calibre1">anlamı varmış tabi. Bir üstada hizmet ettiği diyarı hatırlatırmış boynundaki halkalar. Öyle değil mi? </p>
<p class="calibre1">Lordların  metali  altındır,  şövalyelerinki  çelik  ama  iki  halkadan  zincir  yapılmaz.  Gümüş,  demir, </p>
<p class="calibre1">bronz,  bakır,  kalay  ve  diğerleri  de  gerekir.  Tıpkı  çiftçiler,  tüccarlar,  demirciler  ve  diğerlerinin</p>
<p class="calibre1">olması gerektiği gibi. Bir zincirin her çeşit metale ihtiyacı vardır ve bir diyarın her çeşit insana." </p>
<p class="calibre1">Üstat Aemon gülümsedi. "Yani?" </p>
<p class="calibre1">"Gece Nöbetçileri'nin de her çeşit insana ihtiyacı var. Yoksa neden hem korucular, hem inşaatçılar</p>
<p class="calibre1">hem  kâhyalar  olsun?  Lord  Randyll,  Sam'i  bir  savaşçıya  dönüştürmeyi  başaramadı.  Sör  Alliser  de</p>
<p class="calibre1">başaramayacak.  Ne  kadar  hızlı  vurursanız  vurun,  kalayla  demiri  birlikte  dövemezsiniz  ama  birlikte</p>
<p class="calibre1">dövülmüyor olmaları kalayı değersiz kılmaz. Sam neden bir kâhya olmasın ki?" </p>
<p class="calibre1">Chett öfkeyle homurdandı. "Ben kâhyayım. Bunun kolay bir iş olduğunu mu sanıyorsun? Korkaklara</p>
<p class="calibre1">göre bir iş mi sence? Gece Nöbetçileri'ni canlı tutan kâhyalardır. Avlanırız, çiftçilik yaparız, atlara</p>
<p class="calibre1">bakarız, inekleri sağarız, ateş yakarız, yemek pişiririz. Giydiğiniz elbiseleri kim dikiyor sanıyorsun? </p>
<p class="calibre1">Malzemeleri güneyden kim getiriyor? Kâhyalar." </p>
<p class="calibre1">Üstat Aemon daha nazikti. "Arkadaşın avlanabiliyor mu?" </p>
<p class="calibre1">"Nefret ediyor," demek zorunda kaldı Jon. </p>
<p class="calibre1">"Tarla sürebilir mi? At arabası ya da kayık kullanabilir mi? Bir inek yüzebilir mi?" </p>
<p class="calibre1">"Hayır." </p>
<p class="calibre1">Chett  çirkin  bir  kahkaha  attı.  "Yumuşak  küçük  lordlara  iş  verildiğinde  neler  olduğunu  gördüm. </p>
<p class="calibre1">Onları  tavadaki  kızgın  yağın  başına  koysan,  elleri  su  toplayıp  kanar.  Odun  kessinler  diye  ellerine</p>
<p class="calibre1">balta versen kendi ayaklarını koparırlar." </p>
<p class="calibre1">"Sam'in herkesten daha iyi yapabileceği bir şey var." </p>
<p class="calibre1">"Evet?" dedi Üstat Aemon. </p>
<p class="calibre1">Kıpkırmızı  çıbanlarıyla  kapıda  dikilen  Chett'e  endişeyle  baktı.  "Size  yardım  edebilir,"  dedi  bir</p>
<p class="calibre1">çırpıda. "Hesap yapabiliyor, okuma yazmayı iyi biliyor. Chett'in okuması yazması yok ve Clydas zor</p>
<p class="calibre1">görüyor.  Sam,  babasının  kütüphanesindeki  her  kitabı  okumuş.  Kuzgunlardan  da  anlıyor.  Hayvanlar</p>
<p class="calibre1">onu seviyor nedense. Hayalet bile onunla iyi geçiniyor. Savaşmanın dışında iyi yapabileceği pek çok</p>
<p class="calibre1">şey  var.  Gece  Nöbetçileri'nin  her  türden  adama  ihtiyacı  var.  Neden  işe  yarayabilecek  bir  adamın</p>
<p class="calibre1">ölmesine izin verelim ki?" </p>
<p class="calibre1">Üstat Aemon gözlerini kapattı. Jon bir an adamın uyuduğundan endişelendi. Sonunda, "Üstat Luwin</p>
<p class="calibre1">seni iyi yetiştirmiş Jon Kar," dedi. "Zekân da kılıcın kadar keskin." </p>
<p class="calibre1">"Bu ne anlama geliyor?" </p>
<p class="calibre1">"Söylediklerini  düşüneceğim  anlamına  geliyor,"  dedi  kesinlik  ifade  eden  bir  sesle.  "İşte  şimdi</p>
<p class="calibre1">uyumaya hazırım. Chett, genç kardeşimizi kapıya kadar geçir." </p>
<p class="calibre1"><a id="p297"></a>Tyrion</p>
<p class="calibre1">Titrek  kavak  ağaçlarının  altındaki  çalılıklarda  kendileri  için  siper  kurdular.  Atları  dereden  su</p>
<p class="calibre1">içerken  Tyrion  çevredeki  ağaç  dallarını  topluyordu.  Yerdeki  çatallı  dalı  aldı  ve  inceledi.  "Bu  işe</p>
<p class="calibre1">yarar mı? Ateş yakmaktan anlamam. Bu işleri benim için Morrec yapardı." </p>
<p class="calibre1">"Ateş  mi?"  dedi  Bronn  yere  tükürerek.  "Sen  ölümüne  mi  susadın  cüce?  Yoksa  aklını  tamamen</p>
<p class="calibre1">kaçırdın mı? Bir ateş millerce uzaktaki haydutları bile çekip yanımıza getirir. Bu yolculuğu sağ olarak</p>
<p class="calibre1">bitirmek istiyorum Lannister." </p>
<p class="calibre1">"Peki nasıl sağ kalmayı umuyorsun?" diye sordu Tyrion. Bulduğu dalı kolunun altına sıkıştırdı ve</p>
<p class="calibre1">daha fazlasını bulabilmek için çalılıklara daldı. Sırtı ağrıyordu. Taş yüzlü Lord Lyn Corbray, onları</p>
<p class="calibre1">şafak  vakti  Kanlı  Kapı'ya  götürüp  bir  daha  gelmemelerini  söyleyerek  yolculadığından  beri  at</p>
<p class="calibre1">üstündeydiler. </p>
<p class="calibre1">"Yola  savaşarak  devam  etme  şansımız  yok,"  dedi  Bronn.  "Ama  iki  kişi  on  kişiden  daha  hızlı</p>
<p class="calibre1">mesafe alır ve daha az dikkat çeker. Bu dağlarda ne kadar az oyalanırsak nehir kıyısına o kadar çabuk</p>
<p class="calibre1">varırız.  Son  sürat  at  koşturmalıyız  derim  ben.  Geceleri  yolculuk  edip  gündüzleri  saklanmalıyız. </p>
<p class="calibre1">Yoldan mümkün olduğunca uzak durmalıyız. Sessiz olmamız ve ateş yakmamamız lazım." </p>
<p class="calibre1">Tyrion Lannister iç çekti. "Kusursuz bir plan Bronn. İstiyorsan dene ama sana mezar kazmak için</p>
<p class="calibre1">oyalanmayacağım, lütfen affet." </p>
<p class="calibre1">"Benden  daha  fazla  dayanabileceğini  mi  düşünüyorsun  cüce?"  diyerek  sırıttı  paralı  asker.  Sör</p>
<p class="calibre1">Vardis'in kalkanıyla kırılmış dişinin yerindeki siyah boşluk göründü. </p>
<p class="calibre1">Tyrion  omuz  silkti.  "Gece  son  sürat  at  koşturmak  dağdan  hızlıca  yuvarlanıp  kafatasını  kırmak</p>
<p class="calibre1">demek.  Ben  ağır  ve  telaşsız  gitmeyi  tercih  ederim. At  eti  sevdiğini  biliyorum  Bronn  ama  bu  sefer</p>
<p class="calibre1">atlarımız  ölürse  bir  gölgekedisine  eyer  takmak  zorunda  kalırız...  ve  doğrusunu  söylemem  gerekirse, </p>
<p class="calibre1">biz ne yaparsak yapalım haydutlar bizi bulacak. Her yerde gözleri var." </p>
<p class="calibre1">Bronn yüzünü buruşturdu. "O halde öleceğiz Lannister," dedi. </p>
<p class="calibre1">"Öyleyse  rahat  içinde  ölmeyi  tercih  ederim,"  diye  karşılık  verdi  Tyrion.  "Ateş  lazım.  Gece</p>
<p class="calibre1">dondurucu olacak. Ayrıca bir kâse sıcak yemek içimizi ısıtır ve moralimizi düzeltir. Sence buralarda</p>
<p class="calibre1">bir av bulabilir miyiz? Leydi Lysa bizim için tuzlu et, sert peynir ve bayat ekmekten oluşan bir ziyafet</p>
<p class="calibre1">torbası hazırlatmış ama en yakın üstat bu kadar uzaktayken dişimi kırmak istemiyorum." </p>
<p class="calibre1">"Et  bulabilirim."  Bronn'un  siyah  gözleri  kuşkuyla  Tyrion'a  bakıyordu.  "Seni  o  aptal  ateşinin</p>
<p class="calibre1">başında yalnız bırakıp gitmem gerekir aslında. Eğer atını alırsam yolu tamamlama şansım iki katına</p>
<p class="calibre1">çıkar. O zaman ne yaparsın cüce?" </p>
<p class="calibre1">"Büyük ihtimalle ölürüm," dedi. Yerden bir dal daha aldı. </p>
<p class="calibre1">"Bunu yapacağımı düşünmüyor musun?" </p>
<p class="calibre1">"Hayatın  söz  konusu  olursa  hiç  düşünmeden  yapacağını  biliyorum. Arkadaşın  Chiggen'ın  karnına</p>
<p class="calibre1">bir  ok  saplandığında  onu  hemen  susturmak  için  çok  hızlı  davranmıştın."  Bronn  adamın  kafasını  tek</p>
<p class="calibre1">hareketle bükmüş ve bıçağının ucunu kulağının hemen altına sokmuştu. Catelyn Stark'a adamın aldığı</p>
<p class="calibre1">yara yüzünden öldüğünü söylemişti. </p>
<p class="calibre1">"Neredeyse ölüydü," dedi Bronn. "İnlemeleri haydutları üstümüze çekiyordu. Chiggen da aynısını</p>
<p class="calibre1">yapardı. Üstelik o arkadaşım değildi, yan yana at sürmek zorunda kaldığım bir adamdı sadece. Sakın</p>
<p class="calibre1"><a id="p298"></a>yanılma cüce, senin için dövüştüm ama seni sevmiyorum." </p>
<p class="calibre1">"İhtiyacım olan şey kılıcındı zaten, sevgin değil," dedi Tyrion. Kollarında biriken dalları yere attı. </p>
<p class="calibre1">Bronn sırıttı. "Bir paralı asker kadar cesursun, hakkını vereyim. Senin için dövüşeceğimi nereden</p>
<p class="calibre1">biliyordun?" </p>
<p class="calibre1">"Bilmek  mi?"  Bodur  bacaklarının  üstüne  tuhaf  bir  şekilde  çömelerek  odunları  üst  üste  yığmaya</p>
<p class="calibre1">başladı.  "Sadece  kumar  oynadım.  Handa,  sen  ve  Chiggen  benim  tutsak  alınmama  yardım  ettiniz. </p>
<p class="calibre1">Neden?  Diğerleri  meseleyi  görev  olarak  görüyordu.  Bağlı  oldukları  lordun  onuru  için  mücadele</p>
<p class="calibre1">ediyorlardı. Ama siz ikiniz ne bir lorda bağlısınız ne bir göreviniz var ne de korunacak bir onurunuz. </p>
<p class="calibre1">O  halde  bu  işe  neden  karıştınız?"  Bıçağını  çıkardı,  çıra  olarak  kullanmak  için  bir  daldan  ince</p>
<p class="calibre1">parçalar  kesmeye  başladı.  "Bir  paralı  asker  yaptığı  herhangi  bir  işi  neden  yapar? Altın  için.  Leydi</p>
<p class="calibre1">Catelyn'in,  yardımlarınız  karşılığında  sizi  ödüllendireceğini  sanmıştınız,  belki  de  sizi  hizmetine</p>
<p class="calibre1">alacağını düşündünüz. Ah, işte oldu. Umarım bu çıralar işe yarar. Çakmaktaşın var mı?" </p>
<p class="calibre1">Bronn kemerindeki keseye iki parmağını soktu ve taşı ileri doğru attı. Tyrion çakmaktaşını havada</p>
<p class="calibre1">yakaladı. </p>
<p class="calibre1">"Teşekkürler,"  dedi.  "Olay  şu,  sen  Starklar'ı  tanımıyorsun.  Lord  Eddard  Stark  gururlu,  onurlu  ve</p>
<p class="calibre1">dürüst  bir  adam.  Karısı  ondan  da  beter.  Sonunda  sana  üç  beş  sikke  verirdi  elbet,  buna  şüphe  yok. </p>
<p class="calibre1">Sana  iğrenerek  bakar,  birkaç  nazik  laf  geveler,  sikkeleri  eline  tutuştururdu  ama  hepsi  bu  olurdu. </p>
<p class="calibre1">Starklar hizmetlerine alacakları adamda sadakat, cesaret ve onur arar. Dürüst olmak gerekirse sen de, </p>
<p class="calibre1">Chiggen  da  onlar  için  aşağı  tabakadan  pisliklersiniz."  Bir  kıvılcım  umuduyla  çakmaktaşını  bıçağına</p>
<p class="calibre1">sürtüp duruyordu ama boşuna. </p>
<p class="calibre1">"Çok  cesur  bir  dilin  var  küçük  adam,"  dedi  Bronn.  "Bir  gün  biri  o  dilini  kökünden  kesip  sana</p>
<p class="calibre1">yedirir." </p>
<p class="calibre1">"Evet,  herkes  böyle  söylüyor,"  dedi  Tyrion,  Bronn'a  bakarak.  "Seni  üzdüm  mü?  Çok  affedersin... </p>
<p class="calibre1">ama pislik olduğun bir gerçek. Bronn, doğru anla. Görev, onur, dostluk, bunlar sana ne ifade ediyor? </p>
<p class="calibre1">Hiç  yorulma,  cevabı  ikimiz  de  biliyoruz.  Ama  aptal  değilsin.  Vadi'ye  vardığımız  anda  Catelyn</p>
<p class="calibre1">Stark'ın  sana  ihtiyacı  kalmamıştı  ama  benim  vardı  ve  biz  Lannisterlar'ın  asla  tükenmeyen  tek  şeyi, </p>
<p class="calibre1">altındır.  Kumar  oynamak  zorunda  kaldığım  an  gelince,  en  çok  ilgilendiğin  şeyin  kimde  olduğunu</p>
<p class="calibre1">hatırlayacak kadar zekice davranmanı umdum, ki sen de öyle yaptın." Taşı tekrar bıçağa sürttü. Hâlâ</p>
<p class="calibre1">kıvılcım yoktu. </p>
<p class="calibre1">"Bana ver," dedi Bronn çömelerek. "Ben yaparım." Bıçağı ve çakmaktaşını Tyrion'ın elinden alıp</p>
<p class="calibre1">daha  ilk  denemesinde  sağlam  bir  kıvılcım  çıkardı.  Çıraların  üstünden  incecik  bir  duman  kıvrılarak</p>
<p class="calibre1">yükseldi. </p>
<p class="calibre1">"İyi  iş,"  dedi  Tyrion.  "Bir  pislik  olabilirsin  ama  fazlasıyla  işe  yarar  bir  adamsın  ve  kılıç  işinde neredeyse  ağabeyim  Jaime  kadar  iyisin.  Ne  istersin  Bronn? Altın? Arazi?  Kadın?  Hayatta  kalmamı</p>
<p class="calibre1">sağla ve hepsine sahip ol." </p>
<p class="calibre1">Bronn hafifçe çıralara üfledi, alevler yükselmeye başladı. "Ya ölürsen?" </p>
<p class="calibre1">"O  zaman,  arkamdan  samimi  gözyaşları  döküp  yas  tutan  biri  olur,"  dedi  Tyrion  sırıtarak.  "Ben</p>
<p class="calibre1">ölürsem altın da ölür." </p>
<p class="calibre1">Odunlar  güzelce  tutuşmuştu.  Bronn  ayağa  kalktı.  Çakmaktaşını  tekrar  kesesine  koydu,  bıçağı</p>
<p class="calibre1">Tyrion'a  attı.  "Gayet  adil,"  dedi.  "Kılıcım  senindir...  ama  her  pislediğinde  dizlerimin  üstüne  çöküp</p>
<p class="calibre1">lordum filan dememi bekleme. Ben kimsenin yağcısı değilim." </p>
<p class="calibre1">"Arkadaşı  da  değilsin,"  dedi  Tyrion.  "Karlı  çıkacağın  bir  işle  karşılaştığın  anda  bana  da  ihanet</p>
<p class="calibre1"><a id="p299"></a>edeceğinin  farkındayım.  Tıpkı  Leydi  Stark'a  ihanet  ettiğin  gibi.  Beni  satmaya  niyetlendiğin  bir  gün</p>
<p class="calibre1">gelirse  şunu  hatırla  Bronn,  ben  iki  katını  veririm,  fiyat  her  ne  olursa  olsun.  Yaşamayı  seviyorum. </p>
<p class="calibre1">Şimdi, bize şöyle güzel bir akşam yemeği bulabilir misin?" </p>
<p class="calibre1">"Atlara göz kulak ol," dedi Bronn. Belinde asılı uzun bıçağını kınından çıkardı, ağaçların arasında</p>
<p class="calibre1">kayboldu. </p>
<p class="calibre1">Bir  saat  sonra  atlar  tımar  edilip  beslenmişti,  ateş  neşeyle  çıtırdıyordu  ve  genç  bir  keçinin  budu</p>
<p class="calibre1">ateşin üstünde cızırdayarak kızarıyordu. "Tek eksiğimiz bu yavruyu mideye indirmeyi kolaylaştıracak</p>
<p class="calibre1">iyi bir şarap," dedi Tyrion. </p>
<p class="calibre1">"Şarap, bir de kadın ve bir düzine kılıçlı adam," diye karşılık verdi Bronn. Ateşin dibinde bağdaş</p>
<p class="calibre1">kurmuş,  yağ  taşıyla  kılıcını  ovuyordu.  Taş  çeliğin  üstünde  bir  yukarı  bir  aşağı  gidip  geldikçe  çıkan</p>
<p class="calibre1">sürtünme sesi insana tuhaf bir güven duygusu veriyordu. "Karanlığın çökmesine az kaldı," dedi paralı</p>
<p class="calibre1">asker. "İlk nöbeti ben tutarım... ne faydası olacaksa. Bizi uykumuzda öldürmeleri daha iyi olur belki</p>
<p class="calibre1">de." </p>
<p class="calibre1">"Ah,  biz  uykuya  dalmadan  çok  önce  burada  olurlar."  Kızaran  etin  kokusu  Tyrion'ın  ağzını</p>
<p class="calibre1">sulandırmıştı. </p>
<p class="calibre1">Bronn ateşin ardından ona baktı. "Bir planın var senin," dedi açıkça, çeliği taşa sürterek. </p>
<p class="calibre1">"Bir umudum var diyelim," dedi Tyrion. "Bir kez daha zar atacağım." </p>
<p class="calibre1">"Hayatlarımız üstüne kumar oynayacaksın." </p>
<p class="calibre1">Tyrion omuz silkti. "Başka ne seçeneğimiz var?" Ateşin üzerine eğilip etten bir dilim kesti. "Ahh," </p>
<p class="calibre1">dedi  mutlu  bir  şekilde  eti  çiğnerken. Yağlar  çenesinden  aşağı  akmaya  başladı.  "Biraz  sert,  baharat</p>
<p class="calibre1">lazım  ama  şikâyet  etmeyeceğim.  Kartal  Yuvası'nda  olsaydım  bir  tabak  haşlanmış  fasulye  için</p>
<p class="calibre1">uçurumun kenarında dans etmem gerekirdi." </p>
<p class="calibre1">"O zindancıya bir kese altın verdin yine de." </p>
<p class="calibre1">"Bir Lannister borcunu mutlaka öder." </p>
<p class="calibre1">Tyrion  içi  altın  dolu  deri  keseyi  uzattığında  Mord  bile  altınları  gerçekten  aldığına  inanamamıştı. </p>
<p class="calibre1">Kesenin  ağzını  açıp  içindeki  altınları  gördüğü  an  zindancının  gözleri  haşlanmış  yumurta  gibi</p>
<p class="calibre1">büyümüştü.  "Gümüşleri  kendime  ayırdım  ama  sana  altın  sözü  vermiştim  zaten,"  demişti  Tyrion</p>
<p class="calibre1">gülerek.  Mord  gibi  bir  adamın,  bütün  ömrü  boyunca  tutsakları  tırtıklayarak  kazanabileceğinden  çok</p>
<p class="calibre1">daha fazla altın vardı kesede. "Ve unutma, bu sadece başlangıç. Eğer bir gün Leydi Arryn'a kölelik</p>
<p class="calibre1">etmekten  bıkıp  Casterly  Kayası'na  gelirsen  borcumun  geri  kalanını  da  öderim  sana."  Mord,  altın</p>
<p class="calibre1">sikkeler  iki  elini  birden  doldurmuş  halde  dizlerinin  üstüne  çökmüş,  Tyrion'ın  dediğini  yapacağını</p>
<p class="calibre1">söylemişti. </p>
<p class="calibre1">Bronn  bıçağını  buta  geçirip  eti  ateşten  aldı.  Kömürleşen  deriyi  ayırıp  eti  büyük  dilimler  halinde</p>
<p class="calibre1">kesmeye  başladı.  Tyrion  iki  somun  ekmek  çıkarıp  içlerini  oydu.  "Nehre  varmayı  başarırsak  ne</p>
<p class="calibre1">yapacaksın?" diye sordu paralı asker. </p>
<p class="calibre1">"Ah!  Her  şeyden  önce,  kuş  tüyü  bir  yatak,  bir  fahişe  ve  bir  sürahi  şarap."  Tyrion  içini  oyduğu</p>
<p class="calibre1">ekmeği uzattı ve Bronn ekmeği etle doldurdu. "Sonra ya Casterly Kayası ya da Kral Toprakları. Bir</p>
<p class="calibre1">hançerle ilgili sormam gereken çok önemli sorular var." </p>
<p class="calibre1">Paralı asker eti çiğneyip yuttu. "Öyleyse doğru söylüyordun, hançer senin değildi gerçekten." </p>
<p class="calibre1">Tyrion belli belirsiz gülümsedi. "Bir yalancı gibi mi görünüyorum sana?" </p>
<p class="calibre1">Sonunda  karınları  doyduğunda  yıldızlar  parlamaya  başlamıştı  ve  yarım  ay  dağların  üstünde</p>
<p class="calibre1"><a id="p300"></a>yükseliyordu. Tyrion gölge postu cübbesini yere serdi ve eyerini yastık olarak kullandı. "Dostlarımız</p>
<p class="calibre1">gelmek için acele etmedi." </p>
</body>
</html>
