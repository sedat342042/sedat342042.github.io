<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>Taht Oyunları</title>
    <meta name="generator" content="pdftohtml 0.36"/>
    <meta name="author" content="George R. R. Martin"/>
    <meta name="keywords" content="Fantastik"/>
    <meta name="date" content="2015-06-16T15:18:09+00:00"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">izin  verildiğini  biliyordu.  Lord  Eddard  neden  gelmesindi?  Babası  Sur'da.  Bu  çok  tuhaf  bir</p>
<p class="calibre1">düşünceydi ve garip şekilde rahatsız ediciydi. Onu Kışyarı'ndan koparıp siyahları giymeye zorlamak</p>
<p class="calibre1">canavarımsı bir adaletsizlikti ama hayatı söz konusuysa... </p>
<p class="calibre1">Peki Joffrey buna müsaade eder miydi? Prensin Kışyarı'ndaki hallerini hatırlıyordu. Robb ve Sör</p>
<p class="calibre1">Rodrik'le nasıl da dalga geçmişti. Jon'a dikkat bile etmemişti. Piçler onun aşağılamalarına bile layık</p>
<p class="calibre1">değildi. "Lordum, kral sizi dinler mi?" diye sordu Mormont'a. </p>
<p class="calibre1">Yaşlı Ayı  omuz  silkti.  "Bir  çocuk  kral... Annesini  dinler  diye  tahmin  ediyorum.  Cücenin  onlarla</p>
<p class="calibre1">olmaması  büyük  talihsizlik.  Sonuçta  kralın  dayısı  ve  buradaki  halimizi  gördü.  Gerçi,  leydi  annenin</p>
<p class="calibre1">onu kaçırması iyi olmadı ama..." </p>
<p class="calibre1">"Leydi Stark benim annem değil," dedi Jon sertçe. Tyrion Lannister, Jon'un arkadaşı olmuştu. Eğer</p>
<p class="calibre1">Lord Eddard öldürüldüyse en az kraliçe kadar Leydi Stark da suçluydu. "Lordum, ya kız kardeşlerim? </p>
<p class="calibre1">Arya ve Sansa. Babamla birlikteydiler." </p>
<p class="calibre1">"Pycelle kızlardan bahsetmemiş ama onlara iyi davranıldığından şüphem yok. Mektubumda onları</p>
<p class="calibre1">da soracağım." Mormont başını salladı. "Bütün bunlar daha kötü bir zamana denk gelemezdi. Diyarın</p>
<p class="calibre1">güçlü  bir  krala  en  çok  ihtiyaç  duyduğu  vakit,  bu  vakit.  Önümüzde  uzun  ve  karanlık  geceler  var. </p>
<p class="calibre1">Kemiklerimde  bile  hissediyorum."  Uzun  uzun,  düşünceli  gözlerle  Jon'a  baktı.  "Umarım  aklından</p>
<p class="calibre1">aptalca bir şey yapmayı geçirmiyorsun evlat." </p>
<p class="calibre1">O  benim  babam,  diye  cevap  vermek  istedi  Jon  ama  Mormont'un  duymak  istediği  şeyin  bu</p>
<p class="calibre1">olmadığını biliyordu. Boğazı kurumuştu. Bir yudum şarap daha içti. </p>
<p class="calibre1">"Senin  görevin  burada,"  diye  hatırlattı  Lord  Kumandan.  "Siyahları  giydiğinde  eski  hayatın  sona</p>
<p class="calibre1">erdi.  Kral  Toprakları'nda  neler  yaptıkları  bizi  ilgilendirmiyor."  Jon  cevap  vermeyince  Mormont</p>
<p class="calibre1">şarabını  bitirdi  ve,  "Artık  gidebilirsin.  Bugün  sana  daha  fazla  ihtiyacım  olmayacak. Yarın  sabah  şu</p>
<p class="calibre1">mektubu yazmama yardım edersin," dedi. </p>
<p class="calibre1">Jon  odadan  çıkışını  hatırlamıyordu.  Kendini  kulenin  merdivenlerinden  inerken  buldu. </p>
<p class="calibre1">Düşünceliydi. O benim babam. Yanındakiler kız kardeşlerim, beni nasıl ilgilendirmezler?" </p>
<p class="calibre1">Dışarıda, nöbetçilerden biri döndü ve, "Güçlü ol evlat. Tanrılar zalimdir," dedi Jon'a. </p>
<p class="calibre1">Biliyorlar,  diye  düşündü  Jon.  "Babam  hain  değil,"  dedi  pürüzlü  bir  sesle,  boğuluyormuş  gibi. </p>
<p class="calibre1">Rüzgâr  çıkmıştı.  Kuleye  girdiği  zamana  göre  çok  daha  soğuktu  avludaki  hava.  Yalancı  yaz  sona</p>
<p class="calibre1">eriyordu. </p>
<p class="calibre1">Günün  geri  kalanı  rüyadaymış  gibi  geçti.  Jon  nereye  gittiğini,  ne  yaptığını,  kimlerle  konuştuğunu</p>
<p class="calibre1">hatırlayamıyordu.  Hayalet  onunla  birlikteydi,  sadece  bunu  biliyordu.  Ulu  kurdun  sessiz  varlığı  ona</p>
<p class="calibre1">huzur  veriyordu.  Kızlar  bu  kadarına  bile  sahip  değil,  diye  düşündü.  Kurtlar  onların  güvenliğini</p>
<p class="calibre1">sağlayabilirdi ama Leydi öldürüldü ve Nymeria kayıp. Kızlar yapayalnız. </p>
<p class="calibre1">Güneş battığında sert kuzey rüzgârı esmeye başladı. Jon, akşam yemeği için ortak salona giderken</p>
<p class="calibre1">rüzgârın  Sur'un  ve  buzlu  siperlerin  üstünde  ıslık  çaldığını  duyabiliyordu.  Hobb  soğanlı  ve  havuçlu</p>
<p class="calibre1">geyik eti yahnisi pişirmişti. Jon'un tabağına fazladan bir porsiyon yahni doldurup ekmeğin çıtır ucunu</p>
<p class="calibre1">da  yanına  koyunca  Jon  anladı.  Biliyor.  Salona  baktı.  Bütün  başlar  aynı  anda  kendi  önlerine  döndü. </p>
<p class="calibre1"><a id="p366"></a>Gözler nazikçe başka yere baktı. Hepsi biliyor. </p>
<p class="calibre1">Arkadaşları  ona  koştu.  "Rahipten  baban  için  bir  mum  yakmasını  istedik,"  dedi  Matthar.  "Bu  bir</p>
<p class="calibre1">yalan.  Hepimiz  biliyoruz.  Grenn  bile  biliyor."  Pyp  onayladı,  Grenn  başını  salladı,  Sam  elini  Jon'un</p>
<p class="calibre1">omzuna  koydu.  "Sen  artık  benim  kardeşimsin.  Baban  da  benim  babam  sayılır,"  dedi  şişman  çocuk. </p>
<p class="calibre1">"Eğer ormana gidip büvet ağacında dua etmek istersen seninle gelirim." </p>
<p class="calibre1">Büvet ağaçları Sur'un dışında, Tekinsiz Orman'daydı ama Sam'in samimi olduğunu biliyordu Jon. </p>
<p class="calibre1">Bunlar benim kardeşlerim, dedi içinden. Robb, Bran ve Rickon kadar kardeş... </p>
<p class="calibre1">Sonra, kamçı kadar sert ve keskin bir kahkaha duydu. Sör Alliser'in sesiydi. "Sadece piç değilmiş, </p>
<p class="calibre1">bir hainin piçiymiş," diyordu etrafındaki adamlara. </p>
<p class="calibre1">Jon göz açıp kapatıncaya kadar hançerini çekip masanın üstüne çıktı. Pyp onu yakalamaya çalıştı</p>
<p class="calibre1">ama Jon bacağını hemen çekip masadan aşağı atladı. Koştu, Sör Alliser'in elindeki kaseye bir tekme</p>
<p class="calibre1">attı.  Yahni  etrafa  saçılırken  Alliser  geri  kaçtı.  İnsanlar  bağırıyordu  fakat  Jon  onları  duymuyordu. </p>
<p class="calibre1">Elindeki  hançeri  Sör  Alliser'in  yüzüne  doğru  savurarak  adamın  üstüne  atıldı  ama  henüz  adama</p>
<p class="calibre1">ulaşamadan Sam, Jon'la Alliser'in arasına girdi. Pyp bir maymun gibi Jon'un sırtına tırmandı. Kurbağa</p>
<p class="calibre1">elindeki hançeri aldı. </p>
<p class="calibre1">Jon'u hücresine götürmelerinden epey zaman sonra, omzunda kuzgunuyla birlikte Mormont hücreye</p>
<p class="calibre1">geldi. "Sana aptalca bir şey yapma demiştim evlat," dedi Yaşlı Ayı. "Evlat," diye tekrarladı kuzgun. </p>
<p class="calibre1">Mormont hayal kırıklığıyla başını salladı. "Senin için büyük umutlarım vardı." </p>
<p class="calibre1">Yüksek  rütbeliler  ona  ne  olacağıyla  ilgili  bir  karara  varıncaya  dek  hücresinden  çıkmamasını</p>
<p class="calibre1">söyleyerek  kılıcını  ve  hançerini  aldılar.  Emre  uyacağından  emin  olmak  için  kapısına  bir  nöbetçi</p>
<p class="calibre1">diktiler. Arkadaşlarının  ziyarete  gelmesi  yasaklanmıştı  ama  Mormont,  Hayalet'in  yanında  kalmasına</p>
<p class="calibre1">izin vermişti. Yapayalnız sayılmazdı. </p>
<p class="calibre1">"Benim  babam  hain  değil,"  dedi  Hayalet'e  herkes  hücreden  çıktığında.  Hayalet  sessizce  ona</p>
<p class="calibre1">bakıyordu.  Jon  sırtını  duvara  dayayarak  yere  oturdu,  dizlerini  çenesine  çekti  ve  yatağının  yanındaki</p>
<p class="calibre1">masada  yanan  muma  dikti  gözlerini.  Alevler  titriyor,  sallanıyor  ve  hücredeki  gölgeler  hareket</p>
<p class="calibre1">ediyordu. Oda gittikçe kararıyor ve soğuyordu. Bu gece uyumayacağım, diye düşündü Jon. </p>
<p class="calibre1">Buna  rağmen  sızmış  olmalıydı.  Uyandığında  bacakları  uyuşmuştu  ve  mum  çoktan  eriyip  bitmişti. </p>
<p class="calibre1">Hayalet arka ayaklarının üstünde kapıyı tırmalıyordu. Jon, hayvanın boyunun ne kadar uzadığını fark</p>
<p class="calibre1">edince  şaşırdı.  "Hayalet,  ne  var  oğlum?"  diye  seslendi  hafifçe.  Ulu  kurt  başını  çevirdi,  dişlerini</p>
<p class="calibre1">gösterip  hırlayarak  Jon'a  baktı.  Bu  hayvan  çıldırdı  mı?  diye  düşündü  Jon.  "Hayalet,  benim,"  diye</p>
<p class="calibre1">mırıldandı korktuğunu belli etmemeye çalışarak. Ama titriyordu. Hem de şiddetle. Hava ne zaman bu</p>
<p class="calibre1">kadar soğumuştu? </p>
<p class="calibre1">Hayalet kapıdan geri çekildi. Kapıyı tırmaladığı yerde derin oyuklar kalmıştı. Jon gittikçe artan bir</p>
<p class="calibre1">dehşetle  kurda  bakıyordu.  "Kapıda  biri  var,  öyle  değil  mi?"  diye  fısıldadı.  Kurt  yerde  sürünerek</p>
<p class="calibre1">geriledi.  Boynundaki  beyaz  tüyler  dikleşmişti.  Nöbetçi,  diye  düşündü  Jon.  Kapısına  bir  nöbetçi</p>
<p class="calibre1">dikmişlerdi. Hayalet adamın kokusu alıyor, hepsi bu, dedi kendine. </p>
<p class="calibre1">Yavaşça  ayağa  kalktı.  Titremesini  durduramıyordu,  kılıcının  yanında  olmasını  isterdi.  Üç  büyük</p>
<p class="calibre1">adım  onu  kapının  önüne  getirdi.  Kapının  kolunu  tuttu  ve  içeri  doğru  çekti. Ahşabın  gıcırdama  sesi</p>
<p class="calibre1">yüzünden neredeyse zıplıyordu. </p>
<p class="calibre1">Nöbetçi,  kemikleri  yokmuş  gibi  bükülmüş  halde  merdivenlerin  başında  yatıyordu.  Jon  adamın</p>
<p class="calibre1">yüzünü  görüyordu.  Nöbetçi  karnının  üstüne  yatmış  olmasına  rağmen  Jon  adamın  yüzünü  görüyordu. </p>
<p class="calibre1">Kafası tamamen geriye çevrilmişti. </p>
<p class="calibre1"><a id="p367"></a>Bu  mümkün  değil,  dedi  kendine.  Burası  Lord  Kumandan  Kulesi.  Gece  gündüz  korunuyor.  Bu</p>
<p class="calibre1">olamaz. Rüyadayım. Bir kâbus görüyorum. </p>
<p class="calibre1">Hayalet  yanından  geçip  kapıdan  dışarı  çıktı.  Merdivenlere  koştu.  Durdu,  kafasını  çevirip  Jon'a</p>
<p class="calibre1">baktı. Tam o sırada, bir anahtarın dönme şıngırtısını ve taş zemine sürtünen çizmelerin sesini duydu</p>
<p class="calibre1">Jon. Sesler yukarıdan geliyordu. Lord Kumandan'ın odasından. </p>
<p class="calibre1">Bu bir kâbus olmalıydı. Rüya değildi. </p>
<p class="calibre1">Nöbetçinin kılıcı hâlâ kınındaydı. Jon eğildi ve kılıcı aldı. Çeliği avuçlarında hissedince cesareti</p>
<p class="calibre1">geri  geldi.  Merdivenleri  çıktı.  Hayalet  ağır  adımlarla  önünde  yürüyordu.  Merdivenlerin  her</p>
<p class="calibre1">kıvrımında  gölgeler  saklıydı.  Jon  her  şüpheli  gölgeye  kılıcının  ucunu  doğrultarak  dikkatlice</p>
<p class="calibre1">tırmanıyordu. </p>
<p class="calibre1">Birdenbire  Mormont'un  kuzgununun  tiz  çığlığını  duydu.  "Mısır,  mısır,  mısır,  mısır,  mısır,  mısır," </p>
<p class="calibre1">diye  bağırıyordu  kuş.  Hayalet  ileri  atıldı  ve  Jon  hızlıca  arkasından  gitti.  Mormont'un  kapısı  ardına</p>
<p class="calibre1">kadar açıktı. Ulu kurt içeri girdi. Jon bir an kapıda durup gözlerinin karanlığa alışması için bekledi. </p>
<p class="calibre1">Pencerelerdeki ağır perdeler sıkı sıkı örtülmüştü ve oda mürekkep kadar siyahtı. "Kim var orada?" </p>
<p class="calibre1">diye seslendi. </p>
<p class="calibre1">Ve  onu  gördü.  Gölgelerin  içinde  bir  gölge,  Mormont'un  salonundan  yatak  odasına  açılan  kapıdan</p>
<p class="calibre1">kayarak geçti. İnsan şekilli, kapkara, cübbeli ve başlıklı... ama başlığın altındaki gözleri masmavi bir</p>
<p class="calibre1">ışıkla parıldıyordu... </p>
<p class="calibre1">Hayalet sıçradı. Adam ve Hayalet, bir çığlık ya da bir hırlama olmaksızın birlikte yere yuvarlandı. </p>
<p class="calibre1">Bir  sandalyeye  çarptılar,  üzeri  kâğıtlarla  dolu  bir  masayı  devirdiler.  Mormont'un  kuzgunu  odanın</p>
<p class="calibre1">içinde kanat çırparak "Mısır, mısır, mısır, mısır," diye çığlıklar atıyordu. Jon kendisini Üstat Aemon</p>
<p class="calibre1">gibi  kör  hissediyordu.  Sırtını  duvardan  ayırmadan  pencereye  doğru  kaydı  ve  perdeyi  hızla  aşağı</p>
<p class="calibre1">çekerek koparıp yere indirdi. Ay ışığı odayı doldurdu. Beyaz kürke batmış kapkara elleri gördü. Şiş</p>
<p class="calibre1">siyah  parmaklar  ulu  kurdun  boğazını  sıkıyordu.  Hayalet  çırpınarak  dönmeye  çalışıyor,  bacakları</p>
<p class="calibre1">havayı dövüyordu ama bir türlü kurtulamıyordu. </p>
<p class="calibre1">Jon'un korkmaya vakti yoktu. Bağırarak ve elindeki uzun kılıcı bütün gücüyle aşağı savurarak öne</p>
<p class="calibre1">doğru  atıldı.  Çelik,  kumaşı,  deriyi  ve  kemiği  keserek  indi  ama  çıkan  ses  doğru  değildi.  Burnunu</p>
<p class="calibre1">dolduran  koku  o  kadar  tuhaf  ve  o  kadar  soğuktu  ki  Jon  neredeyse  kusacaktı.  Yerdeki  kolu  ve  eli</p>
<p class="calibre1">gördü. Kapkara parmaklar bir ay ışığı havuzunda çırpınıyordu. Hayalet diğer elden kurtuldu ve geri</p>
<p class="calibre1">çekildi. Kırmızı dili ağzından dışarı sarkıyordu. </p>
<p class="calibre1">Başlıklı adam bembeyaz suratını kaldırdı ve Jon bir saniye bile tereddüt etmeden adamın yüzünü</p>
<p class="calibre1">biçti. Kılıç burnunun yarısını koparıp almış, eti kemiğe kadar yararak bir yanağından diğer yanağına</p>
<p class="calibre1">uzanan  derin  bir  kesik  açmıştı. Adamın  gözleri,  o  gözler,  alev  almış  mavi  yıldızlar  gibiydi.  Jon  bu</p>
<p class="calibre1">suratı tanıyordu. Othor, dedi içinden geri adım atarak. Tanrılar, o öldü. O öldü! Onun ölü olduğunu</p>
<p class="calibre1">gördüm. </p>
<p class="calibre1">Ayak  bileğine  sürtünen  bir  şey  hissetti.  Siyah  parmaklar  tırnaklarını  bacağına  geçirmişti.  Kol, </p>
<p class="calibre1">bacağında  yukarı  tırmanıyor,  yünü  ve  deriyi  parçalıyordu.  Jon  bir  çığlık  attı  ve  kılıcın  sivri  ucuyla</p>
<p class="calibre1">kolu bacağından ayırıp ileri fırlattı. Kol parmaklarını açıp kapatarak yerde kıvranıyordu. </p>
<p class="calibre1">Ceset  ileri  doğru  sendeledi.  Hiç  kan  yoktu.  Tek  kolu  kopmuştu,  yüzünün  yarısı  kesilmişti  ama</p>
<p class="calibre1">hiçbir  şey  hissetmiyormuş  gibi  görünüyordu.  Jon  uzun  kılıcı  kaldırıp  önünde  tuttu.  "Uzak  dur!"  diye</p>
<p class="calibre1">bağırdı,  sesi  tiz  çıkmıştı.  "Mısır,"  diye  bağırdı  kuzgun,  "mısır,  mısır."  Kesik  kol  cübbenin  kol yeninden  dışarı  çıkmaya  çalışıyordu.  Beş  tane  kapkara  başı  olan  beyaz  ve  solgun  bir  yılan  gibiydi. </p>
<p class="calibre1"><a id="p368"></a>Hayalet atıldı ve parmakları dişlerinin arasında ezdi. Parmak kemikleri çatırdadı. Jon kılıcını cesedin</p>
<p class="calibre1">boynuna doğru savurdu ve çeliğin iyice derine girdiğini hissetti. </p>
<p class="calibre1">Ölü Othor, Jon'un üstüne atılıp ayaklarını yerden kesti. </p>
<p class="calibre1">Yere  devrilmiş  masanın  ayakları  kürek  kemiğine  çarpınca  Jon'un  nefesi  kesildi.  Kılıç.  Kılıç</p>
<p class="calibre1">neredeydi?  Kahrolası  kılıcı  bulamıyordu.  Çığlık  atmak  için  ağzını  açtığında,  ceset  ölü  parmaklarını</p>
<p class="calibre1">Jon'un ağzına soktu. Öğürerek parmakları dışarı çıkmak için uğraştı ama ölü adam çok ağırdı. Elini</p>
<p class="calibre1">bütün  gücüyle  Jon'un  boğazından  aşağı  doğru  itiyordu.  Buz  gibi  soğuk  parmaklar  Jon'u  boğmak</p>
<p class="calibre1">üzereydi.  Cesedin  yüzü  tam  Jon'un  yüzünün  önündeydi  şimdi.  Parlak  mavi  gözleri  buz  tabakasıyla</p>
<p class="calibre1">kaplıydı.  Jon  tırnaklarıyla  yaratığın  soğuk  etini  yoldu  ve  bacaklarını  tekmeledi.  Yumruk  atmaya</p>
<p class="calibre1">çalışıyordu. Nefes almaya çalışıyordu... </p>
<p class="calibre1">Cesedin  ağırlığı  aniden  üstünden  kalktı,  parmakları  boğazından  çıktı.  Jon  titreyerek  ve  kusarak</p>
<p class="calibre1">yana yuvarlandı. Hayalet gelmişti. Ulu kurt dişlerini cesedin karnına geçirip paramparça etti. Kılıcını</p>
<p class="calibre1">aramak aklına gelmeden önce, yarı şuursuz halde kurdu izledi... </p>
<p class="calibre1">Ve  Lord  Mormont'u  gördü.  Çıplak,  uyku  mahmuru,  elinde  bir  yağ  lambasıyla  kapının  önünde</p>
<p class="calibre1">duruyordu. İyice ezilmiş ve parmakları olmayan kol lorda doğru sürünüyordu. </p>
<p class="calibre1">Bağırmaya çalıştı ama sesi gitmişti. Ayağa kalktı, kola bir tekme atıp yağ lambasını Yaşlı Ayı'nın</p>
<p class="calibre1">elinden kaptı. Alev titredi, neredeyse sönecekti. "Yan," diye çığlık attı kuzgun. "Yan, yan, yan!" </p>
<p class="calibre1">Döndü ve yere indirdiği perdeyi gördü. Lambayı iki eliyle birden top haline gelmiş kumaşın üstüne</p>
<p class="calibre1">fırlattı.  Metal  eğildi,  cam  kırıldı  ve  yağ  kumaşa  yayıldı.  Perdeler  şiddetli  bir  alev  sesiyle  tutuştu. </p>
<p class="calibre1">Jon'un  yanağına  vuran  sıcaklık,  bugüne  kadar  bildiği  bütün  öpücüklerden  daha  güzeldi.  "Hayalet!" </p>
<p class="calibre1">diye bağırdı. </p>
<p class="calibre1">Hayalet cesedi bıraktı ve Jon'un yanına koştu. Ceset, karnından karanlık yılanlar dökülürken ayağa</p>
<p class="calibre1">kalkmaya çalışıyordu. Jon ellerini alevlerin içine daldırdı ve yanan perdeyi yerden alıp ölü adamın</p>
<p class="calibre1">üstüne attı. Bırakın yansın, diye dua etti kumaş cesedi örterken. Tanrılar, yalvarırım, bırakın yansın. </p>
<p class="calibre1"><a id="p369"></a>Bran</p>
<p class="calibre1">Karstarklar soğuk ve rüzgârlı bir sabah geldiler. Karhold'daki kalelerinden üç yüz atlı adam ve iki</p>
<p class="calibre1">bin  piyade  getirmişlerdi.  Kafile  yaklaşırken,  mızraklarının  sivri  çelik  uçları  solgun  güneş  ışığında</p>
<p class="calibre1">parıldıyordu.  Kafilenin  önünde  ilerleyen  bir  adam,  taşıdığı  kendinden  büyük  davula  vurarak</p>
<p class="calibre1">piyadelerin yürüyüş ritmini belirliyordu. Davulun tok ve pes sesi yankılanıyordu, güm, güm, güm. </p>
<p class="calibre1">Bran,  dış  duvarların  tepesindeki  gözcü  deliğinde  Hodor'un  sırtında  oturmuş,  Üstat  Luwin'den</p>
<p class="calibre1">ödünç aldığı bronz uzak görme tüpünden bakarak adamların gelişini izliyordu. Adamların lideri Lord</p>
<p class="calibre1">Rickard'ı.  Oğulları  Harrion,  Eddard  ve  Torrhen,  hanedanlarının  arması  olan  beyaz  güneş  ışıkları</p>
<p class="calibre1">işlenmiş  siyah  sancağın  altında,  onun  yanında  at  sürüyorlardı. Yaşlı  Dadı  onların  damarlarında  da</p>
<p class="calibre1">yüzyıllardır Stark kanı dolaştığını anlatmıştı ama adamlar birer Stark gibi görünmüyordu Bran'a. Çok</p>
<p class="calibre1">iriydiler.  Yüzleri  sakallarla  kaplıydı  ve  uzun  saçları  omuzlarına  dökülüyordu.  Pelerinleri  deriden</p>
<p class="calibre1">yapılmıştı. Ayı, fok ve kurt derisinden. </p>
<p class="calibre1">Bunlar sonunculardı, biliyordu. Diğer lordların hepsi ordularıyla birlikte buradaydı. Bran onlarla</p>
<p class="calibre1">birlikte  at  sürmek,  tıkış  tıkış  dolmaya  başlayan  kış  kasabasını  görmek,  pazar  yerindeki  kalabalığın</p>
<p class="calibre1">arasına  karışmak,  at  arabalarının  tekerlekleri  ve  toynaklar  altında  ezilen  sokaklarda  dolaşmak  için</p>
<p class="calibre1">can </p>
<p class="calibre1">atıyordu </p>
<p class="calibre1">ama </p>
<p class="calibre1">Robb </p>
<p class="calibre1">kaleden </p>
<p class="calibre1">ayrılmasını </p>
<p class="calibre1">yasaklamıştı. </p>
<p class="calibre1">"Seni </p>
<p class="calibre1">koruması </p>
<p class="calibre1">için</p>
<p class="calibre1">görevlendirebileceğimiz fazladan adamımız yok," diye açıklamıştı yasağın sebebini. </p>
<p class="calibre1">"Yanıma Yaz'ı alırım," diye itiraz etmişti Bran. </p>
<p class="calibre1">"Çocuk  gibi  davranma  Bran,"  demişti  Robb.  "Sen  benden  iyi  biliyorsun.  Daha  iki  gün  önce</p>
<p class="calibre1">Dumanlı Kütük'te, Sör Bolton'ın bir adamı Sör Cerwyn'in adamlarından birini bıçakladı. Leydi annem</p>
<p class="calibre1">seni  riske  attığımı  duyacak  olursa  derimi  yüzer."  Bunları  söylerken  Lord  Robb  sesini  kullanmıştı</p>
<p class="calibre1">ağabeyi. Bran itirazın işe yaramayacağını biliyordu. </p>
<p class="calibre1">Kurt  Ormanı'nda  olanlar  yüzündendi  her  şey.  Bran  biliyordu.  O  günü  düşününce  hâlâ  kâbuslar</p>
<p class="calibre1">görüyordu. Bir bebek kadar çaresiz kalmıştı o gün. Ancak Rickon'un kendisini savunabileceği kadar</p>
<p class="calibre1">kabiliyeti vardı, belki de daha az. Rickon hiç değilse adamları tekmelerdi. Durumu utanç vericiydi. </p>
<p class="calibre1">Robb, Bran'dan sadece birkaç yaş büyüktü. Eğer o yetişkin bir adam sayılıyorsa, Bran da sayılırdı. </p>
<p class="calibre1">Kendi kendini korumayı başarabilmeliydi. </p>
<p class="calibre1">Bir  yıl  evvel,  olayın  öncesinde,  kasabayı  ziyaret  etmek,  çatılara  tırmanıp  tek  başına  sıvışmak</p>
<p class="calibre1">anlamına gelse bile gidebilirdi. O günlerde merdivenlerden aşağı koşabiliyor, midillisine tek başına</p>
<p class="calibre1">binebiliyor ve tahta kılıcını Prens Tommen'ı toprağa gömecek kadar iyi kullanabiliyordu. Ama şimdi</p>
<p class="calibre1">sadece izliyordu. Üstat Luwin'in mercek tüpünden bakıyordu. Üstat ona bütün sancakları öğretmişti; </p>
<p class="calibre1">Gloverlar'ın  kızıl  üstüne  gümüşle  işlenmiş  zırhlı  yumruğu,  Leydi  Mormont'un  siyah  ayısı,  Dehşet</p>
<p class="calibre1">Kalesi'nden  Roose  Bolton'ın  iğrenç,  derisi  yüzülmüş  adamı,  Hornwoodlar'ın  yaban  geyiği, </p>
<p class="calibre1">Cerwynler'in  savaş  baltası,  Tallhartlar'ın  üç  muhafız  ağacı  ve  Umber  Hanedanı'nın  parçalanmış</p>
<p class="calibre1">zincirler içindeki kükreyen korkunç devi. </p>
<p class="calibre1">Lordlar  ve  oğulları,  şövalyeleri  ve  adamlarıyla  birlikte  Kışyarı'na  ziyafete  geldikten  kısa  bir</p>
<p class="calibre1">zaman sonra Bran yüzleri de ezberlemişti. Büyük Salon bile bu kadar adamı aynı anda alacak kadar</p>
<p class="calibre1">büyük değildi. Bu yüzden, Robb sancak beylerini sırayla ağırlamıştı. Bran her seferinde ağabeyinin</p>
<p class="calibre1">sağ  yanındaki  en  itibarlı  koltuğa  oturtulmuştu.  Bazı  sancak  beyleri  Bran'ı  soğuk  bakışlarla  süzmüş, </p>
<p class="calibre1">küçük  ve  hatta  sakat  bir  çocuğun  kendi  yerlerinden  daha  itibarlı  bir  yerde  hangi  hakla  oturduğunu</p>
<p class="calibre1">merak etmişlerdi. </p>
<p class="calibre1"><a id="p370"></a>Lord Karstark ve oğulları dış duvar kapısından içeri girerken, "Şimdi kaç kişi oldular?" diye sordu</p>
<p class="calibre1">Bran, Üstat Luwin'e. </p>
<p class="calibre1">"Yaklaşık on iki bin." </p>
<p class="calibre1">"Kaç şövalye?" </p>
<p class="calibre1">"Yeterince,"  dedi  Üstat  Luwin  bir  parça  sabırsızlıkla.  "Şövalye  olabilmek  için  sancağını  septe</p>
<p class="calibre1">götürmeli ve yedi kutsal yağ ile vaftiz edilip yemin etmelisin. Kuzeyde Yedi'ye inanan çok az büyük</p>
<p class="calibre1">hanedan  var.  Geri  kalanlar  eski  tanrılara  ibadet  ediyor.  Bu  yüzden  kimseye  şövalyelik  unvanı</p>
<p class="calibre1">verilmiyor... ama bu lordlar, oğulları ve onların yeminli kılıçları son derece cesur, sadık ve onurlu</p>
<p class="calibre1">adamlar. Bir adamın değerini adının önüne koyulmuş bir sör unvanı belirlemez. Bunu sana yüzlerce</p>
<p class="calibre1">kez söyledim." </p>
<p class="calibre1">"Yine de, kaç şövalye?" diye sordu Bran. </p>
<p class="calibre1">Üstat  Luwin  içini  çekti.  "Üç  yüz,  belki  de  dört  yüz...  şövalye  olmayan  zırhlı  ve  kılıçlı  üç  bin</p>
<p class="calibre1">adamın yanı sıra." </p>
<p class="calibre1">"Lord  Karstark  sonuncuydu,"  dedi  Bran  düşünceli  bir  halde.  "Robb  bu  gece  onun  için  ziyafet</p>
<p class="calibre1">verecek." </p>
<p class="calibre1">"Hiç kuşkusuz verecek." </p>
<p class="calibre1">"Gitmelerine ne kadar kaldı?" </p>
<p class="calibre1">"Hemen gitmeli. Yoksa geç kalacak," dedi Üstat Luwin. "Kış kasabası tıka basa doldu ve ordusu</p>
<p class="calibre1">burada biraz daha kamp yaparsa kırsal bölgeyi silip süpürecek. Diğerleri ona katılmak için Kral Yolu</p>
<p class="calibre1">boyunca bekliyor. Seyyar şövalyeler, Boğaz'dan gelen adalılar, Lord Manderly ve Lord Flint. Nehir</p>
<p class="calibre1">topraklarında çatışmalar çoktan başladı ve ağabeyinin gitmesi gereken fersahlarca yol var." </p>
<p class="calibre1">"Biliyorum,"  dedi  Bran.  Sesi  sıkıntısını  yansıtıyordu.  Bronz  tüpü  Üstat  Luwin'e  geri  uzattı  ve</p>
<p class="calibre1">adamın  tepesindeki  saçların  ne  kadar  fazla  inceldiğini  fark  etti.  Saçlarının  arasından  pembe  kafa</p>
<p class="calibre1">derisini  görebiliyordu.  Bütün  hayatı  boyunca  kafasını  kaldırarak  aşağıdan  baktığı  adamı  bu  şekilde</p>
<p class="calibre1">yukarıdan  görmek  garip  hissettiriyordu  ama  Hodor'un  sırtında  oturunca  herkese  yukarıdan  bakardı</p>
<p class="calibre1">insan. "Daha fazla izlemek istemiyorum. Hodor, beni kaleye götür." </p>
<p class="calibre1">"Hodor," dedi Hodor. </p>
<p class="calibre1">Üstat  Luwin  boruyu  kolundaki  cebe  soktu.  "Bran,  lord  ağabeyinin  seni  görmek  için  vakti</p>
<p class="calibre1">olmayacak. Lord Karstark'ı ve oğullarını karşılamak zorunda." </p>
<p class="calibre1">"Robb'u  rahatsız  etmeyeceğim.  Tanrı  korusuna  gitmek  istiyorum."  Elini  Hodor'un  omzuna  koydu. </p>
<p class="calibre1">"Hodor." </p>
<p class="calibre1">Kulenin granit iç duvarlarına oyulmuş bir dizi geniş girinti, dik bir duvar merdiveni oluşturuyordu. </p>
<p class="calibre1">Hodor melodisiz bir mırıldanma eşliğinde bir elini diğerinin altına koyarak aşağı inerken, Hodor'un</p>
<p class="calibre1">sırtına bağlanmış garip oturakta oturan Bran zıplayıp duruyordu. Üstat Luwin bu oturağı özel olarak</p>
<p class="calibre1">Bran  için  tasarlamıştı.  Kadınların,  topladıkları  odunları  sırtlarında  taşımak  için  kullandığı  sepetleri</p>
<p class="calibre1">görünce  gelmişti  bu  oturak  fikri  aklına.  Gerisi  basitti,  bacakların  geçeceği  iki  delik  ve  Bran'ın</p>
<p class="calibre1">ağırlığını eşit olarak dağıtmak için birkaç kayış. Dansçı'ya binmek kadar iyi değildi ama Dansçı'nın</p>
<p class="calibre1">gidemediği yerler vardı ve bu oturakla taşınmak bebek gibi Hodor'un kollarının arasında taşınmaktan</p>
<p class="calibre1">daha az utanç vericiydi. Hodor da bu oturağı sevmiş gibi görünüyordu ama konu Hodor olunca kesin</p>
<p class="calibre1">olarak  bir  şey  söylemek  zordu.  Asıl  karışık  konu  kapılardı.  Hodor  bazen  sırtında  oturan  Bran'ı</p>
<p class="calibre1">unutuyordu ve kapılardan geçmek ağrılı bir meseleye dönüşebiliyordu. </p>
<p class="calibre1"><a id="p371"></a>Yaklaşık  on  beş  gündür  o  kadar  çok  gelen  giden  oluyordu  ki  Robb  iki  yivli  kapının  sürekli  açık</p>
<p class="calibre1">olmasını ve aradaki açılır kapanır köprünün devamlı aşağıda bırakılmasını emretmişti. Geceleri bile. </p>
<p class="calibre1">Bran  kuleden  çıktığında  Lord  Karstark'ın  uzun  bir  sıra  halindeki  zırhlı  mızraklı  adamları  iki  duvar</p>
<p class="calibre1">arasındaki hendeği geçiyor, lordlarının önderliğinde kaleye giriş yapıyorlardı. Siyah demir miğferler</p>
<p class="calibre1">ve  beyaz  güneş  ışığı  desenli  siyah  yün  pelerinler  giyiyorlardı.  Hodor  kendi  kendine  gülümseyerek</p>
<p class="calibre1">zırhlı  adamların  yanında  koşturmaya  başladı.  Çizmeleri  köprünün  ahşap  zemininden  pat  küt  sesler</p>
<p class="calibre1">çıkarıyordu. Adamlar tuhaf bakışlarla onları süzüyor, bazısı da kahkahalar atıyordu ama Bran canının</p>
<p class="calibre1">sıkılmasına izin vermiyordu. Oturağı Hodor'un sırtına bağladıkları ilk gün, "İnsanlar sana bakacak," </p>
<p class="calibre1">diye  uyarmıştı  Üstat  Luwin.  "Bakacaklar,  konuşacaklar  ve  bazıları  da  seninle  alay  edecek." </p>
<p class="calibre1">İstedikleri  kadar  alay  etsinler,  diye  düşündü  Bran. Yatak  odasında  kimse  onunla  dalga  geçmiyordu</p>
<p class="calibre1">ama hayatının geri kalanını yatakta geçirmeyecekti. </p>
<p class="calibre1">Köprü kulübesinin yivli kapısından geçerlerken, Bran iki parmağını ağzına götürüp ıslık çaldı. Yaz</p>
<p class="calibre1">avlu  boyunca  koşarak  Bran'ın  yanına  geldi.  Karstark  adamları  atlarını  zaptetmekte  zorlanıyordu. </p>
<p class="calibre1">Hayvanlar  gözlerini  deviriyor  ve  kişniyordu.  Biri  şahlanarak  bağırmaya  başladı.  Binicisi  küfürler</p>
<p class="calibre1">ederek  dizginlere  asılmaya  çalışıyordu.  Ulu  kurdun  kokusu  atları  çıldırtmıştı  ama  Yaz  uzaklaşır</p>
<p class="calibre1">uzaklaşmaz sakinleşeceklerdi. "Tanrı korusu," diye hatırlattı Hodor'a. </p>
<p class="calibre1">Kışyarı'nın  içi  de  kalabalıktı.  Avlu  kılıç  sesleriyle,  at  arabası  gıcırtılarıyla  ve  köpek</p>
<p class="calibre1">havlamalarıyla  inliyordu.  Cephaneliğin  kapıları  açıktı.  Mikken  dökümhanede  ter  içinde  demir</p>
<p class="calibre1">dövüyordu.  Bran  bütün  hayatı  boyunca  bu  kadar  yabancıyı  bir  arada  görmemişti.  Kral  Robert</p>
<p class="calibre1">babasını ziyarete geldiği zaman bile. </p>
<p class="calibre1">Hodor alçak bir kapıdan geçmek için eğilince Bran da çarpmamak için kafasını eğip kamburlaştı. </p>
<p class="calibre1">Uzun  ve  loş  bir  koridor  boyunca  yürüdüler.  Yaz  da  ağır  adımlarla  yanlarında  yürüyordu.  Bran</p>
<p class="calibre1">hayvanın tüylerini okşamak istedi ama uzanamayacağı kadar yüksekte oturuyordu. </p>
<p class="calibre1">Tanrı korusu, Kışyarı'ndaki karmaşa denizinin ortasında sessiz ve sakin bir ada gibiydi. Hodor sık</p>
<p class="calibre1">meşelerin,  muhafız  ağaçlarının  ve  demir  ağaçlarının  arasından  geçerek  büvet  ağacının  dibindeki</p>
<p class="calibre1">durgun  göle  geldi.  Homurtular  çıkararak  büvet  ağacının  kıvrımlı  dallarının  altında  durdu.  Bran</p>
<p class="calibre1">elleriyle  sepetin  iki  yanına  tutunup  bedeninin  ağırlığını  kollarıyla  taşıyarak  kendini  yukarı  çekti  ve</p>
<p class="calibre1">ölü bacaklarını deliklerden çıkardı. Büvet ağacının kırmızı yaprakları yüzüne değiyordu. Hodor onu</p>
<p class="calibre1">sepetin  içinden  alıp  suyun  kenarındaki  düz  bir  kayanın  üstüne  oturttu.  "Bir  süre  yalnız  kalmak</p>
<p class="calibre1">istiyorum," dedi Hodor'a. "Sen gidip yüz. Havuzlara git." </p>
<p class="calibre1">"Hodor."  Hodor  ağaçların  arasında  yürümeye  başladı  ve  bir  süre  sonra  görünmez  oldu.  Tanrı</p>
<p class="calibre1">korusunun diğer ucunda, konuk evinin pencerelerinin altında, üç küçük havuzu besleyen bir sıcak su</p>
<p class="calibre1">kaynağı  vardı.  Havuzlardan  gece  gündüz  sıcak  buharlar  yükselirdi  ve  konuk  evinin  duvarı  kalın  bir</p>
<p class="calibre1">yosun  tabakasıyla  kaplanmıştı.  Hodor  soğuk  sudan  nefret  ederdi  ve  biri  yanına  sabunla  yaklaşmaya</p>
<p class="calibre1">kalkarsa  vahşi  bir  kediye  dönüşürdü  ama  koyu  yeşil  derinliklerden  yukarı  çıkıp  patlayan  hava</p>
<p class="calibre1">baloncuklarının sesini taklit ederek en sıcak havuzun içinde saatlerce neşeyle oturabilirdi. </p>
<p class="calibre1">Yaz, suya atlayıp Bran'ın hemen yanına yerleşti. Bran kurdun çenesinin altını okşadı. İkisi de huzur</p>
<p class="calibre1">bulmuştu.  Bran  tanrı  korusunu  önceden  de  severdi  ama  son  zamanlarda  çok  sık  burada  buluyordu</p>
<p class="calibre1">kendini.  Hatta  büvet  ağacı  bile  eskisi  kadar  korkutmuyordu  onu. Ağacın  solgun  gövdesine  oyulmuş</p>
<p class="calibre1">kırmızı  derin  gözler  hâlâ  onu  izliyordu  ama  şimdi  bir  şekilde  huzur  duyuyordu  o  bakışlardan.  Eski</p>
<p class="calibre1">tanrılar, Starklar'ın, İlk İnsanlar'ın ve ormanın çocuklarının tanrıları, babasının tanrıları onu koruyup</p>
<p class="calibre1">kolluyordu.  Bran  düştüğünden  beri  çok  fazla  düşünüyordu.  Düşünüyor,  düşlüyor  ve  tanrılarla</p>
<p class="calibre1">konuşuyordu. </p>
<p class="calibre1"><a id="p372"></a>"Lütfen  her  şeyi  düzeltin  ve  Robb  gitmek  zorunda  kalmasın,"  diye  dua  etti  hafif  bir  sesle.  Elini durgun  suyun  içinde  hareket  ettirip  gölcüğün  karşı  kıyısına  dalgalar  gönderdi.  "Lütfen  burada</p>
<p class="calibre1">kalmasını sağlayın. İlle de gitmek zorundaysa, eve sağ salim dönmesine izin verin. Annem, babam ve</p>
<p class="calibre1">kızlarla birlikte. Ve lütfen... lütfen Rickon'un anlaması için yardım edin." </p>
<p class="calibre1">Küçük  erkek  kardeşi,  Robb'un  savaşmak  için  uzaklara  gideceğini  öğrendiğinden  beri  bir  kış</p>
<p class="calibre1">fırtınası kadar vahşi davranıyordu. Sürekli ağlıyordu ve öfkeliydi. Yemek yemiyor, geceleri çığlıklar</p>
<p class="calibre1">atarak hıçkırıyordu. Hatta bir seferinde, uyuması için ninni söyleyen Yaşlı Dadı'yı yumruklamıştı ve</p>
<p class="calibre1">ertesi  sabah  ortadan  yok  olmuştu.  Robb  kale  ahalisinin  yarısını  onu  aramakla  görevlendirmişti. </p>
<p class="calibre1">Sonunda  Rickon'u  mahzen  mezarda,  ölü  bir  kralın  kucağından  aldığı  paslı  bir  kılıçla  heykellere</p>
<p class="calibre1">saldırırken  bulmuşlardı.  Tüylüköpek  yeşil  gözlü  bir  şeytan  gibi  karanlıkların  içinden  süzülüp</p>
<p class="calibre1">gelmişti. Ulu kurt da en az Rickon kadar vahşiydi. Gage'in kolunu ısırmıştı ve Mikken'ın kalçasından</p>
<p class="calibre1">hatırı  sayılır  bir  parça  et  koparmıştı.  Hayvanı  Robb  ve  Boz  Rüzgâr  yakalamıştı.  Farlen  siyah  ulu</p>
<p class="calibre1">kurdu barınağa zincirlemişti ama şimdi Tüylüköpek'ten ayrıldığı için daha da fazla ağlıyordu Rickon. </p>
<p class="calibre1">Üstat  Luwin,  Kışyarı'nda  kalması  için  Robb'u  ikna  etmeye  çalışmıştı.  Bran  da  hem  kendisi  hem</p>
<p class="calibre1">Rickon için yalvarmıştı ama Robb inatla kafasını sallamış ve, "Gitmek istemiyorum ama mecburum," </p>
<p class="calibre1">demişti. </p>
<p class="calibre1">Bu kısmen yalandı. Bran, Boğaz'ın düşmesini engellemek ve Lannisterlar'a karşı Tullyler'e yardım</p>
<p class="calibre1">etmek  için  birilerinin  gitmesi  gerektiğini  anlayabiliyordu  ama  Robb  gitmek  zorunda  değildi.  Hal</p>
<p class="calibre1">Mollen'a,  Theon  Greyjoy'a  ya  da  sancak  beylerinden  birine  emir  verebilirdi.  Üstat  Luwin  de  bunu</p>
<p class="calibre1">yapmasını önermişti ama ağabeyi dinlememişti bile. "Babam adamlarını ölmeye gönderip bir korkak</p>
<p class="calibre1">gibi Kışyarı'nın duvarlarının arkasında saklanmazdı," demişti Lord Robb sesiyle. </p>
<p class="calibre1">Robb  bir  yabancıymış  gibi  geliyordu  artık  Bran'a.  Henüz  on  altıncı  isim  gününü  görmemiş</p>
<p class="calibre1">olmasına  rağmen  gerçek  bir  lorda  dönüşmüştü.  Babasının  sancak  beyleri  bile  bunu  fark  etmişlerdi. </p>
<p class="calibre1">İçlerinden  çoğu,  kendi  yöntemleriyle  Robb'u  sınamıştı.  Roose  Bolton  ve  Robett  Glover  aynı  anda</p>
<p class="calibre1">ordunun kumandanı olmayı talep etmişti. İlki ateşli ve heyecanlı bir şekilde, ikincisi gülümseyerek ve</p>
<p class="calibre1">reverans yaparak. Erkek zırhları kuşanmış, gri saçlı, tıknaz leydi Maege Mormont, torunu olacak yaşta</p>
<p class="calibre1">bir  çocuktan  emir  alamayacağını  Robb'a  kabaca  söylemişti  ama  sonradan,  Robb'la  evlendirmek</p>
<p class="calibre1">istediği  bir  torunu  olduğu  anlaşılmıştı. Yumuşak  sesli  Lord  Cerwyn  daha  ileri  gidip  kızını  yanında</p>
<p class="calibre1">getirmişti.  Otuz  yaşlarında,  yemeklerde  babasının  sol  yanında  oturup  gözlerini  tabağından</p>
<p class="calibre1">kaldırmayan,  tombulca  bir  ev  kızıydı.  Neşeli  Lord  Hornwood'un  kızı  yoktu  ama  yanında  bir  sürü</p>
<p class="calibre1">hediye getirmişti. İlk gün bir at, ertesi gün bir geyik budu, sonrakinde gümüşle kaplanmış bir savaş</p>
<p class="calibre1">boynuzu.  Hediyeler  karşılığında  istediği  bir  şey  yoktu...  Yalnız,  büyükbabasından  alınan  bir</p>
<p class="calibre1">karakolun  geri  verilmesi,  kuzeydeki  bir  bayırın  avlanma  haklarının  kendine  bırakılması  ve  Beyaz</p>
<p class="calibre1">Bıçak'ın etrafına duvar çekme izni verilmesi hiç de fena olmazdı, tabi Lord Robb uygun görürse. </p>
<p class="calibre1">Robb  tıpkı  babasının  yapacağı  gibi,  hepsini  teker  teker,  sabırla  ve  nezaketle  yanıtladı  ve  bir</p>
<p class="calibre1">şekilde herkesi hizaya getirdi. </p>
<p class="calibre1">Adamları  tarafından  İri  Jon  diye  anılan,  Hodor  kadar  uzun  ve  onun  iki  katı  genişliğindeki  Lord</p>
<p class="calibre1">Umber,  yürüyüş  sırasında  Homwoodlar'ın  ve  Cerwynler'in  arkasında  yer  aldığı  takdirde  ordusuyla</p>
<p class="calibre1">birlikte  eve  döneceğini  söyleyerek  tehdit  ettiğinde,  Robb  adama  nasıl  arzu  ederse  öyle  yapmasını</p>
<p class="calibre1">söylemişti.  Ve  Boz  Rüzgâr'ın  boynunu  okşarken  eklemişti,  "İşimiz  bitince  kuzeye  geri  yürüyeceğiz, </p>
<p class="calibre1">sizi  kalenizden  söküp  alacağız  ve  bir  yemin  bozan  olmak  suçuyla  asacağız."  İri  Jon  elindeki  bira</p>
<p class="calibre1">kupasını küfrederek şöminedeki alevlerin içine fırlatmış, Robb'a henüz yeşil bir çocuk olduğunu ve ot</p>
<p class="calibre1">sıçması gerektiğini söylemişti. Hallis Mollen adamın üstüne atıldığında adam Mollen'ı yere devirmiş</p>
<p class="calibre1"><a id="p373"></a>ve  Bran'ın  o  güne  kadar  gördüğü  en  uzun,  en  çirkin  kılıcı  kınından  çıkarmıştı.  Sıralarda  oturan</p>
<p class="calibre1">oğulları, kardeşleri ve yeminli kılıçları ayağa kalkarak ellerini kılıçlarına götürmüşlerdi. </p>
<p class="calibre1">Buna rağmen Robb sadece tek kelime söylemiş ve göz açıp kapatıncaya kadar Lord Umber sırtüstü</p>
<p class="calibre1">yere serilmişti. Kılıcı kendisinden bir metre kenarda fırıl fırıl dönüyordu ve Boz Rüzgâr tarafından</p>
<p class="calibre1">iki parmağı kopartılmış elinden kan boşalıyordu. "Bağlı olduğun lorda kılıç çekmenin cezası ölümdür</p>
<p class="calibre1">demişti lord babam," dedi Robb. "Ama sizin tek amacınızın tabağımdaki eti kesmek olduğundan hiç</p>
<p class="calibre1">şüphem  yok."  Lord  Umber  kıpkırmızı  parmak  köklerini  emerek  ayağa  kalkmaya  çalışırken  Bran'ın</p>
<p class="calibre1">bağırsakları  çözülmüştü  ama  İri  Jon  şaşırtıcı  bir  şekilde  kahkaha  atmaya  başlamış,  "Etiniz  çok</p>
<p class="calibre1">kanlıymış," demişti. </p>
<p class="calibre1">Bu olaydan sonra nasıl olduysa İri Jon, Robb'un sağ kolu ve en güvenilir savaşçısı haline gelmişti. </p>
<p class="calibre1">Sonuçta  Robb'un  bir  Stark  olduğunu,  bacaklarını  kaybetmek  istemeyenlerin,  çocuğun  önünde  diz</p>
<p class="calibre1">çökmesi gerektiğini yüksek sesle herkese anlatıp duruyordu. </p>
<p class="calibre1">O gece, Büyük Salon'daki bütün ateşler söndükten sonra, Robb bembeyaz bir suratla ve titreyerek</p>
<p class="calibre1">Bran'ın odasına gelmişti. "Beni öldürecek sandım," diye itiraf etti. "Hal'ı nasıl yere fırlattığını gördün</p>
<p class="calibre1">mü? Sanki Rickon'u fırlatıyormuş gibiydi. Tanrılar, gerçekten korktum ve bu adamların en kötüsü İri</p>
<p class="calibre1">Jon değil. O sadece en gürültücü olan. Lord Roose'un hiç sesi çıkmıyor mesela ama adam bana her</p>
<p class="calibre1">baktığında  Dehşet  Kalesi'ndeki  o  odayı  hatırlıyorum.  Boltonlar  düşmanlarının  derilerini  o  odaya</p>
<p class="calibre1">asıyorlarmış." </p>
<p class="calibre1">"Bu Yaşlı Dadı'nın hikâyelerinden biri sadece," demişti Bran şüpheli bir sesle. "Öyle değil mi?" </p>
<p class="calibre1">"Bilmiyorum." Başını endişeli bir şekilde sallamıştı. "Lord Cerwyn kızını bizimle birlikte güneye</p>
<p class="calibre1">götürmeye kararlı. Kendisine yemek pişirmesi için olduğunu söylüyor. Theon, kızı bir gece yatağımda</p>
<p class="calibre1">bulacağımdan emin. Keşke... keşke babam burada olsaydı." </p>
<p class="calibre1">İşte  bu  aynı  fikirde  oldukları  tek  konuydu.  Robb,  Bran  ve  Rickon,  üçü  de  babalarının  yanlarında</p>
<p class="calibre1">olmasını istiyordu. Lord Eddard binlerce fersah uzakta bir zindanda esirdi. Ya da hayatı için savaş</p>
<p class="calibre1">veren  bir  kaçak.  Belki  de  ölü.  Kimse  emin  değildi.  Her  gelen  farklı  bir  hikâye  anlatıyordu  ve  her</p>
<p class="calibre1">hikâye bir öncekinden daha korkunç oluyordu. Babasının muhafızlarının kafaları kazıklara geçirilmiş</p>
<p class="calibre1">halde Kızıl Kale'nin duvarlarında çürüyordu. Kral Robert babasının kollarında ölmüştü. Baratheonlar</p>
<p class="calibre1">Kral  Toprakları'nı  kuşatmışlardı.  Lord  Eddard  kralın  korkunç  kardeşi  Renly'yle  birlikte  güneye</p>
<p class="calibre1">kaçmıştı. Arya ve Sansa, Tazı tarafından öldürülmüştü. Leydi Stark. İblis Tyrion'ı öldürüp cesedini</p>
<p class="calibre1">Nehirova  duvarlarına  asmıştı.  Lord  Tywin  önüne  çıkan  herkesi  kılıçtan  geçirerek  Kartal Yuvası'na</p>
<p class="calibre1">doğru  ilerliyordu.  Şarapla  kör  kütük  sarhoş  olmuş  bir  yolcu,  Rhaegar  Targaryen'ın  mezarından</p>
<p class="calibre1">kalktığını,  eski  kahramanlarla  birlikte  babasının  tahtını  geri  almak  üzere  Ejderha  Kayası'na</p>
<p class="calibre1">yürüdüğünü bile anlatmıştı. </p>
<p class="calibre1">Kuzgun,  babasının  mührüyle  kapatılmış  ve  Sansa'nın  el  yazısıyla  yazılmış  mektubu  getirdiğinde</p>
<p class="calibre1">korkunç  gerçek  daha  inanılır  hale  gelmemişti.  Kız  kardeşinin  yazdıklarını  okurken  Robb'un  yüzüne</p>
<p class="calibre1">yerleşen  o  ifadeyi  asla  unutmayacaktı  Bran.  "Babamın  kralın  kardeşleriyle  birlikte  bir  komplo</p>
<p class="calibre1">hazırladığını söylüyor," demişti okurken. "Kral Robert ölmüş. Ben ve annem sadakat yemini vermek</p>
<p class="calibre1">için Kızıl Kale'ye çağrılıyoruz. Joffrey ile evlendiği zaman babamın hayatı için ona yalvaracakmış." </p>
<p class="calibre1">Elini  yumruk  haline  getirip  Sansa'nın  mektubunu  parmaklarının  arasında  buruşturmuştu.  "Ve  Arya</p>
<p class="calibre1">hakkında hiçbir şey söylemiyor. Tek kelime bile. Tanrılar onu kahretsin. Bu kızın neyi var?" </p>
<p class="calibre1">Bran'ın  içi  üşümüştü.  "Kurdunu  kaybetti,"  demişti  zayıf  bir  sesle.  Babasının  dört  muhafızının</p>
<p class="calibre1">Leydi'nin cesediyle birlikte güneyden geldikleri günü hatırlamıştı. Adamlar açılır kapanır köprüden</p>
<p class="calibre1">geçerlerken  Yaz,  Boz  Rüzgâr  ve  Tüylüköpek  kederle  ulumaya  başlamıştı.  İlk  Kule'nin  gölgesinde, </p>
<p class="calibre1"><a id="p374"></a>soluk  mezar  taşlarıyla  dolu,  Kış  Lordları'nın  sadık  dostlarını  gömdüğü  eski  bir  hayvan  mezarlığı</p>
<p class="calibre1">vardı. Robb ve Rickon mezar taşlarının arasında huzursuzca dolanırken, adamlar Leydi'nin cesedini</p>
<p class="calibre1">oraya gömmüşlerdi. Hayvan güneye gitmiş ve kuzeye sadece kemikleri dönmüştü. </p>
<p class="calibre1">Büyükbabaları Lord Rickard da amcaları Brandon ve iki yüz adamıyla birlikte güneye gitmişti bir</p>
<p class="calibre1">zamanlar.  Hiçbiri  geri  dönmemişti.  Babası  da  gitmişti  güneye.  Sansa,  Arya,  Jory,  Hullen,  Şişman</p>
<p class="calibre1">Tom ve diğerleri de gitmişti. Sonra annesi ve Sör Rodrik. Onlar da geri dönmemişti. Ve şimdi Robb</p>
<p class="calibre1">gitmeye  kararlıydı.  Kral  Toprakları'na  sadakat  yemini  etmeye  gitmeyecekti.  Elinde  bir  kılıçla</p>
<p class="calibre1">Nehirova'ya  doğru  yola  çıkacaktı.  Lord  Eddard  söylendiği  gibi  zindana  atılmışsa,  öleceği  kesindi. </p>
<p class="calibre1">Bran anlatamayacağı kadar fazla korkuyordu. </p>
<p class="calibre1">"Robb  gitmek  zorundaysa  onu  koruyup  kollayın,"  dedi  Bran  eski  tanrılara.  Büvet  ağacının  kızıl</p>
<p class="calibre1">gözleriyle  izliyordu  tanrılar  onu.  "Adamlarını,  Hal,  Quent  ve  diğerlerini,  Lord  Umber,  Leydi</p>
<p class="calibre1">Mormont  ve  bütün  lordları  da  koruyun.  Ve  sanırım  Theon'u  da.  Onlara  göz  kulak  olun  ve  güvende</p>
<p class="calibre1">tutun. Lannisterlar'ı yenmelerine ve babamı eve getirmelerine yardım edin." </p>
<p class="calibre1">Tanrı  korusu  hafif  bir  rüzgârla  iç  çekti  ve  kırmızı  yapraklar  titreyip  fısıldadı.  Yaz  dişlerini</p>
<p class="calibre1">gösterdi. </p>
<p class="calibre1">"Onları duydun mu evlat?" diye sordu bir ses. </p>
<p class="calibre1">Bran  başını  kaldırdı.  Gölcüğün  karşısındaki  yaşlı  meşe  ağacının  altında,  yüzü  yaprakların</p>
<p class="calibre1">gölgesiyle  örtülmüş  Osha  duruyordu.  Yabanıl,  üzerinde  zincirler  varken  bile  bir  kedi  kadar  hızlı</p>
<p class="calibre1">hareket ediyordu. Yaz, gölcüğün etrafını dolanıp kadının yanına gitti ve kokladı. Uzun kadın irkildi. </p>
<p class="calibre1">"Yaz,  buraya  gel,"  dedi  Bran.  Ulu  kurt  kadını  son  bir  kez  kokladı,  döndü  ve  geri  geldi.  Bran</p>
<p class="calibre1">kollarını  hayvanın  boynuna  doladı.  "Burada  ne  işin  var?"  diye  sordu  kadına.  Kurt  Ormanı'ndaki  o</p>
<p class="calibre1">günden sonra ilk kez görüyordu tutsağı ama mutfakta çalışmaya yollandığını biliyordu. </p>
<p class="calibre1">"Onlar benim de tanrılarım," diye cevapladı Osha. "Sur'un ötesinde onlardan başka tanrı yoktur." </p>
<p class="calibre1">Saçları  uzamıştı.  Kahverengi  ve  dağınık.  Bu  yüzden  kadın  gibi  görünmeye  başlamıştı  artık.  Bir  de, </p>
<p class="calibre1">zırhını  ve  binici  kıyafetlerini  aldıklarında  giymesi  için  verdikleri  kaba  kumaşlı  kahverengi  elbise</p>
<p class="calibre1">yüzünden  tabi.  "Gage  istediğim  zamanlarda  buraya  gelip  dua  etmeme  izin  veriyor  ara  sıra.  Ben  de</p>
<p class="calibre1">eteğimin  altında  ne  isterse  yapmasına  izin  veriyorum.  Benim  için  bir  şey  değil  bunlar.  Hem</p>
<p class="calibre1">ellerindeki un kokusunu seviyorum ve Stiv'den daha nazik." Tuhaf bir reveransla eğildi. "Seni yalnız</p>
<p class="calibre1">bırakayım. Parlatılması gereken tencereler var." </p>
<p class="calibre1">"Hayır, kal," diye emretti Bran. "Tanrıları duymakla ilgili söylediklerin ne anlama geliyor?" </p>
<p class="calibre1">Osha baktı. "Sen onlardan bir şeyler istedin ve onlar da sana cevap veriyor. Kulaklarını aç, dinle, </p>
<p class="calibre1">duyacaksın." </p>
<p class="calibre1">Bran dinledi. "Sadece rüzgâr," dedi bir süre sonra emin değilmiş gibi. "Yapraklar hışırdıyor." </p>
<p class="calibre1">"Rüzgârı  tanrılar  göndermiyorsa  kim  gönderiyor  peki?"  Gölcüğün  diğer  tarafında  tam  Bran'ın</p>
<p class="calibre1">karşısına oturdu. Hafif bir şıngırtı sesi duyuldu. İki ayak bileğine Mikken'ın yaptığı, arasında ağır bir</p>
<p class="calibre1">zincir olan kelepçeler takılmıştı. Zincir küçük adımlarla yürüyebileceği kadar uzundu ama koşamaz, </p>
<p class="calibre1">tırmanamaz,  ata  binemezdi.  "Tanrılar  seni  görüyor  evlat.  Sesini  duyuyorlar.  Şu  hışırtı,  o  da  onların</p>
<p class="calibre1">konuşması." </p>
<p class="calibre1">"Ne söylüyorlar?" </p>
<p class="calibre1">"Üzgünler. Lord ağabeyine gittiği yerde yardım etmeyecekler. Eski tanrıların güneyde gücü yoktur. </p>
<p class="calibre1">Oralardaki  bütün  büvet  ağaçları  binlerce  yıl  önce  kesildi.  Gözleri  olmadan  ağabeyini  nasıl</p>
<p class="calibre1">görebilirler?" </p>
<p class="calibre1"><a id="p375"></a>Bran  bunu  hiç  düşünmemişti.  Korktu.  Eğer  tanrılar  bile  ağabeyine  yardım  edemeyecekse  ne</p>
<p class="calibre1">umutları kalırdı? Belki Osha tanrıları yanlış anlıyordu. Başını eğip tekrar duymaya çalıştı. Tanrıların</p>
<p class="calibre1">üzüntüsünü duyabiliyor gibiydi ama hepsi buydu. </p>
<p class="calibre1">Hışırtı çoğaldı. Bran boğuk ayak sesleri ve bir mırıltı duydu. Hodor gülümseyerek ve çırılçıplak</p>
<p class="calibre1">ağaçların arasından çıktı. "Hodor." </p>
<p class="calibre1">"Sesimizi duymuş olmalı," dedi Bran. "Hodor, elbiselerini unutmuşsun." </p>
<p class="calibre1">"Hodor,"  diyerek  onayladı  Hodor.  Boynundan  aşağı  sular  akıyordu.  Serin  hava  yüzünden</p>
<p class="calibre1">bedeninden buharlar çıkıyordu. Vücudu kahverengi kıllarla kaplıydı. Bacaklarının arasından uzun ve</p>
<p class="calibre1">ağır erkekliği sarkıyordu. </p>
<p class="calibre1">Osha  çarpık  bir  gülümsemeyle  Hodor'a  bakıyordu.  "İşte  ben  buna  iri  adam  derim,"  dedi.  "Bu</p>
<p class="calibre1">adamın damarında dev kanı akmıyorsa ben de kraliçeyim." </p>
<p class="calibre1">"Üstat Luwin dev diye bir şey olmadığını söylüyor. Hepsi ölüymüş. Tıpkı ormanın çocukları gibi. </p>
<p class="calibre1">Tarla süren adamların ara sıra rast geldiği kemiklerinden başka hiçbir şeyleri kalmamış dünyada." </p>
<p class="calibre1">"Üstat Luwin bir kere de Sur'un ötesinde at sürsün bakalım," dedi Osha. "Orada devleri bulur. Ya</p>
<p class="calibre1">da  devler  onu  bulur.  Erkek  kardeşim  bir  tanesini  öldürmüştü.  Dişiydi.  Boyu  üç  metre  vardı.  Bodur</p>
<p class="calibre1">sayılır  aslında  çünkü  dört  beş  metreye  kadar  uzadıkları  bilinir.  Vahşi  yaratıklar.  Dişi  olanların  da</p>
<p class="calibre1">kocaları  gibi  sakalları  var,  o  yüzden  hangisi  kadın  hangisi  erkek  ayırt  etmek  zor.  Dişileri,  insan</p>
<p class="calibre1">erkekleri kaçırıp âşıkları olarak kullanır. Melez kan oradan geliyor işte. Kaçırılan insan kadınlar için</p>
<p class="calibre1">durum  daha  zor.  Erkek  devler  o  kadar  iridir  ki,  bir  insan  kadını  hamile  bırakmaya  çalışırken  içini</p>
<p class="calibre1">yırtarlar." Sırıttı. "Ama sen benim neden bahsettiğimi anlamıyorsun değil mi, evlat?" </p>
<p class="calibre1">"Evet  anlıyorum,"  dedi  Bran.  Çiftleşmenin  nasıl  bir  şey  olduğunu  biliyordu.  Avluda  çiftleşen</p>
<p class="calibre1">köpekleri  izlemişti.  Bir  aygırın  bir  kısrağın  arkasına  bindiğini  de  görmüştü.  Ama  bu  konulardan</p>
<p class="calibre1">bahsetmek onu rahatsız ediyordu. Hodor'a baktı. "Gidip elbiselerini al Hodor," dedi. "Üstünü giy." </p>
<p class="calibre1">"Hodor." Dev adam, alçak dalların altından geçerken eğilerek geldiği yoldan geri gitti. </p>
<p class="calibre1">Hodor'un  gerçekten  korkunç  derecede  iri  olduğunu  düşündü  Bran  arkasından  bakarken.  "Sur'un</p>
<p class="calibre1">ötesinde devler var mı sahiden?" diye sordu Osha'ya şüpheyle. </p>
<p class="calibre1">"Devler ve devlerden çok daha kötü şeyler küçük lord. Beni sorguladıklarında ağabeyine, üstadına</p>
<p class="calibre1">ve şu sürekli gülümseyen Greyjoy çocuğuna anlatmaya çalıştım. Soğuk rüzgârlar esmeye başladı ve</p>
<p class="calibre1">insanlar  ateşlerini  söndürüp  geri  gelmemek  üzere  gittiler...  geri  gelenlerse  artık  insan  değil.  Tuhaf</p>
<p class="calibre1">mavi  gözlü,  kapkara  elli  insansı  yaratıklar.  Stiv,  Hali  ve  diğer  aptallarla  neden  güneye  kaçtım</p>
<p class="calibre1">sanıyorsun?  Mance  kalıp  savaşmakta  ısrarlı.  Savaşabileceğini  düşünüyor. Ak  yürüyenleri,  ormanda</p>
<p class="calibre1">gezen  korucularla  bir  tutuyor  ama  o  hiçbir  şey  bilmiyor.  Kendine  istediği  kadar  Sur'un  Ötesindeki</p>
<p class="calibre1">Kral  desin  ama  Gölge  Kule'den  uçan  yaşlı  bir  kara  kargadan  başka  bir  şey  değil  aslında.  O  kışın</p>
<p class="calibre1">tadını bilmiyor. Ben orada doğdum evlat. Tıpkı annem gibi, onun annesi gibi, annesinin annesi gibi. </p>
<p class="calibre1">Özgür  Halk'ın  insanlarıyız  biz.  Biz  gördük."  Osha  zincirlerini  şıkırdatarak  ayağa  kalktı.  "Lord</p>
<p class="calibre1">ağabeyine  anlatmaya  çalıştım.  Daha  dün  onu  avluda  gördüm.  Saygıyla  'Lord  Stark'  diye  seslendim</p>
<p class="calibre1">ama bana görünmezmişim gibi baktı ve o pek şirin hödük İri Jon Umber beni itekleyip lordun yolunu</p>
<p class="calibre1">temizledi. İstedikleri gibi olsun. Zincirlerimi takıp dilimi tutarım. Dinlemeyen bir adam duyamaz." </p>
<p class="calibre1">"Bana anlat. Robb beni dinler." </p>
<p class="calibre1">"Dinler mi göreceğiz. Ona aynen şunu söyleyin küçük lordum. Yanlış istikamete doğru at sürüyor. </p>
<p class="calibre1">Kılıcını kuzeyde çekmeli. Güneyde değil, anlıyor musun?" </p>
<p class="calibre1">Bran başıyla onayladı. "Ona söyleyeceğim." </p>
<p class="calibre1"><a id="p376"></a>Ama  o  gece,  Büyük  Salon'da  verilen  ziyafet  sırasında  Robb  aralarında  değildi.  Yaklaşan  uzun</p>
<p class="calibre1">yürüyüşün son detaylarını konuşmak üzere, yemeğini İri Jon, Lord Rickard ve diğer sancak beyleriyle</p>
<p class="calibre1">beraber odasında yiyordu. Büyük masanın başındaki koltuğu doldurmak görevi Bran'a kalmıştı. Lord</p>
<p class="calibre1">Karstark'ın oğullarını ve soylu dostlarını ağabeyinin yerine ağırlayacaktı. Hodor'un sırtındaki sepetin</p>
<p class="calibre1">içinde  Büyük  Salon'a  gelip  masanın  başındaki  yüksek  koltuğa  oturduğu  sırada,  konuklarının  hepsi</p>
<p class="calibre1">masadaki yerlerini çoktan almışlardı. İki hizmetçi Bran'ın sepetten çıkmasına yardım etti. Salondaki</p>
<p class="calibre1">bütün  yabancı  gözlerin  üstünde  olduğunu  hissedebiliyordu  Bran.  Salona  sessizlik  çökmüştü. </p>
<p class="calibre1">"Lordlarım," diye duyurdu Hallis Mollen, "Kışyarılı Brandon Stark." </p>
<p class="calibre1">"Ocağımıza hoş geldiniz," dedi Bran aşırı resmi bir ses tonuyla. "Dostluğumuzun onuruna size et ve</p>
<p class="calibre1">şarap ikram ediyorum." </p>
<p class="calibre1">Lord Rickard'ın en büyük oğlu Harrison Karstark ayağa kalkarak reverans yaptı ve kardeşleri de</p>
<p class="calibre1">onu  takip  ettiler  ama  yerlerine  oturur  oturmaz  iki  küçük  kardeşin  kadeh  tokuşturma  sesleri  ardında, </p>
<p class="calibre1">aralarında  fısıldaştığını  duydu  Bran.  "...böyle  yaşayacağıma  bir  an  önce  ölmeyi  isterdim,"  dedi</p>
<p class="calibre1">babasının  adaşı  Eddard.  Torrhen,  oğlanın  içinin  de  dışı  kadar  kırık  olduğunu  ve  kendi  canını</p>
<p class="calibre1">alamayacak kadar korkaklaştığını mırıldandı. </p>
<p class="calibre1">Kırık,  diye  düşündü  Bran  bıçağını  sıkı  sıkı  tutarken.  Artık  bundan  ibaret  miydi?  Kırık  Bran? </p>
<p class="calibre1">Öfkeyle, "Kırık olmak istemiyorum," diye fısıldadı yanında oturan Üstat Luwin'e. "Ben şövalye olmak</p>
<p class="calibre1">istiyorum." </p>
<p class="calibre1">"Bazıları benim görevimi yapanlara akıl şövalyeleri der," diye karşılık verdi Luwin. "Sen istediğin</p>
<p class="calibre1">zaman  herkesten  daha  zeki  bir  çocuk  oluyorsun  Bran.  Bir  gün  üstat  zinciri  takabileceğin  hiç  aklına</p>
<p class="calibre1">geldi mi? Öğrenebileceklerinin sınırı yok." </p>
<p class="calibre1">"Ben sihir öğrenmek istiyorum," dedi Bran. "Karga bana uçabileceğimi söyledi." </p>
<p class="calibre1">Üstat Luwin içini çekti. "Sana tarih, şifacılık ve bitki bilimi öğretebilirim. Sana kuzgunların dilini, </p>
<p class="calibre1">kale inşa etmeyi, yıldızlara bakarak dümen kıran gemicilerin seyrüsefer bilgisini öğretebilirim. Sana</p>
<p class="calibre1">günleri ölçmeyi, mevsimleri hesaplamayı öğretebilirim. Eski Şehir'deki Hisar'da daha bin farklı şey</p>
<p class="calibre1">öğretebilirler sana. Ama Bran, sana hiç kimse sihir yapmayı öğretemez." </p>
<p class="calibre1">"Çocuklar öğretebilir," dedi Bran. "Ormanın çocukları." Bu, tanrı korusunda Osha'ya verdiği sözü</p>
<p class="calibre1">hatırlattı Bran'a. Kadının söylediklerini Üstat Luwin'e anlattı. </p>
<p class="calibre1">Üstat  nezaketle  dinledi.  "Bence  yabanıl  kadın  hikâye  anlatmak  konusunda  Yaşlı  Dadı'ya  ders</p>
<p class="calibre1">verebilir,"  dedi  Bran  susunca.  "İstersen  onunla  konuşurum  ama  ağabeyini  bu  saçmalıklarla  meşgul</p>
<p class="calibre1">etmemeni  öneririm  sana.  Devler  ve  ormandaki  ölü  adamlara  sıra  gelene  kadar  ilgilenmesi  gereken</p>
<p class="calibre1">pek  çok  şey  var.  Babanı  esir  alanlar  Lannisterlar,  Bran,  ormanın  çocukları  değil."  Elini  hafifçe</p>
<p class="calibre1">Bran'ın koluna koydu. "Sana söylediğim şeyi bir düşün evlat." </p>
<p class="calibre1">Ve  iki  gün  sonra,  rüzgârla  süpürülmüş  gökyüzünde  kızıl  bir  şafak  sökerken,  kendini  kapı</p>
<p class="calibre1">kulübesinin arkasındaki avluda, Dansçı'nın sırtında ağabeyiyle vedalaşırken buldu Bran. </p>
<p class="calibre1">"Artık  Kışyarı  Lordu  sensin,"  dedi  Robb.  Gri  bir  aygıra  biniyordu.  Üzerine  kadim  kurt  başı</p>
<p class="calibre1">oyulmuş  çelik  takviyeli  gri  beyaz  ahşap  kalkanı  atının  yan  tarafına  asılıydı.  Rengi  açılmış  derilerin</p>
<p class="calibre1">üzerine  geçirilmiş  örgü  zırh  giyiyordu.  Omuzlarında  kürk  kaplı  pelerini,  belinde  hançeri  ve  kılıcı</p>
<p class="calibre1">vardı. "Ben dönene kadar benim yerimi almalısın. Tıpkı benim, babamın yerini aldığım gibi." </p>
<p class="calibre1">"Biliyorum," dedi Bran çaresizce. Hiç bu kadar küçük, yalnız ve korkmuş hissetmemişti. Nasıl lord</p>
<p class="calibre1">olunur bilmiyordu. </p>
<p class="calibre1">"Üstat  Luwin'in  tavsiyelerini  dinle.  Rickon'a  iyi  bak.  Savaş  biter  bitmez  geri  döneceğimi  söyle</p>
<p class="calibre1"><a id="p377"></a>ona." </p>
<p class="calibre1">Rickon  aşağı  inmek  istememişti.  Yukarıda  odasındaydı,  asi  ve  kırmızı  gözlü.  Bran  vedalaşmak</p>
<p class="calibre1">isteyip istemediğini sorduğunda, "Hayır!" diye çığlık atmıştı. "HAYIR vedalaşmıyorum!" </p>
<p class="calibre1">"Ona anlattım," dedi Bran. "Kimse geri dönmüyor, diyor." </p>
<p class="calibre1">"Sonsuza  kadar  bir  bebek  olarak  kalamaz.  O  bir  Stark,  neredeyse  dört  yaşına  geldi."  Robb  içini</p>
<p class="calibre1">çekti. "Annem çok yakında dönmüş olacak. Ben de babamı getireceğime söz veriyorum." </p>
<p class="calibre1">Savaş  atını  çevirdi  ve  koşturup  uzaklaştı.  Boz  Rüzgâr  atın  peşi  sıra  koşmaya  başladı.  Hızlı  ve</p>
<p class="calibre1">çevik.  Gri  bir  direğin  üstüne  asılı  kadim  kurtlu  Stark  sancağını  taşıyan  Hallis  Mollen  kafilenin</p>
<p class="calibre1">önünde ilerliyordu. İri Jon ve Theon Greyjoy, Robb'un iki yanında yer almıştı. Şövalyeler de onların</p>
<p class="calibre1">yanlarında iki sıra halinde dizilmişti. Çelik uçlu mızrakları güneşte parıldıyordu. </p>
<p class="calibre1">Huzursuzluk içinde Osha'nın söylediklerini hatırladı Bran. Yanlış istikamete doğru at sürüyor. Bir</p>
<p class="calibre1">an  için  atını  dörtnala  koşturup  bağırarak  uyarmak  istedi  ağabeyini  ama  Robb  yivli  kapının  ardında</p>
<p class="calibre1">kaybolunca o an geçip gitmişti. </p>
<p class="calibre1">Kalenin  duvarlarının  dışından  kükremeye  benzer  sesler  yükseliyordu.  Piyadeler  ve  kasaba  halkı</p>
<p class="calibre1">omzunda  pelerini  dalgalanan,  kadim  kurduyla  yan  yana  yol  alan,  muhteşem  aygırı  üstündeki  Kışyarı</p>
<p class="calibre1">Lordu Robb Stark için çılgınca bağırıyordu. Onun için asla böyle bağırmayacaklarını acıyla fark etti</p>
<p class="calibre1">Bran.  Babasının  ve  ağabeyinin  yokluğunda  Kışyarı  Lordu  olabilirdi  ama  o  hâlâ  Kırık  Bran'dı. </p>
<p class="calibre1">Atından kendi başına inmeyi bile beceremiyordu, düşmek dışında... </p>
<p class="calibre1">Sonunda  uzaktan  gelen  sesler  susup  etraf  boşaldığında  Kışyarı  terk  edilmiş  ve  ölü  görünüyordu. </p>
<p class="calibre1">Bran  geride  kalanların  yüzlerine  baktı,  kadınlar,  çocuklar  ve  yaşlılar...  ve  Hodor.  Dev  adamın</p>
<p class="calibre1">gözlerine korku dolu ve yalnız bir bakış yerleşmişti. "Hodor," dedi keder içinde. </p>
<p class="calibre1">"Hodor," diye karşılık verdi Bran, ne anlama geldiğini merak ederek... </p>
<p class="calibre1"><a id="p378"></a>Daenerys</p>
<p class="calibre1">Khal  Drogo  tatmin  olduktan  sonra  yer  yatağından  kalktı  ve  Dany'nin  baş  ucunda  bir  kule  gibi</p>
<p class="calibre1">dikildi. Sobada yanan ateşin kızıl alevlerinde teni bronz gibi ışıldıyordu ve eski dövüşlerin göğsünde</p>
<p class="calibre1">bıraktığı  silik  yara  izleri  görülüyordu.  Dağınık  mürekkep  karası  saçları  omuzlarından  aşağı  akıyor</p>
<p class="calibre1">belinin altına kadar iniyordu. Erkekliği ıslak ıslak parlıyordu. Khal'ın uzun bıyıklarının altındaki ağzı</p>
<p class="calibre1">öfkeyle bükülmüştü. "Dünyanın tepesine çıkacak aygırın demir koltuklara ihtiyacı yok," dedi. </p>
<p class="calibre1">Dany,  uzun  ve  muhteşem  kocasına  bakabilmek  için  dirseğinin  üstünde  doğruldu.  En  çok  saçlarını</p>
<p class="calibre1">seviyordu  adamın.  Saçları  hayatı  boyunca  bir  kez  bile  kesilmemişti.  Bir  kez  bile  yenilmemişti. </p>
<p class="calibre1">"Kehanetler, aygır dünyanın her ucuna koşacak diyor," dedi. </p>
<p class="calibre1">"Dünya kara tuz denizinde bitiyor," diye karşılık verdi Drogo. Çanaktaki sıcak suya bir parça bez</p>
<p class="calibre1">daldırıp vücudundaki teri ve yağı sildi. "Hiçbir at zehirli sudan geçemez." </p>
<p class="calibre1">"Özgür Şehirler'de binlerce gemi var," dedi Dany, daha önce defalarca söylediği gibi. "Yüz ayaklı</p>
<p class="calibre1">ahşap atlar. Rüzgârla kanatlanıp denizleri uçarak geçiyorlar." </p>
<p class="calibre1">Khal  Drogo  bunları  duymak  istemiyordu.  "Ahşap  atlardan  ve  demir  koltuklardan  konuşmayacağız</p>
<p class="calibre1">artık." Elindeki bezi attı ve giyinmeye başladı. "Bugün otlara gidip avlanacağım, karım kadın," dedi</p>
<p class="calibre1">boyalı  deri  yeleğini  üstüne  geçirirken.  Üstünde  altın,  gümüş  ve  bronz  madalyonlar  olan  kemerini</p>
<p class="calibre1">beline taktı. </p>
<p class="calibre1">"Peki güneşim ve yıldızım," dedi Dany. Kansüvaririleriyle birlikte hrakkar'ın peşine düşeceklerdi. </p>
<p class="calibre1">Bu toprakların iri beyaz aslanı. Eğer zaferle geri dönerlerse kocasının neşesi yerinde olacaktı, belki o</p>
<p class="calibre1">zaman Dany'yi dinlerdi. </p>
<p class="calibre1">En vahşi yaratıklar khal'ı korkutmuyordu. Yeryüzünde nefes alan hiçbir insandan çekinmiyordu ama</p>
<p class="calibre1">deniz bambaşka bir meseleydi. Dothraklar'a göre atların içemediği her su zehirliydi. Okyanusların gri</p>
<p class="calibre1">yeşil kabarık suları onları batıl bir tiksintiyle dolduruyordu. Drogo en cesur, en gözü kara, en güçlü at</p>
<p class="calibre1">efendisiydi ama konu deniz olunca değil. Dany onu bir gemiye bindirmenin bir yolunu bulabilseydi... </p>
<p class="calibre1">Khal  ve  kansüvarileri  sırtlarında  yaylarıyla  yola  çıktıklarında  Dany  hizmetçilerini  çağırdı. </p>
<p class="calibre1">Kendisini  öyle  şişman  ve  hantal  hissediyordu  ki,  eskiden  etrafında  dört  dönen  hizmetçilerin  varlığı</p>
<p class="calibre1">onu  son  derece  rahatsız  ederken,  şimdi  güçlü  kolları  ve  hünerli  ellerinden  gelen  her  türlü  yardımı</p>
<p class="calibre1">memnuniyetle  karşılıyordu.  Onu  ovalayıp  temizlediler  ve  uçuşan,  bol,  ipek  bir  elbise  giydirdiler. </p>
<p class="calibre1">Doreah saçlarını tararken Jhiqui'yi Sör Jorah Mormont'u bulması için gönderdi. </p>
<p class="calibre1">Şövalye  hemen  geldi. At  kılından  yapılmış  binici  pantolonu  ve  boyalı  deri  yelek  giyiyordu.  Bir</p>
<p class="calibre1">süvariye  benzemişti.  Geniş  göğsü  ve  kaslı  kolları  sık  siyah  kıllarla  kaplıydı.  "Prensesim,  emriniz</p>
<p class="calibre1">nedir?" </p>
<p class="calibre1">"Kocamla  konuşmalısınız,"  dedi  Dany.  "Dünyanın  tepesine  çıkacak  aygırın  dünyadaki  bütün</p>
<p class="calibre1">topraklara  sahip  olacağını  ve  zehirli  suyu  geçmesine  gerek  olmadığını  söylüyor.  Rhaego  doğduktan</p>
<p class="calibre1">sonra khalasar'ıyla birlikte doğuya gidip Yeşim Denizi'nin çevresindeki toprakları ele geçirecekmiş." </p>
<p class="calibre1">Şövalye  düşünceli  görünüyordu.  "Khal, Yedi  Krallık'ı  hiç  görmedi,"  dedi.  "Onun  için  hiçbir  şey</p>
<p class="calibre1">ifade  etmiyor.  Ara  sıra  oralar  hakkında  düşünüyorsa  bile,  fırtınalı  denizlerin  ortasında  kayalara</p>
<p class="calibre1">tutunmuş, Lorath ya da Lys gibi küçücük şehirler olduğunu varsayıyordur. Doğunun zenginlikleri ona</p>
<p class="calibre1">çok daha cazip geliyor." </p>
<p class="calibre1">"Ama batıya gitmeli," dedi Dany umutsuzca. "Lütfen anlamasını sağlayın." Dany de Yedi Krallık'ı</p>
<p class="calibre1"><a id="p379"></a>hiç görmemişti ama ağabeyinin anlattığı hikâyeler sayesinde hepsini avcunun içi gibi biliyordu sanki. </p>
<p class="calibre1">Viserys  belki  bin  kez  Dany'yi  oralara  götüreceğine  söz  vermişti  ama  sözleri  de  onunla  birlikte</p>
<p class="calibre1">ölmüştü. </p>
<p class="calibre1">"Dothraklar  her  şeyi  kendi  sebepleriyle,  kendilerine  uygun  gördükleri  zamanda  yaparlar,"  dedi</p>
<p class="calibre1">şövalye.  "Sabırlı  olun  prenses.  Ağabeyinizin  düştüğü  yanlışa  düşmeyin.  Eve  döneceğiz,  size  söz</p>
<p class="calibre1">veriyorum." </p>
<p class="calibre1">Ev?  Bu  kelime  Dany'yi  hüzünlendiriyordu.  Sör  Jorah'ın  Ayı  Adası  vardı.  Peki  Dany  için  ev</p>
<p class="calibre1">neresiydi? Birkaç hikâye, aklına dua gibi yazılmış birkaç isim, kırmızı bir kapının gittikçe silikleşen</p>
<p class="calibre1">hayali...  Vaes  Dothrak  sonsuza  dek  evi  miydi  artık?  Dosh  khaleen  kocakarılarına  baktığında  kendi</p>
<p class="calibre1">geleceğine mi bakıyordu yoksa? </p>
<p class="calibre1">Sör  Jorah  yüzündeki  hüznü  görmüş  olmalıydı.  "Dün  gece  devasa  bir  kervan  geldi  Khaleesi.  Tam</p>
<p class="calibre1">dört  yüz  at,  Tüccar  Kaptan  Byan  Votyris  kumandasında,  Norvos  ve  Qohor'dan  dolaşarak  Pentos'tan</p>
<p class="calibre1">gelmişler. Belki İllyrio mektup göndermiştir. Batı Pazarı'na gitmek ister misiniz?" </p>
<p class="calibre1">Dany  hareketlendi.  "Evet  isterim,"  dedi.  Bir  kervan  şehre  geldiğinde  pazar  canlanıyordu. </p>
<p class="calibre1">Adamların bu sefer hangi hazinelerle geldiği asla tahmin edilemezdi ve Özgür Şehirler'de olduğu gibi</p>
<p class="calibre1">Valyria dilinde konuşan insanları duymak Dany'ye iyi geliyordu. "İrri, bana bir tahtırevan hazırlat." </p>
<p class="calibre1">"Khas'ınıza haber vereyim," dedi Sör Jorah çekilirken. </p>
<p class="calibre1">Drogo  onunla  birlikte  olsaydı  Dany  gümüş  atına  binerdi.  Dothraklı  kadınlar  neredeyse</p>
<p class="calibre1">doğurdukları ana kadar at üstünden inmiyordu ve Dany de kocasına zayıf görünmek istemiyordu ama</p>
<p class="calibre1">hazır  khal  avdayken,  bir  tahtırevanın  yumuşak  minderlerine  uzanıp  kırmızı  ipek  perdeler  sayesinde</p>
<p class="calibre1">güneşten korunarak Vaes Dothrak'ta dolaşmak hiç fena olmazdı. Sör Jorah da atını eyerledi. Khas'tan</p>
<p class="calibre1">dört genç savaşçı ve Dany'nin hizmetçileriyle birlikte tahtırevanın hemen yanında at sürdü. </p>
<p class="calibre1">Hava  bulutsuz  ve  sıcaktı.  Gökyüzü  masmaviydi.  Rüzgâr  estiğinde  yoğun  çimen  ve  toprak  kokusu</p>
<p class="calibre1">burnunu dolduruyordu. Tahtırevan çalıntı anıtların önünden geçerken gölgelere girip çıkıyordu. Dany</p>
<p class="calibre1">sallanarak  ölü  kahramanların  ve  unutulmuş  kralların  yüzlerini  inceliyordu;  yanıp  küle  dönmüş</p>
<p class="calibre1">şehirlerin tanrılarının dualara yanıt verip vermeyeceğini merak etti. </p>
<p class="calibre1">Eğer ben ejderhanın kanından olmasaydım burası benim evim olabilirdi, diye düşündü hüzünle. O</p>
<p class="calibre1">khaleesi  idi,  güçlü  bir  kocası  ve  hızlı  bir  atı  vardı.  Etrafında  pervane  olan  hizmetçilere,  onun</p>
<p class="calibre1">güvenliği  için  canını  verecek  savaşçılara,  yaşlandığında  dosh  khaleen'de  onu  bekleyen  itibarlı  bir</p>
<p class="calibre1">mevkiye  sahipti...  ve  bir  gün  dünyaya  hükmedecek  bir  oğlan  taşıyordu  karnında.  Bütün  bunlar</p>
<p class="calibre1">herhangi  bir  kadın  için  yeterli  olabilirdi...  ama  ejderha  için  değil.  Viserys  ölünce  sadece  Dany</p>
<p class="calibre1">kalmıştı. O tek ejderhaydı. O kralların ve fatihlerin tohumundandı. Karnındaki çocuk da öyleydi. Bunu</p>
<p class="calibre1">asla unutmamalıydı. </p>
<p class="calibre1">Batı  Pazarı  kerpiç  evlerle,  hayvan  kümesleriyle  ve  kireç  sıvalı  meyhanelerle  çevrilmiş,  kare</p>
<p class="calibre1">şeklinde çok geniş bir alandı. Yerden yükselen kapılı tepecikler, toprağın derinliklerinden yeryüzüne</p>
<p class="calibre1">çıkmaya  çalışan  yaratıkların  hörgüçleri  gibi  görünüyor,  esneyen  kara  ağızları  aşağıdaki  mağaramsı</p>
<p class="calibre1">serin mahzenlere açılıyordu. Pazarın içi, sıra sıra dizilmiş tezgâhlar ve yamuk yumuk koridorlardan</p>
<p class="calibre1">oluşan bir labirente benziyordu. </p>
<p class="calibre1">Pazar  yerine  vardıklarında  yüz  civarı  tüccar,  getirdikleri  malları  kervandan  indirip  tezgâhlara</p>
<p class="calibre1">yerleştirmekle  meşguldü.  Bütün  kalabalığa  ve  harekete  rağmen  Dany'nin  Pentos  ve  diğer  Özgür</p>
<p class="calibre1">Şehirler'de gördüğü tıklım tıklım pazar yerleriyle kıyaslandığında Batı Pazarı suskun ve terk edilmiş</p>
<p class="calibre1">görünüyordu.  Tüccarlar,  Vaes  Dothrak'a  doğudan  ve  batıdan  geliyorlardı  ama  amaçlarının</p>
<p class="calibre1"><a id="p380"></a>getirdikleri malları satmaktan çok takas etmek olduğunu anlatmıştı Sör Jorah. Kutsal şehrin huzurunu</p>
<p class="calibre1">bozmadıkları, Dağların Anası'na ya da Dünyanın Rahmi'ne saygısızlık etmedikleri ve dosh khaleen'i</p>
<p class="calibre1">geleneksel  hediyeler  olan  tuz,  tohum  ve  gümüşle  onurlandırdıkları  sürece,  tüccarların  güven  içinde</p>
<p class="calibre1">gelip gitmelerine izin veriliyordu. Dothraklar alışveriş işini tam manasıyla kavrayamıyorlardı. </p>
<p class="calibre1">Dany,  bütün  o  tuhaf  kokuları,  sesleri  ve  görüntüsüyle  Doğu  Pazarı'nı  seviyordu.  Çoğu  sabahını</p>
<p class="calibre1">orada,  ağaç  yumurtası,  keçiboynuzu  ve  yeşil  fasulye  kemirerek,  büyücülerin  ulumaya  benzeyen</p>
<p class="calibre1">şarkılarını  dinleyerek,  gümüş  kafeslere  kapatılmış  mantikorları,  dev  gri  filleri  ve  Jogos  Nhai'den</p>
<p class="calibre1">getirilen  siyah  çizgili  beyaz  atları  izleyerek  geçiriyordu.  İnsanları  seyretmekten  de  hoşlanıyordu:</p>
<p class="calibre1">Siyah ve sessiz Asshaililer'i; uzun ve solgun Qarthlılar'ı; parlak gözlü ve maymun kuyruğuna benzeyen</p>
<p class="calibre1">şapkalarıyla  Yi  Ti'den  gelen  insanları;  burunlarında,  göğüs  uçlarında  demir  halkalar,  yanaklarında</p>
<p class="calibre1">yakutlar  olan  Bayasabhadlı,  Shamyrianalı  ve  Kayakayanayalı  savaşçı  bakireleri;  göğüsleri,  kolları, </p>
<p class="calibre1">bacakları dövmelerle dolu, yüzleri maskelerin ardında gizli, ürkütücü Gölge Adamlar'ı. Doğu Pazarı</p>
<p class="calibre1">Dany için sihir ve sırlarla dolu bir yerdi. </p>
<p class="calibre1">Batı Pazarı ise ev gibi kokuyordu. </p>
<p class="calibre1">İrri ve Jhiqui tahtırevandan inmesine yardım ederlerken havayı kokladı; hissettiği keskin biber ve</p>
<p class="calibre1">sarımsak  kokusu,  Dany'ye  uzun  zaman  önce  Tyrosh  ve  Myr'de  geçen  günlerini  hatırlatıp  gülümsetti. </p>
<p class="calibre1">Ardından Lys'in çarpıcı derecede tatlı parfüm kokularını aldı. Zarif Myr dantelleri ve renk renk enfes</p>
<p class="calibre1">yünleri taşıyan köleleri gördü. Kervan nöbetçileri bakır miğferleri, sarı pamuktan örülmüş dize gelen</p>
<p class="calibre1">tunikleri  ve  deri  kemerlerinden  sarkan  boş  kılıç  kınlarıyla  birlikte  koridorların  arasında</p>
<p class="calibre1">geziniyorlardı. Bir tezgâhın arkasında, üzeri altın ve gümüş desenlerle süslenmiş çelik göğüs plakası</p>
<p class="calibre1">olan  ve  miğferine  masal  yaratıkları  işlenmiş  bir  zırh  sergileniyordu.  Hemen  yan  tezgâhtaki  oldukça</p>
<p class="calibre1">genç kadın, Lannis Limanı'ndan getirdiği altın işlerini, yüzükleri, broşları, önden bağlamalı kolyeleri</p>
<p class="calibre1">ve  son  derece  titizlikle  işlenmiş  madalyonları  satıyordu.  Kadının  tezgâhını  iri  bir  hadım  koruyordu. </p>
<p class="calibre1">Kadife  kıyafetleri  ter  lekeleriyle  kaplanmış  kel  ve  dilsiz  hadım  tezgâha  yaklaşanları  korkutucu</p>
<p class="calibre1">bakışlarıyla  süzüyordu.  Koridorun  sonunda, Yi  Ti'den  gelmiş  şişman  bir  kumaş  taciri,  Pentoslu  bir</p>
<p class="calibre1">adamla  yeşil  boya  kumaşı  üstüne  sıkı  bir  pazarlık  yapıyordu. Yi  Tili  kafasını  öne  arkaya  sallarken</p>
<p class="calibre1">şapkasının maymun kuyruğu da kafasıyla birlikte gidip geliyordu. </p>
<p class="calibre1">Tezgâhların  arasındaki  gölgelik  koridorda  yürürken,  "Küçük  bir  kızken  pazar  yerinde  oyun</p>
<p class="calibre1">oynamaya bayılırdım," dedi Dany, Sör Jorah'a. "Çok canlıydı oralar. Bütün o bağrışan, kahkaha atan</p>
<p class="calibre1">insanlar, göz kamaştıran güzel eşyalar... gerçi bir şey satın alacak sikkemiz olmazdı ama... ara sıra bir</p>
<p class="calibre1">sosis ya da ballı parmak... Yedi Krallık'ta ballı parmak var mı? Tyrosh'ta pişirilenlerden ?" </p>
<p class="calibre1">"Çörek mi? Bilemiyorum prensesim." Şövalye eğildi, "Bana az bir zaman için müsaade ederseniz, </p>
<p class="calibre1">gidip kaptanı bulayım ve mektup var mı öğreneyim." </p>
<p class="calibre1">"Pekâlâ. Ben de bulmanıza yardım edeyim." </p>
<p class="calibre1">"Sizin  yorulmanıza  hiç  gerek  yok,"  dedi  Sör  Jorah.  Sabırsızca  gözlerini  kaçırdı.  "Siz  pazarın</p>
<p class="calibre1">keyfini çıkarın. İşimi bitirir bitirmez size katılacağım." </p>
<p class="calibre1">Kalabalığın  arasında  aceleyle  yürüyen  şövalyeye  bakarken,  Garip,  diye  düşündü  Dany.  Neden</p>
<p class="calibre1">onunla gitmesini istemediğini anlayamamıştı. Kaptanla konuştuktan sonra bir kadın bulmak istiyordu</p>
<p class="calibre1">belki. Fahişelerin bu kervanlarda yolculuk ettiğini biliyordu. Bazı adamlar çiftleşme konusunda tuhaf</p>
<p class="calibre1">şekilde utangaç oluyorlardı. Omuz silkti. "Gelin," dedi diğerlerine. </p>
<p class="calibre1">Dany pazardaki gezisine kaldığı yerden devam edince hizmetçileri de peşine takılıp onu takip etti. </p>
<p class="calibre1">"Ah, şuna bak," diye seslendi Doreah'a. Bir taş ocağının üstünde et ve soğan kızartan ufak bir kadının</p>
<p class="calibre1">tezgâhını  işaret  ederek,  "İşte  bahsettiğim  sosis  çeşidi  buydu,"  dedi.  "Bol  bol  acı  biber  ve  sarımsak</p>
<p class="calibre1"><a id="p381"></a>kullanarak  pişiriyorlar."  Yaptığı  keşiften  çok  mutlu  olmuştu,  diğerlerinin  de  sosis  yerken  ona</p>
<p class="calibre1">katılmalarında  ısrar  etti.  Hizmetçileri  sırıtıp  kıkırdayarak  sosisleri  kurt  gibi  midelerine  indirdiler</p>
<p class="calibre1">ama khas'ın gençleri eti koklayıp şüpheyle inceliyordu. Birkaç lokma yedikten sonra, "Bunlar benim</p>
<p class="calibre1">hatırladıklarımdan farklılar," dedi Dany. </p>
<p class="calibre1">"Pentos'ta sosisleri domuz etinden yapıyorum," diye yanıtladı yaşlı kadın. "Ama bütün domuzlarım</p>
<p class="calibre1">Dothrak denizinde öldü Khaleesi. O yüzden at eti kullandım fakat baharatı aynıdır." </p>
<p class="calibre1">"Ah," dedi Dany hayal kırıklığıyla ama Quaro sosisten çok memnun kalmış gibiydi, bir tane daha</p>
<p class="calibre1">istedi.  Rakharo  onu  geçmek  zorundaydı  ve  gürültülü  bir  geğirmeyle  üçüncüsünü  de  aldı.  Dany</p>
<p class="calibre1">kıkırdadı. </p>
<p class="calibre1">"Drogo,  ağabeyiniz  Khal  Rhaggat'a  taç  giydirdikten  sonra  hiç  gülmemiştiniz  Khaleesi,  sizi  yine</p>
<p class="calibre1">gülerken görmek güzel," dedi İrri. </p>
<p class="calibre1">Dany  utangaç  bir  şekilde  gülümsedi.  Tekrar  gülümsemek  tatlıydı  gerçekten.  Küçük  bir  kız  gibi</p>
<p class="calibre1">hissetmişti kendini. </p>
<p class="calibre1">Sabahın  yarısını  pazarda  gezinerek  geçirdiler.  Dany,  Yaz  Adaları'ndan  getirilmiş  kuş  tüyü  bir</p>
<p class="calibre1">pelerin görüp beğendi ve pelerini ona hediye ettiler. Hediye karşılığında kemerinden çıkardığı gümüş</p>
<p class="calibre1">bir madalyonu tüccara verdi. Dothraklar alışveriş meselesini böyle  hallediyorlardı.  Bir  kuş  satıcısı</p>
<p class="calibre1">kırmızı  yeşil  bir  papağana  Dany'nin  adını  söylemeyi  öğretti.  Dany  yine  güldü  ama  kuşu  almayı</p>
<p class="calibre1">reddetti. Khalasar'da kırmızı yeşil bir papağanla ne yapabilirdi ki? Ama ona çocukluğunu hatırlatan</p>
<p class="calibre1">kokulu yağ ve parfümlerden onlarca şişe aldı. Kırmızı kapılı büyük evi bir kez daha görebilmesi için</p>
<p class="calibre1">gözlerini  kapatıp  onları  koklaması  yeterliydi.  Doreah,  bir  sihirbazın  tezgâhındaki  doğurganlık</p>
<p class="calibre1">muskasına  uzun  uzun  bakınca  muskayı  aldı  ve  hizmetçisine  hediye  etti.  İrri  ve  Jhiqui  için  de  hediye</p>
<p class="calibre1">bulması gerektiğini düşündü. </p>
<p class="calibre1">Köşeyi döndüklerinde, yüksük büyüklüğündeki kadehlerle şaraplarını tattıran bir şarap tüccarının</p>
<p class="calibre1">tezgâhını gördüler. Adam, "Tatlı kırmızılar," diye bağırıyordu kusursuzca konuştuğu Dothrak dilinde. </p>
<p class="calibre1">"Lys,  Volantis  ve  Arbor'dan  gelen  tatlı  kırmızılarım  var.  Lys'ten  beyazlarım  var.  Tyrosh'tan  armut</p>
<p class="calibre1">konyağı,  ateş  şarabı,  biber  şarabı,  Myr.  Dumanböğürtleni'nin  solgun  yeşil  nektarları.  Andalish</p>
<p class="calibre1">ekşileri.  Hepsi  burda,  hepsi  burda."  Ufak  tefek.  ince,  yakışıklı  bir  adamdı.  Sarı  saçları  tam  Lys</p>
<p class="calibre1">tarzına  uygun  olarak  kıvrılmış  ve  parfümlenmişti.  Dany  tezgâhın  önünde  duraklayınca  adam  eğildi. </p>
<p class="calibre1">"Khaleesi  tatmak  ister  mi?  Dorne'dan  tatlı  kırmızı  getirdim  leydim.  Eriklerin,  vişnelerin  ve  koyu</p>
<p class="calibre1">meşelerin şarkısını söylüyor. Bir fıçı, bir kadeh, bir yudum? Tadına bir kez bakın, çocuğunuza benim</p>
<p class="calibre1">adımı vereceksiniz." </p>
<p class="calibre1">Dany gülümsedi. "Oğlumun bir adı var ama yine de yaz şarabını tadacağım," dedi Valyria dilinde, </p>
<p class="calibre1">Özgür  Şehirler'de  kullanılan  aksanla.  Aradan  geçen  bunca  zamandan  sonra  kelimeler  diline  garip</p>
<p class="calibre1">gelmişti. "Sadece tadımlık lütfen." </p>
<p class="calibre1">Üstündeki  kıyafetler,  yağlanıp  örülmüş  saçları  ve  güneşte  bronzlamış  cildi  yüzünden  tüccar  onu</p>
<p class="calibre1">Dothraklı  sanmış  olmalıydı.  Konuştuğunda  adam  şaşkınlık  içinde  bakakalmıştı.  "Leydim,  siz... </p>
<p class="calibre1">Tyroshlu... olabilir misiniz?" </p>
<p class="calibre1">"Dilim  Tyroshlu,  kılığım  Dothraklı  ama  ben  Batıdiyar'dan,  Gün  Batımı  Krallıkları'ndanım,"  diye</p>
<p class="calibre1">yanıtladı Dany. </p>
<p class="calibre1">Doreah  öne  çıktı.  "Atlı  adamların  khaleesi'si,  Yedi  Krallık  Prensesi,  Targaryen  Hanedanı'ndan</p>
<p class="calibre1">Daenerys Fırtınadadoğan'la konuşma onuruna nail oldunuz," dedi. </p>
<p class="calibre1">Şarap tüccarı tek dizinin üstüne çöküp başını eğdi, "Prensesim." </p>
<p class="calibre1"><a id="p382"></a>"Kalkın," diye emretti Dany. "Şu bahsettiğiniz şarabı tatmak istiyorum." </p>
<p class="calibre1">Adam kalktı. "Bu Dorne sirkesi bir prensese göre değil. Arbor'dan sek kırmızım var. Taze, nefis. </p>
<p class="calibre1">Lütfen size bir fıçı hediye etmeme izin verin." </p>
<p class="calibre1">Khal Drogo, Özgür Şehirler'e yaptığı ziyaretlerde üstün bir şarap zevki geliştirmişti. Böyle nadir</p>
<p class="calibre1">bir  şarabın  onu  çok  memnun  edeceğini  biliyordu  Dany.  "Beni  onurlandırmış  olursunuz  sör,"  dedi</p>
<p class="calibre1">adama tatlı bir mırıldanmayla. </p>
<p class="calibre1">"Onur  bana  aittir."  Adam  tezgâhın  arkasından  küçük  bir  meşe  fıçı  çıkardı.  Fıçının  üzerinde</p>
<p class="calibre1">yakılarak  işlenmiş  bir  salkım  üzüm  motifi  vardı.  "Redwyne  Hanedanı'nın  arması,"  dedi  adam. </p>
<p class="calibre1">"Arbor'dan. Bundan daha iyi bir şarap yok." </p>
<p class="calibre1">"Khal  Drogo  ile  birlikte  içeceğiz. Aggo,  fıçıyı  tahtırevanıma  götür  lütfen."  Dothraklı  genç  şarap</p>
<p class="calibre1">fıçısını götürürken şarap tüccarının gözleri parlıyordu. </p>
<p class="calibre1">Sör  Jorah'ın,  "Hayır.  Aggo,  fıçıyı  yere  bırak,"  diyen  sesini  duyana  kadar  şövalyenin  geri</p>
<p class="calibre1">döndüğünün farkına varmamıştı Dany. </p>
<p class="calibre1">Aggo, Dany'ye baktı. Dany tereddüt ederek başıyla onayladı. "Sör Jorah, bir terslik mi var?" </p>
<p class="calibre1">"Canım çekti. Şarapçı, aç şu fıçıyı." </p>
<p class="calibre1">Satıcı yüzünü buruşturdu. "Bu şarap khaleesi'ye layık. Sizin zevkinize göre değil sör," dedi. </p>
<p class="calibre1">Sör Jorah tezgâha iyice yanaştı. "Eğer açmazsan fıçıyı kafanda kırıp ben açacağım." Kutsal şehirde</p>
<p class="calibre1">silah taşıyamıyordu ama eklemleri kılla kaplı, güçlü, sert ve büyük elleri yeterince tehlikeliydi. Şarap</p>
<p class="calibre1">tüccarı bir an tereddüt ettikten sonra fıçının tıpa kapağını bir çekiçle kırdı. </p>
<p class="calibre1">"Doldur,"  diye  emretti  Sör  Jorah.  Dany'nin  khas'ından  dört  genç  savaşçı,  çatık  kaşları  ve  koyu</p>
<p class="calibre1">badem gözleriyle şövalyeye bakıyorlardı. </p>
<p class="calibre1">"Böyle zengin bir şarabı nefes aldırmadan içmek bir suç," diye karşılık verdi şarap tüccarı adam. </p>
<p class="calibre1">Çekici hâlâ yerine bırakmamıştı. </p>
<p class="calibre1">Jhogo'nun  eli  kamçısına  gitti  ama  Dany  koluna  dokunarak  delikanlıyı  durdurdu.  "Sör  Jorah'ın</p>
<p class="calibre1">istediğini yapın," dedi. İnsanlar durup onları izlemeye başlamıştı. </p>
<p class="calibre1">Şarap tüccarı sıkıntılı bir ifadeyle Dany'ye baktı ve, "Prenses nasıl emrederse," dedi. Fıçıyı yerden</p>
<p class="calibre1">kaldırmak için çekici bir kenara bıraktı. Yüksük büyüklüğündeki  tatma  kadehlerine  şarap  doldurdu. </p>
<p class="calibre1">Şarabı o kadar özenli boşalttı ki bir damlası bile kadehlerin dışına dökülmedi. </p>
<p class="calibre1">Sör Jorah kadehi kaldırıp kokladı. Yüzü asıktı. </p>
<p class="calibre1">"Güzel, değil mi?" dedi şarap tüccarı. "Meyvenin kokusunu alabiliyor musunuz sör? Arbor esansı. </p>
<p class="calibre1">Şunun tadına bakın ve dilinize değen en zengin, en iyi şarap olmadığını söyleyin lordum." </p>
<p class="calibre1">Sör Jorah kadehi adama uzattı. "Önce siz tadın," dedi. </p>
<p class="calibre1">"Ben mi?" diyerek güldü adam. "Ben bu nadir şarabı içmeye layık biri değilim lordum. Hem, kendi</p>
<p class="calibre1">malını  içen  bir  şarap  tüccarı  zavallıdır."  Gülümsemesi  samimi  gibiydi  ama  Dany  adamın  alnında</p>
<p class="calibre1">biriken ter damlalarını görebiliyordu. </p>
<p class="calibre1">"İçeceksin,"  dedi  Dany  sertçe.  "Kadehi  hemen  kafana  dik  yoksa  Sör  Jorah  bütün  fıçıyı  ağzından</p>
<p class="calibre1">içeri boşaltabilsin diye seni yere yatırmalarını emrederim." </p>
<p class="calibre1">Şarap  satıcısı  omuz  silkti,  kadehe  uzandı...  ama  kadeh  yerine  fıçıyı  kaptı  ve  iki  eliyle  birden</p>
<p class="calibre1">Dany'ye fırlattı. Sör Jorah fıçı çarpmasın diye Dany'yi itti. Şarap fıçısı omzuna çarpıp yere düştü ve</p>
<p class="calibre1">paramparça  oldu.  Dany  tökezleyerek  dengesini  kaybetti.  "Hayır!"  diye  bağırıp  ellerinin  üstüne</p>
<p class="calibre1"><a id="p383"></a>düşmek  için  kollarını  uzattığında  Doreah  onu  yakaladı  ve  geri  itti.  Böylece  karnının  değil</p>
<p class="calibre1">bacaklarının üstüne düştü Dany. </p>
<p class="calibre1">Tüccar  tezgâhın  üstüne  zıplayarak  Aggo'yla  Rakharo'nun  arasından  geçmek  için  hareketlendi. </p>
<p class="calibre1">Quaro,  arakh'ına  uzandı  ama  silahı  belinde  değildi.  Tam  o  anda,  şarap  satıcısı  Quaro'yu  iterek</p>
<p class="calibre1">tezgâhların arasından aşağı doğru koşmaya başladı. Dany, Jhogo'nun kamçısının sesini duydu ve deri</p>
<p class="calibre1">kayışın kıvrılarak tüccarın bacağını yakaladığını gördü. Adam yüzüstü toprağa yuvarlandı. </p>
<p class="calibre1">Bir  düzine  kervan  nöbetçisi  koşarak  geldi. Yanlarında  efendileri  Norvoslu  Tüccar  Kaptan  Byan</p>
<p class="calibre1">Votyris de vardı. Kaptan eski deri gibi cildi ve kulaklarına kadar uzanan bıyıkları olan ufak tefek bir</p>
<p class="calibre1">adamdı.  Tek  kelime  bile  edilmeden  neler  olduğunu  anlamış  gibi  görünüyordu.  Yerdeki  şarap</p>
<p class="calibre1">tüccarını göstererek, "Bu sefil adamı götürün, khal'ı bekleme keyfi yaşasın," diye emretti. İki nöbetçi</p>
<p class="calibre1">tüccarı  ayağa  kaldırdı.  "Bütün  mallarını  da  size  hediye  ediyorum  prenses,"  dedi  Dany'ye. </p>
<p class="calibre1">"Pişmanlığımızın küçük bir göstergesi." </p>
<p class="calibre1">Doreah  ve  Jhiqui,  Dany'nin  ayağa  kalkmasına  yardım  etti.  Kırık  fıçıdan  dökülen  zehirli  şarap</p>
<p class="calibre1">toprağa yayılıyordu. Dany titreyerek, "Nasıl bildiniz?" diye sordu Sör Jorah'a. "Nasıl?" </p>
<p class="calibre1">"Adama  kadehi  uzatana  kadar  bilmiyordum  Khaleesi"  dedi  şövalye.  "Öncesinde  de  İllyrio'nun</p>
<p class="calibre1">mektubunu  okudum.  Korktum."  Gözleri  pazar  yerindeki  yabancıların  yüzlerinde  dolaştı.  "Gelin, </p>
<p class="calibre1">bunları burada konuşmayalım." </p>
<p class="calibre1">Geri  dönerlerken  Dany  ağlamak  üzereydi.  Ağzında  o  çok  iyi  bildiği  tat  vardı:  Korku.  Yıllarca</p>
<p class="calibre1">Viserys'ten korkarak yaşamıştı. Bu ondan da beterdi. Artık sadece kendisi için korkmuyordu, bebeği</p>
<p class="calibre1">de  vardı.  Oğlu  onun  korkusunu  hissetmiş  olmalıydı,  karnının  içinde  huzursuzca  hareket  ediyordu. </p>
<p class="calibre1">Dany  ona  uzanabilmeyi,  dokunabilmeyi,  onu  sakinleştirebilmeyi  istiyordu.  Karnını  okşadı.  "Sen</p>
<p class="calibre1">ejderhanın kanısın küçüğüm," diye fısıldadı tahtırevan sallanarak ilerlerken. "Sen ejderhanın kanısın. </p>
<p class="calibre1">Ejderha korkmaz." </p>
<p class="calibre1">Kapılı küçük tepeciğin altı Dany'nin Vaes Dothrak'taki eviydi. Sör Jorah dışında herkesin gitmesini</p>
<p class="calibre1">emretti. Minderlere uzanırken sordu, "Söyleyin bana, İşgalci miydi?" </p>
<p class="calibre1">"Evet." Şövalye katlanmış bir parşömen çıkardı. "Yargıç İllyrio'dan Viserys'e yazılmış bir mektup. </p>
<p class="calibre1">Robert Baratheon sizin ve ağabeyinizin öldürülmesi karşılığında toprak ve unvan verecekmiş." </p>
<p class="calibre1">"Ağabeyime  mi?"  Hıçkırması  yarı  kahkaha  gibiydi.  "Henüz  haberi  yok  değil  mi?  İşgalci'nin</p>
<p class="calibre1">toprakları  ve  unvanları  Drogo'ya  vermesi  gerekecek."  Bu  sefer  kahkahası  yarı  hıçkırma  gibiydi. </p>
<p class="calibre1">Korumak istermiş gibi kendine sarıldı. "Ve ben, dediniz. Sadece ben mi?" </p>
<p class="calibre1">"Siz ve bebek." </p>
<p class="calibre1">"Hayır. Oğlumu benden alamaz." Ağlamayacaktı. Karar vermişti. Korkuyla titremeyecekti. İşgalci</p>
<p class="calibre1">şimdi  ejderhayı  uyandırdı,  dedi  kendi  kendine...  ve  gözleri,  kadife  yuvalarında  dinlenen  ejderha</p>
<p class="calibre1">yumurtalarına gitti. Üzerlerindeki yeşil, kızıl, altın pulcukların ışıltıları, havada yüzerek yumurtaların</p>
<p class="calibre1">etrafında dönüp duruyordu. Tıpkı bir kralın etrafında dolanan nedimler gibi. </p>
<p class="calibre1">Onu  ele  geçiren  delilik  korkuyla  doğmuş  olmaktan  mı  kaynaklanıyordu? Yoksa  kanında  tuhaf  bir</p>
<p class="calibre1">bilgelik  mi  gömülüydü?  Dany  anlayamıyordu.  Kendi  sesinin,  "Sör  Jorah,  sobayı  yakın,"  dediğini</p>
<p class="calibre1">duydu. </p>
<p class="calibre1">"Khaleesi?" Şövalye ona endişeyle bakıyordu. "Hava çok sıcak. Emin misiniz?" </p>
<p class="calibre1">Daha önce hiç bu kadar emin olmamıştı. "Evet. Biraz üşüdüm. Sobayı yakın." </p>
<p class="calibre1">Şövalye reverans yaptı. "Nasıl emrederseniz." </p>
<p class="calibre1"><a id="p384"></a>Kömürler  tutuştuğunda  Sör  Jorah'ı  gönderdi.  Sadece  yanıp  çatlayacak.  O  kadar  güzel  ki.  Eğer</p>
<p class="calibre1">mahvolursa Sör Jorah bana aptal diyecek. Ama yine de... Ama yine de... </p>
<p class="calibre1">İki eliyle birden taşıdığı yumurtayı ateşin içine koydu ve közlerin ortasına itti. Yumurta ısıyı içtikçe</p>
<p class="calibre1">üzerindeki  pullar  parlıyordu  sanki.  Alevler  küçük  kırmızı  dilleriyle  taşı  yalıyordu.  Diğer  iki</p>
<p class="calibre1">yumurtayı  da  siyah  olanın  yanına,  közlerin  arasına  yerleştirdi.  Sobadan  uzaklaştığında  boğazındaki</p>
<p class="calibre1">nefesi bile titriyordu. </p>
<p class="calibre1">Kömürler  kül  olana  kadar  izledi.  Yükselen  kıvılcımlar  bacadan  dışarı  çıkıp  gitti.  Isı  dalgalar</p>
<p class="calibre1">halinde yumurtaların pürüzsüz yüzeyinde gezindi. Ve hepsi buydu. </p>
<p class="calibre1">Ağabeyin  Rhaegar  son  ejderhaydı,  demişti  Sör  Jorah.  Dany  üzüntüyle  yumurtalara  baktı.  Ne</p>
<p class="calibre1">bekliyordu  ki?  Bunlar  binlerce  yıl  önce  canlıydı  ama  şimdi  güzel  birer  taştı  sadece.  Ejderhalar</p>
<p class="calibre1">çıkmayacaktı. Bir ejderha hava ve ateş demekti. Canlı et demekti, ölü taş değil. </p>
<p class="calibre1">Khal  Drogo  döndüğünde  soba  yine  soğuktu.  Drogo'nun  arkasından  gelen  Cohollo'nun  atına  büyük</p>
<p class="calibre1">beyaz  bir  aslan  yüklenmişti.  Gökyüzünde  yıldızlar  görünmeye  başlamıştı.  Khal  aygırından  aşağı</p>
<p class="calibre1">atladı.  Hrakkar'ın  pençe  darbeleriyle  yaralanmış  bacağını  gösterirken  kahkaha  atıyordu.  "Sana  onun</p>
<p class="calibre1">postundan bir pelerin yaptıracağım ay ışığım," dedi Dany'ye. </p>
<p class="calibre1">Dany o sabah pazarda olanları anlattığında kahkaha kesildi. Khal Drogo sessizliğe gömüldü. </p>
<p class="calibre1">"Bu  zehirci  ilkti  ama  son  olmayacak,"  diye  uyardı  Sör  Jorah.  "Bir  adam  lordluk  unvanı  için  çok</p>
<p class="calibre1">şeyini tehlikeye atabilir." </p>
<p class="calibre1">Drogo  bir  süre  sessizliğini  korudu.  "Bu  zehir  satıcısı  ay  ışığımdan  kaçtı.  Peşinden  koşması  onun</p>
<p class="calibre1">için  daha  iyi  olurdu.  Koşacak.  Jhogo,  Andal  Jorah,  sürümden  hangi  atı  isterseniz  seçin,  sizindir. </p>
<p class="calibre1">Benim  kızılımı  ve  ay  ışığımın  gümüşünü  bırakın,  hangisini  isterseniz  seçin. Yaptıklarınız  için  size</p>
<p class="calibre1">hediyemdir. </p>
<p class="calibre1">Ve Drogo'nun oğlu Rhaego, dünyanın tepesine çıkacak aygır. Onun için de bir hediyem var. Ona, </p>
<p class="calibre1">annesinin  babasına  ait  demir  koltuğu  vereceğim.  Ona  Yedi  Krallık'ı  vereceğim.  Ben,  Drogo,  khal, </p>
<p class="calibre1">bunu yapacağım." </p>
<p class="calibre1">Sesi  yükseldi  ve  gökyüzüne  çıktı.  "Khalasar'ı  alıp  batıya,  dünyanın  bittiği  yere  gideceğim.  Daha</p>
<p class="calibre1">önce  hiçbir  khal'ın  yapmadığını  yapacak,  ahşap  atların  üstünde  tuzlu  kara  denizi  geçeceğim.  Demir</p>
<p class="calibre1">giysili adamları öldürecek, taştan evlerini yerle bir edeceğim. Kadınlarına tecavüz edip çocuklarını</p>
<p class="calibre1">köle yapacağım ve onların kırık dökük tanrılarını Dağların Anası'nın önünde diz çöktürmek için Vaes</p>
<p class="calibre1">Dothrak'a  getireceğim.  Ben,  Bharbo'nun  oğlu  Drogo,  yemin  ediyorum.  Dağların  Anası'nın  önünde, </p>
<p class="calibre1">yukarıdaki yıldızların şahitliğinde, yemin ediyorum." </p>
<p class="calibre1">Drogo'nun  khalasar'ı  iki  gün  sonra  Vaes  Dothrak'tan  ayrıldı.  Güneybatıya  doğru  çılgınca  at</p>
<p class="calibre1">sürüyorlardı. Başlarında kızıl aygırının üstündeki Khal Drogo vardı. Gümüşünün sırtındaki Daenerys</p>
<p class="calibre1">kocasının  yanında  yol  alıyordu.  Şarap  satıcısı  elleri  ve  boynu  prangalanmış  halde,  yalınayak</p>
<p class="calibre1">arkalarında  koşuyordu.  Zincirleri  Dany'nin  gümüşüne  bağlıydı.  Dany  atını  sürdükçe  peşinden</p>
<p class="calibre1">koşuyordu. Çıplak ayak. Tökezleye tökezleye. Ona hiç zarar gelmeyecekti... koşabildiği sürece. </p>
<p class="calibre1"><a id="p385"></a>Catelyn</p>
<p class="calibre1">Sancaklar  net  olarak  göremeyeceği  kadar  uzaktaydı  ama  ancak  Starklar'ın  gri  kadim  kurdu</p>
<p class="calibre1">olabilecek  kar  beyazı  zemin  üzerindeki  koyu  şekil  çöken  sise  rağmen  seçiliyordu.  Catelyn  onları</p>
<p class="calibre1">kendi gözleriyle gördüğünde atının dizginlerini çekti ve başını şükranla öne eğdi. Tanrılar iyiydi. Geç</p>
<p class="calibre1">kalmamıştı. </p>
<p class="calibre1">"Bizim gelişimizi bekliyorlar leydim," dedi Sör Wylis Manderly. "Lord babamın söz verdiği gibi." </p>
<p class="calibre1">"Onları  daha  fazla  bekletmeyelim  sör."  Sör  Brynden  Tully  atını  mahmuzladı  ve  sancaklara  doğru</p>
<p class="calibre1">hızla koşturmaya başladı. Catelyn hemen yanında atını sürüyordu. </p>
<p class="calibre1">Sör Wylis ve kardeşi Sör Wendel, yirmi küsür şövalye, bir o kadar yaver, iki yüz mızraklı süvari, </p>
<p class="calibre1">hürsüvariler, kılıçlı adamlar ve ellerinde uzun oklar, çatallar, mızraklar taşıyan piyadelerden oluşan</p>
<p class="calibre1">yaklaşık bin beş yüz adamın liderliğini yaparak Catelyn'le amcasını takip ediyorlardı. Lord Wyman, </p>
<p class="calibre1">Beyaz Liman'ın savunmasını kontrol etmek için geride kalmıştı. Yaklaşık altmış yaşındaki adam atına</p>
<p class="calibre1">rahatça  binemeyecek  kadar  tıknazlaşmıştı.  Catelyn'in  gemisini  karşıladığında,  "Bir  savaş  daha</p>
<p class="calibre1">göreceğimi  bilseydim  daha  az  yılan  balığı  yerdim,"  demişti  iki  eliyle  karnına  vurarak.  Parmakları</p>
<p class="calibre1">sosis gibi kalındı. "Oğullarım sizi sağ salim oğlunuza götürecek, şüpheniz olmasın." </p>
<p class="calibre1">Oğullarının  ikisi  de  Catelyn'den  büyüktü.  Babalarına  bu  kadar  çok  çekmemiş  olmalarını  dilerdi</p>
<p class="calibre1">Catelyn.  Sör  Wylis'in  de  kendi  atına  binemeyecek  kadar  şişman  olmasına  çok  az  kalmıştı.  Catelyn</p>
<p class="calibre1">daha genç olan Sör Wendel'in gördüğü en şişman adam olduğunu söyleyebilirdi, tabi önce şövalyenin</p>
<p class="calibre1">babası ve ağabeyiyle tanışmasaydı. Wylis sessiz ve resmiydi. Wendel gürültücü ve girişken. İkisinin</p>
<p class="calibre1">de çok gösterişli pala bıyıkları vardı ve kafaları bir bebeğin poposu kadar keldi. Yemek lekeleriyle</p>
<p class="calibre1">mahvolmamış tek kıyafetleri yok gibiydi. Catelyn her iki adamı da yeterince seviyordu. Babalarının</p>
<p class="calibre1">söz verdiği gibi onu Robb'a getirmişlerdi. Gerisi önemli değildi. </p>
<p class="calibre1">Oğlunun doğuya bile gözcüler göndermiş olması Catelyn'i memnun etmişti. Lannisterlar gelecekse</p>
<p class="calibre1">güneyden  geleceklerdi  ama  Robb'un  dikkatli  davranması  iyiydi.  Oğlum  savaşa  giden  bir  ordunun</p>
<p class="calibre1">başında, diye düşündü inanmakta hâlâ zorlanarak. Kışyarı ve Robb için çok endişeleniyordu ama bir</p>
<p class="calibre1">yandan da gurur duyduğunu inkâr edemezdi. Robb sadece bir yıl önce küçük bir çocuktu. Peki şimdi</p>
<p class="calibre1">neydi? Merak ediyordu. </p>
<p class="calibre1">Gözcü süvariler Manderly sancaklarını –mavi yeşil denizden yükselen, elinde üç dişli mızrak tutan</p>
<p class="calibre1">beyaz  bir  balıkadam–  gördüler  ve  dostça  selamladılar.  Catelyn  ve  beraberindekileri  kamp</p>
<p class="calibre1">kurabilecek  kadar  kuru,  yüksek  bir  alana  götürdüler.  Sör  Wylis  adamlarına  dur  emri  verdi  ve</p>
<p class="calibre1">ateşlerin yakıldığından, atların bakımlarının yapıldığından emin olmak için geride kaldı. Sör Wendel</p>
<p class="calibre1">bağlı  bulunduğu  lorda  saygılarını  sunmak  amacıyla  Catelyn  ve  amcasıyla  birlikte  ilerlemeye  devam</p>
<p class="calibre1">etti. </p>
<p class="calibre1">İlerledikleri  zemin  nemli  ve  yumuşaktı.  Dumanlı  bataklık  kömürü  ateşlerinin,  sıra  sıra  atların, </p>
<p class="calibre1">ekmek ve tuzlu et yüklü at arabalarının arasında atlarını sürerlerken hayvanların toynaklarının altında</p>
<p class="calibre1">ezilen toprak hafifçe kayıyordu. Araziden daha yüksekte kalan bir kaya katmanının üstünde, duvarları</p>
<p class="calibre1">gemi  yelkeni  bezinden  yapılmış  bir  lord  çadırının  yanından  geçtiler.  Catelyn  armayı  tanıdı. </p>
<p class="calibre1">Hornwoodlar'ın koyu turuncu zemin üzerindeki kahverengi yaban geyiği. </p>
<p class="calibre1">Catelyn sislerin arasından karşıdaki Moat Cailin kulelerini gördü... ya da kulelerden geri kalanları. </p>
<p class="calibre1">Bir zamanlar Kışyarı'nın duvarları kadar yüksek olan perde duvarların devasa büyüklükteki siyah lav</p>
<p class="calibre1">taşı blokları, oyuncak ahşap küpler gibi devrilmiş, yumuşak çamurlu toprağa gömülmüştü. Bin yıldır</p>
<p class="calibre1"><a id="p386"></a>çürüyen  ahşap  iç  kaleden  geriye,  bir  zamanlar  orada  olduğunu  hatırlatan  bir  kütük  parçası  kalmıştı. </p>
<p class="calibre1">İlk  İnsanlar'ın  büyük  kalesinden  kalanların  hepsi  kırık  dökük  üç  kuleydi...  eğer  hikâyecilerin</p>
<p class="calibre1">anlattıkları doğruysa onlar da yirmi kuleden geri kalanlardı zaten. </p>
<p class="calibre1">Kapı  Kulesi  fena  durumda  değilmiş  gibi  görünüyordu.  Hatta  her  iki  yanında,  yaklaşık  iki  metre</p>
<p class="calibre1">boyundaki eski duvarlar gururla dikiliyordu. Bir zamanlar güney ve batı duvarlarının birleştiği yerde</p>
<p class="calibre1">çamura batmış Ayyaş Kulesi, bir mide dolusu şarabı kusmak üzere olan bir adam gibi öne eğilmişti. </p>
<p class="calibre1">Ve  efsanelerde  söylenildiğine  göre,  ormanın  çocuklarının  denizin  çekicini  istemek  için  isimsiz</p>
<p class="calibre1">tanrıları  çağırdığı  Çocuklar  Kulesi  tacının  yarısını  kaybetmişti.  Devasa  bir  canavar  gelmiş, </p>
<p class="calibre1">tepesindeki ızgaralı siperlerden büyük bir ısırık alıp çamura tükürmüş gibi görünüyordu. Üç kule de</p>
<p class="calibre1">yosun bağladığı için yemyeşildi. Kapı Kulesi'nin kuzey duvarındaki çatlakta, kıvrımlı dalları hayalet</p>
<p class="calibre1">derisinden beyaz örtülerle süslenmiş gibi görünen bir ağaç büyüyordu. </p>
<p class="calibre1">Gözlerinin  önüne  serilen  manzarayı  görünce,  "Tanrılar  merhamet  edin,"  dedi  Sör  Brynden.  "Bu</p>
<p class="calibre1">Moat Cailin mi? Burası olsa olsa..." </p>
<p class="calibre1">"...ölüm  tuzağı  olur,"  diyerek  tamamladı  Catelyn.  "Nasıl  göründüğünü  biliyorum  amca.  İlk</p>
<p class="calibre1">gördüğümde  ben  de  aynı  şeyi  düşünmüştüm  ama  Ned  bu  harabenin  göründüğünden  daha  zorlu</p>
<p class="calibre1">olduğunu söylemişti bana. Bu üç kule her yönden gelen bütün yollara hâkim ve düşmanlar ilerlemek</p>
<p class="calibre1">için aralarından geçmek mecburiyetinde. Bataklığı geçmenin bir yolu yok. Batıran kumlar, içe çeken</p>
<p class="calibre1">çukurlar ve yılanlarla dolu. Kulelere saldırmak isteyen bir ordu bel hizasına kadar kara çamurla ve</p>
<p class="calibre1">aslan kertenkeleleriyle dolu hendeği geçmek ve yosun yüzünden iyice kayganlaşmış duvarları aşmak</p>
<p class="calibre1">zorunda. Diğer kulelerden atılan ateşli oklarla da mücadele etmeleri gerek." Zalimce gülümsedi. "Ve</p>
<p class="calibre1">gece olduğunda güneyli kanına susamış acımasız hayaletlerin ortaya çıktığı da söylenir." </p>
<p class="calibre1">Sör Brynden kıkırdadı, "Hatırlat da buralarda fazla oyalanmayayım," dedi. "Son baktığımda ben de</p>
<p class="calibre1">bir güneyliydim." </p>
<p class="calibre1">Üç  kulenin  tepesine  de  sancak  direkleri  dikilmişti.  Ayyaş  Kulesi'nde  Karstarklar'ın  güneş  ışıklı</p>
<p class="calibre1">sancağı,  Starklar'ın  kadim  kurdunun  altında  dalgalanıyordu.  Çocuklar  Kulesi'ne  İri  Jon'un  zincirlere</p>
<p class="calibre1">bağlı dev adamı asılmıştı. Kapı Kulesi'nde Stark sancağı tek başına duruyordu. Robb bu kuledeydi. </p>
<p class="calibre1">Catelyn, Sör Brynden ve Sör Wendel'le birlikte, yeşil siyah çamurlarla kaplı arazi üstüne kütük ve taş</p>
<p class="calibre1">yerleştirerek yapılmış yolda dikkatlice at sürerek kuleye doğru ilerledi. </p>
<p class="calibre1">Oğlunu  bataklık  kömürü  yakılan  isli  bir  şöminenin  olduğu  esintili  salonda,  babasının  sancak</p>
<p class="calibre1">beyleriyle kuşatılmış halde buldu. Robb hararetli bir şekilde İri Jon ve Roose Bolton'la konuşuyordu. </p>
<p class="calibre1">Oturduğu  büyük  taş  masanın  üstü  yığın  yığın  haritalarla,  kâğıtlarla  kaplıydı.  Annesinin  geldiğini</p>
<p class="calibre1">görmemişti  bile...  ama  kurdu  fark  etmişti.  Gri  canavar  şöminenin  karşısında  uzanıyordu.  Catelyn</p>
<p class="calibre1">salona  girdiğinde  kafasını  çevirdi  ve  altın  gözleri  Catelyn'in  gözlerini  buldu.  Lordlar  sırayla  sustu. </p>
<p class="calibre1">Robb  bu  ani  sessizlik  yüzünden  başını  kâğıtlardan  kaldırdığında  onu  gördü.  "Anne?"  dedi  duygusal</p>
<p class="calibre1">bir ses tonuyla. </p>
<p class="calibre1">Catelyn oğluna koşmak, güzel alnını öpmek, zarar gelmesini engellemek için onu sıkı sıkı kollarının</p>
<p class="calibre1">arasına  alıp  saklamak  istedi...  ama  burada,  lordlarının  gözü  önünde  yapmaması  gerekirdi.  Artık</p>
<p class="calibre1">yetişkin bir erkek rolüne soyunmuştu ve Catelyn bunu ondan alamazdı. Masa niyetine kullandıkları lav</p>
<p class="calibre1">taşı tabakasının diğer ucunda durdu. Ulu kurt ayağa kalktı, yavaş adımlarla yanına geldi. Bir kurttan</p>
<p class="calibre1">çok daha iri görünüyordu. Boz Rüzgâr ellerini koklarken, "Sakal bırakmışsın," dedi Robb'a, Catelyn. </p>
<p class="calibre1">Robb  utanmış  gibi  sakallı  çenesini  ovuşturdu.  "Evet,"  dedi.  Çenesindeki  tüyler  saçlarından  daha</p>
<p class="calibre1">kızıldı. </p>
<p class="calibre1">"Beğendim,"  dedi  Catelyn.  Nazikçe  kurdun  kafasını  okşadı.  "Kardeşim  Edmure'a  benzemişsin." </p>
<p class="calibre1"><a id="p387"></a>Boz Rüzgâr oyun oynar gibi hafifçe parmaklarını dişledi ve ateşin karşısındaki yerine geri döndü. </p>
<p class="calibre1">Ulu  kurdun  ardından  selamlamak,  saygılarını  sunmak,  önünde  diz  çöküp  elini  alnına  koymak  için</p>
<p class="calibre1">Catelyn'e  doğru  ilk  hareketlenen  Sör  Helman  Tallhart  oldu.  "Leydi  Catelyn,  her  zamanki  gibi  çok</p>
<p class="calibre1">güzelsiniz.  Zor  zamanlarda  görmekten  mutluluk  duyulacak  bir  yüz."  Hemen  arkasından  Gloverlar</p>
<p class="calibre1">geldi.  Galbart,  Robett,  İri  Jon  Umber  ve  diğerleri  birer  birer  Catelyn'e  saygılarını  sundu.  Theon</p>
<p class="calibre1">Greyjoy sonuncularıydı. "Sizi burada görmeyi beklemiyordum leydim," dedi diz çökerken. </p>
<p class="calibre1">"Ben  de  buraya  gelmeyi  düşünmüyordum,"  diyerek  cevap  verdi  Catelyn.  "Beyaz  Liman'a</p>
<p class="calibre1">vardığımda  Lord  Wyman'dan,  Robb'un  sancak  beylerini  çağırdığını  öğrenene  kadar  gelmek  gibi  bir</p>
<p class="calibre1">niyetim yoktu. Oğlunu tanıyorsunuz, Lord Wendel." Wendel Manderly bir adım öne çıktı ve göbeğinin</p>
<p class="calibre1">izin verdiği kadar derin bir reverans yaptı. "Ve benim hizmetime girmek için kız kardeşim Lysa'nın</p>
<p class="calibre1">yanındaki görevinden ayrılan amcam Sör Brynden Tully." </p>
<p class="calibre1">"Karabalık," dedi Robb. "Bize katıldığınız için teşekkür ederim sör. Sizin cesaretinizde adamlara</p>
<p class="calibre1">ihtiyacımız var. Sör Rodrik de seninle birlikte mi anne? Onu özledim." </p>
<p class="calibre1">"Sör  Rodrik,  Beyaz  Liman'dan  kuzeye  devam  etti.  Onu  Kale  Kumandanı  ilan  ettim  ve  biz  dönene</p>
<p class="calibre1">kadar  Kışyarı'nın  sorumluluğunu  ona  bıraktım.  Üstat  Luwin  önemli  bir  danışman  ama  savaş</p>
<p class="calibre1">sanatlarında deneyimli değil." </p>
<p class="calibre1">"Bu  konuda  bir  endişeniz  olmasın  Leydi  Stark,"  dedi  İri  Jon  kalın  sesiyle.  "Kışyarı  güvende. </p>
<p class="calibre1">Kılıçlarımızı  Tywin  Lannister'ın,  çok  affedersiniz,  bir  tarafına  sokacağız  ve  ardından  Ned'i  almak</p>
<p class="calibre1">için Kızıl Kale'ye gideceğiz." </p>
<p class="calibre1">"Leydim, müsaade ederseniz bir sorum olacak," dedi Dehşet Kalesi Lordu Roose Bolton. Çok hafif</p>
<p class="calibre1">bir sesle konuşmuştu ama buna rağmen diğer bütün adamlar susup onu dinlemeye başlamıştı. Gözleri</p>
<p class="calibre1">renksiz  denecek  kadar  soluktu,  rahatsız  edici  bir  görüntüsü  vardı.  "Lord  Tywin'in  oğlunu  tutsak</p>
<p class="calibre1">aldığınızı öğrendik. Onu da yanınızda getirdiniz mi? Öyle bir rehineden faydalanabiliriz." </p>
<p class="calibre1">"Tyrion  Lannister  tutsağımdı  ama  artık  değil,"  demek  zorunda  kaldı  Catelyn.  Bu  haber  şaşkınlık</p>
<p class="calibre1">dolu mırıltılardan oluşan bir gürültüyle karşılandı. "Lordlarım, ben de bu durumdan en az sizin kadar</p>
<p class="calibre1">rahatsızım. Aptal kız kardeşimin de yardımıyla tanrılar onun özgür bir adam olmasına karar verdi." </p>
<p class="calibre1">Kız  kardeşine  duyduğu  tiksintiyi  böylesine  açık  etmemesi  gerektiğini  biliyordu  ama  Kartal</p>
<p class="calibre1">Yuvası'ndan ayrılışı tatsız olmuştu. Lord Robert'ı himayesine alıp birkaç yıl için Kışyarı'na götürmeyi</p>
<p class="calibre1">teklif  etmişti.  Diğer  çocuklarla  birlikte  olmanın  ona  iyi  geleceğini  söyleme  cesaretini  göstermişti. </p>
<p class="calibre1">Lysa'nın  öfkesine  şahit  olmak  korkutucuydu.  "İstersen  kardeşim  ol,  oğlumu  benden  çalmaya</p>
<p class="calibre1">kalkışırsan burayı Ay Kapısı'ndan terk edersin." Bundan sonra söylenecek hiçbir şey kalmamıştı. </p>
<p class="calibre1">Lordlar  daha  fazla  soru  sormak  için  sabırsızlanıyorlardı  ama  Catelyn  elini  kaldırdı.  "Daha  sonra</p>
<p class="calibre1">bol  bol  konuşacağız  ama  şimdi  yol  yorgunuyum.  Oğlumla  yalnız  konuşmak  istiyorum.  Beni  mazur</p>
<p class="calibre1">göreceğinizden eminim lordlarım." Adamlara bir seçenek bırakmamıştı. Lord Homwood başı çekti ve</p>
<p class="calibre1">bütün  sancak  beyleri  kalkıp  reverans  yaparak  salondan  ayrıldılar.  "Sen  de  Theon,"  dedi  Greyjoy'un</p>
<p class="calibre1">oyalandığını görünce. Greyjoy gülümsedi ve çıktı. </p>
<p class="calibre1">Masada peynir ve bira vardı. Catelyn bir kupa doldurdu, bir yudum aldı, oturdu ve oğluna bakmaya</p>
<p class="calibre1">başladı. Son gördüğü halinden daha uzundu. Sakalları yaşından büyük görünmesine sebep oluyordu. </p>
<p class="calibre1">"Edmure ilk kez sakal bıraktığında on altı yaşındaydı," dedi. </p>
<p class="calibre1">"Ben de çok yakında on altı oluyorum," diye karşılık verdi Robb. </p>
<p class="calibre1">"Ama şu an on beşsin ve bir orduyu yönetiyorsun. Neden korktuğumu anlayabiliyor musun Robb?" </p>
<p class="calibre1">Gözlerinde inatçı bir bakış belirdi. "Başka kimse yoktu." </p>
<p class="calibre1"><a id="p388"></a>"Kimse yok muydu?" dedi Catelyn. "Az önce bu salonda gördüğüm adamlar kimdi? Roose Bolton, </p>
<p class="calibre1">Rickard  Karstark,  Galbart,  Robert  Glover,  İri  Jon,  Helman  Tallhart...  Onlardan  herhangi  birine</p>
<p class="calibre1">kumandanlık  verebilirdin.  Tanrılar  aşkına,  Theon  Greyjoy'u  bile  gönderebilirdin,  benim  tercihim</p>
<p class="calibre1">olmamasına rağmen." </p>
<p class="calibre1">"Onlar Stark değil," dedi Robb. </p>
<p class="calibre1">"Ama  onlar  yetişkin  birer  erkek  Robb.  Savaş  görmüş  insanlar.  Sen  daha  bir  yıl  öncesine  kadar</p>
<p class="calibre1">tahta kılıç savuruyordun." </p>
<p class="calibre1">Oğlunun gözlerinde parlayan öfkeyi gördü ama öfke yandığı hızla söndü ve bir anda yine o küçük</p>
<p class="calibre1">çocuk oldu. "Biliyorum," dedi kabul etmiş bir ses tonuyla. "Beni... Kışyarı'na geri mi gönderiyorsun?" </p>
<p class="calibre1">Catelyn  içini  çekti.  "Göndermeliyim. Asla  ayrılmaman  gerekirdi  ama  gönderemem. Artık  olmaz. </p>
<p class="calibre1">Çok yol aldın. Sen bir gün bu adamların lordu olacaksın. Şimdi seni, akşam yemeği yemeden odasına</p>
<p class="calibre1">gitme  cezası  almış  küçük  bir  çocuk  gibi  geri  gönderirsem,  o  gün  geldiğinde  bunu  hatırlayacak  ve</p>
<p class="calibre1">kahkaha  atacaklar.  Sana  saygı  duymaları,  hatta  senden  korkmaları  gereken  gün  gelecek.  Kahkaha</p>
<p class="calibre1">korkunun ilacıdır. Senin güvende olmanı istememe rağmen sana bu kötülüğü yapmayacağım." </p>
<p class="calibre1">"Teşekkür ederim anne," dedi Robb. Sesinin resmi tonu hissettiği rahatlamayı gizleyemiyordu. </p>
<p class="calibre1">Catelyn uzandı ve oğlunun saçına dokundu. "Sen benim ilk çocuğumsun Robb. Sana bakıyorum ve</p>
<p class="calibre1">kıpkırmızı bir suratla, ağlayarak dünyaya geldiğin günü hatırlıyorum." </p>
<p class="calibre1">Robb ayağa kalktı ve şömineye doğru yürüdü. Catelyn'in dokunuşundan rahatsız olduğu açıktı. Boz</p>
<p class="calibre1">Rüzgâr başını oğlanın bacaklarına sürttü. "Babamı... biliyor musun?" </p>
<p class="calibre1">"Evet."  Robert'ın  ölümü  ve  Ned'in  zindana  atılmasıyla  ilgili  aldığı  haberler  Catelyn'i  ölümüne</p>
<p class="calibre1">korkutmuştu ama oğlunun bunu görmesine izin veremezdi. "Beyaz Liman'a çıktığımda Lord Manderly</p>
<p class="calibre1">söyledi. Kardeşlerinden bir haber aldın mı?" </p>
<p class="calibre1">"Bir  mektup  geldi,"  dedi  Robb  ulu  kurdun  boynunu  okşayarak.  "Senin  için  de  bir  mektup  vardı." </p>
<p class="calibre1">Masaya gitti, kâğıt ve harita yığınlarının arasında bulduğu buruşturulmuş bir parşömenle geri döndü. </p>
<p class="calibre1">"Bu bana yazdığı mektup. Seninkini getirmek aklıma gelmedi." </p>
<p class="calibre1">Robb'un ses tonundaki tuhaflık Catelyn'i rahatsız etmişti. Kâğıdı düzeltti ve mektubu okudu. Merakı</p>
<p class="calibre1">önce öfkeye, ardından korkuya dönüştü. "Bu Cersei'nin mektubu, kız kardeşinin değil," dedi okumayı</p>
<p class="calibre1">bitirince. "Gerçek mesaj Sansa'nın yazmadıklarında saklı. Bütün mektup Lannisterlar'ın ona ne kadar</p>
<p class="calibre1">iyi  ve  nazik  davrandıklarıyla  ilgili...  ben  tehdidin  sesini  tanırım,  fısıltıyla  konuşsa  bile.  Sansa'yı</p>
<p class="calibre1">rehine olarak tutuyorlar ve bırakmaya niyetli değiller." </p>
<p class="calibre1">"Arya'dan bahsetmiyor bile," dedi Robb kederle. </p>
<p class="calibre1">"Hayır," diye karşılık verdi Catelyn. Bunun ne anlama gelebileceğini düşünmek istemiyordu. Şimdi</p>
<p class="calibre1">değil, burada değil. </p>
<p class="calibre1">"Umuyordum ki... cüce hâlâ sende olsaydı rehine değiş tokuşu..." Robb, Sansa'nın mektubunu aldı</p>
<p class="calibre1">ve  buruşturdu.  Kâğıdın  görüntüsünden  bunu  ilk  kez  yapmadığı  anlaşılıyordu.  "Kartal  Yuvası'ndan</p>
<p class="calibre1">haber var mı? Lysa teyzeme bir mektup yazıp yardım istedim. Lord Arryn'ın sancak beylerini çağırdı</p>
<p class="calibre1">mı? Vadi'nin şövalyeleri gelip bize katılacak mı?" </p>
<p class="calibre1">"Sadece  biri.  En  iyi  olanları.  Amcam...  ama  Brynden  Karabalık  önce  bir  Tully  elbette.  Kız</p>
<p class="calibre1">kardeşimin Kanlı Kapı'nın ötesine geçmeye niyeti yok." </p>
<p class="calibre1">Bu  haber  Robb'un  hiç  hoşuna  gitmedi.  "Anne,  biz  ne  yapacağız?  Bütün  bu  orduyu  bir  araya</p>
<p class="calibre1">topladım.  On  sekiz  bin  adam  ama  hâlâ...  emin  olamıyorum."  Gözleri  parlayarak  annesine  baktı.  O</p>
<p class="calibre1"><a id="p389"></a>gururlu  genç  lord  bir  anda  kaybolmuş,  yerine  bir  çocuk  gelmişti,  çare  için  annesine  sarılan  on  beş</p>
<p class="calibre1">yaşında bir çocuk... </p>
<p class="calibre1">Bu iyi değildi. </p>
<p class="calibre1">"Bu kadar çok korktuğun nedir Robb?" diye sordu Catelyn şefkatle. </p>
<p class="calibre1">"Ben..."  İlk  damla  gözyaşını  saklamak  için  kafasını  diğer  tarafa  çevirdi.  "İlerlesek...  kazansak</p>
<p class="calibre1">bile... Sansa ve babam Lannisterlar'ın elinde. Onları öldürecekler. Öyle değil mi?" </p>
<p class="calibre1">"Böyle düşünmemizi istiyorlar." </p>
<p class="calibre1">"Blöf yaptıklarını mı düşünüyorsun?" </p>
<p class="calibre1">"Bilmiyorum Robb. Bildiğim tek şey artık seçeneğinin olmadığı. Kral Toprakları'na gidip bağlılık</p>
<p class="calibre1">yemini  edersen  oradan  asla  ayrılamazsın.  Kuyruğunu  bacaklarının  arasına  sıkıştırıp  Kışyarı'na  geri</p>
<p class="calibre1">dönersen lordların sana olan saygısını kaybedersin. Bazıları Lannisterlar'a bile katılabilir. O zaman</p>
<p class="calibre1">kraliçeyi  korkutan  çok  az  şey  kalır  ve  tutsaklarına  her  istediğini  yapabilir.  En  iyi  seçeneğimiz,  tek</p>
<p class="calibre1">gerçek  seçeneğimiz  düşmanı  savaş  meydanında  yenmek.  Lord  Tywin'i  ya  da  Kral  Katili'ni  ele</p>
<p class="calibre1">geçirebilirsek  bir  rehine  değiş  tokuşu  söz  konusu  olur  ama  meselenin  özü  bu  değil. Yeterince  güç</p>
<p class="calibre1">sahibi  olduğun  sürece  senden  korkacaklar  ve  babanla  kız  kardeşin  güvende  olacak.  Cersei  savaşın</p>
<p class="calibre1">kendi aleyhine ilerlemesi ihtimaline karşı onları sağ tutacak kadar zeki bir kadın." </p>
<p class="calibre1">"Ya savaş onun aleyhine ilerlemezse anne?" diye sordu Robb. "Ya bizim aleyhimize olursa?" </p>
<p class="calibre1">Catelyn oğlunun elini tuttu. "Robb, senin için gerçeği yumuşatmaya çalışmayacağım. Kaybedersek</p>
<p class="calibre1">hiçbirimiz  için  bir  şans  kalmayacak.  Casterly  Kayası'nın  kalbinde  taştan  başka  bir  şey  olmadığı</p>
<p class="calibre1">söylenir. Rhaegar'ın çocuklarının kaderini hatırla." </p>
<p class="calibre1">Genç  oğlunun  gözlerindeki  korkuyu  gördü.  Ama  o  gözlerde  metanet  de  vardı.  "Öyleyse  mağlup</p>
<p class="calibre1">olmayacağım," diye yemin etti. </p>
<p class="calibre1">"Nehir  topraklarındaki  çatışmalar  hakkında  bildiklerini  anlat  bana,"  dedi  Catelyn.  Oğlunun</p>
<p class="calibre1">gerçekten hazır olup olmadığını öğrenmek zorundaydı. </p>
<p class="calibre1">"On beş günden daha az bir zaman önce, Altın Diş'in aşağısındaki tepelerde bir çatışma oldu," dedi</p>
<p class="calibre1">Robb.  "Edmure  dayım  geçidi  tutmaları  için  Lord  Piper  ve  Lord  Vance'i  gönderdi  ama  Kral  Katili</p>
<p class="calibre1">tepelerine binip onları bozguna uğratmış. Lord Vance öldürülmüş. Son aldığımız haberlere göre Lord</p>
<p class="calibre1">Piper  amcama  ve  diğer  sancak  beylerine  katılmak  için  Nehirova'ya  doğru  kaçıyor  ama  Kral  Katili</p>
<p class="calibre1">peşinde. En kötü haber bu değil. Geçitte mücadele devam ettiği sırada Lord Tywin ikinci Lannister</p>
<p class="calibre1">ordusunu güneyden dolaştırarak getiriyormuş. Jaime'nin komutasındakinden daha büyük bir ordu. </p>
<p class="calibre1">Babam  bunu  biliyor  olmalıydı,  çünkü  orduyu  karşılamak  üzere  kralın  sancağı  altında  yürüyen</p>
<p class="calibre1">adamlar  yollamış.  Bir  Güney  Lordu'na,  Lord  Erik  ya  da  Lord  Derik  gibi  bir  adı  var,  emir  vermiş. </p>
<p class="calibre1">Lord,  Sör  Raymun  Darry,  birkaç  şövalye  ve  babamın  kendi  muhafızlarından  bir  grup  adamla  yola</p>
<p class="calibre1">çıkmış  ama  her  şey  bir  tuzaktan  ibaretmiş.  Lord  Derik,  Kızıl  Çatal'ı  geçer  geçmez  Lannisterlar</p>
<p class="calibre1">tepelerine  binmiş.  Kralın  sancağı  parçalanmış.  Şarlatan  Kasabası'na  doğru  geri  çekilmeye</p>
<p class="calibre1">çalıştıklarında  Gregor  Clegane  onları  arkadan  sıkıştırmış.  Lord  Derik  ve  birkaç  kişi  daha  kaçmış</p>
<p class="calibre1">olabilir  ama  Sör  Raymun'ın  ve  Kışyarı'ndan  adamlarımızın  öldürüldüğü  kesin.  Lord  Tywin'in  Kral</p>
<p class="calibre1">Yolu'nu kapattığı ve şu anda Harrenhal üstünden kuzeye doğru ilerlediği söyleniyor. Önüne çıkan her</p>
<p class="calibre1">yeri yakıp yıkıyormuş." </p>
<p class="calibre1">Zalim  ve  daha  da  zalimleşiyor,  diye  düşündü  Catelyn.  Durum  tahmin  ettiğinden  daha  kötüydü. </p>
<p class="calibre1">"Onunla burada karşı karşıya gelmeyi mi düşünüyorsun?" </p>
<p class="calibre1"><a id="p390"></a>"Eğer  buralara  kadar  gelirse  evet  ama  kimse  geleceğini  düşünmüyor.  Babamın  Bozsu</p>
<p class="calibre1">Gözcüsü'ndeki  dostu  Howland  Reed'e  haber  yolladım.  Eğer  Lannisterlar  Boğaz'a  çıkarsa,  adalılar</p>
<p class="calibre1">yolun  her  adımında  onları  kılıçtan  geçirecek  ama  Lord  Galbart  Glover,  Lord  Tywin'in  bunu</p>
<p class="calibre1">yapmayacak kadar akıllı olduğunu söylüyor. Roose Bolton da onunla aynı fikirde. Lord Tywin'in Üç</p>
<p class="calibre1">Dişli  Mızrak'a  yakın  kalacağını  ve  Nehirova  tek  başına  kalana  kadar  Nehir  lordlarının  kalelerini</p>
<p class="calibre1">teker  teker  alacağını  düşünüyorlar.  Onunla  karşılaşmak  için  güneye  doğru  ilerlemeliyiz."  Robb'un</p>
<p class="calibre1">anlattıkları Catelyn'i kemiklerine kadar titretmişti. On beş yaşında bir çocuğun, Lord Tywin ve Jaime</p>
<p class="calibre1">Lannister gibi tecrübeli kumandanlara karşı ne kadar şansı olabilirdi ki? "Güneye gitmek akıllıca olur</p>
<p class="calibre1">mu?  Burada  gayet  sağlam  duruyorsunuz.  Eski  zamanlarda  Moat  Cailin'de  konuşlanan  Kuzey</p>
<p class="calibre1">Kralları'nın, kendi kuvvetlerinden on kat kalabalık orduları kolayca yenilgiye uğratabildiği söylenir." </p>
<p class="calibre1">"Evet  ama  erzağımız  ve  malzemelerimiz  azalıyor.  Burası  yaşaması  kolay  bir  arazi  değil.  Lord</p>
<p class="calibre1">Manderly'nin bize katılmasını bekliyorduk. Şimdi oğulları geldiğine göre ilerlememiz gerek." </p>
<p class="calibre1">Sancak  beylerinin,  oğlunun  sesiyle  konuştuğunu  fark  etmişti.  Bu  lordların  pek  çoğunu  Ned'le</p>
<p class="calibre1">birlikte defalarca Kışyarı'nda sofrasında ağırlamıştı. Her birinin ne çeşit adamlar olduğunu biliyordu. </p>
<p class="calibre1">Robb'un bilip bilmediğini merak etti. </p>
<p class="calibre1">Yine de söylediklerinde mantık vardı. Oğlunun topladığı bu ordu Özgür Şehirler'deki sabit ordular</p>
<p class="calibre1">ya da maaşlı muhafızlardan kurulmuş birlikler gibi değildi. Çoğu sıradan halkın içinden gelen küçük</p>
<p class="calibre1">çiftçiler, balıkçılar, hayvancılar, işçiler, dericiler, hancı çocukları ve tüccarlardı. Aralarında paralı</p>
<p class="calibre1">askerler ve yağma peşinde olan hürsüvariler de vardı. Lordları onları çağırdığında gelirlerdi... ama</p>
<p class="calibre1">sonsuza dek kalmazlardı. "İlerlemek iyi," dedi oğluna. "Ama nereye? Ne amaçla? Planın ne?" </p>
<p class="calibre1">Robb  tereddüt  etti.  "İri  Jon,  Lord  Tywin'in  önüne  çıkarak  onu  şaşırtmamız  gerektiğine  inanıyor. </p>
<p class="calibre1">Ama  Gloverler  ve  Karstarklar  daha  sakin  davranıp  Tywin'in  ordusuyla  karşılaşmadan  Nehirova'ya</p>
<p class="calibre1">giderek Kral Katili'ne karşı Sör Edmure dayımın ordusuyla birleşmemiz gerektiğini düşünüyor." Elini</p>
<p class="calibre1">darmadağın  kızıl  saçlarının  arasında  gezdirdi.  Mutsuz  görünüyordu.  "Ama  Nehirova'ya</p>
<p class="calibre1">vardığımızda... emin değilim." </p>
<p class="calibre1">"Emin ol," dedi Catelyn oğluna. "Ya da eve dönüp tahta kılıcını yeniden eline al. Roose Bolton ve</p>
<p class="calibre1">Rickard Karstark gibi adamların önünde kararsız görünemezsin. Hata yapma Robb. Bu adamlar senin</p>
<p class="calibre1">sancak beylerin, arkadaşların değil. Kendini kumandan ilan ettin. Komuta et." </p>
<p class="calibre1">Robb  duyduklarını  anlayamıyormuş  gibi  şaşkın  bir  ifadeyle  annesine  baktı.  "Dediğin  gibi  olacak</p>
<p class="calibre1">anne." </p>
<p class="calibre1">"Sana tekrar soruyorum. Planın ne?" </p>
<p class="calibre1">Robb  harita  yığınının  arasından  renkleri  solmuş  ve  çiziklerle  dolu  eski  bir  deri  parçası  aldı. </p>
<p class="calibre1">Derinin  bir  ucu  sürekli  kıvrılmaktan  dolayı  havaya  kalktı.  Robb  hançerini  yukarı  kalkan  köşenin</p>
<p class="calibre1">üstüne  koydu.  "Her  iki  planın  da  kendine  göre  akıllıca  olan  tarafları  var  ama...  bak,  Lord  Tywin'in</p>
<p class="calibre1">ordusunun etrafından dolaşmayı denersek onun ve Kral Katili'nin ordusunun arasında sıkışma riskimiz</p>
<p class="calibre1">var ve ona saldırırsak... aldığım raporlara göre o benden daha fazla adama ve zırhlı ata sahip. İri Jon, </p>
<p class="calibre1">eğer arkadan saldırırsak bunun sorun yaratmayacağı görüşünde. Ama bana sorarsan Tywin Lannister</p>
<p class="calibre1">gibi çok zaferler kazanmış bir adamı şaşırtmak o kadar kolay değil." </p>
<p class="calibre1">"Güzel," dedi Catelyn. Haritanın üstüne eğilmiş oğlunun sesinde Ned'in yankılarını duyabiliyordu. </p>
<p class="calibre1">"Anlatmaya devam et." </p>
<p class="calibre1">"Ben, Moat Cailin'de çoğu okçu küçük bir kuvvet bırakıp geçide ilerlemeyi tercih ederim. Boğaz'ın</p>
<p class="calibre1">aşağısına vardığımızda orduyu ikiye bölerim. Piyadeler, Kral Yolu'ndan aşağı doğru devam ederken</p>
<p class="calibre1"><a id="p391"></a>süvariler,  Yeşil  Çatal'ı,  İkizler'den  geçer."  Haritadaki  bir  noktayı  işaret  etti.  "Lord  Tywin  güneye geldiğimizi  haber  alınca  ana  ordumuzu  karşılamak  için  kuzeye  doğru  ilerleyecektir.  Böylece</p>
<p class="calibre1">süvarilerimiz Nehirova'nın batı yakasına rahatça iner." Robb oturup arkasına yaslandı. Gülümsemeye</p>
<p class="calibre1">cesaret edemiyordu ama annesinin övgüsünü bekler gibi bir hali vardı. </p>
<p class="calibre1">Catelyn kaşlarını çatarak haritaya eğildi. "İkiye böldüğün ordunun arasına nehri koyuyorsun." </p>
<p class="calibre1">"Ve  aynı  nehri  Jaime  Lannister'la  Lord  Tywin'in  arasına  da  koyuyorum,"  dedi  Robb  hevesle. </p>
<p class="calibre1">Sonunda gülümsedi. "Yeşil Çatal'ın üstünde Robert'ın tacı kazandığı yakut geçidinin aşağısında başka</p>
<p class="calibre1">geçit  yok.  Ta  İkizler'e  kadar.  Oradaki  köprü  Lord  Frey'in  kontrolünde.  Lord  Frey,  babanın  sancak</p>
<p class="calibre1">beyi, öyle değil mi?" </p>
<p class="calibre1">Merhum Lord Frey, diye düşündü Catelyn. "Evet öyle," dedi. "Ama babam ona hiç güvenmezdi ve</p>
<p class="calibre1">senin de güvenmemeni tavsiye ederim." </p>
<p class="calibre1">"Güvenmem," diye söz verdi Robb. "Peki, ne düşünüyorsun?" </p>
<p class="calibre1">Catelyn kendine rağmen etkilenmişti. Bir Tully gibi görünüyor ama hâlâ babasının oğlu. Ned onu</p>
<p class="calibre1">iyi yetiştirmiş, diyordu içinden. "Sen hangi kuvvetin başında olacaksın?" </p>
<p class="calibre1">"Atlıların," diye cevap verdi bir çırpıda. Yine tıpkı babası gibi. Ned de en tehlikeli görevi kendisi</p>
<p class="calibre1">üstlenirdi. </p>
<p class="calibre1">"Ya piyadeler?" </p>
<p class="calibre1">"İri  Jon,  Lord  Tywin'i  ezip  geçmemiz  gerektiğini  söyleyip  duruyor.  Bu  onuru  ona  bırakacağım</p>
<p class="calibre1">sanırım." </p>
<p class="calibre1">Bu ilk hatalı adımı olurdu. Catelyn oğlunun gururunu incitmeden bunu nasıl söyleyebilirdi? "Baban, </p>
<p class="calibre1">İri Jon'un tanıdığı en korkusuz adam olduğunu söylemişti bir zamanlar." </p>
<p class="calibre1">Robb sırıttı. "Boz Rüzgâr iki parmağını koparttı ve adam kahkaha attı. Yani benimle aynı fikirde</p>
<p class="calibre1">misin?" </p>
<p class="calibre1">"Baban korkusuz bir adam değildir," dedi Catelyn. "O cesurdur. İkisi aynı anlama gelmez." </p>
<p class="calibre1">Robb  bir  an  düşündü.  "Lord  Tywin  ve  Kışyarı  arasındaki  tek  şey,  doğu  kuvveti  olacak,"  dedi</p>
<p class="calibre1">düşünceli bir halde. "Onlar ve burada, Moat'ta bırakacağım okçular. Bu durumda korkusuz bir adama</p>
<p class="calibre1">ihtiyacım yok, değil mi?" </p>
<p class="calibre1">"Hayır. Korkusuz birinden çok, soğukkanlı ve feraset sahibi birine ihtiyacın var bence." </p>
<p class="calibre1">"Roose Bolton," dedi bir çırpıda. "O adam beni korkutuyor." </p>
<p class="calibre1">"O halde dua edelim de Tywin Lannister'ı da korkutsun." </p>
<p class="calibre1">Robb  başıyla  onayladı  ve  haritayı  katladı.  "Gerekli  emirleri  vereceğim  ve  seni  Kışyarı'na</p>
<p class="calibre1">götürecek muhafızları ayarlayacağım." </p>
<p class="calibre1">Catelyn  hem  Ned  hem  de  inatçı  bir  cesarete  sahip  oğlu  için  güçlü  olmaya  zorlamıştı  kendini. </p>
<p class="calibre1">Umutsuzluğu  ve  korkuyu  giymek  istemediği  elbiselermiş  gibi  bir  kenara  bırakmıştı...  ama  şimdi</p>
<p class="calibre1">görüyordu ki elbiseler çoktan üstüne geçirilmişti. </p>
<p class="calibre1">Gözlerinden aniden boşalan yaşlar etrafı bulanıklaştırırken, "Kışyarı'na gitmiyorum," dediğini fark</p>
<p class="calibre1">etti. "Babam Nehirova'nın duvarlarının arkasında ölüyor olabilir. Kardeşim düşmanlarla kuşatılmış. </p>
<p class="calibre1">Onların yanında olmalıyım." </p>
<p class="calibre1"><a id="p392"></a>Tyrion</p>
<p class="calibre1">Kara  Kulaklar'dan  Cheyk'in  kızı  Chella,  etrafı  gözlemek  amacıyla  önden  gitmişti  ve  yol</p>
<p class="calibre1">kavşağındaki ordunun haberini getiren de oydu. "Yaktıkları ateşlere bakılırsa en az yirmi bin kişiler," </p>
<p class="calibre1">dedi. "Kırmızı sancakları var. Altın rengi aslanlı." </p>
<p class="calibre1">"Baban mı?" diye sordu Bronn. </p>
<p class="calibre1">"Ya  da  kardeşim  Jaime,"  diye  cevap  verdi  Tyrion.  "Yakında  öğreniriz."  Perişan  haldeki</p>
<p class="calibre1">haydutlardan  oluşan  ekibine  baktı.  Taş  Kargalar,  Ay  Kardeşleri,  Kara  Kulaklar  ve  Yanık</p>
<p class="calibre1">Adamlar'dan  oluşan  yaklaşık  üç  yüz  kişi,  kurmayı  düşündüğü  ordunun  sadece  çekirdeğiydi.  Daha  o</p>
<p class="calibre1">anda  bile,  Gunthor  oğlu  Gurn  diğer  klanlardan  adam  topluyordu.  Lord  babasının  bu  deri  pelerinli, </p>
<p class="calibre1">çalıntı silahlı adamları gördüğünde ne düşüneceğini merak ediyordu. Doğrusunu söylemesi gerekirse</p>
<p class="calibre1">kendisi bile ne düşüneceğini bilmiyordu. Onların kumandanı mıydı, yoksa esiri mi? Çoğu zaman her</p>
<p class="calibre1">ikisi birdenmiş gibi görünüyordu. "Aşağı tek başıma at sürsem daha iyi olacak," dedi. </p>
<p class="calibre1">"Tywin oğlu Tyrion için daha iyi olacak," dedi Ay Kardeşleri adına konuşan Ulf. </p>
<p class="calibre1">Shagga  öfkeyle  baktı.  Onu  bu  halde  görmek  ürkütücüydü.  "Dolf  oğlu  Shagga  bundan  hoşlanmadı. </p>
<p class="calibre1">Shagga yarım adamla gidecek. Yarım adam yalan söylüyorsa Shagga onun kafasını uçuracak..." </p>
<p class="calibre1">"...ve  keçilere  yedirecek,  tamam,"  dedi  Tyrion.  "Shagga,  sana  bir  Lannister  sözü  verdim.  Geri</p>
<p class="calibre1">döneceğim." </p>
<p class="calibre1">"Senin  sözüne  niye  güvenelim  ki?"  diye  sordu  Chella.  Erkek  gibi  dümdüz,  sert,  ufak  tefek  bir</p>
<p class="calibre1">kadındı ve aptal değildi. "Alçak toprakların lordları klanlarımıza daha önce de yalan söyledi." </p>
<p class="calibre1">"Beni kırıyorsun Chella," dedi Tyrion. "Ben artık dost olduğumuzu düşünüyordum. Ama istediğiniz</p>
<p class="calibre1">gibi  olsun,  benimle  gelin.  Taş  Kargalar  adına  Shagga  ve  Conn,  Ay  Kardeşleri  adına  Ulf,  Yanık</p>
<p class="calibre1">Adamlar adına Timett oğlu Timett." Adını söylediği klan üyeleri birbirlerine şüpheci gözlerle baktı. </p>
<p class="calibre1">"Geri  kalanlar  ben  çağırana  kadar  burada  beklesin.  Ben  yokken  birbirinizi  öldürmemeye  ve  sakat</p>
<p class="calibre1">bırakmamaya çalışın." </p>
<p class="calibre1">Atını mahmuzladı ve hızla yola koyuldu. Adamlara onu takip etmek ya da geride kalmaktan başka</p>
<p class="calibre1">seçenek  bırakmamıştı.  Tyrion  için  ne  yaptıklarının  bir  önemi  yoktu.  Oturup  bütün  gün  ve  gece</p>
<p class="calibre1">konuşmadıkları  sürece.  Haydutlarla  ilgili  sorun  buydu.  Klandaki  her  adamın  sesinin  duyulması</p>
<p class="calibre1">gerektiğine dair tuhaf bir prensipleri vardı ve akıllarına gelen her konuda, hiç susmayacakmışçasına</p>
<p class="calibre1">konuşuyorlardı.  Kadınların  bile  konuşma  hakkı  vardı.  Bütün  yaptıkları  konuşmakken  Vadi'yi  küçük</p>
<p class="calibre1">soygunlar  dışında  yüzyıllardır  tehdit  edememeleri  şaşırtıcı  değildi.  Tyrion  bunu  değiştirmeye</p>
<p class="calibre1">niyetliydi. </p>
<p class="calibre1">Bronn  yanında  at  sürüyordu.  Kısa  süreli  bir  homurdanmanın  ardından  haydutlardan  beş  adam,  az</p>
<p class="calibre1">gelişmiş, midilliye benzeyen ve taşlı yollarda keçi gibi ilerleyen küçük atlarına atlayıp onları takip</p>
<p class="calibre1">etmeye başlamıştı. </p>
<p class="calibre1">Taş  Kargalar  birlikte  at  sürüyordu.  Chella  ve  Ulf  da  birbirlerine  yakın  ilerlemeye  özen</p>
<p class="calibre1">gösteriyordu.  Ay  Kardeşleri  ve  Kara  Kulaklar  arasında  sıkı  bir  bağ  vardı.  Timett  oğlu  Timett  tek</p>
<p class="calibre1">başına geliyordu. Ay Dağları'ndaki her klan, cesaretlerini kanıtlamak için kendi etlerini dağlayan ve</p>
<p class="calibre1">rivayete  göre  ziyafetlerde  bebekleri  kızartıp  yiyen Yanık Adamlar'dan  korkuyordu.  Erkeklik  çağına</p>
<p class="calibre1">geldiğinde  sol  gözünü  ateşte  kızdırdığı  hançeriyle  çıkaran  Timett'ten  diğer  yanık  adamlar  bile</p>
<p class="calibre1">korkuyordu.  Tyrion'ın  anladığına  göre,  erkeklik  yaşına  gelmiş  bir  delikanlının  meme  ucunu,  bir</p>
<p class="calibre1"><a id="p393"></a>parmağını  ya  da  gerçekten  çok  cesursa  (ya  da  deliyse)  bir  kulağını  yakıp  koparması  normal</p>
<p class="calibre1">sayılıyordu. Timett'in klanındakiler, onun gözünü çıkarmayı tercih etmesinden o kadar etkilenmişlerdi</p>
<p class="calibre1">ki ona savaş kumandanlığına denk geldiği anlaşılan kırmızı el unvanını layık görmüşlerdi. </p>
<p class="calibre1">Tyrion bu hikâyeyi duyduğunda, "Kralları neyini yakıp kopardı merak ediyorum," demişti Bronn'a. </p>
<p class="calibre1">Paralı asker sırıtarak bacaklarının arasını avuçlamıştı... Ama Bronn bile Timett hakkında konuşurken</p>
<p class="calibre1">saygılı  bir  dil  kullanmaya  özen  gösteriyordu.  Eğer  bir  adam  kendi  gözünü  çıkaracak  kadar</p>
<p class="calibre1">çıldırmışsa, düşmanlarına karşı nazik olması beklenemezdi. </p>
<p class="calibre1">Kafile,  dağ  eteğine  inerken,  uzak  gözcüler  taştan  yapılmış  sıvasız  kulelerden  etrafı  tarıyorlardı. </p>
<p class="calibre1">Tyrion bir kuzgunun havalandığını gördü. Yüksek yolun iki kaya çıkıntısı arasında kıvrıldığı yerdeki</p>
<p class="calibre1">ilk  barikat  noktasına  geldiler.  Bir  metre  uzunluğundaki  toprak  duvar,  yolu  kesiyordu.  On  iki  okçu</p>
<p class="calibre1">duvarın  arkasında  konuşlanmıştı.  Tyrion  beraberindeki  adamları  durdurdu.  "Kumandan  kim?"  diye</p>
<p class="calibre1">bağırdı. </p>
<p class="calibre1">Okçuların  kumandanı  bir  anda  ortaya  çıktı.  Lordunun  oğlunu  tanıyıp  adamlarını  onun  emrine</p>
<p class="calibre1">vermesi  daha  da  kısa  sürdü.  Kararmış  tarlaların  ve  yanmış  karakolların  arasından  geçip  nehir</p>
<p class="calibre1">topraklarına, Üç Dişli Mızrak'ın Yeşil Çatal'ına doğru indiler. Tyrion ortalıkta hiç ceset göremiyordu</p>
<p class="calibre1">ama havada kuzgunlar ve leşçi kargalar dolaşıyordu. Burada bir çatışma olmuştu, hem de kısa zaman</p>
<p class="calibre1">önce. </p>
<p class="calibre1">Yol ağzından yarım fersah kadar ileride, ucu sivri kazıklardan oluşturulmuş ve mızraklı adamlar ve</p>
<p class="calibre1">okçular konuşlandırılmış bir barikata vardılar. Barikatın arkasında göz alabildiğince geniş bir kamp</p>
<p class="calibre1">alanı uzanıyordu. Yüzlerce ocağın ateşinden ince dumanlar yükseliyor, zırhlı adamlar ağaçlar altına</p>
<p class="calibre1">oturmuş  kılıçlarını  bileyliyor  ve  çamurlu  toprağa  dikilmiş  direklerin  tepesinde  tanıdık  sancaklar</p>
<p class="calibre1">dalgalanıyordu. </p>
<p class="calibre1">Bir  grup  atlı,  barikata  yaklaşan  Tyrion  ve  beraberindekilere  doğru  ilerlemeye  başladı. </p>
<p class="calibre1">Başlarındaki  şövalye  üzeri  ametist  taşlarıyla  süslenmiş  gümüş  bir  zırh  ve  gümüş  mor  çizgili  bir</p>
<p class="calibre1">pelerin  giyiyordu.  Kalkanına  tek  boynuzlu  at  oyulmuştu  ve  miğferinin  alnından  yukarı  bir  metre</p>
<p class="calibre1">uzunluğunda kıvrımlı bir boynuz çıkıyordu. Tyrion şövalyeyi selamlamak için dizginlerini çekti. "Sör</p>
<p class="calibre1">Flement." </p>
<p class="calibre1">Sör  Flement  Brax  miğferin  siperini  kaldırdı.  "Tyrion,"  dedi  şaşkınlıkla.  "Lordum,  hepimiz</p>
<p class="calibre1">öldüğünüzden ya da..." Şüpheyle haydutlara baktı. "Yanınızdakiler..." </p>
<p class="calibre1">"Can yoldaşları ve sadık adamlar," dedi Tyrion. "Lord babamı nerede bulabilirim?" </p>
<p class="calibre1">"Yol ağzındaki hanı komuta merkezine çevirdi." </p>
<p class="calibre1">Tyrion  güldü.  Yol  ağzındaki  han!  Belki  de  her  şeye  rağmen  tanrılar  vardı.  "Onu  hemen  görmek</p>
<p class="calibre1">istiyorum." </p>
<p class="calibre1">"Emredersiniz lordum." Sör Flement atını çevirdi ve emirler yağdırdı. Üç sıra kazık geçiş için yol</p>
<p class="calibre1">açmak amacıyla barikattan çekildi. Tyrion kafilesini barikattan geçirdi. </p>
<p class="calibre1">Lord Tywin'in kampı fersah fersah uzuyordu. Chella'nın yirmi bin adam tahmini yanlış sayılmazdı. </p>
<p class="calibre1">Sıradan adamlar açıkta kamp halindeydiler ama şövalyeler için ev büyüklüğünde çadırlar kurulmuştu. </p>
<p class="calibre1">Tyrion, Presterlar'ın kızıl öküzlü sancağını, Lord Crakehall'ın benekli ayısını, Marbrandlar'ın yanan</p>
<p class="calibre1">ağacını,  Lyddenler'in  porsuğunu  gördü.  Tyrion'ı  gören  şövalyeler  ona  sesleniyor,  klan  adamlarına</p>
<p class="calibre1">bakan sıradan adamlarsa şaşkınlıklarını gizleyemeyerek aralarında fısıldaşıyorlardı. </p>
<p class="calibre1">Shagga'nın da çok şaşkın olduğuna şüphe yoktu. Bütün hayatı boyunca bu kadar adamı, atı ve silahı</p>
<p class="calibre1">bir  arada  görmemiş  olduğu  kesindi.  Kafiledeki  diğer  adamlar  duygularını  gizlemekte  biraz  daha</p>
<p class="calibre1"><a id="p394"></a>başarılıydılar  ama  Tyrion  onların  da  en  az  Shagga  kadar  şaşkın  olduğundan  emindi.  Bu  çok  iyiydi. </p>
<p class="calibre1">Lannisterlar'ın gücünden etkilendikleri ölçüde yönetilmeleri o kadar kolay olurdu. </p>
<p class="calibre1">Han ve ahırlar hemen hemen hatırladığı gibiydi ama çevresindeki kasaba kapkara temellerden ve</p>
<p class="calibre1">yıkık  dökük  evlerden  ibaretti.  Evlerin  ortasına  kurulmuş  bir  darağacında  üstü  kuzgunlarla  dolu  bir</p>
<p class="calibre1">ceset  sallanıyordu.  Tyrion  yaklaşırken  kuzgunlar  siyah  kanatlarını  çırpıp  bağırarak  havalandılar. </p>
<p class="calibre1">Atından  indi  ve  cesetten  geri  kalanlara  baktı.  Kuşlar  kadının  gözlerini,  dudaklarını  ve  yanaklarının</p>
<p class="calibre1">çoğunu yemişti. Açığa çıkmış çene kemikleri yüzünden kadının ağzına kanlı bir gülümseme yerleşmiş</p>
<p class="calibre1">gibi  görünüyordu.  İçini  çekerek,  "Bir  oda,  yemek  ve  bir  sürahi  şarap  istemiştim  sadece,"  diye</p>
<p class="calibre1">hatırlattı kadına. </p>
<p class="calibre1">Ahırda  çalışan  çocuklar  atlarını  almak  için  çıkıp  koşturdu.  Shagga  kendi  atını  vermek  istemedi. </p>
<p class="calibre1">"Delikanlı  atını  çalmak  için  istemiyor,"  diyerek  güvence  verdi  Tyrion.  "Doyuracak,  su  verecek  ve</p>
<p class="calibre1">tüylerini tarayacak." Shagga'nın pelerininin de iyice bir fırçalanmaya ihtiyacı vardı aslında ama bunu</p>
<p class="calibre1">söylemek zarif bir davranış olmazdı. "Sana söz veriyorum, atına bir şey olmayacak." </p>
<p class="calibre1">Shagga  tereddüt  ederek  dizginlerini  bıraktı.  "Bu,  Dolf  oğlu  Shagga'nın  atı,"  diye  delikanlıya</p>
<p class="calibre1">kükredi. </p>
<p class="calibre1">"Eğer atını geri getirmezse hayalarını kesip keçilere yedirirsin," dedi Tyrion. "Bulabilirsen tabi." </p>
<p class="calibre1">Kırmızı  pelerinler  ve  altın  aslan  işlemeli  miğferler  giymiş  iki  muhafız,  hanın  tabelası  altında, </p>
<p class="calibre1">kapının iki yanında bekliyordu. Tyrion adamları tanıdı. "Babam?" </p>
<p class="calibre1">"Ortak salonda lordum." </p>
<p class="calibre1">"Adamlarım  yemek  ve  içki  ister,"  dedi  Tyrion.  "Hemen  getirtin."  Hana  girdi.  Ve  babası</p>
<p class="calibre1">karşısındaydı. </p>
<p class="calibre1">Casterly Kayası Lordu, Batı Muhafızı Lord Tywin Lannister ellilerinin ortasında bir adamdı ama</p>
<p class="calibre1">buna  rağmen  yirmi  yaşında  bir  delikanlı  kadar  güçlüydü.  Oturur  haldeyken  bile  uzundu.  Uzun</p>
<p class="calibre1">bacakları,  geniş  omuzları  ve  dümdüz  bir  karnı  vardı.  İnce  kolları  kaslıydı.  Sarı  saçları  azalmaya</p>
<p class="calibre1">başladığında, berberine hepsini kazımasını emretmişti. Lord Tywin yarım yamalak şeylere inanmazdı. </p>
<p class="calibre1">Sakallarını ve bıyıklarını da usturadan geçirmişti ama favorileri duruyordu. Altın rengi sık favorileri</p>
<p class="calibre1">kulaklarından çenesinin altına kadar yüzünün iki yarısını kaplıyordu. Açık yeşil renk gözlerinde altın</p>
<p class="calibre1">hareler  vardı.  Bir  keresinde  aptallar  aptalı  bir  adam,  Lord  Tywin'in  pisliğinde  bile  altın  olduğunu</p>
<p class="calibre1">söylemişti. Bazıları, o aptalın Casterly Kayası'nın bağırsaklarında hâlâ yaşadığını söylerdi. </p>
<p class="calibre1">Tyrion  ortak  salona  girdiğinde,  babası  yaşayan  tek  erkek  kardeşi  Sör  Kevan  Lannister'la  birlikte</p>
<p class="calibre1">bira içiyordu. Amcası şişmanca ve kel bir adamdı. İri çenesinin hattı boyunca bırakılmış, kısa tıraşlı</p>
<p class="calibre1">çember sakalı vardı. Tyrion'ı ilk amcası gördü. "Tyrion," dedi şaşırmış halde. </p>
<p class="calibre1">"Amca,"  diye  karşılık  verdi  Tyrion.  Derin  bir  reverans  yaptı.  "Ve  lord  babam.  Sizleri  burada</p>
<p class="calibre1">bulmak ne büyük mutluluk." </p>
<p class="calibre1">Lord  Tywin  sandalyesinden  kıpırdamadı  ama  gözlerle  uzunca  inceledi  oğlunu.  "Görüyorum  ki</p>
<p class="calibre1">ölümcül kaderinle ilgili dedikodular asılsızmış." </p>
<p class="calibre1">"Seni  hayal  kırıklığına  uğrattığım  için  özür  dilerim  baba,"  dedi  Tyrion.  "Koşup  bana  sarılarak</p>
<p class="calibre1">kendini yormanı istemem." Salonun diğer ucundaki masaya doğru giderken, kısa bacakları yüzünden</p>
<p class="calibre1">paytak  paytak  yürüdüğünün  farkındaydı.  Babasının  gözleri  ne  zaman  onun  üstünde  olsa  bütün</p>
<p class="calibre1">deformasyonlarını  ve  eksikliklerini  son  derece  rahatsız  edici  bir  duyguyla  hissediyordu.  Bir</p>
<p class="calibre1">sandalyeye  tırmanıp  kendine  babasının  birasından  bir  kupa  doldurduktan  sonra,  "Benim  için  savaş</p>
<p class="calibre1">alanına çıkman ne büyük incelik," dedi. </p>
<p class="calibre1"><a id="p395"></a>"Benim  gözümde  senin  yüzünden  başlamış  bir  savaş  bu,"  diye  karşılık  verdi  Lord  Tywin. </p>
<p class="calibre1">"Ağabeyin Jaime bir kadının ellerine asla tutsak düşmezdi." </p>
<p class="calibre1">"Jaime ve benim farklı olduğumuz konularından biri bu. Eğer fark ettiysen o benden uzundur aynı</p>
<p class="calibre1">zamanda." </p>
<p class="calibre1">Lord Tywin nükteyi duymazdan geldi. "Hanedanımızın onuru söz konusuydu. Yola düşmekten başka</p>
<p class="calibre1">seçeneğim yoktu. Kimse bir Lannister'ın kanını bedel ödemeden dökemez." </p>
<p class="calibre1">"Beni  kükrerken  duyun!"  dedi  Tyrion  sırıtarak.  Bu,  Lannister  Hanedanı'nın  sözüydü.  "Dürüst</p>
<p class="calibre1">olmam  gerekir.  Birkaç  kez  kıyısından  dönmüş  olsam  da,  gerçekte  bir  damla  kanım  bile  dökülmedi. </p>
<p class="calibre1">Morrec ve Jyck öldürüldü." </p>
<p class="calibre1">"Sanırım yeni adamlar isteyeceksin." </p>
<p class="calibre1">"Zahmete girme baba. Ben kendime birkaç adam buldum." Bir yudum bira içti. Mayalı, kahverengi</p>
<p class="calibre1">bir biraydı. Neredeyse çiğnenecek kadar koyuydu. İyi biraydı doğrusu. Babasının hancı kadını asması</p>
<p class="calibre1">büyük talihsizlikti. "Peki savaş nasıl gidiyor?" </p>
<p class="calibre1">Amcası  cevap  verdi.  "Şimdilik  gayet  iyi.  Sör  Edmure  ilerleyişimizi  durdurabilmek  için  sınırları</p>
<p class="calibre1">boyunca birlikler yerleştirdi ama baban ve ben onları küçük parçalara ayırdık." </p>
<p class="calibre1">"Ağabeyin  zaferden  zafere  koşuyor,"  dedi  babası.  "Altın  Diş'te  Lord  Piper  ve  Lord  Vance'i  ezip</p>
<p class="calibre1">geçti. Nehirova'nın duvarlarının aşağısında Tullyler'in kalabalık gücüne karşı koydu. Üç Dişli Mızrak</p>
<p class="calibre1">lordlarını bozguna uğrattı. Sör Edmure Tully pek çok sancak beyi ve şövalyesiyle birlikte esir alındı. </p>
<p class="calibre1">Lord  Blackwood  sağ  kalanları  Nehirova'ya  geri  götürmek  istedi  ama  orada  Jaime  tarafından</p>
<p class="calibre1">kuşatıldılar. Geri kalanlar kendi kalelerine kaçıştı." </p>
<p class="calibre1">"Baban ve ben sırayla ilerledik," dedi Kevan Lannister. "Lord Blackwood'un yenilmesiyle birlikte</p>
<p class="calibre1">Kuzgunağaç düştü ve Leydi Whent savunma için yeterli adamı olmadığından Harrenhal'u teslim etti. </p>
<p class="calibre1">Sör Gregor, Piperlar'ı ve Brackenlar'ı yerle bir etti..." </p>
<p class="calibre1">"Yani hiç rakibiniz kalmadı?" dedi Tyrion. </p>
<p class="calibre1">"Tam  olarak  öyle  değil,"  dedi  Kevan  Lannister.  "Denizgözcüsü  hâlâ  Mallisterlar'ın  elinde  ve</p>
<p class="calibre1">Walder Frey askerlerini İkizler'e yığıyor." </p>
<p class="calibre1">"Sorun değil," dedi Lord Tywin. "Frey savaş alanına sadece zafer kokusu aldığında çıkar ve şu an</p>
<p class="calibre1">kokladığı tek şey harabeler. Jason Mallister tek başına savaşacak gücü bulamaz. Jaime, Nehirova'yı</p>
<p class="calibre1">alır almaz her ikisi de diz çökecek. Eğer Arrynlar ve Starklar bizimle karşılaşmak için ilerlemezlerse</p>
<p class="calibre1">bu savaş bizim demektir." </p>
<p class="calibre1">"Yerinizde olsam Arrynlar'la ilgili pek endişelenmezdim. Starklar başka konu. Lord Eddard..." </p>
<p class="calibre1">"...bizim  tutsağımız,"  dedi  babası.  "Kızıl  Kale'nin  dibindeki  zindanda  çürürken  bir  orduyu</p>
<p class="calibre1">yönetemez." </p>
<p class="calibre1">"Hayır,  yönetemez,"  diyerek  onayladı  Kevan  Lannister.  "Ama  oğlu  sancak  beylerini  çağırdı  ve</p>
<p class="calibre1">güçlü bir orduyla Moat Cailin'de konuşlandı." </p>
<p class="calibre1">"Çeliğe  su  verilmedikçe,  kılıç  kesmez,"  dedi  Lord  Tywin.  "Robb  Stark  henüz  bir  çocuk. </p>
<p class="calibre1">Sancakların  rüzgârda  dalgalanmasını,  savaş  borularının  ötmesini  seviyordur  şüphesiz  ama  sonuçta</p>
<p class="calibre1">kıyım işi bu. Midesinin kaldıracağını hiç zannetmiyorum." </p>
<p class="calibre1">Tyrion  onun  yokluğunda  işlerin  epey  ilginçleştiğini  anlıyordu.  "Peki  bu  'kıyım  işi'  yapılırken</p>
<p class="calibre1">korkusuz kraliyet ailemiz ne durumda?" diye sordu Tyrion. "Benim güzel ve ikna edici kız kardeşim</p>
<p class="calibre1">en iyi arkadaşını zindana atması için Robert'ı nasıl kandırdı?" </p>
<p class="calibre1"><a id="p396"></a>"Robert Baratheon öldü," dedi babası. "Kral Toprakları'nda yeğenin hüküm sürüyor." </p>
<p class="calibre1">İşte bu Tyrion'ı gerçekten şaşırtmıştı. "Kız kardeşim hüküm sürüyor demek istiyorsun." Büyük bir</p>
<p class="calibre1">yudum  bira  daha  içti.  Kocasının  yerine  geçen  Cersei'nin  yönettiği  diyar  bambaşka  bir  yer  haline</p>
<p class="calibre1">gelecekti. </p>
<p class="calibre1">"Eğer işe yaramak istiyorsan sana bir görev vereceğim," dedi babası. "Karyl Vance ve Marq Piper</p>
<p class="calibre1">arkamızda  iplerini  kopartmış  halde  dolaşıyorlar.  Kızıl  Çatal'ın  karşısındaki  topraklarımıza</p>
<p class="calibre1">saldırıyorlar." </p>
<p class="calibre1">Tyrion Lannister bir tıs sesi çıkardı. "Karşılık vermeye cüret etmişler. Normalde bu terbiyesizliğin</p>
<p class="calibre1">cezasını vermekten mutluluk duyardım ama başka bir yerde çok önemli işlerim var baba." </p>
<p class="calibre1">"Öyle  mi?"  dedi  Lord  Tywin  hiç  etkilenmediğini  belli  eden  bir  tavırla.  "Ned  Stark'a  olan</p>
<p class="calibre1">bağlılığından  dolayı  kahramanlık  hayalleri  kuran  Lord  Beric  Dondarrion  gözcü  gruplarımızı  taciz</p>
<p class="calibre1">edip bize rahatsızlık veriyor. Kılıcını ateşe vermekten hoşlanan şu şişman rahip bozuntusu da onunla</p>
<p class="calibre1">birlikte. Kaçmadan önce onlarla ilgilenebilir misin? Yüzüne gözüne bulaştırmadan elbette." </p>
<p class="calibre1">Tyrion elinin tersiyle ağzını sildi ve gülümsedi. "Baba, bana yirmi, elli... kaç kişi varsa aklında, </p>
<p class="calibre1">verecek  kadar  güveniyor  olman  yüreğimi  ısıttı.  Bu  kadar  adamı  gözden  çıkarabileceğinden  emin</p>
</body>
</html>
