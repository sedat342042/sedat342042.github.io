<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>Taht Oyunları</title>
    <meta name="generator" content="pdftohtml 0.36"/>
    <meta name="author" content="George R. R. Martin"/>
    <meta name="keywords" content="Fantastik"/>
    <meta name="date" content="2015-06-16T15:18:09+00:00"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">Mormont,"  dedi.  Gülüşürlerken  elindeki  yengeç  bacağının  etini  dudaklarıyla  çekti  ve  bir  yenisine</p>
<p class="calibre1">uzandı.  Yengeçler  bu  sabah  bir  fıçı  karın  içine  koyulmuş  halde  Doğugözcüsü'nden  gelmişti  ve</p>
<p class="calibre1">taptazeydi. </p>
<p class="calibre1">Sör Alliser masadaki tek gülmeyen adamdı. "Lannister bizimle dalga geçiyor." </p>
<p class="calibre1">"Sadece sizinle Sör Alliser," dedi Tyrion. Bu sefer masadan yükselen kahkahalar daha temkinli ve</p>
<p class="calibre1">tedirgindi. </p>
<p class="calibre1">Thorne'un  aşağılama  dolu  kara  gözleri  Tyrion'dan  hiç  ayrılmıyordu.  "Yarım  adamdan  bile  küçük</p>
<p class="calibre1">biri için çok cesur bir dilin var. Belki sen ve ben birlikte bir avlu gezisi yapmalıyız." </p>
<p class="calibre1">"Neden?" diye sordu Tyrion. "Yengeçler burada." </p>
<p class="calibre1">Bu  sözler  daha  da  fazla  gülüşmeye  sebep  olmuştu.  Alliser,  dudakları  incecik  bir  çizgi  halinde</p>
<p class="calibre1">ayağa kalktı. "Gel de şakalarını elinde çelik varken yap." </p>
<p class="calibre1">Tyrion dikkatlice kendi sağ eline baktı. "Dışarı neden çıkayım, işte elimde çelik var zaten. Gerçi</p>
<p class="calibre1">yengeç çatalı şeklinde ama olsun. Düello yapalım mı?" Sandalyesinin üstüne çıktı ve elindeki küçük</p>
<p class="calibre1">çatalı  Alliser'in  göğsüne  batırmaya  başladı.  Kuledeki  oda  kahkahalarla  inliyordu.  Kahkahadan</p>
<p class="calibre1">boğulmak üzere olan Lord Kumandan'ın ağzından yengeç etleri  saçılıyordu.  Kuzgunu  bile  eğlenceye</p>
<p class="calibre1">katılmıştı. Pencerenin kenarından, "Düello! Düello! Düello!" diye bağırıyordu. </p>
<p class="calibre1">Sör  Alliser  Thorne  odadan  çıktı.  O  kadar  dik  ve  kasılarak  yürüyordu  ki,  gören  poposunda  bir</p>
<p class="calibre1">hançer var sanırdı. </p>
<p class="calibre1">Mormont hâlâ nefes almaya çalışıyordu. Tyrion sırtına vurdu. "Ödül kazananındır," diye duyurdu. </p>
<p class="calibre1">"Thorne'un payına düşen yengeçler benimdir," dedi. </p>
<p class="calibre1">Sonunda  Lord  Kumandan  normale  dönmüştü.  "Siz  edepsiz  bir  adamsınız,  bizim  Sör  Alliser'i</p>
<p class="calibre1">kışkırttınız," dedi azarlarmış gibi. </p>
<p class="calibre1">Tyrion  oturdu  ve  şarabından  bir  yudum  aldı.  "Eğer  bir  adam  göğsüne  bir  hedef  tahtası  boyamış</p>
<p class="calibre1">geziyorsa  er  ya  da  geç  biri  o  tahtaya  ok  fırlatacaktır.  Sizin  Sör  Alliser'inizden  daha  esprili  ölü</p>
<p class="calibre1">adamlar gördüm ben." </p>
<p class="calibre1">Bir nar kadar yuvarlak ve kırmızı olan Lord Kâhya Bowen Marsh, "O kadar da değil," diye itiraz</p>
<p class="calibre1">etti. "Eğittiği delikanlılara taktığı komik isimleri bir duymalısınız." </p>
<p class="calibre1">Tyrion  o  komik  isimlerden  birkaçını  duymuştu.  "Bahse  girerim  ki  delikanlıların  da  ona  uygun</p>
<p class="calibre1">gördüğü birkaç komik isim vardır," dedi. "Gözlerinizdeki buz çapaklarını temizleyin lordlarım, Sör</p>
<p class="calibre1">Alliser'in genç çocukları delmek yerine ahırlarınızı temizlemesi lazım." </p>
<p class="calibre1">"Nöbet'te  seyis  yamağı  açığımız  yok,"  diye  homurdandı  Mormont.  "Son  zamanlarda  bize  sadece</p>
<p class="calibre1">onlardan  gönderiyorlar  hatta.  Seyis  yamakları,  hırsızlar  ve  tecavüzcüler.  Sör Alliser  kutsanmış  bir</p>
<p class="calibre1"><a id="p138"></a>şövalyedir.  Benim  kumandan  oluşumdan  beri  siyahları  giyen  az  sayıdaki  şövalyeden  biridir.  Kral</p>
<p class="calibre1">Toprakları'nda cesurca savaşmıştır." </p>
<p class="calibre1">"Yanlış  safta,"  dedi  Lord  Jaremy  Rykker  kuru  bir  sesle.  "Biliyorum,  çünkü  mücadele  sırasında</p>
<p class="calibre1">orada,  yanındaydım.  Tywin  Lannister  bize  muhteşem  iki  seçenek  sundu:  Ya  siyahları  giyin  ya  da</p>
<p class="calibre1">akşam çökmeden önce kafanızı mızraklara geçirteyim. Alınmayın lütfen Tyrion." </p>
<p class="calibre1">"Alınmadım Sör Jaremy. Babam mızraklara geçirilmiş kafalara aşırı bir ilgi duyar. Özellikle onu</p>
<p class="calibre1">bir şekilde rahatsız eden insanların mızrağa geçirilmiş kafalarına. Sizinki kadar asil bir yüzü görünce, </p>
<p class="calibre1">Kral  Kapısı'nın  üzerindeki  şehir  duvarına  nasıl  da  yakışacağını  düşünmüştür.  Bence  de  orada  çok</p>
<p class="calibre1">çarpıcı görünürdünüz." </p>
<p class="calibre1">"Teşekkür ederim," dedi Sör Jaremy aşağılayan bir tonda. </p>
<p class="calibre1">Lord  Kumandan  Mormont  boğazını  temizledi.  "Bazen  Sör  Alliser'in  sizinle  ilgili  yanılmadığını</p>
<p class="calibre1">düşünüyorum Tyrion. Bizimle ve buradaki yüce amacımızla dalga geçiyorsunuz." </p>
<p class="calibre1">Tyrion  omuz  silkti.  "Kendimizi  çok  fazla  ciddiye  almamamız  için  ara  sıra  hepimizle  dalga</p>
<p class="calibre1">geçilmeli Lord Mormont. Biraz daha şarap lütfen," dedi kadehini havaya kaldırarak. </p>
<p class="calibre1">Rykker kadehi doldururken, "Küçük bir adam için içki iştahınız epeyce," dedi Bowen Marsh. </p>
<p class="calibre1">Masanın  diğer  ucunda  oturan  Üstat  Aemon,  "Bence  Tyrion  Lannister  oldukça  büyük  bir  adam," </p>
<p class="calibre1">diye  karşılık  verdi.  Sesi  çok  hafif  çıkmıştı  ama  Gece  Nöbetçileri'nin  bütün  üst  düzey  kumandanları</p>
<p class="calibre1">konuşmayı  kesti.  Yaşlı  Üstat'ın  söyleyeceklerini  duymak  önemliydi.  "Bence  Tyrion,  burada,  tam</p>
<p class="calibre1">dünyanın sonunda aramıza katılmış bir dev." </p>
<p class="calibre1">Tyrion  nazikçe  yanıtladı,  "Bana  pek  çok  isim  takıldığını  duydum  lordum  ama  dev  onlardan  biri</p>
<p class="calibre1">değil." </p>
<p class="calibre1">"Öyle  de  olsa  ben  bu  dediğimin  doğruluğuna  inanıyorum."  Süt  beyazı  bulutlu  gözlerini  Tyrion'a</p>
<p class="calibre1">çevirmişti. </p>
<p class="calibre1">Belki  de  hayatında  ilk  kez,  Tyrion  uygun  kelimeleri  bulamıyordu.  Başını  hafifçe  eğip,  "Çok</p>
<p class="calibre1">naziksiniz Üstat Aemon," dedi. </p>
<p class="calibre1">Kör adam gülümsedi. Buruşuk, saçsız, yaşadığı yüzyılın ağırlığı altında çekmiş ve bu yüzden üstat</p>
<p class="calibre1">zinciri  boynuna  bol  gelmeye  başlamış,  küçücük  bir  adamdı.  "Bana  pek  çok  isim  takıldığını  duydum</p>
<p class="calibre1">ama nazik onlardan biri değil," diye yanıtladı. Bu sefer gülmeye başlayan Tyrion oldu. </p>
<p class="calibre1">Epey  sonra,  yemek  denen  ciddi  iş  bittiğinde,  Mormont  ateşin  yanındaki  koltuklardan  birine  davet</p>
<p class="calibre1">etti  Tyrion'ı  ve  gözlerini  yaşartacak  kadar  sert  bir  içki  ikram  etti.  İçerlerken,  "Kral Yolu  bu  kadar</p>
<p class="calibre1">kuzeyde son derece tehlikelidir," dedi. </p>
<p class="calibre1">"Jyck ve Morrec yanımda ve Yoren güneye dönüyor," diye karşılık verdi Tyrion. </p>
<p class="calibre1">"Yoren tek başına yetmez. Gece Nöbetçileri en az Kışyarı'na kadar size eşlik etmeli." Mormont'un</p>
<p class="calibre1">ses tonundan kararına itiraz edilemeyeceği anlaşılıyordu. "Üç adam yeterli olacaktır," diye ekledi. </p>
<p class="calibre1">"Eğer ısrar ediyorsanız, tamam lordum," dedi Tyrion. "Genç Kar'ı yollayabilirsiniz. Kardeşlerini</p>
<p class="calibre1">görme fırsatı onu memnun edecektir." </p>
<p class="calibre1">Mormont kalın gri sakalının altından homurdandı. "Kar mı? Ah, Stark'ın piçi. Hiç zannetmiyorum. </p>
<p class="calibre1">Genç  olanlar  geride  bıraktıkları  hayatı  tamamen  unutmalı.  Annelerini,  babalarını,  kardeşlerini, </p>
<p class="calibre1">herkesi. Bir ev ziyareti duyguları karıştırmaktan başka bir işe yaramaz. O duygular hiç dokunulmadan</p>
<p class="calibre1">unutulmalı.  Mesela  benim  kendi  kanımdan...  kız  kardeşim  Maege,  oğlumun  sadakatsizliği  yüzünden</p>
<p class="calibre1">Ayı  Adası'nı  yönetiyor  artık.  Hiç  tanışmadığım  yeğenlerim  var."  İçkisinden  bir  yudum  daha  aldı. </p>
<p class="calibre1"><a id="p139"></a>"Ayrıca, Jon Kar daha çocuk. Sizin gerçekten güçlü üç yetişkin kılıca ihtiyacınız olacak" </p>
<p class="calibre1">"Beni bu kadar düşünmenizden dolayı duygulandım Lord Mormont," dedi. Sert içki hafifçe başını</p>
<p class="calibre1">döndürüyordu  ama  lordun  ondan  bir  şey  istediğini  fark  etmeyecek  kadar  sarhoş  değildi.  "Bu</p>
<p class="calibre1">nezaketinizin karşılığını verebilmek isterdim," dedi. </p>
<p class="calibre1">"Verebilirsiniz,"  dedi  Mormont  sözü  dolaştırmadan.  "Kız  kardeşiniz  kralın  yanındaki  tahtta</p>
<p class="calibre1">oturuyor.  Erkek  kardeşiniz  iktidar  sahibi  bir  şövalye  ve  babanız  Yedi  Krallık'ın  en  güçlü  lordu. </p>
<p class="calibre1">Onlara  Gece  Nöbetçileri'nin  içinde  bulunduğu  durumdan  bahsedin.  Kendi  gözlerinizle  gördünüz. </p>
<p class="calibre1">Gücümüz neredeyse bin adama düştü. Burada altı yüz kişi, Gölge Kule'de iki yüz, Doğugözcüsü'nde</p>
<p class="calibre1">ondan  da  az  ve  onların  üçte  biri  kadar  savaşçı.  Sur  yüz  fersah  uzunluğunda.  Bir  düşünün,  eğer  bir</p>
<p class="calibre1">saldırıyla karşılaşırsak, Sur'un bir milini korumak için sadece üç adam düşüyor." </p>
<p class="calibre1">"Üç nokta bir adam," dedi Tyrion esneyerek. </p>
<p class="calibre1">Mormont onu duymamış gibi görünüyordu. Yaşlı adam ellerini ateşte ısıttı. "Benjen Stark'ı, Yohn</p>
<p class="calibre1">Royce'un oğlunu aramak için gönderdim. Royce denen çocuk hâlâ yaz çimenleri kadar yeşildi ama bir</p>
<p class="calibre1">şövalye  olduğundan,  kendi  ekibine  komuta  etmekle  onurlandırılması  gerektiğini  düşünüp  ısrar  etti. </p>
<p class="calibre1">Lord babasını gücendirmemek için kabul ettim. Yanına en iyi adamlarımdan ikisini verdim ama yine</p>
<p class="calibre1">de büyük aptallık ettim." </p>
<p class="calibre1">"Aptallık," diye onayladı kuzgun. Tyrion kuşa baktı. Kuzgun, boncuk gibi siyah gözleriyle adamın</p>
<p class="calibre1">tepesine  tünemiş  kanatlarını  çırpıyordu.  "Aptallık,"  diye  tekrarladı.  Kuşun  boğazını  sıksa  Mormont</p>
<p class="calibre1">onu yanlış anlardı şüphesiz. Yazık. </p>
<p class="calibre1">Lord Kumandan sinir bozucu kuşun farkında bile değildi. "Gared benim kadar yaşlıydı ve benden</p>
<p class="calibre1">daha  uzun  zamandır  Sur'daydı  ama  yeminini  bozmuş  ve  kaçmış.  Buna  asla  inanmazdım  ama  Lord</p>
<p class="calibre1">Eddard bana Kışyarı'ndan onun kesik kafasını yolladı. Royce'tan haber yok. Bir kaçak ve iki kayıp. </p>
<p class="calibre1">Şimdi de Benjen Stark'tan iz yok." Derin derin iç çekti. "Onu aramaya kimi göndereceğim? İki yıla, </p>
<p class="calibre1">yetmişime  giriyorum.  Taşıdığım  yük  için  çok  yaşlı  ve  çok  yorgunum  ama  şimdi  her  şeyi  bıraksam</p>
<p class="calibre1">ardımdan  kim  alacak  görevi?  Alliser  Thorne  mu?  Bowen  Marsh  mı?  O  adamların  ne  olduğunu</p>
<p class="calibre1">görmemek için Üstat Aemon kadar kör olmalıyım. Gece Nöbetçileri zorba çocukların ve yorgun yaşlı</p>
<p class="calibre1">adamların  yeri  oldu.  Bu  gece  masamda  oturanlar  dışında  en  fazla  yirmi  adam  okuyabiliyor.  Hatta</p>
<p class="calibre1">daha  azı  düşünebiliyor,  plan  yapabiliyor  ve  önderlik  edebiliyor.  Bir  zamanlar  yaz  ayları  inşaatla</p>
<p class="calibre1">geçirilirdi,  her  yeni  Lord  Kumandan,  Sur'u  bir  öncekinden  daha  yükseğe  çıkarmak  için  çalışırdı. </p>
<p class="calibre1">Şimdiyse tek yaptığımız hayatta kalmaya çalışmak." </p>
<p class="calibre1">Adamın  ölümüne  açık  yürekli  olduğunu  hissediyordu  Tyrion.  Yaşlı  adam  adına  üzüldü.  Lord</p>
<p class="calibre1">Mormont  hayatının  büyük  bir  bölümünü  Sur'da  geçirmişti  ve  şimdi  bütün  o  yılların  bir  anlamı</p>
<p class="calibre1">olduğuna inanmaya ihtiyacı vardı. "Size söz veriyorum kral ihtiyaçlarınızdan haberdar olacak," dedi</p>
<p class="calibre1">Tyrion  kederle.  "Babamla  ve  kardeşim  Jaime'yle  de  konuşacağım."  Gerçekten  konuşacaktı.  Tyrion</p>
<p class="calibre1">Lannister  verdiği  sözü  tutardı.  Cümlesinin  devamını  getirmedi.  Kral  Robert'ın  onu  duymazdan</p>
<p class="calibre1">geleceğini,  Lord  Tywin'in  aklını  yitirip  yitirmediğini  soracağını  ve  Jaime'nin  sadece  kahkaha</p>
<p class="calibre1">atacağını söyleyemedi. </p>
<p class="calibre1">"Siz genç bir adamsınız Tyrion," dedi Mormont. "Kaç kış gördünüz?" </p>
<p class="calibre1">Tyrion omuz silkti. "Sekiz, dokuz. Yanlış hatırlamıyorsam," dedi. </p>
<p class="calibre1">"Ve hepsi de kısaydı," dedi Mormont. </p>
<p class="calibre1">"Tıpkı söylediğiniz gibi lordum." Öldürücü bir kış mevsiminde doğmuştu. O kışı yaşayan üstatlar, </p>
<p class="calibre1">üç  yıl  süren  korkunç  ve  zalim  bir  kış  olduğunu  söylüyordu  ama  Tyrion'ın  hatırlayabildiği  ilk  anılar</p>
<p class="calibre1"><a id="p140"></a>bahar zamanındandı. </p>
<p class="calibre1">"Ben küçük bir çocukken, uzun bir yaz mevsiminin daha uzun bir kış mevsimi getirdiği söylenirdi. </p>
<p class="calibre1">Bu yaz tam dokuz yıl sürdü ve onuncusu kapıda. Bunu bir düşün Tyrion." </p>
<p class="calibre1">"Ben  küçük  bir  çocukken,  eğer  insanlar  yeterince  iyi  olurlarsa  tanrıların  hiç  bitmeyen  bir  yaz</p>
<p class="calibre1">mevsimi  vereceğini  söylerdi  sütannem,"  diye  karşılık  verdi  Tyrion.  "Belki  de  gerçekten  iyi</p>
<p class="calibre1">davranmıştır insanlar ve sonunda Muazzam Yaz gelmiştir." Sırıttı. </p>
<p class="calibre1">Lord  Kumandan  eğleniyormuş  gibi  görünmüyordu.  "Bu  söylediğinize  inanacak  kadar  aptal</p>
<p class="calibre1">değilsiniz  lordum.  Günler  kısalmaya  başladı  bile.  Yanılmak  imkânsız.  Aemon,  kendi  bulgularıyla</p>
<p class="calibre1">örtüşen mektuplar aldı Hisar'dan. Yaz sonu tam burnumuzun dibinde." Mormont uzandı ve Tyrion'ın</p>
<p class="calibre1">elini  pençe  gibi  kavradı.  "Anlamalarını  sağlamak  zorundasınız.  Sizi  temin  ederim  lordum,  karanlık</p>
<p class="calibre1">yaklaşıyor.  Ormanda  vahşi  şeyler  var.  Ulu  kurtlar,  mamutlar,  yabani  öküz  büyüklüğünde  kar  ayıları</p>
<p class="calibre1">ve rüyalarımda çok daha karanlık şekiller gördüm." </p>
<p class="calibre1">"Rüyalarınızda," diye tekrar etti Tyrion. Çok sert bir içkiye daha ihtiyacı olduğunu düşünüyordu. </p>
<p class="calibre1">Mormont sağır gibiydi. "Doğugözcüsü'ndeki balıkçılar, sahilde ak yürüyenlere rastlamışlar." </p>
<p class="calibre1">Tyrion bu sefer dilini tutamadı. "Lannis Limanı'ndaki balıkçılar da sık sık mezgite rastlıyor." </p>
<p class="calibre1">"Denys Mallister, insanların Gölge Kule'den geçerek, akın akın güneye gittiğini yazmış. Kaçıyorlar</p>
<p class="calibre1">lordum...  ama  neyden  kaçıyorlar?"  Mormont  pencereye  yürüdü  ve  geceyi  izlemeye  başladı.  "Bu</p>
<p class="calibre1">kemikler çok yaşlı ama daha önce böyle bir soğuk hissetmedi Lannister," dedi. "Söylediklerimi krala</p>
<p class="calibre1">anlat,  sana  yalvarırım.  Kış  geliyor  ve  Uzun  Gece  çöktüğünde,  kuzeyden  gelen  karanlıkla  diyar</p>
<p class="calibre1">arasında sadece Gece Nöbetçileri olacak. Hazır olamazsak tanrılar yardımcımız olsun." </p>
<p class="calibre1">"Eğer bu gece biraz uyuyamazsam tanrılar bana yardımcı olsun. Yoren sabahın ilk ışıklarıyla yola</p>
<p class="calibre1">çıkmaya  kararlı."  Tyrion  içkiden  ağırlaşmış  ve  sohbetin  kasvetinden  bunalmış  halde  ayağa  kalktı. </p>
<p class="calibre1">"Bana gösterdiğiniz nezaket ve konukseverlik için teşekkür ederim Lord Mormont," dedi. </p>
<p class="calibre1">"Onlara anlat Tyrion. Onlara anlat ve inanmalarını sağla. Bana bu şekilde teşekkür et." Islık çaldı, </p>
<p class="calibre1">kuzgun  gelip  omzuna  kondu.  Mormont  gülümsedi  ve  cebinden  bir  avuç  mısır  çıkardı.  Tyrion  lordun</p>
<p class="calibre1">yanından ayrıldı. </p>
<p class="calibre1">Dışarıda  acı  bir  soğuk  vardı.  Kürküne  iyice  sarınıp  eldivenlerini  yukarı  doğru  çekerken, </p>
<p class="calibre1">Kumandan  Kulesi'nin  önünde  buz  tutmuş  halde  nöbet  bekleyen  zavallılara  başıyla  selam  verdi. </p>
<p class="calibre1">Avluyu  boylu  boyunca  geçerek  kendi  odasının  bulunduğu  Kral  Kulesi'ne  varabilmek  için  cüce</p>
<p class="calibre1">bacaklarının becerebildiği kadar hızla yürümeye çalışıyordu. Adımları kar yığınlarını eziyor, yerdeki</p>
<p class="calibre1">buz tabakası çizmelerinin altında çıtırdıyor ve soluğu buharlaşıp bir sancak gibi önünden gidiyordu. </p>
<p class="calibre1">Ellerini  koltukaltlarına  sokup  hızlandı.  Morrec'in,  kızgın  tuğlalarla  yatağını  ısıtmayı  unutmamış</p>
<p class="calibre1">olmasını diliyordu. </p>
<p class="calibre1">Sur,  Kral  Kulesi'nin  arkasında,  ay  ışığında  parıldıyordu.  Devasa  ve  gizemli.  Tyrion  bir  an  için</p>
<p class="calibre1">durdu ve Sur'a baktı. Bacakları soğuktan ve hızlı hareket etmekten ağrıyordu. </p>
<p class="calibre1">Aniden  tuhaf  bir  delilik  kapladı  içini.  Dünyanın  sonuna  bir  kez  bakmak  istiyordu.  Bu  onun  son</p>
<p class="calibre1">şansıydı. Yarın  güneşle  birlikte  güneye  dönmek  için  yola  çıkacaktı  ve  bu  buzdan  cehenneme  tekrar</p>
<p class="calibre1">gelmek  için  bir  sebep  bulamıyordu.  Kral  Kulesi  hemen  önündeydi  ama  odasındaki  sıcaklığı  ve</p>
<p class="calibre1">yumuşak yatağını arkasında bırakarak Sur'un soluk ve geniş siperliklerine doğru yürümeye devam etti. </p>
<p class="calibre1">Donmuş  ve  buzun  içine  gömülmüş  tahta  merdivenler,  büyük  ve  kaba  kirişlere  sıkıca  bağlanmış</p>
<p class="calibre1">halde  güney  cephesine  doğru  uzanıyordu.  Bir  ileri  bir  geri  sallanıyor,  bir  yıldırımın  kolları  gibi</p>
<p class="calibre1">çatallanmış  halde  yukarı  tırmanıyordu.  Kara  kardeşler  merdivenin  göründüğünden  çok  daha  sağlam</p>
<p class="calibre1"><a id="p141"></a>olduğunu  söylemişlerdi  ama  Tyrion'ın  bacakları  tırmanmayı  düşünemeyecek  kadar  fazla  ağrıyordu. </p>
<p class="calibre1">Tırmanmak yerine kuyunun arkasındaki demir kafese gitti, güçlükle içine tırmandı ve çan ipini bütün</p>
<p class="calibre1">gücüyle çekti. Üç kez. </p>
<p class="calibre1">Ona sonsuzmuş gibi gelen bir süre, kafesin içinde, Sur'a arkasını verip bekledi. Tyrion orada ne işi</p>
<p class="calibre1">olduğunu  düşünmeye  başlamış,  ani  deliliğini  bir  kenara  bırakıp  yatağına  dönmeye  karar  vermişti  ki</p>
<p class="calibre1">kafes sarsıldı ve yukarı çıkmaya başladı. </p>
<p class="calibre1">Yavaşça  tırmanıyordu.  Önce  sallantılarla  ve  duraklamalarla,  ardından  daha  sarsıntısız  şekilde. </p>
<p class="calibre1">Zemin  her  dakika  biraz  daha  geride  kalıyordu.  Kafes  sallandı,  Tyrion  sıkı  sıkı  demir  çubuklara</p>
<p class="calibre1">tutundu.  Kalın  eldivenlerinin  üstünden  bile  demir  çubukların  soğukluğu  hissediliyordu.  Morrec</p>
<p class="calibre1">odasındaki  şömineyi  yakmıştı.  Başını  takdirle  salladı.  Lord  Kumandan'ın  kaldığı  kale  karanlıktı. </p>
<p class="calibre1">Yaşlı Ayı'nın ondan daha duyarlı olduğu ortadaydı. </p>
<p class="calibre1">Sonunda  kulelerden  daha  yükseğe  çıktı  ve  hâlâ  santim  santim  yukarı  tırmanıyordu.  Kara  Kale  ay</p>
<p class="calibre1">ışığının  altında  çürümüş  gibi  görünüyordu.  Bu  yükseklikten  bakınca,  penceresiz  kuleleri,  ufalanan</p>
<p class="calibre1">duvarları,  parçalanmış  taşlarla  boğulmuş  avlularıyla  perişan  ve  yalnızdı  Kara  Kale.  Daha  ileride</p>
<p class="calibre1">Köstebek  Kasabası'nın  ışıkları  görünüyordu.  Bu  küçük  kasaba  Kral  Yolu'nun  yarım  fersah  kadar</p>
<p class="calibre1">güneyindeydi.  Çevredeki  dağlardan  inen,  ay  ışığının  altında  parıldayan  donmuş  su  dereleri, </p>
<p class="calibre1">düzlükleri  kesiyordu.  Dünyanın  geri  kalanı  rüzgârlarla  yıkanan  tepeler  ve  karla  kaplanmış</p>
<p class="calibre1">kayalıklardan oluşan kasvetli bir boşluktu. </p>
<p class="calibre1">"Yedi cehennem! Cüceymiş," diye bir ses duydu sonunda. Kafes aniden durdu ve ileri geri yavaşça</p>
<p class="calibre1">sallanmaya başladı. </p>
<p class="calibre1">"Kahretsin! Onu içeri getirin." Bir homurtu yükseldi. Kafes yana doğru kayarken halatlardan sesler</p>
<p class="calibre1">gelmeye  başladı.  Sonunda  Sur  ayaklarının  altındaydı.  Tyrion  kafesin  sallanması  tamamen  durana</p>
<p class="calibre1">kadar  bekleyip  kapısını  açtı  ve  buz  tutmuş  zemine  atladı.  Siyahlar  giymiş  bir  gölge  vince  doğru</p>
<p class="calibre1">eğilmiş,  bir  diğeri  de  eldivenli  eliyle  kafesi  tutmuştu.  Yüzleri  yün  atkılarla  sarılmıştı  ve  sadece</p>
<p class="calibre1">gözleri görünüyordu. Üzerlerine kat kat simsiyah deriler ve yünler giymişlerdi. "Gecenin bu saatinde</p>
<p class="calibre1">ne istiyorsun?" diye sordu vincin yanında duran adam. </p>
<p class="calibre1">"Son bir bakış." </p>
<p class="calibre1">Adamlar iyice tatları kaçmış gibi bakıştı. "İstediğin kadar bak," dedi diğeri. "Yalnız, sakın düşme</p>
<p class="calibre1">küçük  adam.  Yaşlı  Ayı  derimizi  yüzmesin."  Büyük  vincin  hemen  yanında  ahşap  küçük  bir  baraka</p>
<p class="calibre1">vardı.  Adamlar  barakanın  kapısını  açıp  içeri  girdikleri  sırada,  sobadaki  ateşin  sıcaklığını  içinde</p>
<p class="calibre1">hissetti Tyrion. Kapı kapandı ve yalnız kaldı. </p>
<p class="calibre1">Buradaki  soğuk  insanı  ısırıyordu  ve  rüzgâr  ısrarlı  bir  âşık  gibi  giysilerini  Tyrion'ın  üzerinden</p>
<p class="calibre1">söküp  çıkartmaya  çalışıyordu.  Sur'un  tepesi  Kral  Yolu'nun  pek  çok  kısmından  daha  genişti,  yani</p>
<p class="calibre1">düşme  tehlikesi  söz  konusu  değildi  ama  zemin  Tyrion'ın  dilediğinden  çok  daha  fazla  kaygandı. </p>
<p class="calibre1">Kardeşler,  yürüme  yollarının  üzerlerine  mıcır  döküyorlardı  ama  binlerce  adımın  ağırlığı  altında</p>
<p class="calibre1">ezilen  Sur  tekrar  buzla  kaplanıyor,  mıcırlar  buzların  arasında  kayboluyor  ve  yol  yine  düzleşip</p>
<p class="calibre1">kayganlaşıyordu. O zaman, yine taş kırma vakti gelmiş oluyordu. </p>
<p class="calibre1">Yine  de  Sur'un  üzerinde  yürümek  Tyrion'ın  beceremeyeceği  bir  iş  değildi.  Önce  doğuya,  sonra</p>
<p class="calibre1">batıya çevirdi kafasını. Sur iki yanında akıp gidiyordu. Ne başı ne sonu belli, önü ve arkası karanlık</p>
<p class="calibre1">uçurumlar  olan  uzun  beyaz  bir  yoldu  Sur.  Batı.  Batıya  doğru  yürümeye  karar  verdi  belli  bir  sebep</p>
<p class="calibre1">olmaksızın. Mıcırları en yeni görünen yürüme yolunu tutturdu. </p>
<p class="calibre1">Çıplak yanakları kıpkırmızı olmuştu ve bacakları her zamankinden fazla çığlık atıyordu ama Tyrion</p>
<p class="calibre1"><a id="p142"></a>umursamadı.  Rüzgâr  etrafında  küçük  hortumlar  yaratıyor,  çizmelerinin  altındaki  mıcır  taşları</p>
<p class="calibre1">çıtırdıyordu.  Uzakta  beyaz  bir  kurdele  halinde  tepeler  görünüyor,  batı  ufkuna  doğru  iyice  yükselip</p>
<p class="calibre1">kayboluyorlardı.  Dev  bir  mancınığın  yanından  geçti.  Bir  şehir  suru  kadar  yüksekti.  Kaldırma  kolu</p>
<p class="calibre1">tamir edilmek için çıkarılmış ve sonra unutulmuştu. Tabanı Sur'a gömülmüş kırık, dev bir oyuncağa</p>
<p class="calibre1">benziyordu. </p>
<p class="calibre1">Mancınığın arkasından, "Orada kim var? Kıpırdama!" diyen bir ses yükseldi. </p>
<p class="calibre1">Tyrion durdu. "Eğer uzun süre kıpırdamadan durursam buz tutarım Jon," dedi Tyrion. Tüylü solgun</p>
<p class="calibre1">bir şekil yavaşça yanına sokuldu ve kürkünü koklamaya başladı. "Selamlar Hayalet." </p>
<p class="calibre1">Jon  Kar  yanına  yaklaştı.  Kat  kat  yün  ve  deri  kıyafetlerinin  içinde  olduğundan  daha  iri  ve  ağır</p>
<p class="calibre1">görünüyordu.  Pelerinin  başlığı  yüzünü  kapatmıştı.  Ağzını  örten  kaşkolu  aşağı  çekerek,  "Lannister, </p>
<p class="calibre1">seni burada göreceğimi hiç düşünmezdim," dedi. Kendi boyundan uzun demir bir mızrak taşıyordu ve</p>
<p class="calibre1">belinden deri kabzalı bir kılıç sarkıyordu. Boynunda gümüş kaplı, siyah bir savaş borusu asılıydı. </p>
<p class="calibre1">"Ben  de  burada  görüleceğimi  düşünmezdim,"  diyerek  güldü  Tyrion.  "Bir  delilik  anı  sonucunda</p>
<p class="calibre1">geldim. Hayalet'e dokunsam elimi koparır mı sence?" </p>
<p class="calibre1">"Ben yanındayken bir şey yapmaz," dedi Jon. </p>
<p class="calibre1">Tyrion kurdun kulaklarının arkasını kaşıdı. Kırmızı gözler sakince izliyordu Tyrion'ı. Yaratık artık</p>
<p class="calibre1">göğsüne  kadar  geliyordu.  Bir  yıl  sonra  kurdun  kendisine  yukarıdan  bakacağını  düşünüp  üzüldü. </p>
<p class="calibre1">"Erkeklik organlarını dondurmak dışında, burada ne yapıyorsun bu gece sen?" diye sordu Jon'a. </p>
<p class="calibre1">"Gece  nöbetine  verildim.  Yine,"  dedi  Jon.  "Sör  Alliser  nöbet  kumandanının  benimle  yakından</p>
<p class="calibre1">ilgilenmesini  sağlayacak  kadar  nazik  davrandı.  Geceleri  uykusuz  kalırsam  sabah  talimlerinde</p>
<p class="calibre1">çuvallayacağımı düşünüyor ama şu ana kadar hayal kırıklığına uğradığını söyleyebilirim." </p>
<p class="calibre1">Tyrion sırıttı. "Hayalete jonglörlük yapmayı öğretti mi bari?" </p>
<p class="calibre1">"Hayır," dedi Jon gülümseyerek, "Ama Grenn kendisini Halder'e karşı savunabildi ve Pyp kılıcını</p>
<p class="calibre1">eskisi kadar sık düşürmüyor." </p>
<p class="calibre1">"Pyp?" </p>
<p class="calibre1">"Gerçek  adı  Pypar.  Kocaman  kulaklı  küçücük  bir  çocuk.  Thorne  daha  doğru  dürüst  kılıç  tutmayı</p>
<p class="calibre1">bile  öğretmemiş  ona.  Grenn'i  çalıştırırken  beni  gördü  ve  yardımımı  istedi."  Kuzeye  baktı.  "Bir  mil</p>
<p class="calibre1">boyunca yürüyüp Sur'u gözetlemeliyim. Benimle yürür müsün?" diye sordu. </p>
<p class="calibre1">"Eğer ağır ağır yürürsen," diye cevapladı Tyrion. </p>
<p class="calibre1">"Nöbet  kumandanı,  kanımın  donmaması  için  sürekli  yürümem  gerektiğini  söyledi  ama  ne  kadar</p>
<p class="calibre1">hızlı yürüyeceğimi söylemedi." </p>
<p class="calibre1">Jon'u  beyaz  bir  gölge  gibi  takip  eden  Hayalet'le  birlikte  yürümeye  başladılar.  "Yarın  sabah</p>
<p class="calibre1">gidiyorum," dedi Tyrion. </p>
<p class="calibre1">"Biliyorum," dedi Jon tuhaf bir hüzünle. </p>
<p class="calibre1">"Güneye gitmeden önce Kışyarı'nda bir mola vermeyi düşünüyorum. İletmemi istediğin bir mesaj</p>
<p class="calibre1">var mı?" </p>
<p class="calibre1">"Robb'a,  Gece  Nöbetçileri'nin  kumandanı  olacağımı  ve  onun  güvenliğini  sağlayacağımı  söyle. </p>
<p class="calibre1">Kızlarla birlikte iğne oyası dersi alsın ve Mikken'a, at nalı yaptırmak için kılıcını erittirsin." </p>
<p class="calibre1">"Robb  benden  çok  daha  büyük.  Ölümüme  sebep  olacak  herhangi  bir  mesajı  iletmeyi</p>
<p class="calibre1">reddediyorum," dedi Tyrion kahkahalar atarak. </p>
<p class="calibre1"><a id="p143"></a>"Rickon  eve  ne  zaman  döneceğimi  soracaktır.  Nereye  gittiğimi,  neden  gittiğimi  açıklamaya  çalış</p>
<p class="calibre1">eğer yapabilirsen. Ona bütün eşyalarımı alabileceğini söyle, buna bayılır." </p>
<p class="calibre1">Bugün  insanların  kendisinden  çok  fazla  şey  beklediğini  düşündü  Tyrion.  "Bütün  bunları  bir</p>
<p class="calibre1">mektuba yazabileceğini biliyorsun değil mi?" </p>
<p class="calibre1">"Rickon  okuma  yazma  bilmiyor  ve  Bran..."  Aniden  durdu.  "Bran'a  ne  mesaj  yollayacağımı</p>
<p class="calibre1">bilmiyorum. Ona yardım et Tyrion." </p>
<p class="calibre1">"Ben ona nasıl yardım edebilirim? Acılarını azaltabilecek bir üstat değilim. Ona bacaklarını geri</p>
<p class="calibre1">verebilecek büyülerim de yok." </p>
<p class="calibre1">"İhtiyacım varken bana yardım ettin." </p>
<p class="calibre1">"Sana bir yardımım olmadı. Sadece sözler." </p>
<p class="calibre1">"O halde, Bran'a da sözlerinle yardım et." </p>
<p class="calibre1">"Topal  bir  adamdan,  sakat  bir  adama  dans  etmeyi  öğretmesini  istiyorsun,"  dedi  Tyrion.  "Ders  ne</p>
<p class="calibre1">kadar  samimi  olursa  olsun  sonuç  grotesk  olacaktır.  Ama  bir  kardeşi  sevmenin  ne  demek  olduğunu</p>
<p class="calibre1">biliyorum Lord Kar. Bran'a yardımı olacak, gücümün yettiği her şeyi yapmaya hazırım." </p>
<p class="calibre1">"Teşekkür ederim lordum." Eldivenlerini çıkardı ve çıplak elini Tyrion'a uzattı. "Arkadaş." </p>
<p class="calibre1">Tyrion  garip  bir  şekilde  duygusal  hissetti  kendini.  "Akrabalarımın  çoğu  piç  ama  ilk  kez  bir  piç</p>
<p class="calibre1">arkadaşım oluyor." O da eldivenlerini çıkardı ve Jon'un elini sıktı. Et ete. Çocuğun el sıkışı güçlü ve</p>
<p class="calibre1">kararlıydı. </p>
<p class="calibre1">Eldivenlerini  tekrar  ellerine  geçirdiklerinde  Jon  aniden  döndü  ve  alçak,  buzlu  kuzey  tırabzanına</p>
<p class="calibre1">yürüdü. Tam önünde, Sur dik ve keskin aşağı iniyordu. Tam önünde karanlıktan ve vahşilikten başka</p>
<p class="calibre1">bir şey yoktu. Tyrion onu takip etti. Yan yana dünyanın bittiği yerde durdular. </p>
<p class="calibre1">Gece  Nöbetçileri  ormanın  Sur'a  yarım  milden  fazla  yaklaşmasına  izin  vermiyordu.  Demir</p>
<p class="calibre1">ağaçlarından,  muhafız  ağaçlarından  ve  meşelerden  oluşan  sık  koru  asırlar  önce  Sur'un  dibinden</p>
<p class="calibre1">sökülmüş,  Sur'la  orman  arasında  geniş  çorak  bir  arazi  bırakılmıştı.  Bu  sayede  hiçbir  canlı</p>
<p class="calibre1">görünmeden  Sur'a  yaklaşamıyordu.  Tyrion,  son  yirmi  yıl  içinde  bu  vahşi  ormanın  üç  kale  arasında</p>
<p class="calibre1">tekrar  kök  salmaya  başladığını  duymuştu.  Sur'un  gölgesinde  devasa  gri  yeşil  muhafız  ağaçları  ve</p>
<p class="calibre1">soluk beyaz büvet ağaçları yetişiyordu. Kara Kale sürekli yakacak odun açlığı duyduğu için buradaki</p>
<p class="calibre1">orman hâlâ kardeşlerin baltalarıyla Sur'dan uzak tutuluyordu. </p>
<p class="calibre1">Yeterince uzak değildi yine de. Tyrion, aradaki boşluğun dibinde, Sur'un karşısına dikilmiş ikinci</p>
<p class="calibre1">bir sur gibi görünen karanlık ağaçlara bakıyordu. Bu ağaçlara bir kez bile insan baltası değmemişti. </p>
<p class="calibre1">Birbirine  karışmış  dalların,  binlerce  yıllık  kök  düğümlerinin  arasına  ay  ışığı  bile  giremiyordu.  Bu</p>
<p class="calibre1">ormanın  sürekli  kara  kara  düşündüğünü  ve  insan  denen  yaratıktan  haberi  olmadığını  söylüyordu</p>
<p class="calibre1">korucular. Gece Nöbetçileri'nin buraya Tekinsiz Orman demeleri boşuna değildi. </p>
<p class="calibre1">Etrafta  ateş  olmadan,  keskin  rüzgâr  bir  mızrak  gibi  bağırsaklarına  kadar  işliyorken  orada  öylece</p>
<p class="calibre1">duran Tyrion, Ötekiler hakkında konuşulanlara, geceden gelen düşmanlara inanabileceğini hissetti bir</p>
<p class="calibre1">an. Yaratıklar ve canavarlar hakkında yaptığı şakalar artık o kadar güldürücü gelmiyordu nedense. </p>
<p class="calibre1">"Amcam  oralarda  bir  yerde,"  dedi  Jon  mızrağına  yaslanıp  hüzünle  ormanın  karanlığını</p>
<p class="calibre1">seyrederken. "Beni buraya nöbete yolladıkları ilk gece, Benjen amcanın o gece döneceğini ve benim</p>
<p class="calibre1">onu ilk gören olup boynuzu üfleyeceğimi düşünmüştüm. Ne o gece, ne de ondan sonraki bir gecede</p>
<p class="calibre1">geldi." </p>
<p class="calibre1">"Biraz zaman ver," dedi Tyrion. </p>
<p class="calibre1"><a id="p144"></a>Uzak  kuzeyden  bir  kurt  uluması  duyuldu.  Ona  bir  diğeri  katıldı  ardından.  Hayalet  kulaklarını</p>
<p class="calibre1">kabartıp  dinlemeye  başladı.  "Eğer  dönmezse,  yanıma  Hayalet'i  alıp  gideceğim  ve  onu  bulacağım," </p>
<p class="calibre1">dedi Jon Kar. </p>
<p class="calibre1">"Sana inanıyorum," dedi Tyrion ama aklında geçen, Peki seni kim bulacak? sorusuydu. Titredi. </p>
<p class="calibre1"><a id="p145"></a>Arya</p>
<p class="calibre1">Babası  yine  konsey  üyeleriyle  tartışmıştı.  Yemek  masasına  geç  gelen  babasının  yüzünden</p>
<p class="calibre1">okunuyordu her şey. Son zamanlarda hep geç geliyordu zaten. Ned Stark, Küçük Salon'a girdiğinde, </p>
<p class="calibre1">ilk  yemek  olan  koyu  kabak  çorbası  masadan  çoktan  kaldırılmıştı.  Kralın  bin  kişiye  ziyafet</p>
<p class="calibre1">verebileceği  kadar  geniş  olan  Büyük  Salon'la  karıştırmamak  için,  buraya  Küçük  Salon  adını</p>
<p class="calibre1">takmışlardı. Bu salon iki yüz kişiyi ağırlayabilirdi ve yüksek kubbeli bir tavanı vardı. </p>
<p class="calibre1">Jory,  "Lordum,"  dedi  Lord  Stark  salona  girdiğinde  ve  ayağa  kalktı.  Diğer  muhafızlar  da  onunla</p>
<p class="calibre1">birlikte  kalktı.  Bütün  adamlar  beyaz  saten  şeritli,  ağır  gri  yünden  yeni  pelerinler  giyiyordu.  Her</p>
<p class="calibre1">pelerinin  yaka  kıvrımına,  muhafızların  El'in  maiyetinden  olduğunu  belli  eden,  dövülmüş  gümüşten</p>
<p class="calibre1">yapılmış el şekilli broşlar takılmıştı. Sadece elli muhafız vardı ve bu yüzden sıralar boştu. </p>
<p class="calibre1">"Oturun," dedi Ned Stark. "Görüyorum ki bensiz başlamışsınız. Bu şehirde hâlâ aklı başında olan</p>
<p class="calibre1">birkaç adama rastlamak memnuniyet verici." Yemeğin devam etmesi için bir el işareti yaptı ve servis</p>
<p class="calibre1">kaldığı  yerden  devam  etti.  Hizmetçiler,  sebze  ve  sarımsakla  kızartılmış  kaburga  dolu  tabakları</p>
<p class="calibre1">masaya getirmeye başladı. </p>
<p class="calibre1">"Bir turnuva düzenleneceğinden bahsediliyor avluda lordum," dedi Jory otururken. "Kral Eli olarak</p>
<p class="calibre1">göreve başlamanızın şerefine, mızrak müsabakası yapmak ve ziyafete katılmak üzere diyarın dört bir</p>
<p class="calibre1">yanından şövalyeler geleceğini söylüyorlar." </p>
<p class="calibre1">Arya babasının bunları duymaktan mutlu olmadığını görebiliyordu. "Bunun arzu ettiğim son şey bile</p>
<p class="calibre1">olmadığını da söylüyorlar mı?" diye sordu babası. </p>
<p class="calibre1">Sansa'nın  gözleri  önündeki  tabak  kadar  büyümüştü.  "Bir  turnuva!"  dedi  heyecanla.  Rahibe</p>
<p class="calibre1">Mordane  ve  Jeyne  Poole'un  arasında,  Arya'dan,  babasından  azar  işitemeyeceği  kadar  uzakta</p>
<p class="calibre1">oturuyordu. "Bizim izlememize izin verilecek mi baba?" diye sordu. </p>
<p class="calibre1">"Bu konudaki tavrımı biliyorsun Sansa. Görünüşe bakılırsa Robert'ın oyunlarını organize etmeli ve</p>
<p class="calibre1">adıma  düzenlediği  turnuvadan  onur  duyuyormuş  gibi  yapmak  zorundayım  ama  kızlarımı  da  bu</p>
<p class="calibre1">aptallığın bir parçası yapmak zorunda değilim." </p>
<p class="calibre1">"Ah, lütfen baba. Ben de görmek istiyorum." </p>
<p class="calibre1">Rahibe  Mordane  konuştu.  "Prenses  Myrcella  da  orada  olacak  lordum  ve  o  Sansa'dan  küçük. </p>
<p class="calibre1">Sarayın  bütün  hanımları  turnuvayı  izleyecek.  Sizin  adınıza  düzenlenen  bu  büyük  olayda  ailenizden</p>
<p class="calibre1">üyeler bulunmaması oldukça tuhaf görünecektir." </p>
<p class="calibre1">Babası  acı  çekiyor  gibi  görünüyordu.  "Galiba  haklısınız.  Sansa  için  bir  yer  ayarlayacağım." </p>
<p class="calibre1">Arya'ya baktı. "İkiniz için de," dedi. </p>
<p class="calibre1">"Onların aptal turnuvası umrumda değil," diye yanıtladı Arya. Prens Joffrey'nin de orada olacağını</p>
<p class="calibre1">biliyordu ve prensten nefret ediyordu. </p>
<p class="calibre1">Sansa başını kaldırdı. "Olağanüstü bir olay olacak, sen zaten orada istenmezsin." </p>
<p class="calibre1">Babasının  yüzünden  bir  öfke  dalgası  geçti.  "Yeter  Sansa!"  dedi.  "Biraz  daha  konuşursan  fikrimi</p>
<p class="calibre1">değiştireceğim.  Aranızdaki  bu  bitmek  tükenmek  bilmeyen  savaştan  ölümüne  yoruldum.  Siz</p>
<p class="calibre1">kardeşsiniz ve sizden buna uygun davranmanızı istiyorum. Anlaşıldı mı?" </p>
<p class="calibre1">Sansa  dudağını  ısırdı  ve  başıyla  onayladı. Arya  kederli  gözlerini  tabağına  indirdi.  Gözleri  yaşla</p>
<p class="calibre1">dolmuştu ama ağlamamaya kararlıydı. Elinin tersiyle gözlerini sildi. </p>
<p class="calibre1"><a id="p146"></a>Masadan  çıkan  tek  ses  çatal  bıçakların  metalik  şıngırdamasıydı  o  andan  sonra.  Lord  Stark, </p>
<p class="calibre1">"İzinlerinizi rica ediyorum. Bu akşam pek iştahım yok," dedi ve salondan ayrıldı. </p>
<p class="calibre1">O  gittikten  sonra  Sansa  ve  Jeyne  Poole  heyecanla  dedikodu  yapmaya  başladı.  Masanın  diğer</p>
<p class="calibre1">ucundaki Jory yapılan bir şakaya güldü, Hullen atlardan bahsetmeye başladı. "Senin savaş atın mızrak</p>
<p class="calibre1">dövüşü  için  çok  uygun  olmayabilir.  Aynı  şeyler  değil.  Hayır,  hayır.  Kesinlikle  aynı  şeyler  değil." </p>
<p class="calibre1">Adamlar  bunların  hepsini  daha  önce  de  duymuştu.  Desmond,  Jacks  ve  Hullen'ın  oğlu  Harwin  hep</p>
<p class="calibre1">birlikte Hullen'ın sesini bastırdı. Porther biraz daha şarap istedi. </p>
<p class="calibre1">Kimse  Arya'yla  konuşmuyordu  ama  onun  umrunda  değildi.  Böylesini  seviyordu  zaten.  Eğer  izin</p>
<p class="calibre1">verselerdi bütün yemeklerini odasında tek başına yerdi. Bazen veriyorlardı. Babası kralla, lordlarla</p>
<p class="calibre1">ya  da  oradan  buradan  gelmiş  elçilerle  yemek  zorunda  kaldığı  zaman.  Diğer  vakitlerde  babasının</p>
<p class="calibre1">salonunda,  sadece  Sansa  ve  babasıyla  birlikte  yiyordu  yemeklerini.  İşte  o  yemeklerde  erkek</p>
<p class="calibre1">kardeşlerini  çok  özlüyordu.  Bebek  Rickon'la  oynamak,  Robb'un  gülümsemesini  görmek  istiyordu. </p>
<p class="calibre1">Keşke  Jon  yine  saçlarını  karıştırsaydı.  Jon'un,  küçük  kardeşim  deyip,  cümleleri  onunla  birlikte</p>
<p class="calibre1">bitirmesini  özlemişti.  Hepsi  gitmişti  artık.  Sansa'dan  başka  kimsesi  kalmamıştı  ve  Sansa,  babaları</p>
<p class="calibre1">mecbur bırakmadıkça Arya'yla tek kelime konuşmuyordu. </p>
<p class="calibre1">Kışyarı'nda,  yemeklerinin  çoğunu  Büyük  Salon'da  yerlerdi.  Babası,  adamlarını  yanında  tutmak</p>
<p class="calibre1">isteyen bir lordun, adamlarıyla birlikte yemek yemesi gerektiğini söylerdi. "Seni takip eden adamları</p>
<p class="calibre1">tanımalısın  ve  onların  da  seni  tanımasına  izin  vermelisin,"  demişti  bir  seferinde  Robb'a. </p>
<p class="calibre1">"Adamlarından bir yabancı uğruna ölmelerini isteyemezsin." Kışyarı'ndaki sofralarında fazladan bir</p>
<p class="calibre1">yer hazırlanırdı ve her akşam farklı bir adam kendilerine katılırdı. Bazen Vayon Poole gelirdi ve para</p>
<p class="calibre1">işleri,  ekmek  stokları  ve  hizmetkârlar  konuşulurdu;  bazen  Mikken  aralarına  katılırdı  ve  saatlerce</p>
<p class="calibre1">zırhlardan, kılıçlardan, çeliği dövme ısısından ve su vermenin en ideal yöntemlerinden bahsedilirdi. </p>
<p class="calibre1">Bir akşam bitip tükenmez at sohbetleriyle Hüllen gelirdi, bir diğerinde kütüphaneden Rahip Chayle, </p>
<p class="calibre1">sonra Jory, Sör Rodrik ve hatta hikâyeleriyle birlikte masaya oturan Yaşlı Dadı. </p>
<p class="calibre1">Arya, babasının masasında oturup adamlarıyla sohbetini dinlemeye bayılırdı. Dışarıdaki insanları</p>
<p class="calibre1">dinlemeyi  de  severdi.  Kayış  kadar  sert  hürsüvarileri,  soylu  şövalyeleri  ve  gözüpek  şövalye</p>
<p class="calibre1">yaverlerini  ve  yaşlı  savaşçıları.  Onlarla  kartopu  oynar,  mutfaktan  tart  çalmalarına  yardım  ederdi. </p>
<p class="calibre1">Karıları ona çörekler verir. Arya onların bebeklerine isimler uydururdu. Çocuklarıyla "canavarlar ve</p>
<p class="calibre1">genç  kızlar",  "hazineyi  sakla  ve  kaleme  gel"  oynardı.  Şişko  Tom,  "Arya Ayakaltı"  derdi  ona  çünkü Arya her zaman ayakaltındaydı. Bu adı "Arya Atsurat"tan daha fazla severdi. </p>
<p class="calibre1">Orası Kışyarı'ydı, bir dünya uzaklıktaydı. Şimdi her şey değişmişti. Buraya geldiklerinden beri ilk</p>
<p class="calibre1">kez  adamlarla  birlikte  yemek  yiyorlardı  ve  Arya  her  anından  nefret  ediyordu.  Konuşmalarından, </p>
<p class="calibre1">gülmelerinden,  anlattıkları  hikâyelerden,  hepsinden  nefret  ediyordu.  Onlar Arya'nın  dostlarıydı.  Bir</p>
<p class="calibre1">zamanlar kendini güvende hissederdi onların yanında ama artık biliyordu ki onların dostluğu yalandı. </p>
<p class="calibre1">Kraliçenin  Leydi'yi  öldürmesine  izin  vermişlerdi.  Bu  yeterince  kötü  değilmiş  gibi  Tazı,  Mycah'ı</p>
<p class="calibre1">bulmuştu.  Jeyne  Poole'un  söylediğine  göre  Mycah'ın  bedenini  öyle  küçük  parçalara  ayırmışlardı  ki, </p>
<p class="calibre1">babasına  bir  torbaya  koyarak  vermişlerdi.  Zavallı  kasap,  torbadakinin  parçalanmış  bir  domuz</p>
<p class="calibre1">olduğunu  düşünmüştü.  Kimse  sesini  yükseltmemişti.  Kimse  kılıcına  davranmamıştı.  Kimse  hiçbir</p>
<p class="calibre1">yapmamıştı.  Her  zaman  cesurca  konuşan  Harwin,  bir  şövalye  olacak  olan  Alyn,  muhafızların  başı</p>
<p class="calibre1">Jory, kimse sesini çıkarmamıştı. Hatta babası bile. </p>
<p class="calibre1">O benim arkadaşımdı, diye fısıldadı yemek tabağına. Kimsenin duyamayacağı kadar hafif bir sesle. </p>
<p class="calibre1">Çatalını bile değdirmediği kaburgalar tabağında soğumuş, üzerleri donmuş yağ ile kaplanmıştı. Onları</p>
<p class="calibre1">görünce midesi bulandı. Masadan kalktı. </p>
<p class="calibre1"><a id="p147"></a>"Nereye gittiğini sanıyorsun genç leydi?" diye sordu Rahibe Mordane. </p>
<p class="calibre1">"Aç  değilim."  Arya'nın  nezaket  kurallarını  hatırlaması  biraz  güçleşmişti.  "İzninizle  çekilebilir</p>
<p class="calibre1">miyim?" </p>
<p class="calibre1">"Hayır,  çekilemezsin,"  dedi  rahibe.  "Yemeğine  neredeyse  hiç  dokunmadın.  Şimdi  otur  ve</p>
<p class="calibre1">tabağındakileri bitir." </p>
<p class="calibre1">"Sen bitir!" diye bağırdı Arya ve kimsenin onu durdurmasına fırsat vermeden kapıya doğru koştu. </p>
<p class="calibre1">Adamlar gülerken, Rahibe Mordane arkasından sesleniyordu. Sesi giderek yükseliyordu. </p>
<p class="calibre1">El Kulesi'nin kapısında bu sefer muhafız olarak Şişko Tom vardı. Kendisine doğru koşarak gelen</p>
<p class="calibre1">Arya'yı  görüp  göz  kırptı  ve  ardından  rahibenin  bağırdığını  duydu.  "Dur  bakalım  ufaklık,"  deyip</p>
<p class="calibre1">Arya'yı  yakalamaya  çalıştı  ama  Arya  adamın  bacaklarının  arasından  geçip  kulenin  sarmal</p>
<p class="calibre1">merdivenlerini  tırmanmaya  başladı.  Adımları  taş  merdivenleri  döverken,  Şişko  Tom  oflayıp</p>
<p class="calibre1">poflayarak arkasından yetişmeye çalışıyordu. </p>
<p class="calibre1">Yatak odası, bütün Kral Toprakları'nda Arya'nın sevdiği tek yerdi. Kapısı yüzünden seviyordu bu</p>
<p class="calibre1">odayı.  Demir  sürgülü  dev  meşe  kapının  sürgüsünü  çektiğinde  odasına  kimse  giremiyordu.  Rahibe</p>
<p class="calibre1">Mordane, Şişman Tom, Sansa, Jory, Tazı, kimse. Sürgüyü çekti. </p>
<p class="calibre1">Kapı kapandığında, ağlayabilecek kadar güvendeydi artık. </p>
<p class="calibre1">Pencereye gidip kenarına oturdu. Ağlayarak ve herkesten nefret ederek. En çok da kendinden nefret</p>
<p class="calibre1">ediyordu. Her şey onun suçuydu. Kötü olan her şeyin sebebi oydu. Sansa öyle söylemişti ve Jeyne de. </p>
<p class="calibre1">Şişko  Tom  kapıyı  yumrukluyordu.  "Arya,  kızım,  her  şey  yolunda  mı?  Orada  mısın?"  diye</p>
<p class="calibre1">bağırıyordu. </p>
<p class="calibre1">"Hayır!" dedi Arya. Yumruk sesi durdu. Şişko Tom'un uzaklaştığını duydu. Bu adamı kandırmak ne</p>
<p class="calibre1">kadar da kolaydı. </p>
<p class="calibre1">Arya  yatağının  ayakucunda  duran  sandığa  gidip  kapağını  kaldırdı  ve  iki  eliyle  birden  giysilerini</p>
<p class="calibre1">çıkarıp  yere  atmaya  başladı.  İpekler,  satenler,  kadifeler,  yünler  havada  uçuşuyordu.  Aradığı  şey</p>
<p class="calibre1">sandığın dibindeydi. Arya yavaşça sakladığı yerden aldı ve keskin kılıcını kınından çıkardı. </p>
<p class="calibre1">İğne. </p>
<p class="calibre1">Mycah'ı düşündü yine ve gözleri yaşlarla doldu. Onun suçuydu, onun suçuydu, onun suçuydu. Eğer</p>
<p class="calibre1">ona birlikte şövalyecilik oynayalım demeseydi... </p>
<p class="calibre1">Kapı yine yumruklanıyordu, az öncekinden daha şiddetli. "Arya Stark, bu kapı hemen açılacak, beni</p>
<p class="calibre1">duyuyor musun?" </p>
<p class="calibre1">Arya elinde İğne'yle döndü. Kılıcı havada salladı ve, "Buraya girmezsen çok daha iyi olur," diye</p>
<p class="calibre1">uyardı. </p>
<p class="calibre1">"El bunu mutlaka duyacak!" diye tehdit etti rahibe. </p>
<p class="calibre1">"Umrumda değil!" diye yanıtladı Arya öfkeyle. "Git buradan!" </p>
<p class="calibre1">"Bu  uygunsuz  tavırlarının  hesabını  vereceksin  genç  leydi,  buna  yemin  ederim."  Arya,  rahibenin</p>
<p class="calibre1">uzaklaşan ayak seslerini duyana kadar kapıyı dinledi. </p>
<p class="calibre1">Elinde  İğne,  tekrar  pencereye  döndü.  Aşağıdaki  avluya  baktı.  Keşke  Bran  gibi  tırmanabilseydi. </p>
<p class="calibre1">Pencereden  çıkar,  kuleden  aşağı  iner  ve  bu  korkunç  yerden  uzaklaşırdı.  Sansa'dan,  Rahibe</p>
<p class="calibre1">Mordane'den ve Prens Joffrey'den. Hepsinden uzaklara kaçardı. Mutfaktan biraz yiyecek çalar, en iyi</p>
<p class="calibre1">çizmelerini giyer, İğne'yi ve sıcak tutacak bir pelerinini alırdı yanına. Üç Dişli Mızrak'ın kenarındaki</p>
<p class="calibre1"><a id="p148"></a>ormanda  Nymeria'yı  bulurdu  ve  birlikte  Kışyarı'na  dönerlerdi.  Ya  da  Sur'daki  Jon'un  yanına</p>
<p class="calibre1">giderlerdi. Keşke Jon orada olsaydı. Belki bu kadar yalnız hissetmezdi. </p>
<p class="calibre1">Kapı  bu  sefer  yumuşakça  çalındı.  Arya  pencereden  kapıya  döndü  ve  bütün  hayalleri  uçup  gitti. </p>
<p class="calibre1">"Arya kapıyı aç. Konuşmamız gerek," dedi babasının hafif sesi. </p>
<p class="calibre1">Arya kapıya gitti ve sürgüyü çekti. Babasının yanında kimse yoktu. Kızgın değil üzgün görünüyordu</p>
<p class="calibre1">ve bu Arya'nın kendisini kötü hissetmesine sebep oldu. "İçeri girebilir miyim?" Arya başıyla onayladı</p>
<p class="calibre1">ve gözlerini utanç içinde yere indirdi. Babası kapıyı kapattı. "Bu kimin kılıcı?" </p>
<p class="calibre1">"Benim." Arya elindeki İğne'yi unutmuştu. </p>
<p class="calibre1">"Onu bana ver." </p>
<p class="calibre1">Arya kılıcını teslim etti. Bir daha İğne'yi eline alıp alamayacağını düşünüyordu. Babası kılıcı ışığa</p>
<p class="calibre1">doğru  kaldırdı,  kılıcın  iki  kenarını  da  inceledi.  Ucuna  başparmağıyla  dokundu.  "Bir  Braavos  kılıcı</p>
<p class="calibre1">ama yapanın imzasını tanımamak mümkün değil. Bu Mikken'ın işi." </p>
<p class="calibre1">Babasına yalan söylemezdi, gözlerini yere indirdi. </p>
<p class="calibre1">Lord  Eddard  Stark  içini  çekti.  "Dokuz  yaşındaki  kızım,  kendi  demir  ustamın  elinden  çıkmış  bir</p>
<p class="calibre1">kılıçla  silahlanıyor  ve  benim  hiçbir  şeyden  haberim  yok,"  dedi.  "Kral  Eli'nden  Yedi  Krallık'ı</p>
<p class="calibre1">yönetmesi bekleniyor ama ben daha kendi ailemin içinde neler olup bittiğini bilemiyorum. Arya, sen</p>
<p class="calibre1">bu kılıca nasıl sahip oldun? Bunu nereden aldın?" </p>
<p class="calibre1">Arya dudaklarını ısırdı ve sessiz kaldı. Jon'a ihanet edemezdi. Karşısındaki babası olsa bile. </p>
<p class="calibre1">Bir  süre  sonra,  "Aslında  nereden  aldığın  o  kadar  önemli  değil,"  dedi  babası.  Elindeki  kılıca</p>
<p class="calibre1">hüzünle baktı. "Bu çocuk oyuncağı değil. Hele bir kız için hiç uygun değil. Kılıçlarla oynadığını bilse</p>
<p class="calibre1">Rahibe Mordane ne der acaba?" </p>
<p class="calibre1">"Ben oyun oynamıyordum," diye diretti Arya. "Rahibe Mordane'den nefret ediyorum." </p>
<p class="calibre1">"Yeter!"  dedi  babası.  Sesi  sert  çıkmıştı  bu  sefer.  "Rahibe  sadece  görevini  yapıyor  ve  tanrılar</p>
<p class="calibre1">biliyor  ki  sen  bunu  bir  mücadeleye  dönüştürüyorsun. Annen  ve  ben,  seni  bir  leydiye  dönüştürmesi</p>
<p class="calibre1">görevini vererek imkânsız bir iş yapmasını bekliyoruz zavallı kadından." </p>
<p class="calibre1">"Ben bir leydi olmak istemiyorum," diye parladı Arya. </p>
<p class="calibre1">"Bu oyuncağı dizimin üzerinde ikiye ayırıp bu saçmalığa bir son vermeliyim." </p>
<p class="calibre1">"İğne kırılmaz!" dedi Arya savunmaya geçerek ama sesi sözlerine ihanet etmişti. </p>
<p class="calibre1">"Bir adı da var, öyle mi?" Babası içini çekti. "Ah Arya. Senin içinde vahşilik var çocuğum. Buna</p>
<p class="calibre1">kurt  kanı  derdi  babam  eskiden.  Lyanna'nın  içinde  de  vardı  bir  parça  ve  Brandon'ın  içinde  de,  bir</p>
<p class="calibre1">parçadan  çok  daha  fazla.  İkisini  de  erkenden  mezara  soktu  o  kan." Arya  babasının  sesindeki  hüznü</p>
<p class="calibre1">duyabiliyordu. Kardeşlerinden ya da babasından sık bahsetmezdi. İkisi de Arya doğmadan uzun yıllar</p>
<p class="calibre1">önce ölmüştü. "Eğer lord babam izin verseydi, Lyanna da bir kılıç taşırdı. Bana onu hatırlatıyorsun</p>
<p class="calibre1">bazen ve hatta ona benziyorsun." </p>
<p class="calibre1">"Lyanna çok güzelmiş," dedi Arya şaşkın halde. Herkes Lyanna'nın güzelliğinden bahsederdi ama</p>
<p class="calibre1">bu asla Arya için söylenen cümlelerden biri değildi. </p>
<p class="calibre1">"Evet  güzeldi,"  diye  onayladı  Ned  Stark.  "Çok  güzeldi,  söz  dinlemezdi  ve  çok  genç  yaşında</p>
<p class="calibre1">toprağa  girdi."  Kılıcı  havaya  kaldırdı.  "Arya,  bu  kılıçla...  İğne?  Kimi  delik  deşik  etmeyi</p>
<p class="calibre1">düşünüyorsun?  Sansa'yı  mı?  Yoksa  Rahibe  Mordane'i  mi?  Kılıç  dövüşüyle  ilgili  ilk  kural  nedir</p>
<p class="calibre1">biliyor musun?" </p>
<p class="calibre1"><a id="p149"></a>Aklına,  Jon'un  verdiği  dersten  başka  bir  şey  gelmiyordu.  "Düşmanına  sivri  ucu  sapla,"  dedi  bir çırpıda. </p>
<p class="calibre1">Babası bir kahkaha attı. "İşin özü bu sanırım," dedi. </p>
<p class="calibre1">Arya  umutsuzca  anlatmak  ve  babasının  anlamasını  sağlamak  istiyordu.  "Ben  öğrenmeye</p>
<p class="calibre1">çalışıyordum  ama..."  Gözleri  tekrar  yaşlarla  doldu.  "Mycah'a  birlikte  talim  yapmayı  ben  önerdim." </p>
<p class="calibre1">Bütün acı ilk günkü gibi gelip yüreğine oturmuştu. Titreyerek arkasını döndü. "Ondan ben istemiştim. </p>
<p class="calibre1">Benim hatam. Benim..." </p>
<p class="calibre1">Babası  arkasından  sarıldı  Arya'ya.  Kendisini  yavaşça  döndüren  babasının  göğsünde  ağlamaya</p>
<p class="calibre1">başladı.  "Hayır  tatlı  kızım.  Arkadaşın  için  yas  tut  ama  kendini  suçlama.  Kasabın  oğlunu  sen</p>
<p class="calibre1">öldürmedin. Onun kanı Tazı'nın ellerine bulaştı. Onun ve hizmet ettiği zalim kadının ellerine." </p>
<p class="calibre1">"Onlardan  nefret  ediyorum,"  dedi  Arya  ağlamaktan  kıpkırmızı  olmuş  gözleriyle  babasına  bakıp</p>
<p class="calibre1">hıçkırarak. "Tazı'dan, kraliçeden, kraldan ve Prens Joffrey'den. Joffrey yalan söyledi. Onun söylediği</p>
<p class="calibre1">gibi  olmamıştı  olaylar.  Sansa'dan  da  nefret  ediyorum  çünkü  her  şeyi  hatırlıyordu  ama  Joffrey  onu</p>
<p class="calibre1">sevsin diye o da yalan söyledi." </p>
<p class="calibre1">"Hepimiz  yalan  söylüyoruz,"  dedi  babası.  "Yoksa  Nymeria'nın  kaçtığına  inandığımı  mı</p>
<p class="calibre1">sanıyordun?" </p>
<p class="calibre1">Arya suçlulukla kızardı. "Jory söylemeyeceğine söz vermişti." </p>
<p class="calibre1">"Sözünü tuttu zaten," dedi babası gülümseyerek. "Bazı şeyleri bilmek için birinden duymaya gerek</p>
<p class="calibre1">yok. Kör bir adam bile o kurdun seni isteyerek bırakmayacağını bilir." </p>
<p class="calibre1">"Ona taş atmak zorunda kaldık," dedi Arya korkunç bir kederle. "Ona koşmasını söyledim, kaç ve</p>
<p class="calibre1">özgür  ol  dedim,  artık  seni  istemiyorum  dedim.  Ormanda  başka  kurtlar  da  vardı.  Jory  onlarla</p>
<p class="calibre1">oynayabileceğini,  onlarla  geyik  avlayabileceğini  söyledi  ama  Nymeria  peşimden  ayrılmıyordu. </p>
<p class="calibre1">Sonunda  taş  atmak  zorunda  kaldım.  İki  kere  isabet  etti  taşlar.  İnleyip  bana  baktı.  Çok  utandım  ama</p>
<p class="calibre1">doğru olanı yaptım. Doğru olanı yaptım değil mi baba? Kraliçe onu öldürtürdü." </p>
<p class="calibre1">"Doğru  olanı  yaptın,"  dedi  babası.  "Ve  söylediğin  yalan...  onursuz  bir  yalan  değildi."  Arya'ya</p>
<p class="calibre1">sarıldığında İğne'yi kenara bırakmıştı. Kılıcı tekrar eline aldı. Pencereye yürüyüp bir an orada durdu</p>
<p class="calibre1">ve  dışarıyı,  avluyu  izledi.  Dönüp  Arya'ya  baktığında  gözleri  düşünceliydi.  Pencerenin  kenarına</p>
<p class="calibre1">oturdu ve İğne'yi kucağına koydu. "Arya otur, sana bir şeyleri anlatmaya çalışmam gerek." </p>
<p class="calibre1">Endişeli  bir  halde  yatağının  ucuna  oturdu.  "Benim  kaygılarımı  omuzlarına  alamayacak  kadar</p>
<p class="calibre1">küçüksün ama aynı zamanda Kışyarı'nın Stark'ısın. Bizim sözümüzü biliyorsun değil mi?" </p>
<p class="calibre1">"Kış geliyor," diye fısıldadı Arya. </p>
<p class="calibre1">"Zor ve zalim zamanlar," dedi babası. "Üç Dişli Mızrak'ta ve Bran düştüğünde sen de tadına baktın</p>
<p class="calibre1">o  zamanların.  Sen  uzun  yazda  doğdun  tatlı  kızım  ve  yazdan  başka  mevsim  bilmiyorsun  ama  kış</p>
<p class="calibre1">gerçekten geliyor. Ailemizin armasını hatırla Arya." </p>
<p class="calibre1">"Ulu  kurt,"  dedi  Arya,  Nymeria'yı  düşünerek.  Dizlerini  çenesine  çekip  oturdu.  Birdenbire</p>
<p class="calibre1">korkmuştu. </p>
<p class="calibre1">"Sana kurtlarla ilgili bir şey anlatayım Arya. Kış geldiğinde ve kar düştüğünde yalnız kurt ölür ama</p>
<p class="calibre1">sürü yaşamaya devam eder. Yazın tartışmalar ve çekişmeler olabilir ama kış geldiğinde birbirimizi</p>
<p class="calibre1">korumak, sıcak tutmak ve güçlerimizi birleştirmek zorundayız. Birinden nefret etmen gerekiyorsa bize</p>
<p class="calibre1">gerçekten zarar verecek insanlardan nefret et. Rahibe Mordane iyi bir kadın ve Sansa senin kardeşin. </p>
<p class="calibre1">Ay  ve  güneş  kadar  farklı  olabilirsiniz  ama  kalbinizden  çıkıp  damarlarınızdan  akan  kan  aynı.  Senin</p>
<p class="calibre1"><a id="p150"></a>ona ihtiyacın var, onun da sana ihtiyacı var... ve tanrılar biliyor ki, benim ikinize de ihtiyacım var." </p>
<p class="calibre1">Babasının  sesi  öyle  yorgun  çıkıyordu  ki  Arya  üzüldü.  "Sansa'dan  gerçekten  nefret  etmiyorum." </p>
<p class="calibre1">Sözü yarı gerçek, yarı yalandı. </p>
<p class="calibre1">"Seni  korkutmak  istemiyorum  çocuğum  ama  yalan  da  söyleyemem.  Karanlık  ve  tehlikeli  bir  yere</p>
<p class="calibre1">geldik. Burası Kışyarı değil. Kötülüğümüzü isteyen düşmanlarımız var. Bu senin söz dinlemez, itaat</p>
<p class="calibre1">etmez  halin,  kaçışların,  kızgın  lafların...  Kışyarı'nda  bir  çocuk  oyunuydu  bunlar  ama  burada,  kış</p>
<p class="calibre1">kapımızdayken bambaşka bir sorun. Artık büyümenin zamanı geldi." </p>
<p class="calibre1">"Büyüyeceğim," diye söz verdi Arya. Babasını o anda sevdiğinden daha fazla sevmemişti hiç. "Ben</p>
<p class="calibre1">de güçlü olabilirim. Ben de en az Robb kadar güçlü olabilirim," dedi. </p>
<p class="calibre1">Kabzası dışarı bakar şekilde, İğne'yi Arya'ya uzattı. "Al." </p>
<p class="calibre1">Arya  meraklı  gözlerle  kılıca  bakıyordu.  Bir  an,  kılıcın  kaybolacağından  korkup  dokunamadı. </p>
<p class="calibre1">"Haydi al, o senin," dedi babası. </p>
<p class="calibre1">"Ben de kalabilir mi? Gerçekten mi?" </p>
<p class="calibre1">"Gerçekten,"  diye  cevapladı  babası  gülümseyerek.  "Bunu  şimdi  senden  alırsam,  daha  on  beş  gün</p>
<p class="calibre1">geçmeden  yastığının  altında  bir  gürz  bulacağımdan  eminim.  Ne  kadar  üstüne  gelirse  gelsin  ablanı</p>
<p class="calibre1">kesmeyeceğine söz ver." </p>
<p class="calibre1">"Söz veriyorum, yapmayacağım." Arya kılıcını sıkıca göğsüne bastırırken babası odadan ayrıldı. </p>
<p class="calibre1">Ertesi sabah kahvaltıda Rahibe Mordane'den özür diledi ve affını rica etti. Rahibe, Arya'ya şüpheli</p>
<p class="calibre1">gözlerle baktı. Babası başıyla onayladı. </p>
<p class="calibre1">Üç gün sonra öğlen vakti, babasının kâhyası Vayne Poole, Arya'yı Küçük Salon'a yolladı. Masalar</p>
<p class="calibre1">ve  sıralar  duvarın  dibine  çekilmişti.  Salonda  kimse  yokmuş  gibiydi  ama  bir  süre  sonra  yabancı  bir</p>
<p class="calibre1">ses, "Geç kaldın oğlum," diye bağırdı. Gölgelerin arasından zayıf, kel ve kocaman burunlu bir adam</p>
<p class="calibre1">çıktı.  Elinde  ahşap  eğitim  kılıçlarından  iki  tane  vardı.  "Yarın  tam  öğlen  vakti  burada  olacaksın." </p>
<p class="calibre1">Aksanlı konuşuyordu. Özgür Şehirler'in aksanı vardı dilinde. Braavos, belki de Myr. </p>
<p class="calibre1">"Sen kimsin?" diye sordu Arya. </p>
<p class="calibre1">"Senin  dans  eğitmeninim."  Tahta  kılıçlardan  birini Arya'ya  attı.  Arya  uzandı  ama  yakalayamadı, </p>
<p class="calibre1">tahta kılıç yere düştü. "Yarın yakalayacaksın, şimdi kılıcı yerden al." </p>
<p class="calibre1">Ahşaptı  ama  tutacağı,  kabzası  ve  el  korumasıyla  bir  kılıçtı. Arya  kılıcı  yerden  aldı  ve  iki  eliyle</p>
<p class="calibre1">kavrayıp önünde tuttu. Düşündüğünden ağırdı. İğne'den çok daha ağırdı. </p>
<p class="calibre1">Kel adam dişlerini birbirine vurdu. "Bu böyle tutulmaz oğlum," dedi. "İki elinle birden kaldırman</p>
<p class="calibre1">gereken büyük kılıçlardan değil bu. Tek elinle tutacaksın." </p>
<p class="calibre1">"Çok ağır," dedi Arya. </p>
<p class="calibre1">"Seni güçlendirecek kadar ağır. Ahşabın içi kurşun dolu, böylece dengeyi de öğrenebilirsin. Şimdi</p>
<p class="calibre1">ihtiyacımız olan şey, o kılıcı tek elinle tutman." </p>
<p class="calibre1">Arya  sağ  elini  kılıcın  kabzasından  çekti  ve  terlemiş  avcunu  üzerine  sildi.  Kılıcı  sol  eliyle  tuttu. </p>
<p class="calibre1">Eğitmen  bundan  memnun  olmuşa  benziyordu.  "Sol  el  iyidir.  Her  şey  tersine  döner  ve  düşmanların</p>
<p class="calibre1">şaşırır. Duruşun yanlış. Vücudunu yana çevir, evet, böyle. Bir mızrak kadar sıskasın, biliyorsun değil</p>
<p class="calibre1">mi?  Bu  iyi  bir  şey.  Hedef  küçük.  Şimdi  tutuşa  bakalım."  Arya'ya  yaklaştı  ve  ellerini  inceledi. </p>
<p class="calibre1">Parmaklarını ayırdı, kabzaya doğru şekilde yerleştirdi. "Evet, evet işte böyle. Çok fazla sıkma. Kılıcı</p>
<p class="calibre1">nazikçe tutmalısın." </p>
<p class="calibre1"><a id="p151"></a>"Ya düşürürsem?" diye sordu Arya. </p>
<p class="calibre1">"Çelik kolunun bir parçası gibi olmalı," dedi kel adam. "Kolunun bir parçasını düşürebilir misin? </p>
<p class="calibre1">Hayır.  Syrio  Forel,  dokuz  yıl  boyunca,  Braavos'un  Denizaslanı  Lordu'nun  baş  kılıcıydı.  O  böyle</p>
<p class="calibre1">şeyleri bilir. Sen onu dikkatle dinle oğlum." </p>
<p class="calibre1">Arya'ya üçüncü kez oğlum diyordu. Sonunda, "Ben bir kızım," diye itiraz etti Arya. </p>
<p class="calibre1">"Kız ya da erkek, sen bir kılıçsın, hepsi bu," dedi Syrio Forel. Dişlerini birbirine vurdu. "Aynen</p>
<p class="calibre1">öyle, tutuş doğru. Bir savaş baltası tutmadığını unutma, elindeki..." </p>
<p class="calibre1">"...İğne," diye tamamladı Arya. </p>
<p class="calibre1">"Aynen  öyle.  Şimdi  dansa  başlayacağız.  Unutma  çocuk,  bu  Batıdiyarlıların  demir  dansı  değil, </p>
<p class="calibre1">şövalyelerin  çekme  ya  da  dövme  dansı  da  değil.  Bu  suikastçilerin  dansı,  su  dansı.  Hızlı  ve  kıvrak. </p>
<p class="calibre1">Bütün insanlar sudan yapılmıştır bunu biliyor muydun? Onları deldiğinde sıvı vücutlarından akar ve</p>
<p class="calibre1">ölürler." Bir adım geri gitti ve kendi tahta kılıcını havaya kaldırdı. "Şimdi bana bir hamle yapmayı</p>
<p class="calibre1">deneyeceksin." </p>
<p class="calibre1">Arya  adama  hamle  yapmaya  çalıştı.  Vücudundaki  her  kas  ayrı  ayrı  yanana  kadar  tam  dört  saat</p>
<p class="calibre1">boyunca denedi. Syrio Forel dişlerini birbirine vurup ona ne yapması gerektiğini söyledi durdu. </p>
<p class="calibre1">Ertesi gün gerçek eğitim başladı. </p>
<p class="calibre1"><a id="p152"></a>Daenerys</p>
<p class="calibre1">Bayırın  tepesinde,  atını  Dany'nin  yanında  durdurmak  için  dizginleri  çekerken,  "Dothrak  denizi," </p>
<p class="calibre1">dedi Sör Jorah Mormont. </p>
<p class="calibre1">Tam önlerinde, uçsuz bucaksız, bomboş, ufuk çizgisine ve hatta daha ötesine kadar uzanan dümdüz</p>
<p class="calibre1">arazi  seriliydi.  İşte  bu,  deniz,  diye  düşündü  Dany.  Burada  dağlar,  ağaçlar,  şehirler,  yollar  yoktu. </p>
<p class="calibre1">Rüzgâr estikçe dalgalar gibi hareketlenen upuzun yemyeşil otlar vardı sadece. "Nasıl bir yeşil," dedi</p>
<p class="calibre1">Dany. </p>
<p class="calibre1">"Şu anda öyle," diyerek onayladı Sör Jorah. "Bir de çiçeklendiğinde görmelisin burayı. Bir ufuktan</p>
<p class="calibre1">diğerine kadar, koyu kırmızı çiçeklerden oluşan bir kan denizine benzer. Kurak mevsimde bir bronz</p>
<p class="calibre1">denize dönüşür. Ve bu sadece hranna çocuğum. Burada daha yüzlerce çeşit ot büyür. Limon gibi sarı</p>
<p class="calibre1">otlar,  çivit  rengi  otlar,  mavi  otlar,  turuncu  otlar  ve  gökkuşağı  gibi  rengarenk  olanlar.  Asshai'nin</p>
<p class="calibre1">ardındaki  Gölge  Topraklar'da,  at  üstündeki  bir  adamdan  daha  uzun,  sütcamı  rengindeki  hayalet</p>
<p class="calibre1">otlarından okyanuslar olduğu söylenir. Diğer otları yaşatmaz, geceleri lanetlilerin ruhlarıyla ışıl ışıl</p>
<p class="calibre1">parlarlarmış.  Dothraklar  hayalet  otlarının  bir  gün  bütün  dünyayı  kaplayacağına  ve  hayatın  o  gün</p>
<p class="calibre1">biteceğine inanırlar." </p>
<p class="calibre1">Bu düşünce Dany'yi ürpertmişti. "Şimdi bunlardan bahsetmek istemiyorum," dedi. "Burası o kadar</p>
<p class="calibre1">güzel ki ölen şeyler hakkında düşünmek istemiyorum." </p>
<p class="calibre1">"Nasıl emrederseniz Khaleesi," dedi Sör Jorah saygıyla. </p>
<p class="calibre1">Dany  arkasından  gelen  sesleri  duydu  ve  döndü.  O  ve  Jorah,  birlikte  gezintiye  çıktıkları  kafilenin</p>
<p class="calibre1">epey önünden gitmişlerdi ve şimdi geri kalanlar bayırı tırmanarak yanlarına geliyordu. Hizmetçisi İrri</p>
<p class="calibre1">ve khas'ının okçuları su gibi akarak hareket ediyorlardı ama Viserys kısa üzengiler ve küçük eyerle</p>
<p class="calibre1">mücadele halindeydi. Ağabeyi sefil durumdaydı buralarda. Aslında gelmemeliydi. İllyrio onu uyarmış</p>
<p class="calibre1">ve  Pentos'ta  kalmasını,  evinde  konuk  olmasını  önermişti  ama  Viserys  kabul  etmemişti.  Borcunu</p>
<p class="calibre1">ödeyene  kadar  Drogo'nun  yanında  kalacaktı.  Kendisine  söz  verilen  tacı  alana  kadar  Drogo'nun</p>
<p class="calibre1">yanından  ayrılmaya  niyeti  yoktu.  "Eğer  beni  kandırmaya  çalışırsa  ejderhayı  uyandırır  ve  acının  ne</p>
<p class="calibre1">demek olduğunu öğrenir," demişti. Elini emanet kılıcının üzerine koymuş ve yeminler etmişti. İllyrio</p>
<p class="calibre1">bu yemini gizli kapaklı bir alayla dinlemiş ve Viserys'e iyi şanslar dilemişti. </p>
<p class="calibre1">Dany  ağabeyinin  sızlanmalarını  dinlemek  istemiyordu  bugün.  Gün  kusursuzdu.  Gökyüzü</p>
<p class="calibre1">masmaviydi.  Döne  döne  uçarak  avlanan  bir  şahin  vardı  başlarının  üstünde.  Her  rüzgâr  esişinde</p>
<p class="calibre1">önlerindeki  yeşil  deniz  dalgalanıyordu.  Viserys'in  bu  muhteşem  günü  mahvetmesine  izin</p>
<p class="calibre1">vermeyecekti. </p>
<p class="calibre1">"Burada bekle," dedi Dany, Sör Jorah'a. "Hepsine oldukları yerde kalmalarını söyle. Benim emrim</p>
<p class="calibre1">olduğunu söyle." </p>
<p class="calibre1">Şövalye  gülümsedi.  Sör  Jorah  yakışıklı  bir  adam  değildi.  Omuzları  ve  boynu  bir  boğanınkine</p>
<p class="calibre1">benziyordu.  Siyah  ve  kalın  tüyler,  kollarını  ve  göğsünü  öyle  bir  kaplamıştı  ki  kafasına  yeterli  tüy</p>
<p class="calibre1">kalmamıştı.  Ama  gülümsemesi  Dany'de  bir  güven  duygusu  uyandırıyordu.  "Bir  kraliçe  gibi</p>
<p class="calibre1">konuşmasını öğreniyorsun Daenerys," dedi. </p>
<p class="calibre1">"Bir  kraliçe  gibi  değil,  bir  khaleesi  gibi,"  dedi  Dany. Atını  çevirdi  ve  bayırdan  aşağı  tek  başına</p>
<p class="calibre1">koşturmaya başladı. </p>
<p class="calibre1">İniş  dik  ve  engebeliydi  ama  Dany  korkmuyordu.  Yolun  bütün  tehlikesi  ve  eğlencesi  birbirine</p>
<p class="calibre1"><a id="p153"></a>karışıp  kalbindeki  bir  şarkıya  dönüşüyordu.  Bütün  hayatı  boyunca  bir  prenses  olduğunu  söylemişti</p>
<p class="calibre1">Viserys ama Daenerys Targaryen gümüşün üzerine bindiği ana kadar bir prenses gibi hissetmemişti</p>
<p class="calibre1">hiç. </p>
<p class="calibre1">En  başlarda  kolay  olmamıştı.  Düğünlerinin  ertesi  sabahı  khalasar  kamp  alanını  dağıtmış  ve  Vaes</p>
<p class="calibre1">Dothrak'a  doğru  doğuya  yolculuk  etmeye  başlamışlardı.  Üçüncü  günün  sonunda  Dany  öleceğini</p>
<p class="calibre1">düşünmüştü. Kalçalarında iğrenç ve kanlı eyer yaraları oluşmuştu. Baldırları morarmış, elleri dizgin</p>
<p class="calibre1">tutmaktan  su  toplamış,  sırt  ve  bacak  kasları  artık  oturur  halde  bile  duramayacağı  kadar  gerilmişti. </p>
<p class="calibre1">Akşam olduğunda atından inebilmesi için hizmetkârlarının yardımına ihtiyaç duyuyordu. </p>
<p class="calibre1">Gecelerde  de  teselli  bulamıyordu.  Khal  Drogo  at  sırtındayken  onu  görmezden  geliyordu.  Tıpkı</p>
<p class="calibre1">düğünlerinde  olduğu  gibi.  Gecelerini  savaşçıları  ve  kansüvarileriyle  içerek,  at  yarıştırarak, </p>
<p class="calibre1">kadınların  danslarını,  erkeklerin  ölümlerini  izleyerek  geçiriyordu.  Onun  hayatının  bu  kısmında</p>
<p class="calibre1">Dany'ye  yer  yoktu.  Tek  başına  ya  da  Sör  Jorah  ve  ağabeyiyle  yemek  yiyor,  ağlayarak  uykuya</p>
<p class="calibre1">dalıyordu. Ama her gece, şafak vaktinden biraz önce, Drogo onun çadırına geliyor, aygırına bindiği</p>
<p class="calibre1">sertlikle  Dany'nin  üzerine  biniyordu.  Dany'ye,  Dothraklılar'ın  usulünce  arkasından  yaklaşıyordu  hep</p>
<p class="calibre1">ve  bunun  için  minnettardı  Dany.  Böylece  gözyaşlarını  saklıyor,  hıçkırık  seslerini  yastığına</p>
<p class="calibre1">gömüyordu.  Drogo  işi  bittiğinde  gözlerini  kapatıp  horlayarak  uykuya  dalıyordu  ve  Dany  vücudu</p>
<p class="calibre1">morluklar ve ağrılar içinde, her yanı uyuyamayacak kadar sızlar halde, Drogo'nun yanında uzanıyordu. </p>
<p class="calibre1">Günler ve geceler geçti. Sonunda Dany bir an daha dayanamayacağını düşünür hale gelmişti. Böyle</p>
<p class="calibre1">yaşayacağına kendini öldürmeye karar vermişti ki... </p>
<p class="calibre1">O  gece  uyuduğunda  rüyasında  ejderhayı  gördü  yine.  Viserys  yoktu  bu  sefer.  Ejderhayla  yalnızdı. </p>
<p class="calibre1">Ejderhanın  pulları  simsiyahtı  ve  kanla  ıslanmış,  yapış  yapış  olmuştu.  Kendi  kanı  olduğunu  anladı</p>
<p class="calibre1">Dany.  Ejderhanın  gözleri  erimiş  magmadandı  ve  ağzından  ateş  bulutları  çıkıyordu.  Şarkı  söyler</p>
<p class="calibre1">gibiydi. Kollarını açtı ve alevlerin onu almasına, sakinleştirmesine, temizlemesine izin verdi. Etinin</p>
<p class="calibre1">dağlandığını, karardığını ve üzerinden aktığını, kanının kaynayıp buharlaştığını hissediyordu ama acı</p>
<p class="calibre1">duymuyordu. Güçlü, yenilenmiş ve cesur hissediyordu. </p>
<p class="calibre1">Ve  ertesi  gün,  garip  bir  şeklide,  hiçbir  yeri  eskisi  kadar  ağrımıyordu  artık.  Sanki  tanrılar  onu</p>
<p class="calibre1">duymuş ve haline acımışlardı. Hizmetkârları bile ondaki değişikliği fark etmişlerdi. "Khaleesi, sorun</p>
<p class="calibre1">nedir, hasta mısınız?" diye sordu Jhiqui. </p>
<p class="calibre1">"Hastaydım," diye yanıtladı Dany. İllyrio'nun düğün hediyesi olarak verdiği ejderha yumurtalarının</p>
<p class="calibre1">yanında duruyordu. Kabuğunda hafifçe parmaklarını dolaştırarak en büyük yumurtayı okşadı. Siyah ve</p>
<p class="calibre1">kırmızı,  diye  düşündü,  rüyamdaki  ejderha  gibi.  Elinin  altındaki  taşın  ısınmaya  başladığını</p>
<p class="calibre1">hissediyordu... yoksa hâlâ rüya mı görüyordu? Elini gergin bir halde geri çekti. </p>
<p class="calibre1">O saat itibarıyla her an biraz daha kolaylaştı her şey. Bacakları güçlendi, su toplamış elleri iyileşti</p>
<p class="calibre1">ve nasır bağladı. Yumuşak baldırları toplandı, deri misali kıvraklaştı. </p>
<p class="calibre1">Khal,  Dany'ye  Dothrak  tarzı  biniciliği  öğretmesi  için  İrri'ye  emir  vermişti  ama  Dany'nin  asıl</p>
<p class="calibre1">öğretmeni  kısrağıydı.  Hayvan,  Dany'nin  her  duygusunu  biliyormuş,  onunla  aynı  zihni  paylaşıyormuş</p>
<p class="calibre1">gibi hareket ediyordu. Dothraklar sert ve duygusuz insanlardı. Atlarına bir isim vermek onlara göre</p>
<p class="calibre1">değildi. Bu yüzden Dany, sadece gümüş olduğunu düşünüyordu atının. Daha önce hiçbir şeyi bu kadar</p>
<p class="calibre1">çok sevmemişti. </p>
<p class="calibre1">Ata binmek eziyet olmaktan çıktığında, Dany geçtikleri toprakların olağanüstü güzelliklerine dikkat</p>
<p class="calibre1">etmeye başlamıştı. Khalasar'ın en önünde at süren Drogo'nun ve kansüvarilerinin yanında yol aldığı</p>
<p class="calibre1">için, gittikleri her yer yemyeşil ve mahvolmamış haldeyken çıkıyordu karşılarına. Arkalarındaki sürü</p>
<p class="calibre1">bastığı toprağı eziyor, geçtiği nehirleri çamura buluyor ve gerisinde boğucu toz bulutları bırakıyordu</p>
<p class="calibre1"><a id="p154"></a>ama Dany'nin önüne çıkan araziler hep yemyeşil ve dokunulmamış oluyordu. </p>
<p class="calibre1">İnişli  çıkışlı  Norvos  tepelerinden,  kasaba  sakinlerinin,  beyaz  alçı  duvarların  üzerinden  meraklı</p>
<p class="calibre1">gözlerle onları izlediği çiftliklerden geçtiler. Üç geniş ve durgun nehir aştılar. Dördüncüsü dar, hızlı</p>
<p class="calibre1">akan  ve  tehlikeli  bir  nehirdi.  Hayaletlerin  siyah  mermer  sütunlar  arasında  inlediği  söylenen,  harap</p>
<p class="calibre1">olmuş  büyük  bir  şehrin  kalıntılarının  kenarındaki  masmavi  ve  yüksek  bir  şelalenin  dibinde  kamp</p>
<p class="calibre1">kurdular.  Bir  Dothrak  oku  kadar  düz  ve  bin  yaşındaki  Valyria  yollarında  yarıştılar.  Ağaçların</p>
<p class="calibre1">gövdelerinin bir şehir kapısı kadar geniş olduğu ve yaprakların altın bir tente gibi başlarının üzerinde</p>
<p class="calibre1">durduğu  Qohor  Ormanı'nda  iki  hafta  ilerlediler.  Ormanda  boynuzlu  ulu  geyikler,  leoparlar,  benekli</p>
<p class="calibre1">kaplanlar, iri mor gözlü ve gümüş tüylü lemur maymunları yaşıyordu ama daha khalasar yaklaşmadan</p>
<p class="calibre1">bir anda ortadan kayboluyorlardı ve Dany onları görmeye fırsat bulamıyordu. </p>
<p class="calibre1">Acısı silik bir anıya dönüşüyordu. At üzerinde geçen gün bittiğinde hâlâ ağrılar hissediyordu ama</p>
<p class="calibre1">bu  sefer  tuhaf  bir  tatlılık  vardı  ağrılarında.  Her  sabah  eyerine  istekle  biniyor  ve  önlerindeki</p>
<p class="calibre1">topraklarda  onu  hangi  olağanüstü  güzelliklerin  beklediğini  merak  ediyordu.  Gecelerden  bile  haz</p>
<p class="calibre1">almaya başlamıştı. Drogo arkasından üzerine çıktığında hâlâ ağlıyordu zaman zaman ama sürekli acı</p>
<p class="calibre1">çekmiyordu artık. </p>
<p class="calibre1">Bayırın  dibinde  onu  çevreleyen  otlar  uzun  ve  yumuşaktı.  Atını  yavaşlatıp  kendini  yeşil  denizin</p>
<p class="calibre1">içinde kaybetti, şükürler olsun ki yalnızdı. Khalasar'da bir an bile yalnız kalamıyordu. Khal Drogo'yu</p>
<p class="calibre1">sadece  sabaha  karşı  görüyordu  ama  hizmetçiler  yemeğini  yediriyor,  banyosunu  yaptırıyor,  geceleri</p>
<p class="calibre1">çadırının  hemen  dışında  uyuyor,  bir  an  yanından  ayrılmıyorlardı.  Drogo'nun  kansüvarileri  ve  khas</p>
<p class="calibre1">adamları  sürekli  çevresindeydi.  Ağabeyi  Viserys  istenmeyen  bir  gölge  gibi  gece  ve  gündüz  hep</p>
<p class="calibre1">yanındaydı.  Dany  şimdi  de,  Viserys'in  bayırın  tepesinden  gelen,  sinirden  iyice  tizleşmiş  sesini</p>
<p class="calibre1">duyabiliyordu.  Sör  Jorah'a  öfkeyle  bağırıyordu.  Dany  atını  sürmeye,  Dothrak  denizine  karışmaya</p>
<p class="calibre1">devam etti. </p>
<p class="calibre1">Yeşil,  Dany'yi  yuttu.  Hava  atının,  terinin  ve  saçlarının  yağ  kokusuna  karışmış  toprak  ve  çimen</p>
<p class="calibre1">kokuyordu.  Dothrak  kokusuydu  bunlar.  Onlar  bu  kokulara  aitti.  Dany  havayı  içine  çekti,  gülmeye</p>
<p class="calibre1">başladı. Birdenbire dünyayı ayaklarının altında hissetmek, ayak parmaklarını siyah ve yoğun toprağa</p>
<p class="calibre1">gömmek  için  büyük  bir  arzu  duydu  içinde.  Eyerinden  inip  uzun  çizmelerini  ayağından  çıkarırken, </p>
<p class="calibre1">kısrağı denizde otlaması için bıraktı. </p>
<p class="calibre1">Viserys beklenmedik bir yaz fırtınası gibi geldi ve atının dizginini sertçe çekerek hışımla Dany'nin</p>
<p class="calibre1">hemen  yanında  durdu.  "Nasıl  cesaret  edersin?"  diye  bağırdı  Dany'ye.  "Bana  emirler  mi  veriyorsun? </p>
<p class="calibre1">Bana?" Atından indi, tökezledi. Tekrar dengesini bulmaya çalışırken yüzü öfkeden kıpkırmızı kesildi. </p>
<p class="calibre1">Omuzlarından tutup Dany'yi sarsmaya başladı. "Kim olduğunu unuttun mu? Kendine bir bak! Kendine</p>
<p class="calibre1">bir bak!" </p>
<p class="calibre1">Dany'nin bakmaya ihtiyacı yoktu. Ayakları çıplaktı, saçları yağ içindeydi, Dothraklara özgü binici</p>
<p class="calibre1">derileri ve düğün hediyesi olarak verilen boyalı yeleklerden birini giyiyordu. Tam da buralara aitmiş</p>
<p class="calibre1">gibi görünüyordu. Viserys'in şehir ipeklileri ve örgü zırhı çamurlanmış, lekelenmişti. </p>
<p class="calibre1">Viserys  hâlâ  bağırıyordu.  "Sen  ejderhaya  emir  veremezsin.  Anlıyor  musun?  Yedi  Krallık</p>
<p class="calibre1">Lordu'yum ben. Bir at efendisinin fahişesi bana emir veremez." Elleri Dany'nin yeleğinin altına gitti. </p>
<p class="calibre1">Parmakları göğüslerini deliyordu. "Dediğimi duyuyor musun?" </p>
<p class="calibre1">Dany sertçe itti ağabeyini. </p>
<p class="calibre1">Viserys,  lila  rengi  gözleri  hayretle  büyümüş  halde  Dany'ye  baktı.  Dany  kendini  ona  karşı  hiç</p>
<p class="calibre1">savunmamıştı daha önce. Asla karşılık vermemişti. Viserys'in yüzü öfkeyle çarpıldı. Dany biliyordu, </p>
<p class="calibre1">şimdi canı çok yanacaktı. </p>
<p class="calibre1"><a id="p155"></a>Bir çatırtı. </p>
<p class="calibre1">Kamçı  bir  şimşek  gibi  ses  çıkarmıştı.  Halat  Viserys'i  boynundan  yakaladı  ve  geri  çekti.  Viserys</p>
<p class="calibre1">şaşkın  ve  nefes  alamaz  halde  çimenlere  yuvarlandı.  Yerde  nefes  almak  için  çabalarken,  Dothrak</p>
<p class="calibre1">süvarileri  bağrışıyordu.  Elinde  kamçı  tutan  genç  Jhogo,  soru  olduğu  belli  olan  bir  şeyler  söyledi</p>
<p class="calibre1">Dany'ye  ama  Dany  bir  kelimesini  bile  anlamıyordu.  İrri  yanlarına  geldi,  ardından  Sör  Jorah  ve</p>
<p class="calibre1">khas'tan diğerleri. "Jhogo, onun öldürülmesini ister misiniz, diye soruyor Khaleesi," dedi İrri. </p>
<p class="calibre1">"Hayır," diye yanıtladı Dany. "Hayır." </p>
<p class="calibre1">Jhogo bunu anlamıştı. Diğer bir adam yüksek sesle bir şey söyledi ve Dothraklı adamlar gülmeye</p>
<p class="calibre1">başladı.  İrri  tercüme  etti.  "Quaro,  onu  öldürmeseniz  bile,  saygılı  davranmasını  öğretmek  için  bir</p>
<p class="calibre1">kulağını kesmeniz gerektiğini düşünüyor," dedi. </p>
<p class="calibre1">Ağabeyi  yerde,  dizlerinin  üzerinde,  elleri  yerdeki  toprağa  batmış  halde  ağlıyordu.  Hâlâ  nefes</p>
<p class="calibre1">alabilmek için mücadele veriyordu. Kamçı tam soluk borusunun üstünde sımsıkı sarılıydı. </p>
<p class="calibre1">"Ona zarar verilmesini istemediğimi söyle," dedi. </p>
<p class="calibre1">İrri, söylediklerini Dothrak dilinde tekrarladı. Jhogo kamçıyı tekrar çekti. Viserys ipin ucundaki bir</p>
<p class="calibre1">kukla  gibi  düştü.  Deri  halattan  kurtulunca  tekrar  yere  serildi.  Boğazında,  kamçının  derin  bir  kesik</p>
<p class="calibre1">bıraktığı yerde kandan bir kolye vardı. </p>
<p class="calibre1">"Böyle bir şeyin olabileceği konusunda onu uyarmıştım leydim," dedi Sör Jorah. "Ona, emrettiğiniz</p>
<p class="calibre1">gibi bayırda kalmasını söylemiştim." </p>
<p class="calibre1">"Söylediğinizden  şüphem  yok,"  dedi  Dany.  Viserys'e  bakıyordu.  Yerde  yatmış,  ciğerlerine  hava</p>
<p class="calibre1">doldurmaya  çalışıyordu.  Yüzü  kıpkırmızıydı  ve  hıçkırıyordu.  Çok  acınası  bir  haldeydi.  Aslında</p>
<p class="calibre1">geçmişte  de  her  zaman  acınası  bir  halde  olmuştu.  Dany  daha  önce  nasıl  görememişti  bunu?  İçinde, </p>
<p class="calibre1">eskiden o büyük korkunun durduğu yerde, şimdi bir boşluk vardı. </p>
<p class="calibre1">"Atını alın," diye emretti Dany, Sör Jorah'a. Viserys ağzı açık Dany'ye bakıyordu. Kız kardeşinin</p>
<p class="calibre1">bunları  söyleyebildiğine  inanamıyordu.  Aslında  Dany  de  inanamıyordu  bunları  söyleyebildiğine. </p>
<p class="calibre1">"Erkek  kardeşim  bizim  arkamızda  yürüyecek  ve  khalasar'a  yayan  olarak  dönecek."  Dothraklar</p>
<p class="calibre1">arasında,  ata  binmeyen  adam,  adam  sayılmazdı. Aşağı  seviyenin  en  aşağısındaydı.  Gururu  ve  onuru</p>
<p class="calibre1">olmazdı. "Herkes onun gerçek halini görsün." </p>
<p class="calibre1">"Hayır!"  diye  bağırdı  Viserys.  Diğer  adamların  anlayamayacağı  Ortak  Dil'de  Sör  Jorah'a</p>
<p class="calibre1">yalvarıyordu.  "Vur  ona  Mormont.  Canını  yak  onun.  Bunu  sana  kralın  emrediyor.  Bu  Dothraklı</p>
<p class="calibre1">köpekleri öldür ve ona bir ders ver." </p>
<p class="calibre1">Sürgündeki  şövalye  önce  Dany'ye  ardından  ağabeyine  baktı.  Çıplak  ayakları,  çamura  bulanmış</p>
<p class="calibre1">parmaklarıyla  Dany'ye,  ipeklileri  ve  kılıcıyla  yerde  kıvranan  Viserys'e.  Dany  şövalyenin  yüzünden, </p>
<p class="calibre1">verdiği kararı okuyabiliyordu. "Yürüyecek Khaleesi," dedi. Dany gümüşüne binerken Viserys'in atını</p>
<p class="calibre1">aldı. </p>
<p class="calibre1">Viserys şövalyeye baktı ve toprakta oturmaya devam etti. Hiç ses çıkarmıyordu ve kımıldamıyordu. </p>
<p class="calibre1">Dany  ve  diğerleri  atlarına  binmiş  uzaklaşırken  Viserys'in  gözleri  zehir  doluydu.  Kısa  zaman  içinde</p>
<p class="calibre1">uzun  otların  arasında  görünmez  oldu.  Dany  biraz  endişelenmişti.  "Sizce  yolu  bulabilir  mi?"  diye</p>
<p class="calibre1">sordu Sör Jorah'a. </p>
<p class="calibre1">"Ağabeyiniz kadar kör bir adam bile izlerimizi takip edebilir," diye cevapladı Sör Jorah. </p>
<p class="calibre1">"Çok gururludur. Geri dönmeyecek kadar utandı." </p>
<p class="calibre1">Jorah güldü. "Başka nereye gidebilir ki? Eğer o khalasar'ın yerini bulamazsa, khalasar onu mutlaka</p>
<p class="calibre1"><a id="p156"></a>bulur. Dothrak denizinde boğulmak mümkün değil çocuğum." </p>
<p class="calibre1">Dany adamın söylediklerinin doğru olduğunu biliyordu. Khalasar sürekli yürüyen büyük bir şehir</p>
<p class="calibre1">gibiydi ama kör gibi yürümüyordu. Bir tuzağa, düşmana ya da oyuna karşı uyarmak için, ana kafilenin</p>
<p class="calibre1">çok önünde giden keşifçiler vardı her zaman. Kafilenin yan açıklarındaki eşlikçi süvariler de dikkatle</p>
<p class="calibre1">koruyordu  khalasar'ı.  Gözlerinden  bir  şey  kaçması  mümkün  değildi.  Burada,  bu  topraklarda,  ait</p>
<p class="calibre1">oldukları  yerlerde  mümkün  değildi  bu.  Bu  araziler  onların  bir  parçasıydı.  Artık  Dany'nin  de  bir</p>
<p class="calibre1">parçasıydı. </p>
<p class="calibre1">"Ona  vurdum,"  dedi.  Sesi  düşünceliydi.  O  anda,  az  önce  olan  her  şey  bir  rüya  gibi  gelmeye</p>
<p class="calibre1">başlamıştı. "Sör Jorah, sizce... döndüğünde çok öfkeli olacak..." Titriyordu. "Ejderhayı uyandırdım. </p>
<p class="calibre1">Öyle değil mi?" </p>
<p class="calibre1">Sör  Jorah  homurdandı.  "Bir  ölüyü  uyandırabilir  misin  kızım?  Büyük  ağabeyin  Rhaegar  son</p>
<p class="calibre1">ejderhaydı ve Üç Dişli Mızrak'ta öldü. Viserys bir yılan gölgesi bile değil." </p>
<p class="calibre1">Şövalyenin bu delici sözleri Dany'yi sarsmıştı. O güne kadar inandığı her şeyi sorguluyordu şimdi. </p>
<p class="calibre1">"Siz... siz ona kılıç yeminiyle bağlanmıştınız." </p>
<p class="calibre1">"Evet  bunu  yaptım  kızım,"  dedi  Sör  Jorah.  "Eğer  ağabeyin  bir  yılanın  gölgesinden  ibaretse,  ona</p>
<p class="calibre1">yeminle bağlanmış hizmetkârları nedir?" Sesi acı doluydu. </p>
<p class="calibre1">"O hâlâ gerçek kral. O..." </p>
<p class="calibre1">Sör  Jorah  atını  durdurup  Dany'ye  baktı.  "Şimdi  gerçeklerden  konuşalım.  Sen  Viserys'i  tahtta</p>
<p class="calibre1">otururken görmek ister misin gerçekten?" </p>
<p class="calibre1">Dany düşündü. "İyi bir kral olamaz. Olabilir mi?" </p>
<p class="calibre1">"Ondan kötüleri olmuştu ama sadece birkaç tane." Şövalye atını tekrar hareketlendirdi. </p>
<p class="calibre1">Dany hemen yanında sürüyordu kısrağını. "Yine de, halk onu bekliyor. Yargıç İllyrio halkın onun</p>
<p class="calibre1">için  ejderha  sancakları  diktiğini  ve  Dar  Deniz'in  ötesinden  çıkıp  geleceği  gün  için  dua  ettiğini</p>
<p class="calibre1">söylüyor," dedi. </p>
<p class="calibre1">"Halk  yağmur,  sağlıklı  çocuklar  ve  uzun  bir  yaz  mevsimi  için  dua  eder  sadece,"  dedi  Sör  Jorah. </p>
<p class="calibre1">"Soylu lordların kendi aralarında oynadığı taht oyunları onların hiç umrunda değildir. Onlar sadece</p>
<p class="calibre1">huzur içinde yaşamak ister." Omuz silkti. "Taht oyunları onların hiç umrunda değildir." </p>
<p class="calibre1">Dany uzunca bir süre sesini çıkarmadan sürdü atını. Bir bilmece oyununu çözer gibi Sör Jorah'ın</p>
<p class="calibre1">sözlerini  anlamaya  çalışıyordu.  Halkın,  tahtta  oturanın  İşgalci  ya  da  gerçek  kral  olmasını</p>
<p class="calibre1">umursamaması,  Viserys'in  bütün  hayatı  boyunca  Dany'ye  anlattığı  şeylere  tamamen  ters  düşüyordu</p>
<p class="calibre1">ama düşündükçe Sör Jorah'ın söyledikleri gerçekle daha çok örtüşüyordu. </p>
<p class="calibre1">"Siz ne için dua ediyorsunuz Sör Jorah?" diye sordu. </p>
<p class="calibre1">"Ev," dedi şövalye özlem dolu sesiyle. </p>
<p class="calibre1">"Ben de ev için dua ediyorum," dedi Dany. </p>
<p class="calibre1">Sör Jorah güldü. "Öyleyse bir etrafına bak Khaleesi," dedi. </p>
<p class="calibre1">Dany baktı ama düzlükler değildi gördüğü. Kral Toprakları'ndaki, Fatih Aegon'ın yaptırdığı Kızıl</p>
<p class="calibre1">Kale'ydi.  Dany'nin  doğduğu  Ejderha  Kayası'ydı.  Dany'nin  zihin  gözü  her  pencerede  bin  meşalenin</p>
<p class="calibre1">yandığını görüyordu. Dany'nin zihin gözünde her kapı kırmızıya boyanmıştı. </p>
<p class="calibre1">"Ağabeyim Yedi Krallık'ı asla geri alamayacak," dedi. Bunu aslında uzun zamandır bildiğini fark</p>
<p class="calibre1">etti. Bunu bütün hayatı boyunca biliyordu aslında ama yüksek sesle söylemeye, hatta fısıldamaya bile</p>
<p class="calibre1"><a id="p157"></a>cesaret edememişti. İşte şimdi Sör Jorah'a, bütün dünyaya söylüyordu. </p>
<p class="calibre1">Sör Jorah tartan gözlerle baktı Dany'ye. "Alamayacağını mı düşünüyorsun?" </p>
<p class="calibre1">"Kocam ona bir ordu verse bile orduyu Kral Toprakları'na çıkaramaz," dedi. "Bir sikkesi bile yok</p>
<p class="calibre1">ve onun adına yemin etmiş tek şövalye, onun bir yılan gölgesi bile olmadığını düşünüyor. Dothraklar</p>
<p class="calibre1">onun zayıflığıyla alay ediyor. Bizi asla eve götüremeyecek." </p>
<p class="calibre1">"Akıllı çocuk," diyerek gülümsedi Sör Jorah. </p>
<p class="calibre1">"Ben çocuk değilim," dedi Dany kızarak. Topuklarıyla ata vurdu ve gümüş şaha kalkarak dörtnala</p>
<p class="calibre1">koşmaya başladı. Daha hızlı, daha hızlı, Jorah, İrri ve diğerleri çok geride kalana kadar, saçlarında</p>
<p class="calibre1">ılık  rüzgâr  ve  yüzünde  batan  güneşin  kızıllığı  daha  hızlı  koşturdu  kısrağı.  Khalasar'a  vardığında</p>
<p class="calibre1">akşam olmuştu. </p>
<p class="calibre1">Köleler  çadırını  bir  yaz  gölcüğünün  kenarına  kurmuşlardı.  Ottan  devşirilmiş  çadırlardan  gelen</p>
<p class="calibre1">insan seslerini duyabiliyordu. Kısa zaman sonra, bayırda yanında olan adamlar otların arasında neler</p>
<p class="calibre1">olduğunun  hikâyesini  anlatmaya  başladıklarında  kahkahalar  yükselecekti  kamp  yerinden.  Viserys</p>
<p class="calibre1">sürünerek kampa vardığında, her adam, her kadın onun bir yürüyen olduğunu bilecekti. Khalasar da</p>
<p class="calibre1">hiçbir şey sır olarak kalmazdı. </p>
<p class="calibre1">Dany  gümüşü  tımar  edilmesi  için  kölelere  teslim  etti  ve  çadırına  girdi.  Duvarları  ipeklerle</p>
<p class="calibre1">kaplanmış çadırın için serin ve loştu. Kapı kanadını kapattığı anda, çadırın köşesinde duran ejderha</p>
<p class="calibre1">yumurtalarına  ateşten  parmakların  dokunduğunu  görür  gibi  oldu.  Bir  anda  binlerce  kızıl  alev</p>
<p class="calibre1">gözlerinin önünde yüzmeye başladı. Gözlerini kırptı ve alevler kayboldu. </p>
<p class="calibre1">Taş,  dedi  kendi  kendine.  Bunlar  sadece  İllyrio  bile  taş  olduklarını  söyledi  ve  ejderhalar  öldü. </p>
<p class="calibre1">Avcunu  siyah  yumurtanın  üzerine  koydu  ve  parmaklarını  kıvrımları  üzerinde  açtı.  Taş  ılıktı.  Sıcaktı</p>
<p class="calibre1">hatta. "Güneş," diye fısıldadı. "Yolda güneş ısıtmış olmalı yumurtaları." </p>
<p class="calibre1">Hizmetçilerine  banyosunu  hazırlamalarını  emretti.  Doreah  çadırın  dışında  bir  ateş  yaktı.  İrri  ve</p>
<p class="calibre1">Jhiqui  büyük  bakır  küveti  –bir  düğün  hediyesi  daha–  getirip  gölden  su  taşımaya  başladılar.  Su</p>
<p class="calibre1">buharlar  çıkaracak  kadar  ısındığında  İrri,  Dany'nin  küvete  girmesine  yardım  etti  ve  ardında  o  da</p>
<p class="calibre1">küvete girdi. </p>
<p class="calibre1">"Bir ejderha gördün mü hiç?" diye sordu İrri sırtını keselerken ve Jhiqui saçlarının arasına girmiş</p>
<p class="calibre1">kum  tanelerini  temizlerken.  İlk  ejderhaların,  Asshai'nin  ardındaki  Gölge  Topraklar'dan  ve  Yeşim</p>
<p class="calibre1">Denizi'nin kıyılarından geldiğini duymuştu. Belki oralarda hâlâ yaşayanlar vardı. </p>
<p class="calibre1">"Ejderhalar öldü, Khaleesi" dedi İrri. </p>
<p class="calibre1">"Öldü," diyerek onayladı Jhiqui, "çok, çok zaman önce." </p>
<p class="calibre1">Viserys,  son  Targaryen  ejderhasının  bir  buçuk  asır  önce,  Ejderha  Felaketi  Üçüncü  Aegon'ın</p>
<p class="calibre1">hükümdarlığı  sırasında  öldüğünü  söylemişti.  O  kadar  önce  değilmiş  gibi  geliyordu  Dany'ye.  "Her</p>
<p class="calibre1">yerde mi?" diye sordu hayal kırıklığı içinde. "Doğudakiler bile mi?" Kıyamet, Valyria ve Uzun Yaz</p>
<p class="calibre1">Toprakları'nın  üzerine  çöktüğünde  batıdaki  büyücülük  ölmüştü;  ne  fırtına  ozanları,  ne  büyüyle</p>
<p class="calibre1">dövülmüş  çelikler,  ne  de  ejderhalar  kurtulabilmişti  ama  Dany  doğuda  her  şeyin  farklı  olduğunu</p>
<p class="calibre1">duyardı  hep.  İnsan  başlı,  aslan  gövdeli  akrep  kuyruklu  mantikorların  hâlâ  Yeşim  Denizi'nin</p>
<p class="calibre1">adalarında  gezindiği,  şahmaranların  Yi  Ti'nin  vahşi  ormanlarını  istila  ettiği,  Asshai'de,  fırtına</p>
<p class="calibre1">ozanlarının,  cincilerin,  kâhinlerin  işlerini  açık  açık  yapabildiği  ve  gölge  bağcılarının,  kan</p>
<p class="calibre1">büyücülerinin  gece  karanlığında  korkunç  büyülerle  uğraştığı  söylenirdi.  Neden  ejderhalar  da</p>
<p class="calibre1">olmasındı ki? </p>
<p class="calibre1">"Ejderha  yok,"  dedi  İrri.  "Cesur  adamlar  onları  öldürdü.  Ejderhaların  çok  korkunç  ve  şeytani</p>
<p class="calibre1"><a id="p158"></a>yaratıklar olduğu bilinir." </p>
<p class="calibre1">"Bilinir," diyerek onayladı Jhiqui. </p>
<p class="calibre1">"Qarth'tan  gelen  bir  tüccar,  ejderhaların  aydan  geldiğini  söylemişti  bana  bir  keresinde,"  dedi</p>
<p class="calibre1">sarışın Doreah. Elindeki havluyu Dany için ateşin üzerinde ısıtıyordu. Jhiqui ve İrri, Dany'yle yaşıttı. </p>
<p class="calibre1">Drogo, babalarının khalasar'ını yerle bir edince bu kızları köle olarak almıştı. Doreah daha büyüktü. </p>
<p class="calibre1">Yirmi yaşlarındaydı. İllyrio, Lys'teki bir zevk evinden getirmişti onu. </p>
<p class="calibre1">Dany  merakla  ve  hızla  kafasını  çevirince,  ıslak  gümüş  saçları  gözlerinden  geçerek  savruldu. </p>
<p class="calibre1">"Aydan mı?" </p>
<p class="calibre1">"Bana ayın bir yumurta olduğunu söylemişti, Khaleesi. Bir zamanlar gökyüzünde iki tane ay varmış</p>
<p class="calibre1">ama  bir  tanesi  güneşe  fazla  yaklaşmış  ve  sıcaktan  çatlamış.  Binlerce  ama  binlerce  ejderha  güneşe</p>
<p class="calibre1">doğru  savrulmuş  ve  alevleri  yutmuş.  İşte  bu  yüzden  alev  soluyorlarmış.  Bir  gün,  gökteki  bu  ay  da</p>
<p class="calibre1">güneşe yaklaşıp çatlayacak ve ejderhalar geri dönecek." </p>
<p class="calibre1">İki Dothraklı kız kıkırdayıp gülüştüler. "Sen saman kafalı bir kölesin," dedi İrri. "Ay bir yumurta</p>
<p class="calibre1">değil. Ay bir tanrı. Güneşin karısı. Bu bilinir." </p>
<p class="calibre1">"Bilinir," diye onayladı Jhiqui. </p>
<p class="calibre1">Küvetten  çıktığında  Dany'nin  teni  kızarmıştı.  Jhiqui,  vücudunu  yağlamak  için  Dany'yi  yatırdı.  İrri</p>
<p class="calibre1">üzerine  baharatlı  çiçekler  ve  tarçından  yapılmış  parfüm  döktü.  Doreah  gümüş  gibi  parlayana  kadar</p>
<p class="calibre1">saçlarını fırçaladı. Dany ayı, yumurtaları ve ejderhaları düşünüyordu. </p>
<p class="calibre1">Meyve, peynir ve kızarmış ekmekten oluşan basit bir akşam yemeği getirildi. Yanında ballı şarap</p>
<p class="calibre1">vardı. "Doreah, gel ve bu akşam benimle birlikte ye," dedi Dany diğer hizmetçilerini yollarken. Lysli</p>
<p class="calibre1">kızın bal rengi saçları ve gökyüzü gibi gözleri vardı. </p>
<p class="calibre1">Yalnız kaldıklarında kız gözlerini yere indirdi. "Beni onurlandırdınız Khaleesi," dedi ama bu onur</p>
<p class="calibre1">değil hizmetti. Ay gökyüzünde iyice tırmanana kadar oturup konuştular. </p>
<p class="calibre1">O  gece  Drogo  çadırına  geldiğinde  Dany  onu  bekliyordu.  Drogo  çadırın  kapısında  durdu  ve</p>
<p class="calibre1">şaşırmış halde Dany'ye baktı. Dany ayağa kalktı, üzerindeki ipeklileri sıyırıp yere attı ve, "Bu gece</p>
<p class="calibre1">dışarı  çıkmalıyız  lordum,"  dedi.  Dothraklar  insan  için  önemli  olan  her  şeyin  gökyüzünün  altında</p>
<p class="calibre1">yapılması gerektiğine inanırlardı. </p>
<p class="calibre1">Khal  Drogo,  saçlarındaki  çanlar  hafif  sesler  çıkarırken,  ay  ışığının  altında  yürüyen  Dany'yi  takip</p>
<p class="calibre1">etti.  Çadırının  birkaç  adım  uzağındaki,  çimenlerden  yapılmış  yatağa  geldiklerinde  Dany  kocasını</p>
<p class="calibre1">kendine  çekti.  Drogo  arkasını  döndürmeye  çalıştığında  elini  adamın  göğsüne  koyup,  "Hayır,"  dedi. </p>
<p class="calibre1">"Bu gece gözlerine bakacağım." </p>
<p class="calibre1">Khalasar'da  gizlilik  denen  şey  yoktu.  Drogo'yu  soyarken  insanların  izlediğini  biliyor  ve  konuşma</p>
<p class="calibre1">seslerini  duyuyordu.  Doreah'ın  öğrettiği  her  şeyi  kocasına  yaparken  bütün  khalasar'ın  gözlerinin</p>
<p class="calibre1">üzerinde  olduğunu  hissediyordu  ama  önemli  değildi.  O,  khaleesi  idi  ve  önemli  olan,  Drogo'nun</p>
<p class="calibre1">gözleriydi.  Kocasının  üzerine  çıktı  ve  gümüşü  sürdüğü  gibi  çılgınca  ve  korkusuzca  hareket  etmeye</p>
<p class="calibre1">başladı. Khal Drogo zevk anına ulaştığında Dany'nin adını bağırdı. </p>
<p class="calibre1">Jhiqui,  Dany'nin  karnındaki  belli  belirsiz  yumuşak  çıkıntıyı  okşayıp,  "Khaleesi,  karnınızda  çocuk</p>
<p class="calibre1">var," dediğinde, Dothrak denizinin içlerindeydiler. </p>
<p class="calibre1">"Biliyorum," demişti Dany. </p>
<p class="calibre1">On dördüncü isim günüydü. </p>
<p class="calibre1"><a id="p159"></a>Bran</p>
<p class="calibre1">Rickon aşağıdaki avluda kurtlarla birlikte koşturuyordu. </p>
<p class="calibre1">Bran,  pencerenin  hemen  kenarındaki  koltuğunda  oturmuş  onu  izliyordu.  Rickon  nereye  koşarsa</p>
<p class="calibre1">koşsun  Boz  Rüzgâr  ondan  önce  hareket  ediyor  ve  çocuğun  önünü  kesiyordu.  Rickon  onu  görüyor, </p>
<p class="calibre1">neşeli  bir  çığlık  atıyor  ve  başka  yöne  doğru  koşmaya  başlıyordu.  Tüylüköpek  patilerinin  ucunda</p>
<p class="calibre1">zıplıyor,  diğer  kurtlar  ona  yaklaştığında  dört  dolanıyor  ve  onları  ısırmaya  çalışıyordu.  Büyüdükçe</p>
<p class="calibre1">tüyleri  koyulaşmış  ve  sonunda  simsiyah  olmuştu.  Gözleri  yeşil  alevler  gibiydi.  Bran'ın  Yaz'ı  en</p>
<p class="calibre1">arkadan geliyordu. Sarı altın renginde her şeyi gören gözleri ve gümüş bir dumana benzeyen tüyleri</p>
<p class="calibre1">vardı.  Boz  Rüzgâr'dan  daha  küçük  ve  daha  kurnazdı.  Bran,  onun  yavrular  arasındaki  en  zeki  kurt</p>
<p class="calibre1">olduğunu  düşünüyordu.  Rickon  küçük  bebek  ayaklarıyla  avlunun  sert  zeminini  döverken  Bran</p>
<p class="calibre1">kardeşinin attığı kahkahaları dinliyordu. </p>
<p class="calibre1">Gözleri  battı.  Aşağıda  olmak,  kahkahalarla  gülerek  koşmak  istiyordu.  Kendisine  kızdı  ve</p>
<p class="calibre1">akmalarına izin vermeden gözyaşlarını eliyle sildi. Sekizinci isim günü gelip geçmişti. Artık yetişkin</p>
<p class="calibre1">bir erkek sayılırdı ve ağlamak yetişkin erkeklere göre bir şey değildi. </p>
<p class="calibre1">"Sadece  yalandı,"  dedi  üzüntü  dolu  sesiyle.  Rüyasında  gördüğü  kargayı  hatırlamıştı.  "Ben</p>
<p class="calibre1">uçamıyorum. Ben yürüyemiyorum bile." </p>
<p class="calibre1">"Kargalar yalancıdır," dedi Yaşlı Dadı. Bir koltukta oturuyor ve iğne oyası yapıyordu. "Bir karga</p>
<p class="calibre1">hikâyesi biliyorum." </p>
<p class="calibre1">"Daha  fazla  hikâye  duymak  istemiyorum,"  diyerek  terslendi  Bran.  Bir  zamanlar Yaşlı  Dadı'yı  ve</p>
<p class="calibre1">hikâyelerini  severdi.  Önceden.  Şimdi  her  şey  farklıydı.  Yaşlı  Dadı'yı  bütün  gün  Bran'ın  yanında</p>
<p class="calibre1">tutuyorlardı. Ona yemek yedirmesi için, onu temizlemesi için, ona arkadaşlık etmesi için, onun yalnız</p>
<p class="calibre1">kalmaması için ama her şey daha kötü oluyordu. "Aptal hikâyelerinden nefret ediyorum." </p>
<p class="calibre1">Yaşlı Dadı dişsiz ağzıyla Bran'a gülümsedi. "Benim hikâyelerim mi? Hayır küçük lordum. Benim</p>
<p class="calibre1">hikâyelerim değil hiçbiri. Hikâyeler benden önce de vardı ve benden sonra da olacak. Sizden önce ve</p>
<p class="calibre1">sonra da." </p>
<p class="calibre1">Bran  acıyarak,  Yaşlı  Dadı'nın  çok  çirkin  bir  kadın  olduğunu  düşündü.  Çekip  küçülmüş  gibiydi. </p>
<p class="calibre1">Buruş  buruştu.  Merdivenleri  bile  çıkamayacak  kadar  güçsüzdü.  Pembe  derili  kafasının  üzerinde  bir</p>
<p class="calibre1">tutam beyaz saç kalmıştı. Kimse gerçekten kaç yaşında olduğunu bilmiyordu. Daha Bran'ın babasının</p>
<p class="calibre1">küçük  bir  çocuk  olduğu  zamanlarda  bile  ona  Yaşlı  Dadı  diyorlardı.  Kışyarı'ndaki  en  yaşlı  insan</p>
<p class="calibre1">olduğuna  dair  şüphe  yoktu.  Belki  de Yedi  Krallık'taki  en  yaşlı  insandı. Yaşlı  Dadı,  annesi  doğum</p>
<p class="calibre1">sırasında  ölen  Brandon  Stark'a  sütannelik  yapmak  için  gelmişti  kaleye.  Brandon,  Lord  Rickard'ın, </p>
<p class="calibre1">yani  Bran'ın  büyükbabasının  büyük  erkek  kardeşiydi,  belki  de  küçük  erkek  kardeşiydi  ya  da  Lord</p>
<p class="calibre1">Rickard'ın babasının kardeşiydi. Yaşlı Dadı her seferinde farklı anlatıyordu bu kardeşlik bağını ama</p>
<p class="calibre1">her  anlatışında,  küçük  çocuk,  bir  yaz  soğuğu  sırasında  üç  yaşında  ölüyordu.  Yaşlı  Dadı,  çocuğun</p>
<p class="calibre1">ölümünün  ardından  kendi  çocuklarıyla  birlikte  Kışyarı'nda  kalmıştı.  Kral  Robert'ın  tahtı  kazandığı</p>
<p class="calibre1">mücadeleler sırasında her iki oğlu da ölmüştü ve torunlarını Balon Greyjoy isyanında Pyke surlarında</p>
<p class="calibre1">kaybetmişti. Kızları uzun zaman önce evlenmiş, uzaklara gitmiş ve ölmüştü. Kendi kanından kalan tek</p>
<p class="calibre1">akrabası  ahırlarda  çalışan  eksik  akıllı  dev  Hodor'du. Yaşlı  Dadı,  sanki  asırlar  boyunca,  iğne  oyası</p>
<p class="calibre1">işleyerek ve hikâyelerini anlatarak yaşayıp durmuştu. </p>
<p class="calibre1">"Kimin hikâyeleri olduğu umrumda değil," dedi Bran. "Hikâyelerden nefret ediyorum." Bran hikâye</p>
<p class="calibre1">dinlemek  istemiyordu.  Yaşlı  Dadı'yı  da  istemiyordu.  O,  annesinin  ve  babasının  yanında  olmasını</p>
<p class="calibre1"><a id="p160"></a>istiyordu. Yaz'la birlikte dışarı çıkmak ve onun yanında zıplamak istiyordu. Yıkık kuleye tırmanmak</p>
<p class="calibre1">ve kargalara mısır yedirmek istiyordu. Tekrar midillisine binmek ve ağabeylerinin yanında at sürmek</p>
<p class="calibre1">istiyordu. Bran, her şey eskiden olduğu gibi olsun istiyordu. </p>
<p class="calibre1">"Hikâyelerden  nefret  eden  bir  çocukla  ilgili  bir  hikâye  de  biliyorum,"  dedi Yaşlı  Dadı. Yüzünde</p>
<p class="calibre1">aptal bir gülümseme vardı ve iğnesi kumaşın üzerinde ptt pıt ptt diye sesler çıkarıyordu. Bran çığlık</p>
<p class="calibre1">atmak üzereydi. </p>
<p class="calibre1">Hiçbir  şeyin  eskisi  gibi  olmayacağını  biliyordu.  Karga  onu  uçması  için  kandırmıştı  ama</p>
<p class="calibre1">uyandığında  her  yeri  kırıktı  ve  dünya  değişmişti.  Herkes  onu  terk  etmişti.  Babası,  annesi,  kız</p>
<p class="calibre1">kardeşleri ve hatta piç ağabeyi Jon bile gitmişti. Babası, ona gerçek bir at vereceğine ve birlikte Kral</p>
<p class="calibre1">Toprakları'na yolculuk edeceklerine söz vermişti ama yola Bran olmadan çıkmıştı. Üstat Luwin hem</p>
<p class="calibre1">Lord Eddard'a, hem annesine, hem Jon'a haberci kuşlarla mesajlar yollamıştı ama hiçbiri cevap bile</p>
<p class="calibre1">vermemişti.  "Kuşlar  çoğu  zaman  yolda  kaybolur  çocuğum,"  demişti  Üstat  Luwin.  "Burasıyla  Kral</p>
<p class="calibre1">Toprakları arasında millerce yol ve bir sürü şahin var, mesajlar yerlerine gitmemiş olabilir." Bran, o</p>
<p class="calibre1">uyurken  herkes  ölmüş  gibi  hissediyordu.  Belki  de  Bran  ölmüştü  ve  herkes  onu  unutmuştu.  Jory,  Sör</p>
<p class="calibre1">Rodrik ve Vayon Poole da gitmişti. Ve Hullen ve Harwin ve Şişman Tom ve muhafızların dörtte biri. </p>
<p class="calibre1">Sadece bebek Rickon ve Robb buradaydı ama Robb artık bambaşka biriydi. O, Lord Robb'du artık</p>
<p class="calibre1">ya  da  olmaya  çalışıyordu.  Gerçek  bir  kılıç  kuşanmıştı  ve  hiç  gülümsemiyordu.  Bütün  günlerini</p>
<p class="calibre1">muhafızlarla tatbikat ve kılıç talimi yaparak geçiriyordu. Avludan kılıç sesleri eksik olmuyordu. Bran</p>
<p class="calibre1">umutsuzluk  içinde  ağabeyini  izliyordu  penceresinden.  Robb  geceleri  Üstat  Luwin'le  birlikte</p>
<p class="calibre1">oturuyordu. İkisi ya sohbet ediyorlar ya da hesap defterlerini inceliyorlardı. Bazen Hallis Mollen ile</p>
<p class="calibre1">birlikte  atlarına  biniyor  ve  uzaklardaki  karakolları  teftişe  çıkıyorlardı.  Günlerce  dönmedikleri</p>
<p class="calibre1">oluyordu.  Robb  ne  zaman  uzun  süre  için  ortadan  kaybolsa  bebek  Rickon,  Bran'a  geliyor  ve</p>
<p class="calibre1">ağabeylerinin  bir  daha  dönüp  dönmeyeceğini  soruyordu  ağlayarak.  Lord  Robb,  Kışyarı'nda  olduğu</p>
<p class="calibre1">zamanlarda bile, Hallis Mollen ve Theon Greyjoy'a ayırdığı vaktin azıcık bir kısmını bile kardeşleri</p>
<p class="calibre1">için ayıramıyordu. </p>
<p class="calibre1">"Sana  Mimar  Brandon'ın  hikâyesini  anlatabilirim  istersen,  sen  en  çok  onu  severdin,"  dedi Yaşlı</p>
<p class="calibre1">Dadı. </p>
<p class="calibre1">Binlerce ve binlerce yıl önce Mimar Brandon, Kışyarı'nı inşa etmişti ve hatta Sur'u da onun yaptığı</p>
<p class="calibre1">söylenirdi.  Bran  hikâyeyi  biliyordu  ama  en  sevdiği  hikâye  bu  değildi.  Yaşlı  Dadı  onu  diğer</p>
<p class="calibre1">Brandonlar'dan biriyle karıştırıyor olmalıydı. Yaşlı Dadı bazen Bran'ı yıllarca önce emzirdiği bebek</p>
<p class="calibre1">zannediyor,  bazen  de  daha  Bran  doğmadan  önce  Deli  Kral  tarafından  öldürülen  amcası  Brandon</p>
<p class="calibre1">olduğunu sanıyordu. Dadı o kadar uzun zamandır yaşıyordu ki, baktığı bütün Brandonlar'ın kafasında</p>
<p class="calibre1">tek kişi haline geldiğini söylemişti annesi bir keresinde. </p>
<p class="calibre1">"O  benim  en  sevdiğim  hikâye  değil,"  dedi  Bran.  "Ben  korkunç  olanları  severdim."  Avludan  bir</p>
<p class="calibre1">kargaşa sesi yükseldi ve Bran pencereye döndü. Rickon avlunun diğer ucundaki muhafız kulübesine</p>
<p class="calibre1">doğru  koşuyordu  ama  Bran  neler  olduğunu  oturduğu  yerden  göremiyordu.  Bacaklarına  bir  yumruk</p>
<p class="calibre1">indirdi, hiçbir şey hissetmiyordu. </p>
<p class="calibre1">"Ah  benim  tatlı  yaz  çocuğum,  sen  korkuyu  ne  bilirsin  ki?  Korku  kışta  gelir  benim  küçük  lordum. </p>
<p class="calibre1">Kar  otuz  metre  yükselir.  Kuzeyden  ulumalı  buz  fırtınaları  esmeye  başlar.  Korku  uzun  gecede  gelir. </p>
<p class="calibre1">Gece  çöker  ve  güneş  yıllarca  yüzünü  göstermez.  Çocuklar  karanlıkta  doğar,  karanlıkta  büyür  ve</p>
<p class="calibre1">karanlıkta ölür. Ulu kurtlar iyice acıkır, ak yürüyenler ormanlarda dolaşır." </p>
<p class="calibre1">"Ötekiler yani," diye sordu Bran, mızmızlanarak. </p>
<p class="calibre1">"Ötekiler,"  diye  onayladı Yaşlı  Dadı.  "Binlerce  ve  binlerce  yıl  önce,  daha  önce  hiç  görülmemiş</p>
<p class="calibre1"><a id="p161"></a>uzunlukta sert ve soğuk bir kış çökmüştü dünyanın üzerine. Gece bir neslin hayatı boyunca sürmüştü. </p>
<p class="calibre1">Krallar,  tıpkı  ahırlarında  ölen  domuz  çiftçileri  gibi  titreyerek  ölmüştü  kalelerinde.  Kadınlar, </p>
<p class="calibre1">çocuklarının  buz  tutarak  öldüğünü  görmektense  elleriyle  boğarak  öldürmüşlerdi  evlatlarını. </p>
<p class="calibre1">Ağlamışlardı ama sıcak gözyaşları yanaklarında donmuştu." Yaşlı Dadı ve elindeki iğneleri aynı anda</p>
<p class="calibre1">sustu. Üzeri zarla kaplanmış gözleri ve bembeyaz kesilmiş yüzüyle Bran'a baktı. "Böyle hikâyeleri mi</p>
<p class="calibre1">seviyordun?" </p>
<p class="calibre1">"Evet," dedi Bran gönülsüzce. "Ama sadece..." </p>
<p class="calibre1">Yaşlı Dadı başıyla onayladı. İğnesi yine ses çıkarmaya başladı. Pıt, pıt, pıt. "İlk kez o karanlıkta</p>
<p class="calibre1">geldi Ötekiler. Onlar soğuk yaratıklardı, ölü yaratıklardı. Güneşten, ateşten, demirden ve damarında</p>
<p class="calibre1">sıcak kan akan her canlıdan nefret ederlerdi. Karakolların, şehirlerin ve bütün diyarın üzerine korku</p>
<p class="calibre1">saldılar.  Kahramanları,  hatta  orduları,  soluk  ve  ölü  atlarının  üzerinden  uzanıp  keserek  onar  onar</p>
<p class="calibre1">öldürdüler.  İnsanların  kılıçları  onları  durduramadı.  Bakireler  ve  bebekler  için  bile  merhamet  yoktu</p>
<p class="calibre1">içlerinde.  Buz  tutmuş  ormanlarda  bakireleri  avladılar  ve  hizmetkârlarını  ölü  bebek  etleriyle</p>
<p class="calibre1">beslediler." </p>
<p class="calibre1">Yaşlı Dadı'nın sesi fısıltıya dönüşmüştü. Bran duyabilmek için merakla öne doğru eğildi. </p>
<p class="calibre1">"Andallar'ın  gelişinden,  kadınların  Dar  Deniz'in  ötesindeki  Rhoyne  şehirlerinden  kaçışından</p>
<p class="calibre1">önceydi  bunlar.  O  zamanlardaki  krallık,  İlk  İnsanlar'ın  krallıklarıydı  ve  onlar  da  diyarı  ormanın</p>
<p class="calibre1">çocuklarından  almışlardı. Ama  ormanın  çocukları  sık  ormanların  içinde,  ağaçların  arasındaki  gizli</p>
<p class="calibre1">şehirlerinde ve boş tepelerde yaşamaya devam ettiler, ağaçların üzerindeki yüzleriyle nöbet tuttular. </p>
<p class="calibre1">Soğuk  ve  ölüm  dünyayı  kaplarken,  çocukları  bulmaya  kararlı  son  kahraman,  insan  ordularının</p>
<p class="calibre1">kaybettiği şeyleri kadim büyülerle geri alabileceğini umarak ölü topraklara girdi. Yanında kılıcı, atı, </p>
<p class="calibre1">köpeği ve bir düzine dostu vardı. Ormanın çocuklarının gizli şehirlerini asla bulamayacağını düşünüp</p>
<p class="calibre1">umudunu  kaybettiği  ana  kadar  yıllarca  aradı.  Dostları  birer  birer  ölmüştü.  Ve  atı  ve  köpeği.  Kılıcı</p>
<p class="calibre1">öylesine buz tutmuştu ki kullanmaya kalktığında ellerinde parçalandı. Ötekiler kesilen ellerinden akan</p>
<p class="calibre1">kanın kokusunu aldılar ve yanlarında tazı büyüklüğündeki ölü örümceklerle sessizce izini sürdüler..." </p>
<p class="calibre1">Odanın kapısı gürültüyle açıldı, Bran'ın kalbi korkudan duracak gibi oldu. Gelen Üstat Luwin'di ve</p>
<p class="calibre1">hemen  arkasında  yüzündeki  kocaman  gülümsemesiyle  Hodor  vardı.  "Hodor!"  dedi  Hodor,  her</p>
<p class="calibre1">zamanki gibi. </p>
<p class="calibre1">Üstat Luwin gülümsemiyordu. "Bir ziyaretçiniz var, sizi görmek istiyor," dedi. </p>
<p class="calibre1">"Hikâye dinliyorum," diye itiraz etti Bran. </p>
<p class="calibre1">"Hikâyeler  bekleyebilir  küçük  lordum.  Döndüğünüzde  bıraktığınız  yerde  bulursunuz  hikâyeleri," </p>
<p class="calibre1">dedi Yaşlı Dadı. "Ziyaretçiler o kadar sabırlı değildir ve çoğu zaman yanlarında kendi hikâyelerini</p>
<p class="calibre1">de getirirler." </p>
<p class="calibre1">"Kim?" diye sordu Bran, Üstat Luwin'e. </p>
<p class="calibre1">"Tyrion Lannister ve Gece Nöbetçileri'nden birkaç adam. Kardeşiniz Jon'dan da mesaj getirmişler. </p>
<p class="calibre1">Şu anda Lord Robb kendileriyle görüşüyor. Hodor, Bran'ın salona inmesine yardım et." </p>
<p class="calibre1">"Hodor!"  dedi  Hodor  gülümseyerek.  Kafasını  kapıya  çarpmamak  için  eğilerek  edaya  girdi.  Boyu</p>
<p class="calibre1">neredeyse iki buçuk metre idi. Bu devin Yaşlı Dadı'yla aynı kanı taşıdığına inanmak mümkün değildi. </p>
<p class="calibre1">Bran, yaşlandığında onun da büyük büyük ninesi gibi çekerek ufalıp ufalmayacağını düşündü. Hodor</p>
<p class="calibre1">bin yaşına kadar yaşasa da olmayacak bir şeydi bu. </p>
<p class="calibre1">Hodor, Bran'ı saman kaldırıyormuş gibi kolaylıkla kaldırıp göğsünde taşımaya başladı. Her zaman</p>
<p class="calibre1">ahır gibi kokardı ama Bran hiç rahatsız olmazdı bundan. Hodor'un kolları ağaç gövdeleri gibi kalındı, </p>
<p class="calibre1"><a id="p162"></a>çok  kaslıydı  ve  kahverengi  kalın  tüylerle  doluydu.  "Hodor!"  dedi  tekrar.  Theon  Greyjoy,  Hodor'un çok  şey  bilmediğini  ama  kendi  adını  bildiğinden  hiç  şüphe  edilemeyeceğini  söylemişti.  Bunu Yaşlı</p>
<p class="calibre1">Dadı'ya  söylediklerinde  kıkırdamıştı  kadın.  Hodor'un  gerçek  adının  Walder  olduğunu  ve  Hodor</p>
<p class="calibre1">isminin nereden çıktığını kimsenin bilmediğini itiraf etmişti. Hodor, bildiği tek kelime olan "Hodor"u</p>
<p class="calibre1">sık sık tekrar edince, Yaşlı Dadı da ona böyle seslenmeye başlamıştı ve adı Hodor kalmıştı. </p>
<p class="calibre1">Yaşlı  Dadı'yı  iğne  oyası  ve  hatıralarıyla  birlikte  kuledeki  odada  bıraktılar.  Hodor,  dudağında</p>
<p class="calibre1">melodisiz bir mırıldanmayla Bran'ı merdivenlerden aşağı indirdi ve koridordan geçirdi. Üstat Luwin</p>
<p class="calibre1">arkalarından geliyor, dev adamın adımlarına yetişebilmek için neredeyse koşuyordu. </p>
<p class="calibre1">Robb babasının yüksek koltuğunda oturuyordu. Kaynatılmış deriden yapılmış bir örgü zırh ve yeni</p>
<p class="calibre1">Lord Robb yüzünü giymişti. Theon Greyjoy ve Hallis Mollen arkasında ayakta duruyorlardı. Gri taş</p>
<p class="calibre1">duvarın  dibinde,  yüksek  ve  dar  pencerelerin  altında  bir  düzine  muhafız  sıralanmıştı.  Salonun</p>
<p class="calibre1">ortasında  cüce  ve  hizmetkârları,  arkasında  Gece  Nöbetçileri'nin  siyahlarını  kuşanmış  dört  yabancı</p>
<p class="calibre1">adam duruyordu. Bran, salondaki gergin havayı Hodor onu kapıdan içeri sokar sokmaz hissetmişti. </p>
<p class="calibre1">"Gece  Nöbetçileri'nin  her  adamı  Kışyarı'nda  arzu  ettiği  kadar  kalabilir,  hoş  gelmişlerdir,"  dedi</p>
<p class="calibre1">Robb,  Lord  Robb  sesiyle.  Kılıcını  kınından  çıkarmış,  sanki  bütün  dünya  görebilsin  diye  dizlerinin</p>
<p class="calibre1">üzerine yatırmıştı. Kınından çıkarılmış bir kılıçla konuk karşılamanın ne anlama geldiğini Bran bile</p>
<p class="calibre1">biliyordu. </p>
<p class="calibre1">"Gece  Nöbetçileri'nin  her  adamı  ama  ben  değil.  Sözlerinden  bu  anlamı  mı  çıkarmalıyım  evlat?" </p>
<p class="calibre1">diye sordu cüce. </p>
<p class="calibre1">"Babamın ve annemin yokluğunda Kışyarı Lordu benim ve ben senin evladın değilim," dedi Robb</p>
<p class="calibre1">kılıcının ucunu Tyrion Lannister'a doğrultarak. </p>
<p class="calibre1">"Eğer  gerçek  bir  lordsan,  lord  nezaketini  de  öğrenmelisin,"  diye  yanıtladı  cüce  kendisine</p>
<p class="calibre1">doğrultulmuş kılıcı görmezden gelerek. "Görüyorum ki babanın bütün nezaketini piç kardeşin almış." </p>
<p class="calibre1">"Jon," diye fısıldadı Bran, Hodor'un kollarında. </p>
<p class="calibre1">Cüce arkasını döndü ve Bran'ı gördü. "Demek doğruymuş, çocuk yaşıyor. Siz Starklar'ı öldürmek</p>
<p class="calibre1">hiç kolay değil," dedi, </p>
<p class="calibre1">"Ve  siz  Lannisterlar  bunu  unutmasa  iyi  olur,"  diye  karşılık  verdi  Robb.  "Hodor,  Bran'ı  buraya</p>
<p class="calibre1">getir." </p>
<p class="calibre1">"Hodor!" dedi Hodor. Kışyarı Lordları'nın, kendilerine Kuzey Kralları dedikleri zamanlardan beri</p>
<p class="calibre1">oturdukları  yüksek  koltuklardan  birine  oturttu  Bran'ı.  Koltuk  buz  gibi  taştan  yapılmıştı  ve  üzerine</p>
<p class="calibre1">oturan  sayısız  adamın  sağrısıyla  cilalanıp  pürüzsüzleşmişti.  Dev  kollarının  uçlarına  ulu  kurtlar</p>
<p class="calibre1">oyulmuştu. Bran oturur oturmaz kollara sımsıkı yapıştı. Hissiz bacakları aşağıda sallanıyordu. Bu dev</p>
<p class="calibre1">koltukta otururken kendisini küçücük bir bebek gibi hissediyordu. </p>
<p class="calibre1">Robb bir elini Bran'ın omzuna koydu. "Bran'a anlatacağın şeyler olduğunu söylemiştin, işte kendisi</p>
<p class="calibre1">burada, Lannister," dedi. </p>
<p class="calibre1">Bran  cücenin  gözlerinin  farkındaydı  ve  kendini  gergin  hissediyordu.  Gözlerinden  biri  siyah,  biri</p>
<p class="calibre1">yeşildi ve o gözler Bran'ı inceliyor, tartıyordu. "Bana senin oldukça mükemmel bir tırmanıcı olduğun</p>
<p class="calibre1">söylendi Bran. O gün neler olduğunu, nasıl düştüğünü anlat bana." </p>
<p class="calibre1">"Ben asla," diye diretti Bran. O asla düşmezdi. Asla, asla, asla. </p>
<p class="calibre1">"Çocuk nasıl düştüğünü, o günkü tırmanışını ve ondan önceki günü hatırlamıyor," dedi Üstat Luwin</p>
<p class="calibre1">yumuşak bir sesle. </p>
<p class="calibre1"><a id="p163"></a>"İlginç," dedi Tyrion Lannister. </p>
<p class="calibre1">"Kardeşim  sorulara  cevap  vermek  üzere  burada  bulunmuyor  Lannister,"  dedi  Robb  sertçe. </p>
<p class="calibre1">"Anlatacaklarınızı anlatın ve yola koyulun." </p>
<p class="calibre1">"Sana bir hediye getirdim Bran," dedi cüce. "Ata binmeyi sever misin evlat?" </p>
<p class="calibre1">"Çocuk bacaklarını kullanamıyor," diyerek öne çıktı Üstat Luwin. "Bir atın üzerinde oturamaz." </p>
<p class="calibre1">"Saçmalık," dedi Tyrion Lannister. "Doğru bir at ve eyer sayesinde bir sakat bile at sürebilir." </p>
<p class="calibre1">Kullandığı  kelime  Bran'ın  kalbini  bir  hançer  gibi  kesmişti.  Gözleri  birdenbire  yaşlarla  doldu  ve, </p>
<p class="calibre1">"Ben bir sakat değilim," diye bağırdı. </p>
<p class="calibre1">"Ben  de  bir  cüce  değilim  o  zaman.  Babam  bunu  duyunca  çok  mutlu  olacak,"  dedi  cüce.  Theon</p>
<p class="calibre1">Greyjoy güldü. </p>
<p class="calibre1">"Nasıl bir at ve eyer öneriyorsunuz?" diye sordu Üstat Luwin. </p>
<p class="calibre1">"Akıllı  bir  at,"  diye  cevapladı  Tyrion.  "Çocuk  atı  yönlendirmek  için  bacaklarını  kullanamaz,  bu</p>
<p class="calibre1">yüzden atın özel olarak eğitilmesi gerek. Dizginlere ve sesli komutlara yanıt vermeyi öğrenmeli. Daha</p>
<p class="calibre1">önce hiç eğitim almamış bir at olmasını tavsiye ederim, böylece bildiği şeyleri unutturmak için vakit</p>
<p class="calibre1">harcamak  zorunda  kalmazsınız."  Kemerinden  bir  kâğıt  çıkardı.  "Bunu  eyer  ustanıza  verin.  O  ne</p>
<p class="calibre1">yapması gerektiğini anlayacaktır." </p>
<p class="calibre1">Üstat  Luwin  kâğıdı  cücenin  elinden  aldı.  Merakla  ve  şüpheyle  kâğıdı  açtı.  "Anladım,"  dedi. </p>
<p class="calibre1">"Mükemmel  şekilde  çizmişsiniz  lordum.  Bu  gerçekten  işe  yarar.  Bunu  benim  düşünebilmem</p>
<p class="calibre1">gerekirdi." </p>
<p class="calibre1">"Benim  daha  kolay  düşünmem  doğal,"  dedi  Tyrion.  "Kendi  kullandığım  eyerden  çok  farklı  değil</p>
<p class="calibre1">çünkü." </p>
<p class="calibre1">"Gerçekten  ata  binebilecek  miyim?"  diye  sordu  Bran.  Onlara  inanmak  istiyordu  ama  bunun  da</p>
<p class="calibre1">başka bir yalan olduğundan korkuyordu. Karga uçabileceğini söylemişti ama o yürüyemiyordu. </p>
<p class="calibre1">"Evet bineceksin," dedi cüce. "Ve sana söz veriyorum, atın üstünde herkes kadar uzun olacaksın." </p>
<p class="calibre1">Robb  Stark'ın  kafası  karışmıştı.  "Bu  bir  çeşit  tuzak  mı  Lannister?  Bran'a  neden  yardım  etmek</p>
<p class="calibre1">istiyorsun ki?" </p>
<p class="calibre1">"Çünkü kardeşin Jon benden bunu yapmamı istedi. Ayrıca kırıklara, sakatlara ve piçlere karşı bir</p>
<p class="calibre1">şefkat var kalbimde." Elini kalbinin üzerine koyup sırıttı. </p>
<p class="calibre1">Avlunun  kapısı  açıldı.  Rickon  soluksuz  kalmış  halde  salona  girerken  güneş  içeriyi  doldurdu. </p>
<p class="calibre1">Kurtlar da onunla birlikte gelmişti. Çocuk, gözleri faltaşı gibi açılmış halde kapıda durdu ama kurtlar</p>
<p class="calibre1">yürümeye  devam  edip  gözlerini  Tyrion  Lannister'a  diktiler.  Havayı  kokladılar.  Önce  Boz  Rüzgâr</p>
<p class="calibre1">homurdanmaya başladı, ardından Yaz homurtuya eşlik etti. Biri sağdan biri soldan, cüceye doğru ağır</p>
<p class="calibre1">ağır yürümeye başladı. </p>
<p class="calibre1">"Kurtlar kokundan hoşlanmadı Lannister," dedi Greyjoy. </p>
<p class="calibre1">"Belki artık yola çıkmalıyım," dedi Tyrion. Bir adım geri gitti... ve Tüylüköpek bir anda gölgelerin</p>
<p class="calibre1">arasından çıkarak adamın arkasında hırlamaya başladı. Tyrion geriledi. Yaz diğer tarafından adamın</p>
<p class="calibre1">üzerine atladı. Tyrion sendeleyerek kurttan uzaklaşmaya çalıştı ama Boz Rüzgâr öne fırlayıp adamın</p>
<p class="calibre1">kolunu yakaladı ve elbisesinden bir parça kopardı. </p>
<p class="calibre1">"Hayır!" diye bağırdı Bran, Lannister'ın adamları kılıçlarına davranırken. "Yaz, hemen buraya gel. </p>
<p class="calibre1">Bana gel!" </p>
<p class="calibre1"><a id="p164"></a>Ulu  kurt  sahibinin  sesini  duydu  ve  Bran'a  baktı.  Bir  kez  daha  Tyrion'a  döndü  ve  ağır  adımlarla</p>
<p class="calibre1">Bran'ın yanına gidip, koltuktan aşağı sarkan bacaklarının dibine oturdu. </p>
<p class="calibre1">Robb soluğunu tutmuştu. Nefesini dışarı bırakarak "Boz Rüzgâr!" diye bağırdı. Ulu kurt sessiz ve</p>
<p class="calibre1">yavaş  bir  şekilde  ona  doğru  yürümeye  başladı.  Şimdi  sadece  Tüylüköpek  kalmıştı.  Yeşil  alevden</p>
<p class="calibre1">yapılmış gözleri yanarak hâlâ küçük adama hırlıyordu. </p>
<p class="calibre1">"Rickon, onu yanına çağır," diye bağırdı Robb. Bebek Rickon kendine geldi ve, "Tüylüköpek, bana</p>
<p class="calibre1">gel,  bana,"  diye  seslendi.  Siyah  ulu  kurt  cüceye  son  bir  kez  hırladı  ve  zıplayarak  Rickon'un  yanına</p>
<p class="calibre1">gitti. Minik çocuk kurdun boynuna sarıldı. </p>
<p class="calibre1">Tyrion Lannister atkısını çözdü ve alnında biriken teri atkısıyla sildi. İfadesiz bir sesle, "Ne kadar</p>
<p class="calibre1">ilginç," dedi. </p>
<p class="calibre1">"İyi misiniz lordum?" diye sordu Tyrion'ın kılıcı hâlâ elinde olan adamı, bir yandan da ulu kurtlara</p>
<p class="calibre1">kötü kötü baktı. </p>
<p class="calibre1">"Elbisemin kolu yırtıldı, pantolonumun arkası açıklanamaz bir şekilde ıslandı ama gururum dışında</p>
<p class="calibre1">yaralanan bir yerim yok." </p>
<p class="calibre1">Robb bile sarsılmış görünüyordu. "Kurtlar... Neden böyle yaptıklarını bilmiyorum..." </p>
<p class="calibre1">"Beni  akşam  yemekleriyle  karıştırdıklarına  şüphe  yok,"  diyerek  Robb'a  reverans  yaptı  Tyrion. </p>
<p class="calibre1">"Onları  üzerimden  aldığınız  için  teşekkür  ediyorum  genç  lord.  Beni  son  derece  hazmedilemez</p>
<p class="calibre1">bulacaklardı. Ve şimdi, gerçekten yola koyuluyorum." </p>
<p class="calibre1">"Bir  dakika  lordum,"  dedi  Üstat  Luwin.  Robb'un  yanına  gitti  ve  fısıltıyla  bir  şeyler  konuştular. </p>
<p class="calibre1">Bran neler söylediklerini duymaya çalışıyordu ama sesleri ona ulaşmıyordu. </p>
<p class="calibre1">Robb  sonunda  kılıcını  kınına  koyup  ayağa  kalktı.  "Ben...  ben  size  karşı  kabalık  etmiş  olabilirim</p>
<p class="calibre1">lordum.  Kardeşim  Bran  için  son  derece  düşünceli  bir  şey  yaptınız  ve..."  Robb  duruşunu  düzeltmek</p>
<p class="calibre1">için çabalıyordu, "Kışyarı konukseverliği isterseniz sizin de emrinizdedir." </p>
<p class="calibre1">"Samimiyetsiz  nezaketini  boşa  harcama  çocuk.  Benden  hiç  hoşlanmıyorsun  ve  beni  burada</p>
<p class="calibre1">istemiyorsun.  Surların  dışında,  kış  kasabasında  bir  han  gördüm.  Bu  geceyi  orada  geçirirsem  her</p>
<p class="calibre1">ikimiz  de  daha  rahat  uyuruz.  Bakarsın,  birkaç  bakır  sikke  karşılığında,  bu  gece  yatağımı  benim  için</p>
<p class="calibre1">ısıtacak  bir  fahişe  bile  bulurum."  Omuzları  çarpık,  siyah  sakallı  Gece  Nöbetçisi'ne  dönüp  konuştu. </p>
<p class="calibre1">"Yoren,  gün  ışımaya  başladığında  güneye  doğru  yol  almaya  devam  edeceğiz.  Beni  yolda</p>
<p class="calibre1">bulacağından hiç şüphem yok." Döndü ve kısa bacaklarıyla kapıya doğru yürüdü, Rickon'un yanından</p>
<p class="calibre1">geçti ve salondan çıktı. Adamları arkasından onu takip etti. </p>
<p class="calibre1">Gece Nöbetçileri'nin dört adamı kaldı. Robb kendinden emin olmayan bir duruşla onlara döndü ve, </p>
<p class="calibre1">"Sizlere birer oda hazırlattım. Odalarda yolun yorgunluğunu ve tozunu üzerinizden atmanız için yeterli</p>
<p class="calibre1">sıcak  su  da  var.  Bu  akşam  yemekte  bizi  onurlandırmanızı  bekliyorum,"  dedi.  Kelimeler  ağzında  o</p>
<p class="calibre1">kadar  yakışıksız  duruyordu  ki  Bran  bile  bunların  kalpten  gelen  cümleler  değil,  ezberlenmiş  bir</p>
<p class="calibre1">konuşma olduğunu fark edebiliyordu. Kara kardeşler de Robb'a aynı şekilde teşekkür etti. </p>
<p class="calibre1">Hodor,  Bran'ı  kuledeki  odasına  geri  götürürken  Yaz  da  onları  takip  etti.  Yaşlı  Dadı  koltuğunda</p>
<p class="calibre1">uyuya  kalmıştı.  Hodor,  "Hodor!"  diyerek  hafifçe  horlayan  Yaşlı  Dadı'yı  kucaklayıp  götürdü.  Bran</p>
<p class="calibre1">yatağında  uzanırken  düşüncelere  daldı.  Robb,  bu  akşam  Gece  Nöbetçileri'yle  birlikte  yemek</p>
<p class="calibre1">yiyeceklerini  söylemişti.  "Yaz,"  diye  seslendi. Yatağa  tırmanan  kurda  sıkıca  sarıldı,  hayvanın  sıcak</p>
<p class="calibre1">nefesini  yanağında  hissetti.  "Tekrar  ata  binebileceğim,"  diye  fısıldadı  küçük  arkadaşına.  "Çok</p>
<p class="calibre1">yakında seninle birlikte ormanda ava çıkacağız. Bekle ve gör." Bir süre sonra uykuya daldı. </p>
<p class="calibre1">Rüyasında yine tırmanıyordu. Eski ve penceresiz bir kulenin kararmış taşları arasına parmaklarını</p>
<p class="calibre1"><a id="p165"></a>geçirmeye ve ayaklarından destek almaya çalışarak yukarı çıkıyordu. Tırmandı, tırmandı. Bulutların</p>
<p class="calibre1">arasından  karanlık  gökyüzüne  kadar  çıktı  ama  kule  hâlâ  uzanıyordu. Aşağı  bakmak  için  durduğunda</p>
<p class="calibre1">başı  döndü.  Parmaklarının  kaydığını  hissetti.  Haykırarak  hayatta  kalmak  için  tutundu.  Yeryüzü</p>
<p class="calibre1">binlerce mil uzakta kalmıştı ve Bran uçamıyordu. Uçamıyordu işte. Kalp çarpıntısı dinene ve nefesi</p>
<p class="calibre1">geri  gelene  kadar  bekledi  ve  tırmanmaya  devam  etti.  Sadece  yukarı  gidiyordu  yol.  Gidilecek  başka</p>
<p class="calibre1">yer yoktu. Epeyce yukarısında, üzerlerine vuran ay ışığıyla görünür hale gelen gargoyleleri fark etti. </p>
<p class="calibre1">Kolları  acıyla  zonkluyordu  ama  durup  dinlenmeye  cesaret  edemedi.  Kendini  daha  hızlı  tırmanmak</p>
<p class="calibre1">için  zorladı.  Gargoyleler,  sobadaki  közler  gibi  kızıl  gözleriyle  onun  tırmanışını  izliyorlardı.  Bir</p>
<p class="calibre1">zamanlar  aslan  heykelleriydiler  belki  ama  şimdi  çarpık  ve  grotesk  görünüyorlardı.  Kulağa  korkunç</p>
<p class="calibre1">gelen  taştan  sesleriyle,  fısıltıyla  konuştuklarını  duyabiliyordu  Bran.  Onları  dinlememeliydi. </p>
<p class="calibre1">Dinlememeliydi.  Onları  duymadığı  sürece  güvendeydi.  Gargoyleler  kendilerini  yapıştıkları  taştan</p>
<p class="calibre1">çekip serbest kaldıklarında ve Bran'ın tırmandığı yere doğru düşmeye başladıklarında Bran güvende</p>
<p class="calibre1">olmadığını biliyordu. "Hiçbir şey duymadım," dedi ağlayarak. "Duymadım. Duymadım." </p>
<p class="calibre1">Karanlıkta  nefessiz  kalmış  halde  uyandı  ve  üzerine  eğilmiş  dev  bir  gölge  gördü.  "Ben  bir  şey</p>
<p class="calibre1">duymadım," diye fısıldadı. "Hodor!" diye yanıtladı gölge ve masadaki mumu yaktı. Bran rahatlayarak</p>
<p class="calibre1">bir nefes aldı. </p>
<p class="calibre1">Hodor, Bran'ın yüzünde biriken teri yumuşak bir bezle sildi ve usta elleriyle nazikçe üstüne temiz</p>
<p class="calibre1">kıyafetler  giydirdi. Yemek  vakti  geldiğinde  kucağına  alıp,  şöminenin  önüne  kurulmuş  uzun  masanın</p>
<p class="calibre1">hazır  olduğu  Büyük  Salon'a  indirdi.  Masanın  başındaki  büyük  lord  koltuğu  boştu.  Robb  o  koltuğun</p>
<p class="calibre1">hemen  sağ  yanındaki  koltuğa  oturmuştu  ve  Bran  tam  onun  karşısına  oturtuldu.  O  akşam  yemekte  süt</p>
<p class="calibre1">domuzu, güvercin tartı ve tereyağlı turp vardı. Aşçı, yemekten sonra bal tatlısı servis edeceğine söz</p>
<p class="calibre1">vermişti.  Boz  Rüzgâr  ve  Tüylüköpek  salonun  bir  köşesinde  bir  kemik  için  kavga  ederken,  Yaz, </p>
<p class="calibre1">Bran'ın  elinden  masadaki  artıkları  yiyordu.  Kışyarı'nın  köpekleri  Büyük  Salon'un  kapısına  bile</p>
<p class="calibre1">gelmiyorlardı artık. Bran başlarda garipsemişti bunu ama şimdi doğal geliyordu. </p>
<p class="calibre1">Yoren,  Gece  Nöbetçileri'nin  en  büyüğü  olduğu  için  kâhya  onu  Robb'la  Üstat  Luwin'in  arasına</p>
<p class="calibre1">oturtmuştu.  Çok  uzun  zamandır  yıkanmıyormuş  gibi  ekşi  ekşi  kokuyordu  adam.  Domuz  etinden  bir</p>
<p class="calibre1">parçayı  dişleriyle  kopardı,  kaburgalardan  birini  kırdı  ve  kemiğin  içindeki  iliği  emdi.  Jon'un  adı</p>
<p class="calibre1">geçtiğinde  omuz  silkti  ve,  "Sör  Alliser'in  belası,"  dedi.  Diğer  adamlar  güldüler  ama  Bran  bir  şey</p>
<p class="calibre1">anlamadı.  Robb,  amcaları  Benjen'la  ilgili  soru  sorduğunda  kara  kardeşler  kasvetli  bir  sessizliğe</p>
<p class="calibre1">gömüldü. </p>
<p class="calibre1">"Ne oldu?" diye sordu Robb. </p>
<p class="calibre1">Yoren  ellerini  yeleğine  sildi.  "Kötü  haberler  var  lordum  ve  bize  sunduğunuz  et  ve  ekmeğe  karşı</p>
<p class="calibre1">edilecek  en  kötü  teşekkür  ama  soruyu  soran  adam  cevabına  katlanacak  kadar  cesur  olmalı.  Stark</p>
<p class="calibre1">gitti." </p>
<p class="calibre1">Adamlardan  diğeri,  "Yaşlı Ayı  onu  Waymar  Royce'u  aramaya  yolladı  ama  o  geri  dönmedi,  uzun</p>
<p class="calibre1">zaman oldu lordum," dedi. </p>
<p class="calibre1">"Çok uzun zaman," diye ekledi Yoren. "Artık ölmüş olduğu kesin gibi." </p>
<p class="calibre1">"Amcam ölmedi," diye karşılık verdi Robb. Sesi öfkeli ve yüksekti. Ayağa kalktı ve elini kılıcının</p>
<p class="calibre1">kabzasına götürdü. "Beni duyuyor musunuz? Amcam ölmedi!" Sesi taş duvarlarda yankılanıyordu ve</p>
<p class="calibre1">Bran birden çok korktu. </p>
<p class="calibre1">Ekşi  kokulu  yaşlı  Yoren,  Robb'a  baktı.  Hiç  etkilenmemişti.  Dişlerinin  arasına  sıkışmış  eti</p>
<p class="calibre1">çıkarmaya çalışırken, "Siz ne derseniz lordum," dedi. </p>
<p class="calibre1"><a id="p166"></a>Kara  kardeşlerin  en  genç  olanı,  "Tekinsiz  Orman'ı  Benjen  Stark'tan  daha  iyi  bilen  kimse  yok</p>
<p class="calibre1">Sur'da. Geri döneceğinden eminim," dedi. </p>
<p class="calibre1">"Pekâlâ," dedi Yoren. "Belki döner, belki de dönemez. O ormanlara pek çok iyi adam daha önce de</p>
<p class="calibre1">gitti ve bazıları hiç geri gelmedi." </p>
<p class="calibre1">Bran'ın  tek  düşünebildiği  Yaşlı  Dadı'nın  anlattığı  hikâyeydi.  Ötekileri,  ölü  adamları  ve  tazı</p>
<p class="calibre1">büyüklüğündeki örümcekler tarafından beyaz ağaçların arasında avlanan son kahramanı düşünüyordu. </p>
<p class="calibre1">Bir an için çok korktu ama sonra hikâyenin nasıl bittiğini hatırladı. "Çocuklar ona yardım edecektir," </p>
<p class="calibre1">diye bağırdı. "Ormanın çocukları." </p>
<p class="calibre1">Theon Greyjoy kişner gibi güldü. "Bran, ormanın çocukları binlerce yıldır ölü ve onlardan geriye</p>
<p class="calibre1">kalan tek şey ağaçlara oyulmuş yüzler," dedi Üstat Luwin. </p>
<p class="calibre1">"Bu  dediğiniz  burası  için  doğru  olabilir,"  diye  lafa  karıştı  Yoren.  "Ama  Sur'un  ötesi  için  kim</p>
<p class="calibre1">konuşabilir? Orada neyin ölü neyin canlı olduğunu bilmek kolay değil." </p>
<p class="calibre1">O  gece  yemekten  sonra  Bran'ı  odasına  Robb  taşıdı.  Boz  Rüzgâr  önden  gidiyor. Yaz  onları  takip</p>
<p class="calibre1">ediyordu.  Robb  yaşına  göre  çok  kuvvetliydi  ve  Bran  bir  bez  bebek  kadar  hafifti  ama  kulenin</p>
<p class="calibre1">merdivenleri dikti. Odaya geldiklerinde Robb nefes nefese kalmıştı. </p>
<p class="calibre1">Bran'ı  yatağına  yatırıp  üstünü  örttü  ve  mumu  söndürdü.  Bir  süre  karanlığın  içinde,  yatağın</p>
<p class="calibre1">yanındaki koltukta oturdu. Bran onunla konuşmak istiyordu ama ne söyleyeceğini bilemiyordu. "Senin</p>
<p class="calibre1">için bir at bulacağız," dedi sonunda Robb fısıltıyla. </p>
<p class="calibre1">"Geri gelecekler mi Robb?" diye sordu Bran. </p>
<p class="calibre1">"Evet," dedi Robb. Sesinde acı bir umut vardı. Bran bu konuşanın Lord Robb değil, ağabeyi Robb</p>
<p class="calibre1">olduğunu  duyabiliyordu.  "Annemiz  kısa  zaman  içinde  evde  olacak.  Belki  biz  de  atlarla  gidip  onu</p>
<p class="calibre1">yolda  karşılarız.  Seni  ata  binerken  görmek  onun  için  ne  büyük  bir  sürpriz  olur  değil  mi?"  Bran</p>
<p class="calibre1">karanlıkta  bile  ağabeyinin  gülümsediğini  hissedebiliyordu.  "Sonrada  kuzeye  doğru  yola  devam</p>
<p class="calibre1">ederiz.  Sur'a  doğru.  Jon'a  geleceğimizi  haber  bile  vermeyiz.  Bir  gün,  sadece  sen  ve  ben  öylece</p>
<p class="calibre1">karşısına dikiliriz. Tam bir macera olur." </p>
<p class="calibre1">"Bir macera," diye tekrarladı Bran. Ağabeyinin hıçkırıklarını duyabiliyordu. Odanın karanlığında</p>
<p class="calibre1">gözyaşlarını göremiyordu ama elini uzatıp ağabeyinin elini buldu. Parmakları kenetlendi. </p>
<p class="calibre1"><a id="p167"></a>Eddard</p>
<p class="calibre1">"Lord Arryn'ın  ölümü  hepimiz  için  çok  büyük  bir  üzüntüydü  lordum,"  dedi Yüce  Üstat  Pycelle. </p>
<p class="calibre1">"Ölümüne  dair  bulguları  sizinle  paylaşmaktan  mutluluk  duyarım.  Lütfen  oturun.  Hafif  bir  şeyler</p>
<p class="calibre1">atıştırmak ister miydiniz? Biraz hurma? Ayrıca cennet elması var, enfes. Artık şarap içemiyorum ama</p>
<p class="calibre1">size balla tatlandırılmış buzlu süt ikram edebilirim. Bu sıcaklarda gerçekten serinletici oluyor." </p>
<p class="calibre1">Sıcak  inkâr  edilemezdi.  Ned,  ipek  tuniğinin  terle  göğsüne  yapıştığını  hissedebiliyordu.  Ağır  ve</p>
<p class="calibre1">nemli  hava  ıslak  bir  battaniye  gibi  şehrin  üstüne  serilmişti.  Fakir  halk,  havasız  ve  kalabalık</p>
<p class="calibre1">mahallelerinden  kaçıp  biraz  nefes  almak,  rahat  uyuyabilmek  umuduyla  rüzgârlı  tek  bölge  olan  su</p>
<p class="calibre1">kenarına  akın  ettiği  için  nehir  kıyısı  zaptedilemez  şekilde  kalabalıklaşıyordu.  "Çok  büyük  nezaket</p>
<p class="calibre1">göstermiş olursunuz," dedi Ned otururken. </p>
<p class="calibre1">Pycelle  gümüşten  küçük  bir  zili  baş  ve  işaret  parmağının  arasında  tutup  zarifçe  salladı.  Dal  gibi</p>
<p class="calibre1">ince  ve  genç  bir  hizmetçi  kız  içeri  girdi.  "Kral  Eli  ve  benim  için  buzlu  süt  getir  çocuğum  ve  lütfen</p>
<p class="calibre1">iyice tatlandırılmış olmasına özen göster," dedi Üstat. </p>
<p class="calibre1">Kız içecekleri getirmek için çıkarken Yüce Üstat ellerini karnının üstünde birleştirdi. "Halk, yazın</p>
<p class="calibre1">son  yılının  en  sıcak  yıl  olduğunu  söyler.  Bu  doğru  değildir  aslında  ama  öyle  hissediliyor  değil  mi? </p>
<p class="calibre1">Böyle  günlerde  siz  kuzeylilerin  yaz  karlarını  kıskanıyorum  doğrusu."  Yaşlı  adam  oturduğu  yerde</p>
<p class="calibre1">hareket  edince  boynundaki  mücevher  kaplı  zincir  hafif  sesler  çıkardı.  "Kral  Maeker'ın  zamanındaki</p>
<p class="calibre1">yaz  bundan  daha  sıcaktı  şüphesiz  ve  çok  daha  uzun  sürmüştü.  Hisar'da  bile  aptallar  vardı  o  zaman. </p>
<p class="calibre1">Hiç bitmeyecek olan Muazzam Yaz'ın sonunda geldiğine inanmışlardı ama yazın yedinci yılında hava</p>
<p class="calibre1">aniden  bozdu.  Kısacık  bir  sonbaharın  ardından  uzun  ve  korkunç  bir  kış  mevsimi  başladı.  O  yaz</p>
<p class="calibre1">gerçekten çok sıcak geçmişti. Gündüzleri Eski Şehir'den buharlar yükseliyordu ve hayat ancak gece</p>
<p class="calibre1">olduğunda başlıyordu. Nehir kenarındaki bahçelerde yürüyüşler yapıp tanrılar hakkında konuşurduk. </p>
<p class="calibre1">O  gecelerin  kokularını  hâlâ  hatırlarım  lordum;  Parfüm,  tatlı  meyve  kokuları,  neredeyse  patlayacak</p>
<p class="calibre1">halde  kavunlar,  şeftaliler,  narlar,  gecegölgeleri  ve  ay  tomurcukları.  O  zamanlar  genç  bir  adamdım, </p>
<p class="calibre1">hâlâ  zincirimi  dövüyordum.  O  zamanlar  sıcak,  şimdi  olduğu  kadar  rahatsız  etmiyordu  beni." </p>
<p class="calibre1">Pycelle'in göz kapakları öyle sarkmıştı ki sürekli yarı uyur haldeymiş gibi görünüyordu. "Özürlerimi</p>
<p class="calibre1">kabul edin Lord Eddard. Buraya daha babanız doğmadan önce yaşanmış yazların anılarını dinlemeye</p>
<p class="calibre1">gelmediniz. Yaşlı  bir  adamın  sayıklamalarını  bağışlayın.  Korkarım  zihin  de  kılıç  gibi.  Eski  olanlar</p>
<p class="calibre1">paslanıyor  sonunda. Ah,  işte  sütlerimiz  de  geldi."  Hizmetçi  kız  tepsiyi  masaya  bıraktı,  Pycelle  kıza</p>
<p class="calibre1">gülümsedi. Sütü aldı, tadına baktı ve başıyla onayladı. "Tatlı çocuğum, gidebilirsin," dedi. </p>
<p class="calibre1">Kız  çıktığında,  Pycelle  solgun  ve  sulu  gözleriyle  Ned'e  baktı.  "Evet,  nerede  kalmıştık?  Lord</p>
<p class="calibre1">Arryn'la ilgili soru sormuştunuz..." </p>
<p class="calibre1">"Sormuştum," dedi Ned. Sütten küçük bir yudum aldı. Gayet iyi soğutulmuştu ama onun damağı için</p>
<p class="calibre1">fazla tatlıydı. </p>
<p class="calibre1">"Doğrusunu  söylemek  gerekirse  El,  bazı  zamanlar  kendinde  değilmiş  gibi  görünüyordu,"  dedi</p>
<p class="calibre1">Pycelle. "Uzun yıllardır konseyde yan yana oturuyorduk ve bazı işaretler kolayca okunabiliyordu ama</p>
<p class="calibre1">ben  o  işaretleri  uzun  zamandır  omuzlarında  olan  ve  tüm  gücüyle,  tüm  sadakatiyle  yerine  getirdiği</p>
<p class="calibre1">görevin  ağırlığına  yordum.  O  geniş  omuzları  diyarın  büyük  dertleri  altında  çökmüş  gibiydi.  Bunun</p>
<p class="calibre1">yanı  sıra  oğlu  her  zaman  hastaydı  ve  leydi  eşi  çocuğu  gözünün  önünden  bir  an  olsun  ayıramayacak</p>
<p class="calibre1">kadar endişe doluydu. Bütün bunlar güçlü bir adamın bile yorulmasına sebep olur. Lord Arryn genç</p>
<p class="calibre1">bir adam değildi. Yorgun ve dertli görünmesini doğal buluyordum ama şimdi o kadar emin değilim." </p>
<p class="calibre1"><a id="p168"></a>Kafasını ağır ağır iki yana salladı. </p>
<p class="calibre1">"Onu öldüren son rahatsızlığıyla ilgili neler söyleyebilirsiniz?" </p>
<p class="calibre1">Yüce  Üstat  çaresizlik  dolu  bir  hüzün  içinde  ellerini  iki  yana  açtı.  "Bir  gün  bana  gelip  bir  kitap</p>
<p class="calibre1">istedi.  Her  zamanki  gibi  zinde  ve  sağlıklıydı  ama  bir  şeyler  onu  çok  rahatsız  ediyormuş  gibi</p>
<p class="calibre1">görünüyordu.  Ertesi  sabah  öyle  büyük  ağrıları  vardı  ki  yataktan  bile  kalkamadı.  Üstat  Colemon</p>
<p class="calibre1">midesini üşütmüş olabileceğini düşündü. Hava çok sıcaktı ve El, serinlemek için sürekli soğutulmuş</p>
<p class="calibre1">şarap  içiyordu.  Lord  halsizleşmeye  devam  edince  ben  bizzat  gidip  onu  muayene  ettim  ama  tanrılar</p>
<p class="calibre1">bana onu iyileştirecek gücü bahşetmedi." </p>
<p class="calibre1">"Üstadı buradan gönderdiğinizi duydum." </p>
<p class="calibre1">Pycelle'in  baş  hareketi  buzullar  kadar  ağır  ve  düşünceliydi.  "Evet  gönderdim  ve  korkarım  Leydi</p>
<p class="calibre1">Lysa beni asla affetmeyecek. Belki haksızdım ama o gün için en doğru olanı yaptım. Üstat Colemon</p>
<p class="calibre1">benim  oğlum  gibidir,  yeteneklerinden  asla  şüphe  etmedim  ama  o  daha  çok  genç.  Genç  bir  zihin, </p>
<p class="calibre1">genelde  yaşlı  bir  bedenin  zayıflıklarından  habersizdir.  Lord  Arryn'a  sürekli  bağırsak  söktürücü</p>
<p class="calibre1">karışımlar ve biber suyu veriyordu. Bu ilaçların onu öldürmesinden endişe ettim." </p>
<p class="calibre1">"Lord Arryn son saatlerinde size herhangi bir şey söyledi mi?" </p>
<p class="calibre1">Pycelle'in alnı buruştu. "Ateşi çok yüksekti. Sürekli Robert diye sayıklıyordu ama oğlunu mu yoksa</p>
<p class="calibre1">kralı mı çağırdığını anlamıyorduk. Leydi Lysa oğullarının hasta odasına girmesine izin vermiyordu. O</p>
<p class="calibre1">da  hastalık  kapabilir  diye  endişeliydi.  Kral  Robert  geldi.  Saatlerce  hasta  yatağının  başında  oturup, </p>
<p class="calibre1">Lord  Arryn'ın  morali  düzelir,  iyileşmesine  yardım  eder  umuduyla  eski  günlerden  bahsetti.  Lorda</p>
<p class="calibre1">duyduğu sevgi son derece şiddetliydi." </p>
<p class="calibre1">"Başka bir şey yok mu? Ölmeden önce son birkaç cümle?" </p>
<p class="calibre1">"Onu kurtarmak için hiç umut kalmadığından emin olduğumda, daha fazla acı çekmemesi için lorda</p>
<p class="calibre1">haşhaş  sütü  içirdim.  Gözlerini  kapatmadan  hemen  önce,  krala  ve  Leydi  Lysa'ya  bir  şeyler  fısıldadı, </p>
<p class="calibre1">oğlu  için  bir  hayır  duası.  Tohum  güçlü,  dedi.  Sonunda  konuşması  anlaşılamayacak  kadar  bozuldu. </p>
<p class="calibre1">Ölüm ertesi sabaha kadar gelmedi ama o andan sonra lord acı çekmedi ve bir daha hiç konuşmadı." </p>
<p class="calibre1">Aşırı tatlılığından rahatsız olmamaya çalışarak bir yudum daha süt içti Ned. "Sizce Lord Arryn'ın</p>
<p class="calibre1">ölümünde doğal olmayan bir şey var mıydı?" </p>
<p class="calibre1">"Doğal  olmayan  mı?"  Üstat'ın  sesi  fısıltı  kadar  alçaktı.  "Hayır,  böyle  olduğunu  söyleyemem. </p>
<p class="calibre1">Üzücüydü  şüphesiz  ama  ölüm  başlı  başına  en  doğal  şeydir  Lord  Eddard.  Jon  Arryn  şu  anda</p>
<p class="calibre1">dinleniyor. Sonunda bütün yüklerinden kurtuldu." </p>
<p class="calibre1">"Onun  ölümüne  sebep  olan  şu  hastalık,  daha  önce  başka  adamların  da  bu  şekilde  öldüğünü</p>
<p class="calibre1">gördünüz mü?" diye sordu Ned. </p>
<p class="calibre1">"Yaklaşık  kırk  yıldır  Yedi  Krallık'ın  Yüce  Üstadı'yım,"  diye  yanıtladı  Pycelle.  "Kıymetli  Kral</p>
<p class="calibre1">Robert'ımızın, ondan önce Aerys Targaryen'ın ve onun babası İkinci Jaehaerys'in ve hatta birkaç ay</p>
<p class="calibre1">için  bile  olsa  Jaehaerys'in  Benzersiz  olarak  anılan  babası  Beşinci  Aegon  hükümdarlığında  görev</p>
<p class="calibre1">yaptım.  Hatırlayamayacağım  kadar  çok  sayıda  hastalığa  şahit  oldum  lordum.  Size  şunu</p>
<p class="calibre1">söyleyebilirim,  her  vaka  kendine  özgüdür  ve  her  vaka  bazı  açılardan  diğerine  benzer.  Lord  Jon'un</p>
<p class="calibre1">ölümü diğer gördüklerimden daha garip değildi." </p>
<p class="calibre1">"Karısı böyle düşünmüyor." </p>
<p class="calibre1">Yüce Üstat başıyla onayladı. "Şimdi hatırlıyorum, Leydi Lysa sizin soylu eşinizin kız kardeşiydi. </p>
<p class="calibre1">Yaşlı  bir  adamın  açık  konuşmasını  bağışlarsanız,  acı  en  sağlam  ve  en  disiplinli  zihinlerin  bile</p>
<p class="calibre1"><a id="p169"></a>karışmasına  sebep  olabilir  ve  Leydi  Lysa  asla  o  kadar  sağlam  bir  kadın  olamadı. Yaptığı  son  ölü</p>
<p class="calibre1">doğumdan sonra her gölgede düşmanlar görmeye başladı. Lord eşinin ölümü onu paramparça etti ve</p>
<p class="calibre1">iyice kaybolmasına sebep oldu." </p>
<p class="calibre1">"O halde, Lord Arryn'ın ölüm sebebinin ani ve beklenmedik bir hastalık olduğuna eminsiniz." </p>
<p class="calibre1">"Eminim," dedi Pycelle üzüntü içinde. "Eğer hastalık değilse lordum, başka ne olabilir ki?" </p>
<p class="calibre1">"Zehir," dedi Ned fısıltıyla. </p>
<p class="calibre1">Pycelle'in  uyur  gibi  görünen  gözleri  faltaşı  gibi  açıldı.  Yaşlı  üstat  huzursuzca  koltuğunda</p>
<p class="calibre1">kıpırdandı. "Çok rahatsız edici bir düşünce. Burası, böyle şeylerin yaygın olduğu Özgür Şehirler'den</p>
<p class="calibre1">biri  değil.  Yüce  Üstat  Aethelmure,  her  insanın  kalbinde  cinayet  fikri  taşıdığını  ama  buna  rağmen</p>
<p class="calibre1">zehircilerin  aşağılıktan  da  aşağıda  olduğunu  söyler."  Bir  an  sessiz  kaldı,  gözleri  düşünceli  bir  hal</p>
<p class="calibre1">aldı.  "Söylediğiniz  şey  mümkün  lordum  ama  ben  böyle  olduğunu  düşünmüyorum.  Her  tedbirli  üstat</p>
<p class="calibre1">bilinen  bütün  zehirleri  tanır  ve  ben  Lord  Arryn'da  o  zehirlerden  herhangi  birinin  işaretlerine</p>
<p class="calibre1">rastlamadım. Ayrıca El, son derece sevilen bir adamdı. Hangi insan kılığına bürünmüş canavar öyle</p>
<p class="calibre1">soylu bir lordu öldürmek ister?" </p>
<p class="calibre1">"Zehir, kadın silahıdır, diye duymuştum." </p>
<p class="calibre1">Pycelle  düşünceli  bir  halde  elini  kafasına  götürdü.  "Kadınların,  namertlerin  ve...  hadımların." </p>
<p class="calibre1">Boğazını  temizledi  ve  yoğun  bir  balgam  topunu  hasırların  üstüne  tükürdü.  Üstlerindeki  kuşlukta  bir</p>
<p class="calibre1">kuzgun  gakladı.  "Lord  Varys'in  Lys'te  bir  köle  olarak  dünyaya  geldiğini  biliyor  muydunuz? </p>
<p class="calibre1">Örümceklere güvenmemek gerek lordum." </p>
<p class="calibre1">Bu Ned'in öğrenmeye ihtiyaç duyduğu bir şey değildi. Varys'te, Ned'in tüylerini diken diken eden</p>
<p class="calibre1">tuhaf  bir  şeyler  vardı.  "Bunu  aklımda  tutacağım  Üstat  ve  yardımlarınız  için  teşekkür  ederim. </p>
<p class="calibre1">Yeterince vaktinizi aldım." Ayağa kalktı. </p>
<p class="calibre1">Yüce Üstat Pycelle koltuğundan ağırca ve zar zor kalkarak kapıya kadar Ned'e eşlik etti. "Umarım</p>
<p class="calibre1">kafanızı  biraz  rahatlatacak  kadar  yardımım  dokunmuştur.  Size  hizmet  edebileceğim  başka  bir  konu</p>
<p class="calibre1">varsa sormanız yeterlidir." </p>
<p class="calibre1">"Son bir şey," dedi Ned. "Jon'un hastalanmadan önce sizden aldığı kitabı incelemek isterim." </p>
<p class="calibre1">"Korkarım  son  derece  sıkıcı  bulursunuz.  Yüce  Üstat  Malleon  tarafından  kaleme  alınmış  büyük</p>
<p class="calibre1">hanedanların tarihiyle ilgili kalın ve ağır bir cilt." </p>
<p class="calibre1">"Yine de bir bakmak istiyorum." </p>
<p class="calibre1">Yaşlı  adam  kapıyı  açtı.  "Nasıl  isterseniz.  Buralarda  bir  yerde  olmalı.  Bulur  bulmaz  odanıza</p>
<p class="calibre1">gönderirim." </p>
<p class="calibre1">"Bana çok nazik davrandınız," dedi Ned. Sonra, sanki aklına son anda gelmiş gibi, "Son bir soru</p>
<p class="calibre1">daha,  Kralın,  Jon'un  hasta  yatağının  başında  saatlerce  oturduğunu  söylemiştiniz.  Kraliçe  de  yanında</p>
<p class="calibre1">mıydı?" diye sordu. </p>
</body>
</html>
