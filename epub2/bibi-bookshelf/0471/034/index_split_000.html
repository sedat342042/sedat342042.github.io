<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>Taht Oyunları</title>
    <meta name="generator" content="pdftohtml 0.36"/>
    <meta name="author" content="George R. R. Martin"/>
    <meta name="keywords" content="Fantastik"/>
    <meta name="date" content="2015-06-16T15:18:09+00:00"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="p1"></a><img src="index-1_1.jpg" class="calibre2"/></p>
<p class="calibre1"><a id="p2"></a>Taht Oyunları</p>
<p class="calibre1"><b class="calibre3">Buz ve Ateşin Şarkısı 1</b></p>
<p class="calibre1">George R. R. Martin</p>
<p class="calibre1">İngilizce aslından çeviren: Sibel Alaş</p>
<p class="calibre1">Epsilon Yayınları</p>
<p class="calibre1"><a id="p3"></a>Giriş</p>
<p class="calibre1">Ormana  karanlık  çökmeye  başlarken,  "Artık  geri  dönmeliyiz,"  diye  ısrar  etti  Gared.  "Yabanıllar</p>
<p class="calibre1">öldü." </p>
<p class="calibre1">"Ölüler  seni  korkutuyor  mu?"  diye  sordu  Sör  Waymar  Royce.  Yüzünde  belli  belirsiz  bir</p>
<p class="calibre1">gülümseme vardı. </p>
<p class="calibre1">Gared atılan yemi yutmadı. Yaşlı bir adamdı, ellisini geçmişti ve nice küçük lordun gelip geçtiğine</p>
<p class="calibre1">şahitlik etmişti. "Ölü ölüdür," dedi. "Bizim ölülerle işimiz olmaz." </p>
<p class="calibre1">"Gerçekten öldüler mi?" diye fısıltıyla sordu Royce. "Öldüklerine dair kanıtımız var mı?" </p>
<p class="calibre1">"Will görmüş," diye cevap verdi Gared. "Will'in sözü benim için yeter kanıttır." </p>
<p class="calibre1">Will  er  ya  da  geç  bu  laf  dalaşının  içine  çekileceğini  biliyordu.  Konu  bir  an  önce  konuşulsun  da</p>
<p class="calibre1">bitsin istiyordu. "Ölü adamlar şarkı söylemez, derdi annem," diyerek karıştı lafa. </p>
<p class="calibre1">"Sütannem de aynı şeyi söylerdi Will," diyerek karşılık verdi Royce. "Seni emziren bir kadından</p>
<p class="calibre1">duyduğun hiçbir şeye inanma. Ölülerden bile öğrenebileceğin şeyler var." Yüksek sesi alacakaranlık</p>
<p class="calibre1">çökmüş ormanda yankılandı. </p>
<p class="calibre1">"Önümüzde  epey  uzun  bir  yol  var,"  diye  hatırlattı  Gared.  "Sekiz  günlük  yol,  belki  dokuz.  Koyu</p>
<p class="calibre1">karanlık çökmek üzere." </p>
<p class="calibre1">Sör  Waymar  Royce  karanlık  onu  hiç  ilgilendirmiyormuş  gibi  gökyüzüne  baktı.  "Günün  bu</p>
<p class="calibre1">saatlerinde hep olan şey. Yoksa karanlıkta erkekliğin mi gidiyor Gared?" </p>
<p class="calibre1">Will, Gared'ın dişlerini sıktığını, kalın siyah pelerininin başlığı altında gizlenmiş gözlerindeki zar</p>
<p class="calibre1">zor bastırılmış öfkeyi görebiliyordu. Gared, Gece Nöbetçileri'nde tam kırk yılını geçirmişti, hem bir</p>
<p class="calibre1">çocuk hem de bir erkek olarak. Alay konusu olmaya alışık değildi. Ama Gared'dan yükselen tek duygu</p>
<p class="calibre1">öfke değildi. Will bu yaşlı adamın yaralanmış gururunun altında başka bir şey olduğunu hissediyordu. </p>
<p class="calibre1">Derin bir korkuya dönüşmesi an meselesi olan gerginliğin tadı adeta ağzına geliyordu. </p>
<p class="calibre1">Will,  Gared'ın  huzursuzluğunu  paylaşıyordu.  Dört  yıldır  Sur'daydı.  Sur'a  ilk  yollandığında  daha</p>
<p class="calibre1">önce  duyduğu  bütün  hikâyeler  bir  anda  aklına  gelmiş  ve  bağırsakları  çözülmüştü.  Bütün  bunlara</p>
<p class="calibre1">gülmüştü  daha  sonra.  Çıktığı  yüz  kadar  orman  keşfinin  sonrasında  artık  kıdemliydi  ve  güneylilerin</p>
<p class="calibre1">Tekinsiz Orman dedikleri sonsuz karanlık, bu el değmemiş ıssızlık onu korkutmuyordu. </p>
<p class="calibre1">Bu  geceye  kadar.  Bu  gece  bir  şeyler  başkaydı.  Bu  geceki  karanlığın  tüyleri  diken  diken  eden  bir</p>
<p class="calibre1">keskinliği  vardı.  Dokuz  gündür  at  üstünde,  yoldaydılar.  Önce  kuzeye  ve  kuzeybatıya,  ardından  yine</p>
<p class="calibre1">kuzeye, bir grup yabanıl akıncının peşinde Sur'dan gittikçe uzaklaşıyorlardı. Her gün bir öncekinden</p>
<p class="calibre1">kötüydü  ama  bugün  en  beteriydi.  Kuzeyden  dondurucu  bir  rüzgâr  esiyor,  ağaçları  kanlı  canlı</p>
<p class="calibre1">yaratıklarmış  gibi  hareket  ettiriyordu.  Will  soğuk,  merhametsiz  ve  onu  hiç  sevmeyen  bir  şeyin</p>
<p class="calibre1">gözlerini üzerinde hissediyordu. Gared da hissetmişti aynı şeyi. Will'in tek istediği atını cehennemden</p>
<p class="calibre1">kaçıyormuşçasına  sürüp  Sur'un  güvenli  havasını  solumaktı.  Ama  bu  kumandanınızla</p>
<p class="calibre1">paylaşabileceğiniz bir arzu değildi. </p>
<p class="calibre1">Özellikle de böyle bir kumandanla. </p>
<p class="calibre1">Sör Waymar Royce çok sayıda varisi olan köklü bir ailenin en genç oğluydu. On sekiz yaşın bütün</p>
<p class="calibre1">yakışıklılığına  sahip,  vakur,  gri  gözlü,  bıçak  gibi  ince  ve  keskin  bir  genç  adamdı.  Simsiyah  ve  dev</p>
<p class="calibre1">gibi savaş atının üstünde, küçük atlarının sırtında oturan Will ve Gared'a yukarıdan bakıyordu. Siyah</p>
<p class="calibre1"><a id="p4"></a>deri  çizmeler,  siyah  yün  pantolon,  siyah  köstebek  derisinden  eldivenler,  kat  kat  yün  ve  kaynatılmış</p>
<p class="calibre1">deri  üzerine  geçirilmiş  parlak  örgü  metalden  siyah  zırhını  giyiyordu.  Gece  Nöbetçileri'nin Yeminli</p>
<p class="calibre1">Kardeşlerinden  biri  olalı  daha  altı  ay  olmamıştı  fakat  kimse  onun  için  bu  yolculuğa  yeterince  hazır</p>
<p class="calibre1">değil diyemezdi. En azından gardırobu göz önüne alındığında. </p>
<p class="calibre1">Pelerini şıklığının tacıydı. Samur kürkünden yapılmış, siyah, kalın ve günah kadar yumuşak. "Bahse</p>
<p class="calibre1">girerim  hepsini  elleriyle  öldürmüştür."  Kışlada,  şarap  eşliğinde  anlatmıştı  Gared.  "Kudretli</p>
<p class="calibre1">savaşçımız onların küçük kafalarını kendi elleriyle büküp koparmıştır." Dinleyen herkes kahkahalara</p>
<p class="calibre1">boğulmuştu. </p>
<p class="calibre1">Küçük  atının  üzerinde  soğuktan  titreyen  Will,  içerken  hakkında  kahkahalar  attığın  gencecik  bir</p>
<p class="calibre1">adamdan emir almak zor, diye düşündü. Gared da aynı şeyi hissediyor olmalıydı. </p>
<p class="calibre1">"Mormont izlerini sürmemiz gerektiğini söyledi, biz de sürdük," dedi Gared. "Öldüler. Artık bizim</p>
<p class="calibre1">için  sorun  değiller.  Önümüzde  zorlu  bir  yol  var.  Bu  havadan  hiç  hoşlanmadım.  Eğer  kar  başlarsa</p>
<p class="calibre1">dönüşümüz  iki  haftayı  bulur.  Kar  başımıza  gelebilecek  en  iyi  şey  aslında.  Hiç  buz  fırtınasına</p>
<p class="calibre1">yakalandınız mı lordum?" </p>
<p class="calibre1">Lord,  Gared'ın  söylediklerini  duymamış  gibi  görünüyordu.  Biraz  sıkılmış,  biraz  dikkati  dağılmış</p>
<p class="calibre1">halde  gittikçe  koyulaşan  alacakaranlığa  bakıyordu.  Will,  bu  ruh  halindeyken  rahatsız  edilmemesi</p>
<p class="calibre1">gerektiğini öğrenecek kadar vakit geçirmişti şövalyeyle birlikte. "Bana neler gördüğünü tekrar anlat</p>
<p class="calibre1">Will. Bütün ayrıntılarıyla, hiçbir şeyi atlamadan." </p>
<p class="calibre1">Will, Gece Nöbetçileri'ne katılmadan önce bir avcıydı. Daha doğrusu kaçak bir avcıydı. Mallister</p>
<p class="calibre1">hürsüvarileri  onu  Mallister  ormanlarında,  elleri  kana  bulanmış  halde  Mallister  geyiklerinden  birini</p>
<p class="calibre1">yüzerken yakalamıştı. Will ya siyahları giyecek ya da bir eli kesilecekti. Ormanda kimse Will kadar</p>
<p class="calibre1">sessiz hareket edemezdi ve kara kardeşlerin bu yeteneği keşfetmesi uzun sürmemişti. </p>
<p class="calibre1">"Kampları buradan yaklaşık iki mil uzakta, şu görünen bayırın arkasında, bir dere kenarında," diye</p>
<p class="calibre1">anlatmaya  başladı  Will.  "Cesaret  edebildiğim  kadar  yaklaştım.  Kadınlı  erkekli  sekiz  kişilerdi. </p>
<p class="calibre1">Görebildiğim  kadarıyla  hiç  çocuk  yoktu.  Büyük  bir  kayaya  yaslanan  bir  baraka  yapmışlardı.  Gerçi</p>
<p class="calibre1">kar üzerini iyice örtmüştü ama yine de seçiliyordu. Ateş yoktu ama ateş çukurları gün gibi ortadaydı. </p>
<p class="calibre1">Uzun  zaman  kıpırdamadan  onları  izledim.  O  zamana  kadar  hiçbir  insan  evladı  o  kadar  hareketsiz</p>
<p class="calibre1">durmamıştır." </p>
<p class="calibre1">"Kan gördün mü?" </p>
<p class="calibre1">"Doğrusunu isterseniz, hayır," dedi Will. </p>
<p class="calibre1">"Hiç silah var mıydı?" </p>
<p class="calibre1">"Birkaç kılıç, bir iki yay, bir adamın da baltası vardı. Epey ağır görünüyordu. Çift bıçaklı zalim</p>
<p class="calibre1">bir demir parçası. Tam yanında yerde, elinin altında duruyordu." </p>
<p class="calibre1">"Cesetlerin duruşlarını hatırlayabiliyor musun?" </p>
<p class="calibre1">Will omuz silkti. "Birkaçı kayaya yaslanmış duruyordu. Çoğu yerde yatıyordu. Düşmüşler gibi. Ölü</p>
<p class="calibre1">gibi." </p>
<p class="calibre1">"Ya da uyuyor gibi," diyerek araya girdi Royce. </p>
<p class="calibre1">"Düşmüş  gibi,  ölü  gibi,"  diye  ısrar  etti  Will.  "Demir  ağacının  orada,  dalların  arkasında  tam</p>
<p class="calibre1">göremediğim  bir  kadın  vardı.  Uzakgörenlerden."  Belli  belirsiz  gülümseyerek  devam  etti.  "Beni</p>
<p class="calibre1">görmediğinden  emin  oldum. Yaklaştığımda  onun  da  diğerleri  gibi  kımıldamadığını  fark  ettim."  Hiç</p>
<p class="calibre1">ummadığı bir şekilde titredi. </p>
<p class="calibre1"><a id="p5"></a>"Üşüdün mü?" diye sordu Royce. </p>
<p class="calibre1">"Biraz," diye mırıldandı Will. "Rüzgârdan lordum." </p>
<p class="calibre1">Genç şövalye kır saçlı silahlı adamına döndü. Buz tutup yere düşmüş yapraklar fısıltıyla konuşuyor</p>
<p class="calibre1">gibiydi. Royce'un savaş atı huzursuzca kıpırdadı. "Sence bu adamları ne öldürmüş olabilir Gared?" </p>
<p class="calibre1">diye sordu en rahat tavrıyla. Uzun samur pelerinin kıvrımlarını düzeltti. </p>
<p class="calibre1">"Soğuk," dedi Gared demir sertliğinde, kendinden emin bir tavırla. "Soğuk öldürmüştür. Geçen kış</p>
<p class="calibre1">soğuğun can aldığını gördüm. Çocukluğumun sonuna denk gelen bir önceki kışta da. İnsanlar on beş</p>
<p class="calibre1">metreye  kadar  yükselen  kardan  ve  buz  fırtınalarının  kuzeyden  ulurcasına  gelişinden  bahseder. Asıl</p>
<p class="calibre1">düşman  soğuktur.  Soğuk,  Will'den  bile  sessiz  çöker  insanın  üzerine.  Önce  titrersin  ve  dişlerin</p>
<p class="calibre1">birbirine  çarpmaya  başlar.  Ayaklarını  yere  vurur,  şahane  şaraplar  ve  ısıtan  güzel  ateşler  hayal</p>
<p class="calibre1">edersin. Yakar. Evet yakar. Hiçbir şey soğuk yakmasına benzemez. Fakat sadece kısa bir zaman için. </p>
<p class="calibre1">Sonra  içine  girmeye  başlar,  bedenini  doldurur.  Savaşmaya  gücün  kalmaz.  Olduğun  yerde  öylece</p>
<p class="calibre1">durmak,  usulca  uykuya  dalmak  daha  kolay  gelir.  Sona  doğru  yaklaşırken  hiç  acı  çekmediğini</p>
<p class="calibre1">söylerler.  Önce  zayıf  düşer,  uyku  bastırmış  gibi  olurmuşsun.  Ardından  yavaş  yavaş  kaybolmaya</p>
<p class="calibre1">başlarmış etraftaki her şey. IIık sıcak sütten bir denize gömülür gibi. Huzurlu bir bakıma. Huzurlu bir</p>
<p class="calibre1">ölüm yani." </p>
<p class="calibre1">"Bu nasıl bir belagat Gared," diye iltifat etti Sör Waymar. "Böyle bir hitabet yeteneğin olduğundan</p>
<p class="calibre1">şüphem yoktu zaten." </p>
<p class="calibre1">"Bir zamanlar soğuk benim de içime girdi lordum," dedi Gared. Pelerininin başlığını indirdi, bir</p>
<p class="calibre1">zamanlar kulaklarının olduğu yeri gösterdi. "İki kulak, üç ayak parmağı ve sol elimin küçük parmağı. </p>
<p class="calibre1">Ama ben yine de ucuz kurtuldum. Kardeşimi nöbette buz tutmuş bulduk. Yüzünde bir gülümseme ile</p>
<p class="calibre1">donmuştu." </p>
<p class="calibre1">Sör Waymar omuz silkti. "Seni daha sıcak tutacak şeyler giymelisin Gared." </p>
<p class="calibre1">Gared  genç  lorda  ters  ters  baktı.  Üstat  Aemon'ın  donmuş  kulaklarını  kestiği  yerdeki  iki  boşluk</p>
<p class="calibre1">öfkeyle  kıpkırmızı  kesildi.  "Kış  iyice  bastırdığında  giysilerinizin  sizi  ne  kadar  sıcak  tutabileceğini</p>
<p class="calibre1">göreceğiz  lordum,"  dedi.  Başlığını  kafasına  çekti.  Sessizce  ve  kasvet  içinde  atının  üstünde</p>
<p class="calibre1">kamburlaştı. </p>
<p class="calibre1">"Eğer Gared onları soğuk öldürdü diyorsa..." diyerek konuşmaya başladı Will. </p>
<p class="calibre1">"Sen geçen hafta nöbet tutmuş muydun Will?" </p>
<p class="calibre1">"Evet  lordum."  On  küsür  lanet  nöbet  olmuştu  ki  görevlendirilmediği  tek  bir  hafta  bile  yoktu.  Ne</p>
<p class="calibre1">demeye çalışıyordu bu genç adam? </p>
<p class="calibre1">"Sur'un durumunu nasıl buldun peki?" </p>
<p class="calibre1">"Sur ağlıyordu lordum," dedi asık suratıyla. Artık küçük lordun lafı nereye getirmeye çalıştığını da</p>
<p class="calibre1">anlamıştı. Sur ağlıyordu, yani ıslaktı. "Donmuş olamazlar. Sur ağlıyorsa o kadar soğuk yok demektir." </p>
<p class="calibre1">Royce  başıyla  onayladı.  "Zeki  çocuk.  Evet,  geçen  hafta  birkaç  hafif  don  yaşadık.  Kısa,  şiddetsiz</p>
<p class="calibre1">kar yağışları da vardı ama sekiz yetişkin insanı donduracak zalimlikte bir soğuk olmadı. Üstelik bu</p>
<p class="calibre1">insanlar  kat  kat  deri  ve  kürk  giyinmiş.  Ayrıca  barakaları  ve  ateşleri  olduğunu  da  size  hatırlatmak</p>
<p class="calibre1">isterim." Şövalye kendinden emin ve kibirle gülümsüyordu. "Will, şimdi bize yolu göster. Bu ölüleri</p>
<p class="calibre1">bizzat görmek istiyorum." </p>
<p class="calibre1">Yapılacak bir şey yoktu. Emir verilmişti. Görev onuru gereği emre uymakla yükümlülerdi. </p>
<p class="calibre1">Will en önden gidiyordu. Tüyleri kabarık küçük atına, yerdeki çalılıklar ve çer çöp içinde dikkatli</p>
<p class="calibre1"><a id="p6"></a>adımlar attırmaya çalışıyordu. Bir gece önce hafif bir kar yağmıştı. Karın altı dikkatsiz ve tedbirsizler</p>
<p class="calibre1">için tehlikelerle doluydu. Kar tabakasının altında taşlar, tökezletecek kökler ve gizli çukurlar vardı. </p>
<p class="calibre1">Ağır  ağır  ilerleyen  Will'in  arkasından  sabırsızca  homurdanan  dev  siyah  atıyla  Sör  Waymar  Royce</p>
<p class="calibre1">geliyordu. Bu savaş atı orman keşfi için hiç uygun değildi ama bunu küçük lorda anlatmak imkânsızdı. </p>
<p class="calibre1">Gared en arkadaydı. Silahlı yaşlı adam kendi kendine mırıldanarak at sürüyordu. </p>
<p class="calibre1">Alacakaranlık  koyulaştı.  Bulutsuz  gökyüzü  derin  bir  mora  döndü,  eski  bir  çürüğün  rengi  gibi. </p>
<p class="calibre1">Derken  morluk  siyaha  devrildi.  Yıldızlar  üçer  beşer  görünmeye  başladı.  Yarım  ay  gökyüzündeki</p>
<p class="calibre1">yerini aldı. Will ışık için şükrediyordu. </p>
<p class="calibre1">"Daha süratli gidebiliriz," dedi Royce, ay tam anlamıyla parlamaya başladığında. </p>
<p class="calibre1">"Bu atla olmaz," dedi Will. Korkusu onu küstahlaştırmıştı. "Belki lordum öne geçip bize öncülük</p>
<p class="calibre1">etmek ister?" </p>
<p class="calibre1">Sör Waymar Royce cevap vermeye tenezzül etmedi. </p>
<p class="calibre1">Ormanın derinliklerinde bir kurt uludu. </p>
<p class="calibre1">Will yaşlı ve eğri büğrü bir demir ağacının altına sürdüğü atından indi. </p>
<p class="calibre1">"Neden duruyorsun?" diye sordu Sör Waymar. </p>
<p class="calibre1">"Bundan sonrasını yürümek çok daha akıllıca lordum. Zaten hemen şu bayırın ardındalar." </p>
<p class="calibre1">Royce  bir  an  durakladı.  Yüzünde  düşünceli  bir  ifadeyle  uzaklara  doğru  baktı.  Soğuk  rüzgâr</p>
<p class="calibre1">ağaçların  arasından  fısıldıyor  gibiydi.  Muhteşem  samur  pelerini  sanki  canlıymış  gibi  rüzgârla</p>
<p class="calibre1">havalandı. </p>
<p class="calibre1">"Burada bir terslik var," diye mırıldandı Gared. </p>
<p class="calibre1">Genç şövalye küçümser gibi gülümsedi. "Öyle mi?" </p>
<p class="calibre1">"Hissedemiyor musunuz? Karanlığa kulak verin." </p>
<p class="calibre1">Will  hissedebiliyordu.  Dört  yıldır  Gece  Nöbetçileri'ndeydi  ama  hiç  bu  kadar  korktuğunu</p>
<p class="calibre1">hatırlamıyordu. Neydi bu? </p>
<p class="calibre1">"Rüzgâr. Yaprakların hışırtısı. Bir kurt. Erkekliğini alıp götüren hangi ses Gared?" Gared'ın cevap</p>
<p class="calibre1">vermediğini gören Royce zarif bir hareketle atından indi. Hayvanı diğerlerinden epey uzaktaki alçak</p>
<p class="calibre1">bir  dala  bağladı.  Uzun  kılıcını  kınından  çıkardı.  Kabzasındaki  muhteşem  mücevherler  ay  ışığında</p>
<p class="calibre1">parlıyor,  ışık  kusursuz  çeliğin  üzerinden  akıyordu.  Silah  bir  şaheserdi.  Kalede  dövülmüş  ve</p>
<p class="calibre1">görüntüsünden  anlaşıldığı  kadarıyla  daha  yeni  yapılmıştı.  Will  bu  kılıcın  gerçek  bir  öfkeyle  hiç</p>
<p class="calibre1">savrulmadığını düşündü. </p>
<p class="calibre1">"Ağaçlar burada epey sıklaşıyor lordum. Korkarım kılıcınız size engel olur. Bir bıçak kullanmanız</p>
<p class="calibre1">çok daha iyi," diye uyardı Will. </p>
<p class="calibre1">"Emir  almak  istersem  söylerim  Will,"  diye  yanıtladı  genç  lord.  "Gared,  burada  kal  ve  atlara  göz</p>
<p class="calibre1">kulak ol." </p>
<p class="calibre1">Gared atından indi. "Ateş lazım olacak, ben hallederim," dedi. </p>
<p class="calibre1">"Bu kadar aptal olamazsın ihtiyar, bu ormanda düşmanlarımız varsa ateş ihtiyacımız olan son şey</p>
<p class="calibre1">bile değil." </p>
<p class="calibre1">"Ateşle korunduğumuz düşmanlarımız da var lordum. Ayılar, ulu kurtlar ve... ve başka şeyler..." </p>
<p class="calibre1">Sör Waymar Royce'un dudakları öfkeyle bir çizgi halini aldı. "Ateş yok dedim." </p>
<p class="calibre1"><a id="p7"></a>Gared'ın başlığı yüzünü kapatıyordu ancak Will yaşlı adamın şövalyeye bakışındaki keskin öfkenin</p>
<p class="calibre1">parlaklığını  görebiliyordu.  Bir  an  için  yaşlı  adam  kılıcını  çekecek  diye  endişelendi.  Gared'ın  kılıcı</p>
<p class="calibre1">kısa, çirkin bir silahtı. Kabzasının rengi terden atmıştı. Kenarı yıllardır kullanılmaktan aşınmıştı ama</p>
<p class="calibre1">Gared kılıcına davranırsa Will şövalye üstüne beş kuruş iddiaya girmezdi. </p>
<p class="calibre1">Gared sonunda öfkesini kontrol altına alarak yere baktı. "Ateş yok," diye mırıldandı. </p>
<p class="calibre1">Royce bu sözü itaat kabul ederek Will'e döndü. "Yolu göster." </p>
<p class="calibre1">Will  çalılıklar  arasında  ilerlemeye  başladı.  Daha  önce  altında  durup  etrafı  seyrettiği  muhafız</p>
<p class="calibre1">ağacının olduğu bayıra doğru yürüdü. İnce bir kar tabakası altında kalan yol nemliydi ve çukurlarla</p>
<p class="calibre1">doluydu.  Kaygan  ve  taşlı  zemin  insanı  kolaylıkla  tökezletip  düşürecek  gizli  köklerle  sarılıydı.  Will</p>
<p class="calibre1">hiç  ses  çıkarmadan  tırmanıyordu.  Arkasından  gelen  küçük  lordun  zırhından  gelen  yumuşak  metal</p>
<p class="calibre1">şıngırtısını,  yapraklara  sürtündüğünde  çıkan  hışırtıları  duyuyordu.  Soylu,  uzun  kılıcı  ve  muhteşem</p>
<p class="calibre1">samur pelerini dallara takıldıkça alçak sesle küfürler savuruyordu. </p>
<p class="calibre1">Ulu muhafız ağacı tam Will'in hatırladığı gibi bayırın tepesinde göründü. En alçak dalları yerden</p>
<p class="calibre1">otuz santim yükseklikteydi. Will ağacın dibine yüzüstü yattı. Gövdesi kar ve çamura gömülmüş halde</p>
<p class="calibre1">aşağıdaki düzlüğü izlemeye başladı. </p>
<p class="calibre1">Bir  an  kalbinin  durduğunu  sandı.  Nefes  almaya  cesaret  edemiyordu.  Düzlük  ay  ışığında  gayet  net</p>
<p class="calibre1">görünüyordu. Ateş  çukurundaki  küller,  üzeri  karla  kaplanmış  baraka,  dev  kaya,  yarı  donmuş  küçük</p>
<p class="calibre1">dere, işte her şey aynen birkaç saat önce bıraktığı gibiydi. </p>
<p class="calibre1">Ama gitmişti, bütün cesetler gitmişti. </p>
<p class="calibre1">"Tanrılar!" diye bir ses geldi arkasından. Sör Wayrnar Royce bayırın tepesine ulaştığında kılıcıyla</p>
<p class="calibre1">bir  dalı  kesti.  Elinde  uzun  kılıcı,  sırtında  rüzgârla  kabaran  samur  pelerini,  sanki  ay  ışığında  onu</p>
<p class="calibre1">herkes görebilsin istiyormuş gibi muhafız ağacının tam yanında bütün ihtişamıyla ayakta duruyordu. </p>
<p class="calibre1">"Yatın yere!" diye telaşla fısıldadı Will. "Bir terslik var." </p>
<p class="calibre1">Royce  kımıldamadı.  Aşağıdaki  boş  düzlüğe  bakıp  gülümsedi.  "Anlaşılan  senin  ölüler  başka  bir</p>
<p class="calibre1">kamp kurmaya karar vermiş Will," dedi. </p>
<p class="calibre1">Will'in  dili  tutulmuştu.  Bildiği  kelimelerin  hepsi  onu  terk  etmiş  gibiydi.  Bu  imkânsızdı.  Gözleri, </p>
<p class="calibre1">boşalmış kamp alanını baştan aşağı tarıyordu; sonunda baltada durdu. Çift taraflı büyük savaş baltası</p>
<p class="calibre1">tam olarak son gördüğü yerde duruyordu. Dokunulmamıştı. Kıymetli bir silah... </p>
<p class="calibre1">"Ayağa kalk Will," diye emretti Sör Wayrnar. "Burada kimseler yok. Bir çalının altında saklamana</p>
<p class="calibre1">izin veremem." </p>
<p class="calibre1">Will istemeyerek de olsa emre itaat etti. </p>
<p class="calibre1">Sör Waymar memnuniyetsizliğini gizlemeye çalışmadan Will'e bakıyordu. "İlk keşif gezimden Kara</p>
<p class="calibre1">Kale'ye  ellerim  bomboş  dönmeyeceğim.  Bu  adamları  bulacağız!"  dedi.  Hızlıca  etrafına  bakındı. </p>
<p class="calibre1">"Ağaca çık. Çabuk. Bir ateş görecek misin, bak." </p>
<p class="calibre1">Will tek kelime etmeden döndü. Tartışmak hiçbir şeye yaramayacaktı. Rüzgâr şiddetini arttırmıştı</p>
<p class="calibre1">ve soğuk içine bıçak gibi işliyordu. Heybetli yeşil gri muhafız ağacına yöneldi. Tırmanmaya başladı. </p>
<p class="calibre1">Ellerinin  reçineye  bulanması  uzun  sürmedi.  Ağacın  dikenleri  arasında  kayboldu.  Hazmetmesi</p>
<p class="calibre1">imkânsız  bir  yemek  gibi  bağırsaklarında  birikmişti  korku.  Ormanın  isimsiz  tanrılarına  bir  dua</p>
<p class="calibre1">fısıldadı.  Ellerini  daha  rahat  kullanabilmek  için  kınından  çıkardığı  kamasını  dişlerinin  arasına  aldı. </p>
<p class="calibre1">Ağzındaki metal tadı garip bir huzur duygusu veriyordu. </p>
<p class="calibre1">Aşağıda  kalan  küçük  lordun,  "Kim  var  orada?"  diye  bağırdığını  duydu  aniden.  Will  meydan</p>
<p class="calibre1"><a id="p8"></a>okumadaki tereddütü hissetmişti. Tırmanmayı bıraktı. Dinlemeye, izleme başladı. </p>
<p class="calibre1">Orman cevapladı: Yaprakların hışırtısı, derenin buzlu akışı, uzaktaki bir kar baykuşunun ötüşü. </p>
<p class="calibre1">Ötekiler, ses vermedi. </p>
<p class="calibre1">Will  gözünün  ucuyla,  hareket  eden  bir  şeyler  gördü.  Ormanın  içinde  adeta  kayarak  hareket  eden</p>
<p class="calibre1">solgun  şekiller.  Kafasını  çevirdi.  Karanlığın  içinde  salınan  beyaz  bir  gölge  fark  etti. Ardından  yok</p>
<p class="calibre1">oldu gölge. Ağacın dalları rüzgârla birlikte zarifçe hareket ediyor, ahşap parmakları birbirine vurup</p>
<p class="calibre1">sesler çıkarıyordu. Will aşağıda kalan soyluyu uyarmak için ağzını açtı fakat konuşamadı. Sözcükler</p>
<p class="calibre1">boğazında donmuş gibiydi. Belki yanılıyordu. Belki de gördüğü şey sadece bir kuştu. Kara düşen bir</p>
<p class="calibre1">yansıma. Ay ışığının aldatmacası. Hem, gerçekten, ne görmüştü ki? </p>
<p class="calibre1">"Will, neredesin?" diye seslendi Sör Waymar. "Bir şey görebiliyor musun?" Elinde kılıcı, tedirgin</p>
<p class="calibre1">bir halde dönüp duruyordu. Gölgeleri o da hissetmiş olmalıydı ama tıpkı Will gibi o da bir şey görüp</p>
<p class="calibre1">görmediğinden emin değildi. "Bana cevap ver Will! Hava neden bu kadar soğudu?" </p>
<p class="calibre1">Hava gerçekten soğumuştu. Will titreyerek tutunduğu dala sıkı sıkı sarıldı. Yüzü muhafız ağacının</p>
<p class="calibre1">dev  gövdesine  yaslanmış  haldeydi.  Ağacın  tatlı  ve  yapışkan  reçinesini  suratının  her  yerinde</p>
<p class="calibre1">hissediyordu. </p>
<p class="calibre1">Ormanın  karanlığından  bir  gölge  çıkıp  geldi.  Royce'un  tam  önünde  durdu.  Uzundu.  Eski  kemikler</p>
<p class="calibre1">gibi  sert  ve  inceydi.  Teni  süt  kadar  beyazdı.  Gölge  hareket  ettikçe  zırhı  renk  değiştiriyor  gibiydi. </p>
<p class="calibre1">Önce  yeni  yağmış  kar  kadar  beyaz,  ardından  gölgeler  kadar  kara,  bazen  ağaçların  derin  yeşil  grisi</p>
<p class="calibre1">üzerine damlamış gibi benekli. Gölge hareket ettikçe ay ışığı yakamoz gibi zırhın üstünde parlıyordu. </p>
<p class="calibre1">Will, Sör Waymar Royce'un tıslayarak konuştuğunu duydu. "Daha fazla yaklaşma!" diyerek uyardı</p>
<p class="calibre1">soylu,  karşısına  çıkan  şeyi.  Sesi  ergen  çocuklarınki  gibi  çatallı  çıkmıştı.  Uzun  samur  kürkünü  daha</p>
<p class="calibre1">rahat savaşabilmek için omuzlarının arkasına attı ve kılıcını iki eliyle sıkı sıkı tuttu. Rüzgâr durmuştu. </p>
<p class="calibre1">Çok soğuktu. </p>
<p class="calibre1">Öteki,  sessiz  adımlarla  öne  doğru  geldi.  Elinde  Will'in  bu  zamana  kadar  benzerini  görmediği  bir</p>
<p class="calibre1">uzun  kılıç  vardı.  İnsan  evladının  bildiği  hiçbir  metal  karışmamıştı  bu  kılıcın  alaşımına.  Ay  ışığı</p>
<p class="calibre1">altında  canlı  gibiydi,  yarı  şeffaftı.  Kristalden  bir  dilimdi  adeta.  O  kadar  inceydi  ki  kenarından</p>
<p class="calibre1">bakıldığında  görünmüyordu.  Kenarlarında  belli  belirsiz  gerçek  dışı  mavi  bir  ışık  peydahlanıyordu</p>
<p class="calibre1">sonra. Will bir şekilde bu kılıcın her türlü usturadan daha keskin olduğunu hissetti. </p>
<p class="calibre1">Sör  Waymar  cesurca  meydan  okudu.  "Haydi  dans  et  benimle  öyleyse."  Kılıcını  küstahça  başının</p>
<p class="calibre1">üzerine kaldırdı. Elleri kılıcın ağırlığıyla titredi. Belki de soğuktu onu titreten. Ama tam o anda, Will</p>
<p class="calibre1">bu genç soylunun artık bir çocuk olmadığını biliyordu. O, Gece Nöbetçileri'ndeki erkeklerden biriydi</p>
<p class="calibre1">şimdi. </p>
<p class="calibre1">Öteki  duraksadı.  Will  onun  gözlerini  görebiliyordu.  Mavi.  Hiçbir  insan  evladının  sahip  olmadığı</p>
<p class="calibre1">kadar  derin,  başka  bir  mavi.  Buz  gibi  yakan  bir  mavi.  O  mavi  gözler  yüksekte  titreyen  uzun  kılıca</p>
<p class="calibre1">sabitlenmişti;  metalin  üzerinden  akan  ay  ışığına  bakıyordu.  Will  sadece  bir  kalp  atışı  süresince</p>
<p class="calibre1">umutlanmaya cesaret etti. </p>
<p class="calibre1">Gölgelerin  arasından  sessizce  çıktılar.  İlkinin  ikiziydi  sanki  hepsi  de.  Üç  tane...  dört...  beş...  Sör</p>
<p class="calibre1">Waymar  onlarla  gelen  keskin  soğuğu  hissetmiş  olmalıydı  ama  onları  ne  gördü  ne  de  duydu.  Will'in</p>
<p class="calibre1">bağırarak onu uyarması gerekirdi. Onun göreviydi bu. Bağırırsa ölecekti. Titredi, sıkıca ağaca sarıldı</p>
<p class="calibre1">ve sessizliğini bozmadı. </p>
<p class="calibre1">Solgun kılıç titreyerek havayı böldü. </p>
<p class="calibre1">Sör  Waymar  solgun  kılıcı  çeliğiyle  karşıladı.  İki  kılıç  birbirine  değdiği  anda  metalin  metale</p>
<p class="calibre1"><a id="p9"></a>çarpışında çıkan o tanıdık ses duyulmadı. İnsan kulağının zar zor duyabileceği, yüksek perdeden tiz</p>
<p class="calibre1">bir  ses  yankılandı.  Acı  içinde  kıvranan  bir  hayvanın  çığlığına  benziyordu.  Royce  ikinci  darbeyi</p>
<p class="calibre1">karşıladı, ardından üçüncüsünü ve bir adım geri çekildi. Yeni bir hamleyi savuşturdu ve sonra yine</p>
<p class="calibre1">geri çekildi. </p>
<p class="calibre1">Sağında,  solunda,  arkasında,  Ötekiler'den  oluşan  bir  izleyici  grubu  sessizce,  sabırla,  ifadesiz</p>
<p class="calibre1">duruyordu.  Eşsiz  zırhlarının  değişen  renkleri  onları  ormanın  içinde  neredeyse  görünmez  kılıyordu</p>
<p class="calibre1">ama dövüşe müdahale etmek için kıpırdamıyorlardı bile. </p>
<p class="calibre1">Kılıçlar tekrar ve tekrar buluştu. Will kulaklarını kapatmak, kılıçlar çarpıştıkça çıkan tuhaf, inleyen</p>
<p class="calibre1">sesi  duymamak  istiyordu.  Sör  Waymar  artık  soluk  soluğa  kalmıştı.  Burnundan  çıkan  nefes  buhara</p>
<p class="calibre1">dönüşüyordu. Kılıcı bembeyaz buz tutmuştu. Öteki'nin kılıcı aynı mavi ışıkla dans ediyordu. </p>
<p class="calibre1">Royce  savunma  yapmak  için  bir  an  geç  kaldı.  Öteki'nin  solgun  kılıcı  soylunun  metal  örgü  zırhını</p>
<p class="calibre1">tam  kolunun  altından  deldi.  Soylu  acı  içinde  bir  çığlık  attı.  Zırhın  örgüleri  arasından  sızmaya</p>
<p class="calibre1">başlayan kanın, soğuk havada buharı tütüyordu. Kan damlaları kara düşer düşmez kızıl köz parçaları</p>
<p class="calibre1">gibi görünüyordu. Sör Waymar elini darbe aldığı yere götürdü. Köstebek derisi eldivenleri akan kanı</p>
<p class="calibre1">emdi. </p>
<p class="calibre1">Öteki, Will'in bilmediği bir dilde konuşmaya başladı. Sesi kış soğuğunda donmuş bir göl yüzeyinin</p>
<p class="calibre1">çatlaması gibiydi ve ağzından çıkan kelimelerin alay yüklü olduğu anlaşılıyordu. </p>
<p class="calibre1">Royce  ihtiyacı  olan  öfkeyi  tekrar  bulmuş  gibi,  "Robert  için!"  diye  haykırdı  ve  hırıldanmaya</p>
<p class="calibre1">başladı.  Buz  tutmuş  uzun  kılıcını  iki  eliyle  havaya  kaldırdı.  Bütün  gücüyle  salladığı  kılıç  hasmının</p>
<p class="calibre1">yanına indi. Öteki'nin savunması neredeyse tembelceydi. </p>
<p class="calibre1">Kılıçlar buluştuğunda çelik toza dönmüştü. </p>
<p class="calibre1">Ormanın  karanlığında  bir  çığlık  yankılandı  ve  uzun  kılıç  yüzlerce  ince  parçaya  bölündü.  Kılıç</p>
<p class="calibre1">kıymıkları  bir  iğne  yağmuru  gibi  etrafa  saçıldı.  Royce  dizlerinin  üstüne  çöktü.  Feryat  ediyordu. </p>
<p class="calibre1">Elleriyle gözlerini kapattı. Kan parmaklarının arasından akıyordu. </p>
<p class="calibre1">İzleyiciler  gizli  bir  işaret  almışçasına  aynı  anda  yavaşça  ileri  doğru  hareketlendi.  Ellerindeki</p>
<p class="calibre1">kılıçlar ölüm gibi, sessiz inip kalkıyordu. Merhametsiz ve soğuk bir kıyımdı. Solgun kılıçlar soylunun</p>
<p class="calibre1">zırhını  ipekmişçesine  kesiyordu.  Will  gözlerini  kapattı  ama  saçaklardan  aşağı  sarkan  buzlar  kadar</p>
<p class="calibre1">delici kahkahaları duyabiliyordu. </p>
<p class="calibre1">Gözlerini  tekrar  açmaya  cesaret  ettiğinde  aradan  uzun  zaman  geçmişti  ve  artık  bayırda  kimseler</p>
<p class="calibre1">yoktu. </p>
<p class="calibre1">Nefes  almaktan  bile  korkarak  ağaçta  kaldı. Ay  simsiyah  gökyüzünü  bir  uçtan  diğerine  sürünerek</p>
<p class="calibre1">geçiyordu. Sonunda kramp girmiş kasları ve soğuktan iyice uyuşmuş elleriyle ağaçtan inmeye başladı. </p>
<p class="calibre1">Royce'un  bedeni  sırtüstü  karın  üzerinde  yatıyordu.  Bir  kolu  fırlamıştı.  Kalın  samur  kürkü  birçok</p>
<p class="calibre1">yerinden  kesikti.  Böyle  cansız  bedeniyle  yerde  yatarken  Royce'un  ne  kadar  genç  olduğu</p>
<p class="calibre1">görülebiliyordu. Daha çocuktu. </p>
<p class="calibre1">Will  birkaç  adım  ötede  soylunun  kılıcından  geriye  kalanları  gördü.  Kılıcın  ucu  yıldırım  çarpmış</p>
<p class="calibre1">bir ağacın dalı gibi çatallaşmış, bükülmüştü. Dikkatlice etrafına baktı ve kılıcı aldı. Bu kırık kılıç bir</p>
<p class="calibre1">ipucu  olacaktı.  Gared  kılıcı  gördüğünde  neler  olup  bittiğini,  neyle  karşılaştıklarını  anlayabilirdi.  O</p>
<p class="calibre1">anlamazsa Yaşlı Ayı Mormont ya da Üstat Aemon mutlaka bilirdi. Gared hâlâ atların yanında onları</p>
<p class="calibre1">bekliyor muydu acaba? Acele etmeliydi. </p>
<p class="calibre1">Will doğruldu. Sör Waymar Royce hemen başında, ayaktaydı. </p>
<p class="calibre1"><a id="p10"></a>O kıymetli kıyafetleri paçavraya dönmüştü. Suratı darmadağındı, harabeydi. Kılıcından fırlayan bir</p>
<p class="calibre1">kıymık sol göz kapağına saplanmıştı. </p>
<p class="calibre1">Sağ gözü açıktı. Gözbebeği mavi bir alevle yanıyordu sanki. Bu göz görüyordu. Canlıydı! </p>
<p class="calibre1">Kırık kılıç hissiz ellerinden kayıp yere düşerken Will dua etmek için gözlerini kapattı. Uzun zarif</p>
<p class="calibre1">eller  yanaklarını  okşadı  ve  ardından  boğazına  sıkı  sıkı  yapıştı.  En  iyi  köstebek  derisinden  yapılmış</p>
<p class="calibre1">eldivenler kanla yapış yapış olmuştu ama dokunuşları buz gibiydi. </p>
<p class="calibre1"><a id="p11"></a>Bran</p>
<p class="calibre1">Yaz  mevsiminin  bitmek  üzere  olduğunu  hatırlatan  bir  serinlikle  doğdu  gün.  Bir  adamın  boynunun</p>
<p class="calibre1">vurulmasını  izlemek  için  şafak  vakti  at  üstünde  yola  çıktılar.  Heyecandan  iyice  sinirleri  gerilmiş</p>
<p class="calibre1">Bran'la birlikte toplam yirmi kişiydiler. Bran ilk defa, lord babası ve erkek kardeşleriyle birlikte kral</p>
<p class="calibre1">adaletinin  yerine  getirilmesini  izleyecek  kadar  yetişkin  farz  edilmişti.  Yaz  mevsiminin  dokuzuncu, </p>
<p class="calibre1">Bran'ın hayatının yedinci senesiydi. </p>
<p class="calibre1">Adam,  tepelerdeki  küçük  bir  karakola  götürüldü.  Robb,  adamın  Sur'un  Ötesindeki  Kral  Mance</p>
<p class="calibre1">Rayder'e kılıç yeminiyle bağlanmış bir yabanıl olduğunu düşünüyordu. Bu düşünce Bran'ın tüylerini</p>
<p class="calibre1">diken  diken  etmeye  yetti.  Yaşlı  Dadı'nın  şömine  başında  anlattığı  korkunç  hikâyeler  geldi  aklına. </p>
<p class="calibre1">Yabanıllar  zalim  adamlardır,  demişti  dadı.  Hepsi  köle  taciri,  hırsız  ve  katildi.  Devler  ve</p>
<p class="calibre1">mezarlardaki  ölüleri  yiyen  yaratıklarla  dostluk  eder,  gecenin  karanlığında  kız  çocuklarını  çalar, </p>
<p class="calibre1">cilalanmış kadehlerden kan içerlerdi. Uzun Gece geldiğinde yabanılların kadınları Ötekiler'le düşüp</p>
<p class="calibre1">kalkar ve onlardan yarı insan yarı canavar çocuklar doğururlardı. </p>
<p class="calibre1">Ama elleri ve ayakları bağlı halde karakolda kral adaletinin yerine getirilmesini bekleyen bu adam</p>
<p class="calibre1">yaşlı ve cılızdı. Neredeyse Robb'la aynı boydaydı. Her iki kulağını ve bir parmağını soğuk ısırması</p>
<p class="calibre1">yüzünden kaybetmişti. Tıpkı Gece Nöbetçileri'ndeki kardeşler gibi siyahlar giymişti ama kürkü yağlı</p>
<p class="calibre1">ve eski püsküydü. </p>
<p class="calibre1">Soğuk  sabah  havasında  insanların  ve  atların  nefesleri  buharlaşarak  birbirine  karışıyordu.  Lord</p>
<p class="calibre1">babasının emriyle adam bağlı olduğu duvardan çözülüp sürüklenerek önlerine getirildi. Robb ve Jon</p>
<p class="calibre1">atlarının üzerinde sessiz ve dimdik oturuyorlardı. İkisinin arasında küçük midillisinin üzerinde oturan</p>
<p class="calibre1">Bran yedi yaşından çok daha büyükmüş ve bütün bunlara daha önce de şahitlik etmiş gibi davranmaya</p>
<p class="calibre1">çalışıyordu.  Hafif  bir  rüzgâr  karakolun  kapısını  salladı.  Başlarının  üstünde  Kışyarı'ndan  Starklar'ın</p>
<p class="calibre1">sancağı dalgalanıyordu; Buz beyazı zemin üstünde gri bir ulu kurt. </p>
<p class="calibre1">Bran'ın  babası  atının  üstünde  ciddi  bir  ifadeyle  oturuyordu.  Rüzgâr  uzun  kahverengi  saçlarını</p>
<p class="calibre1">dalgalandırıyordu. Özenle taranmış sık sakallarına düşen beyazlar onu yaşadığı otuz beş yıldan daha</p>
<p class="calibre1">yaşlı  gösteriyordu.  Gri  gözlerine  acımasız  bir  bakış  yerleşmişti  bugün.  Şömine  başında  oturup, </p>
<p class="calibre1">yumuşak  ve  şefkatli  sesiyle  Kahramanlar  Çağı'ndan  ya  da  ormanın  çocuklarından  bahseden  adam  o</p>
<p class="calibre1">değildi sanki. Babam kendi yüzünden soyunup, Kışyarı Lordu Stark'ın yüzünü giymiş, diye düşündü. </p>
<p class="calibre1">Sabahın soğuğunda sorulan sorular ve verilen cevaplar vardı. Bran neler konuşulduğunu tam olarak</p>
<p class="calibre1">hatırlamıyordu.  Sonunda,  babası  hırpani  adamın  açıklığın  tam  ortasındaki  demir  ağacı  kütüğüne</p>
<p class="calibre1">getirilmesini  emretti.  Muhafızlardan  ikisi  sürükledikleri  adamın  kafasını  sert  siyah  kütüğe  bastırdı. </p>
<p class="calibre1">Lord Eddard Stark atından indi ve muhafızı Theon Greyjoy tarafından kendisine uzatılan kılıcı aldı. </p>
<p class="calibre1">"Buz"du kılıcın adı. Genişliği bir erkek eli kadardı. Kılıç neredeyse Robb'dan uzundu. Kılıç Valyria</p>
<p class="calibre1">çeliğinden  tılsımlarla  dövülmüştü  ve  is  kadar  siyahtı.  Hiçbir  çeliğin  kenarı  Valyria  çeliği  kadar</p>
<p class="calibre1">keskin olamazdı. </p>
<p class="calibre1">Babası  eldivenlerini  çıkardı  ve  muhafızlarının  başı  Jory  Cassel'e  uzattı.  Buz'u  iki  eliyle  kavradı. </p>
<p class="calibre1">"Andallar'ın,  Rhoynarlar'ın,  İlk  İnsanlar'ın  Kralı,  Yedi  Krallık  Lordu,  Diyar'ın  Koruyucusu, </p>
<p class="calibre1">Baratheon  Hanedanı'ndan  Bu  İsimle Anılan  İlk  Kral  Robert  adına;  Kışyarı  Lordu,  Kuzey  Muhafızı, </p>
<p class="calibre1">Stark  Hanedanı'ndan  ben  Eddard,  seni  ölüme  mahkûm  ediyorum,"  dedi  ve  devasa  kılıcı  başının</p>
<p class="calibre1">üzerine kaldırdı. </p>
<p class="calibre1">Bran'ın yanına piç kardeşi Jon Kar yaklaştı. "Midilline sahip ol ve sakın gözlerini kaçırma. Babam</p>
<p class="calibre1"><a id="p12"></a>mutlaka fark eder," diye fısıldadı. </p>
<p class="calibre1">Bran midillisinin dizginlerini sıkıca tuttu ve başka yere bakmadı. </p>
<p class="calibre1">Babası  adamın  kafasını  tek  ve  kendinden  emin  bir  vuruşla  gövdesinden  ayırdı.  Yaz  şarabı  gibi</p>
<p class="calibre1">kırmızı  kan  karın  üzerine  aktı.  Atlardan  biri  şahlandı  ve  kaçmaması  için  sıkı  sıkı  dizginlenmesi</p>
<p class="calibre1">gerekti.  Bran  gözlerini  kandan  alamıyordu.  Kütüğün  çevresindeki  kar,  kanı  büyük  bir  istekle  içiyor</p>
<p class="calibre1">gibiydi. Bran kızıllaşan karı izledi. </p>
<p class="calibre1">Adamın  kesik  kafası  kalın  bir  ağaç  kökünün  üstünde  zıplayıp  yuvarlanmaya  başladı.  Tam</p>
<p class="calibre1">Greyjoy'un  ayaklarının  dibinde  durdu.  Theon  ince,  esmer,  on  dokuz  yaşında  genç  bir  adamdı  ve</p>
<p class="calibre1">hemen her şeyde eğlenilecek bir taraf bulurdu. Kahkaha atarak kesik başın üzerine bastı. Sonra güçlü</p>
<p class="calibre1">bir tekme attığı baş fırlayıp gitti. </p>
<p class="calibre1">Greyjoy'un duyamayacağı kadar alçak sesle, "Pislik," diye mırıldandı Jon. Bir elini Bran'ın omzuna</p>
<p class="calibre1">koydu.  "İyi  iş  çıkardın,"  dedi  ciddiyetle.  Jon  on  dört  yaşındaydı.  Adalet  işleri  konusunda  görüp</p>
<p class="calibre1">geçirmişliği vardı. </p>
<p class="calibre1">Rüzgârın hız kesmesine ve ardından hafif güneş çıkmasına rağmen, uzun sürecek Kışyarı'na dönüşte</p>
<p class="calibre1">hava  daha  soğuktu.  Bran  ve  kardeşleri  ana  kafilenin  epey  önünde  at  sürüyordu  ve  Bran'ın  midillisi</p>
<p class="calibre1">onların büyük atlarına uyum sağlamakta zorlanıyordu. </p>
<p class="calibre1">"Kaçak  cesurca  öldü,"  dedi  Robb.  Uzun  ve  genişti  gövdesi,  her  geçen  gün  biraz  daha  büyüyor</p>
<p class="calibre1">gibiydi.  Annesinin  renklerini  almıştı.  Nehirovalı  Tullyler'e  özgü  açık  tene,  kızıl  kahve  saçlara  ve</p>
<p class="calibre1">mavi gözlere sahipti. "En azından cesareti vardı," dedi. </p>
<p class="calibre1">"Hayır,"  dedi  Jon  Kar  sakince.  "Ondaki  cesaret  değildi.  Gözlerinde  ölüm  korkusu  vardı. </p>
<p class="calibre1">Gözlerindeki korku görülebiliyordu Stark." Jon'un neredeyse siyaha çalan çok koyu gri gözleri vardı. </p>
<p class="calibre1">O gözlerden hiçbir şey kaçmazdı. Robb'la aynı yaştalardı ama bu tek benzer taraflarıydı. Jon, Robb'un</p>
<p class="calibre1">kaslı yapısına oranla inceydi. Robb beyaz tenliydi, Jon ise esmer. Jon seri ve zarifti, Robb'sa güçlü</p>
<p class="calibre1">ve hızlı. </p>
<p class="calibre1">Robb etkilenmiş gibi görünmüyordu. "Onun o gözlerini Ötekiler alsın," diyerek küfretti. "Bence iyi</p>
<p class="calibre1">bir şekilde öldü. Ne dersin, köprüye kadar yarışalım mı?" </p>
<p class="calibre1">"Tamam," dedi Jon ve atını mahmuzlayarak öne fırladı. Robb bir küfür savurarak arkasından gitti. </p>
<p class="calibre1">Patikadan  aşağı  doğru  atlarını  koşturuyorlardı.  Rob  gülüyor,  naralar  atıyordu.  Jon  sessiz  ve  kararlı</p>
<p class="calibre1">alıyordu yolu. Dörtnala giden atlar yerdeki karı havaya savuruyordu. </p>
<p class="calibre1">Bran  onlara  yetişmek  için  hamle  yapmadı.  Midillisinin  onların  atlarıyla  yarışamayacağını</p>
<p class="calibre1">biliyordu. Kafası kesilen adamın gözlerini o da görmüştü ve o gözleri düşünüyordu. Bir süre sonra</p>
<p class="calibre1">Robb'un kahkahası duyulmaz oldu ve orman yine sessizliğe gömüldü. </p>
<p class="calibre1">O  kadar  derin  düşüncelere  dalmıştı  ki,  ana  kafilenin  ona  yetiştiğini  babası  seslenene  kadar  fark</p>
<p class="calibre1">etmedi bile. "İyi misin Bran?" diye sordu babası, ses tonu şefkatliceydi. </p>
<p class="calibre1">"Evet  baba,"  diye  cevap  verdi.  Kürk  ve  derilere  kuşanmış  halde  iri  savaş  atının  üzerinde  lord</p>
<p class="calibre1">babası, Bran'a dev gibi görünüyordu. "Robb adamın cesurca öldüğünü söylüyor; Jon'sa korku içinde</p>
<p class="calibre1">öldü diyor," dedi. </p>
<p class="calibre1">"Peki sen ne düşünüyorsun bu konuda?" diye sordu babası. </p>
<p class="calibre1">Bran düşündü. "Bir adam korkusuna rağmen cesur olamaz mı?" diyerek yanıtladı. </p>
<p class="calibre1">"Bir  adamın  gerçekten  cesur  olabileceği  tek  andır  korktuğu  an,"  dedi  babası.  "Peki  bunu  neden</p>
<p class="calibre1">yaptığımı anlayabiliyor musun?" </p>
<p class="calibre1"><a id="p13"></a>"Çünkü o bir yabanıldı. Yabanıllar kadınları kaçırıp, Ötekiler'e satar." </p>
<p class="calibre1">Lord  babası  gülümsedi.  "Yaşlı  Dadı  yine  hikâyeler  anlatmış  sana.  O  adam  yeminini  bozmuş</p>
<p class="calibre1">biriydi.  Gece  Nöbetçileri'nden  firar  etmiş  bir  kaçaktı.  Hiçbir  adam  kaçaklardan  daha  tehlikeli</p>
<p class="calibre1">değildir.  Kaçaklar  yakalandıklarında  öleceklerini  bilirler  ve  bu  yüzden  en  aşağılık  ve  en  zalim</p>
<p class="calibre1">suçları  işlemekten  çekinmezler. Ama  benim  sana  sorduğum  şey  bu  değildi.  Ben  sana  adamın  neden</p>
<p class="calibre1">ölmesi gerektiğini sormadım. Neden ben infaz etmek zorundaydım, onu sordum." </p>
<p class="calibre1">Bran'ın bu soruya verecek bir cevabı yoktu. "Kral Robert'ın bir celladı var," dedi tereddüde. </p>
<p class="calibre1">"Evet, var," diye onayladı babası. "Ondan önceki Targaryen krallarının da olduğu gibi. Fakat bizim</p>
<p class="calibre1">usulümüz kadimden geldiği üzeredir. Biz Starklar'ın damarında hâlâ İlk İnsanlar'ın kanı dolaşır. Biz</p>
<p class="calibre1">cezanın, hükmü veren tarafından infaz edilmesi gerektiğine inanırız. Kılıcı, hükmü veren indirir. Bir</p>
<p class="calibre1">adamın  canını  alacaksan,  onun  gözlerine  bakıp  son  sözlerini  dinleyecek  cesaretin  de  olmalı.  Bunu</p>
<p class="calibre1">yapamıyorsan belki de ölmeyi hak etmiyordur hakkında hüküm verdiğin. </p>
<p class="calibre1">Bir  gün  Bran,  Robb'un  sancak  beyi  sen  olacaksın.  Kendin,  kardeşin  ve  kralın  adına  yönetmen</p>
<p class="calibre1">gereken  bir  kalen  olduğunda  adalet  senin  ellerinden  dağıtılacak.  O  zaman  geldiğinde,  ölüm  emri</p>
<p class="calibre1">vermekten  zevk  duymamalısın  ama  cezayı  infaz  etme  görevinden  de  kaçmamalısın.  Beslediği</p>
<p class="calibre1">cellatların ardına sığınan hükümdar, er geç unutur ölümün nasıl bir şey olduğunu." </p>
<p class="calibre1">Tam  o  sırada  önlerindeki  tepenin  zirvesinde  Jon  belirdi.  Elini  sallayarak  bağırdı.  "Baba,  Bran, </p>
<p class="calibre1">çabuk gelin. Robb'un ne bulduğuna bakın!" dedi ve yine kayboldu. </p>
<p class="calibre1">Jory atını yanlarına sürdü. "Bir sorun mu var lordum?" </p>
<p class="calibre1">"Hiç şüphesiz," diye yanıtladı soylu baba. "Gidip oğullarımın nasıl bir haylazlık peşinde olduğunu</p>
<p class="calibre1">görelim."  Atını  hızlıca  tepeye  doğru  sürmeye  başladı.  Jory,  Bran  ve  diğerleri  onun  arkasından</p>
<p class="calibre1">ilerliyordu. </p>
<p class="calibre1">Robb'u  köprünün  kuzeyinde,  nehir  kenarında  buldular.  Jon  hâlâ  atının  üstünde  Robb'un  yanında</p>
<p class="calibre1">duruyordu. Ay  dönümündeki  bu  yaz  sonu  karı  ağır  olmuştu.  Robb  dizlerine  kadar  kara  gömülüydü. </p>
<p class="calibre1">Başlığını  kafasından  çıkarmıştı,  güneş  saçlarında  parlıyordu.  Robb'un  kollarının  arasında  bir  şey</p>
<p class="calibre1">vardı. İki çocuk fısıltıyla fakat heyecanlı bir şekilde konuşuyordu. </p>
<p class="calibre1">Süvariler,  yamuk  yumuk  ve  kar  altında  gömülü  tuzaklarla  dolu  zeminde  dikkatlice  sürüyorlardı</p>
<p class="calibre1">atlarını. Jory Cassel ve Theon Greyjoy iki kardeşin yanına ilk varanlar oldu. Greyjoy atını sürerken</p>
<p class="calibre1">kahkahalar atıp şakalar yapıyordu ama aniden kesildi soluğu. Bran onun, "Tanrılar!" dediğini duydu. </p>
<p class="calibre1">Greyjoy iyice huysuzlaşan atını dizginlemeye çalışırken kılıcına davrandı. </p>
<p class="calibre1">Jory çoktan kınından çıkarmıştı kılıcını. Şahlanan atını sakinleştirmeye çalışıyordu. "Robb, hemen</p>
<p class="calibre1">uzaklaş ondan!" diye bağırdı. </p>
<p class="calibre1">Robb  sırıttı  ve  gözlerini  kucağında  taşıdığı  şeyden  ayırarak,  "Sana  bir  şey  yapamaz  Jory,"  dedi. </p>
<p class="calibre1">"Ölmüş." </p>
<p class="calibre1">Bran  meraktan  alev  almış  gibiydi.  Tam  midillisini  zorlayıp  dörtnala  koşturacakken,  babası</p>
<p class="calibre1">herkesin  köprünün  yanında  attan  inmesini  ve  çocukların  yanına  yürüyerek  gitmesini  söyledi.  Bran</p>
<p class="calibre1">hızlıca atından aşağı inip koşmaya başladı. </p>
<p class="calibre1">O sırada Jon, Jory ve Theon da atlarından indi. "Yedi tepe aşkına, bu ne?" diyordu Theon Greyjoy</p>
<p class="calibre1">kendi kendine. </p>
<p class="calibre1">"Bir kurt," dedi Robb. </p>
<p class="calibre1">"Bir ucube," dedi Greyjoy. "Şunun büyüklüğüne bir baksana!" </p>
<p class="calibre1"><a id="p14"></a>Bran ağabeylerinin yanına ulaşmak için neredeyse beline kadar gelen bir kar yığınıyla boğuşurken, </p>
<p class="calibre1">kalbi göğsünden dışarı çıkacakmışçasına çarpıyordu. </p>
<p class="calibre1">Kanla  kaplı  büyük  ve  karanlık  bir  şekil,  yarısına  kadar  karın  içine  gömülmüş  halde  duruyordu. </p>
<p class="calibre1">Karmakarışık  uzun  tüyleri  buz  tutmuş,  keskin  çürüme  kokusu  bir  kadın  parfümü  gibi  üzerine</p>
<p class="calibre1">yapışmıştı. Bran, içi kıvranan kurtçuklarla dolu iki göz çukuruna ve sapsarı dişlerin göründüğü geniş</p>
<p class="calibre1">ağza  baktı.  Şeklin  büyüklüğüydü  asıl  soluğunu  kesen.  Bu  şey  midillisinden  bile  büyüktü.  Babasının</p>
<p class="calibre1">hayvan barınağındaki en büyük köpekten katbekat büyüktü. </p>
<p class="calibre1">Jon, "Ucube değil. Bu bir ulu kurt. Diğer kurtlara nazaran çok daha büyük olurlar," dedi sakince. </p>
<p class="calibre1">"Sur'un bu tarafında bir ulu kurt görülmeyeli iki yüz yıl oluyor," diye karşılık verdi Theon Greyjoy. </p>
<p class="calibre1">"Ama şu an biri karşımızda duruyor, işte," dedi Jon. </p>
<p class="calibre1">Bran  kara  gömülmüş  yaratıktan  gözlerini  alır  almaz  ağabeyinin  kucağındaki  tüy  bohçasını  gördü. </p>
<p class="calibre1">Neşeli bir çığlık attı ve yanına yaklaştı. Robb'un kucağında gri siyah tüylü, gözleri henüz açılmamış</p>
<p class="calibre1">bir  yavru  kurt  vardı.  Robb'un  göğsü  yavru  için  beşik  olmuştu.  Kafasını,  deri  kıyafetler  arasında  süt</p>
<p class="calibre1">emecek  meme  arıyormuş  gibi  Robb'un  göğsüne  yaslamıştı.  Hafif,  acıklı  sesler  çıkarıyordu. </p>
<p class="calibre1">"Korkmana gerek yok," dedi Robb. "Ona dokunabilirsin." </p>
<p class="calibre1">Bran tereddütle bir an için dokundu yavruya ve hemen geri çekti elini. "Al bakalım," dedi ağabeyi</p>
<p class="calibre1">Jon  ve  kucağına  başka  bir  yavru  verdi.  "Tam  beş  taneler."  Bran  kara  oturdu  ve  kucağındaki  yavru</p>
<p class="calibre1">kurda sarıldı. Yanağına değen tüyler yumuşacık ve sıcaktı. </p>
<p class="calibre1">"Bunca  yıl  sonra  diyarda  gezinmeye  başlayan  ulu  kurtlar.  Hiç  hoşlanmadım  bundan,"  diye</p>
<p class="calibre1">mırıldandı Seyis başı Hullen. </p>
<p class="calibre1">"Bu bir alamet," dedi Jory. </p>
<p class="calibre1">Babalarının  kaşları  çatıktı.  "Bu  sadece  bir  hayvan  leşi  Jory,"  dedi.  Leşin  etrafında  dönerken, </p>
<p class="calibre1">çizmeleri altında ezilen buz tabakası çıtırdıyordu. "Anne kurdu neyin öldürdüğünü biliyor muyuz?" </p>
<p class="calibre1">"Boğazına  bir  şey  takılmış,"  diye  yanıtladı  Robb.  Daha  babası  soruyu  sormadan  cevabı  bulduğu</p>
<p class="calibre1">için gururlanmış gibiydi. "İşte orada, çenesinin tam altında." </p>
<p class="calibre1">Babası  dizlerinin  üstünde  çöktü  ve  elini  hayvanın  başının  altına  koydu.  Ulu  kurdun  boğazından</p>
<p class="calibre1">hızla bir cisim çıkardı ve herkesin görebilmesi için havaya kaldırdı. Elinde kanla kaplı, çatal uçları</p>
<p class="calibre1">kopmuş, kırık bir geyik boynuzu vardı. </p>
<p class="calibre1">Bütün kafile derin bir sessizliğe gömüldü. Herkes huzursuzca boynuza bakıyor ve kimse konuşmaya</p>
<p class="calibre1">cesaret edemiyordu. Bran bile, neler olduğunu anlamamasına rağmen, korkuya esir düşmüştü. </p>
<p class="calibre1">Babaları  elindeki  boynuzu  bir  kenara  fırlattı  ve  kanla  kaplı  ellerini  karda  temizledi.  "Yavruları</p>
<p class="calibre1">doğuracak kadar yaşayabilmesine şaşırdım," dedi. Sesi kafilenin üzerindeki korku büyüsünü bozmuş</p>
<p class="calibre1">gibiydi. </p>
<p class="calibre1">"Belki  de  sağ  değildi,"  dedi  Jory.  "Pek  çok  hikâye  duydum.  Belki  de  bu  dişi,  enikler  dışarı</p>
<p class="calibre1">çıkarken ölüydü." </p>
<p class="calibre1">"Ölüden doğan," dedi bir başka adam. "Uğursuzluk." </p>
<p class="calibre1">"Sorun yok," dedi Hullen. "Kısa zaman içinde enikler de ölmüş olacak." </p>
<p class="calibre1">Bran dehşetle bir çığlık attı. </p>
<p class="calibre1">"Ne  kadar  çabuk  olursa,  o  kadar  iyi,"  dedi  Theon  Greyjoy.  Kılıcını  çıkardı.  "Şu  yaratıkları  bana</p>
<p class="calibre1">verin." </p>
<p class="calibre1"><a id="p15"></a>Küçük  yavru  başına  gelecekleri  anlamış  gibi  kafasını  Bran'ın  elleri  arasında  hareket  ettiriyordu. </p>
<p class="calibre1">"Hayır!" diye bağırdı Bran öfkeyle. "O benim!" </p>
<p class="calibre1">"Kılıcını yerine koy Greyjoy," diye emreden bir sesle konuştu Robb. Sesi tıpkı babası gibi, bir gün</p>
<p class="calibre1">olacağı kumandan gibi çıkmıştı. "Bu yavrular bizde kalacak." </p>
<p class="calibre1">"Bunu yapamayız evlat," dedi Hullen'ın oğlu Harwin. </p>
<p class="calibre1">"Yapılacak asıl merhametli şey onları şimdi öldürmek," diyerek lafa karıştı Hullen. </p>
<p class="calibre1">Bran  destek  almak  istermişçesine  babasına  baktı  fakat  adam  kaşlarını  çatmış,  somurtuyordu. </p>
<p class="calibre1">"Hullen haklı oğlum. Soğuk ve açlıkla gelecek zor ve acılı bir ölümden iyidir." </p>
<p class="calibre1">"Hayır!"  diye  bağırdı  tekrar  Bran.  Gözleri  yaşla  dolmuştu  ama  babasının  onu  ağlarken  görmesini</p>
<p class="calibre1">istemiyordu. Kafasını çevirdi. </p>
<p class="calibre1">Robb  inatla  ısrar  etti.  "Sör  Rodrik'in  kızıl  dişi  köpeği  geçen  hafta  yine  doğurdu  ama  yavruların</p>
<p class="calibre1">hiçbiri yaşamadı. Hâlâ fazlasıyla sütü vardır, emzirebilir." </p>
<p class="calibre1">"Emmeye çalıştıkları anda yavruları paramparça eder köpek." </p>
<p class="calibre1">"Lord Stark," dedi Jon. Babasına böyle resmi hitap etmesi garipti. Bran umutsuzca Jon'a bakıyordu. </p>
<p class="calibre1">"Beş yavru var. Üç erkek, iki dişi," dedi Jon babasına. </p>
<p class="calibre1">"Ne demek istiyorsun?" diye sordu lord. </p>
<p class="calibre1">"Sizin  de  beş  meşru  evladınız  var.  Üç  oğul,  iki  kız.  Ulu  kurt  Stark  Hanedanı'nın  arması.  Bu</p>
<p class="calibre1">yavrular sizin çocuklarınız tarafından sahiplenilmek için doğmuş." </p>
<p class="calibre1">Bran  babasının  yüz  ifadesinin  değiştiğini  gördü.  Kafiledeki  adamlar  bakışıyordu.  Bran  yedi</p>
<p class="calibre1">yaşında olmasına rağmen ağabeyi Jon'un ne yaptığını anlamıştı. Yavruların sayısı lordun çocuklarına</p>
<p class="calibre1">denkti çünkü Jon kendisini hesaba katmamıştı. Kızları ve hatta bebek Rickon'u saymıştı ama kuzeyde</p>
<p class="calibre1">gayrimeşru  doğan  şanssız  çocuklara  verilen  "Kar"  soyadını  taşıyan  kendisini  toplamın  dışında</p>
<p class="calibre1">tutmuştu. </p>
<p class="calibre1">Babaları  da  Jon'un  ne  yaptığının  farkındaydı.  "Kendin  için  bir  yavru  istemez  misin  Jon?"  dedi</p>
<p class="calibre1">yumuşacık bir sesle. </p>
<p class="calibre1">"Bu ulu kurt Stark Hanedanı'nın sancağını onurlandırıyor," dedi Jon. "Ben bir Stark değilim baba." </p>
<p class="calibre1">Lord  babaları  düşünceli  fakat  takdir  dolu  bir  ifadeyle  baktı  Jon'a.  Robb  çöken  sessizliği  bozdu. </p>
<p class="calibre1">"Ben yavruyu ellerimle besleyeceğim baba. Bir havluyu süte bastıracağım ve yavru oradan emecek." </p>
<p class="calibre1">"Ben de!" diye bağırdı Bran. </p>
<p class="calibre1">Lord, kararlılıklarını tartıyormuş gibi oğullarına bakıyordu. "Söylemesi kolay, yapması zor," dedi. </p>
<p class="calibre1">"Hizmetkârlarımızın  vaktini  bu  işle  harcamanızı  istemem.  Eğer  bu  yavrulara  bakmak  istiyorsanız, </p>
<p class="calibre1">bütün işi kendiniz yapacaksınız. Anlaşıldı mı?" </p>
<p class="calibre1">Bran  başıyla  onayladı.  Yavru  kurt  kollarının  arasında  hareket  ediyor,  sıcak  diliyle  yanağını</p>
<p class="calibre1">yalıyordu. </p>
<p class="calibre1">"Ayrıca  onları  eğitmek  zorundasınız.  Sizi  temin  ederim  ki  barınak  başı  bu  canavarlara  dokunmaz</p>
<p class="calibre1">bile.  Ve  eğer  bu  yavruları  ihmal  eder,  kötü  yetiştirir,  vahşileştirirseniz  tanrılar  yardımcınız  olsun. </p>
<p class="calibre1">Bunlar  küçük  bir  ödül  için  maskaralık  yapan  ya  da  bir  tekmeyle  uzaklaştırabileceğiniz  köpeklere</p>
<p class="calibre1">benzemez. Bir ulu kurt adamın kolunu, bir köpeğin fareyi öldürdüğü gibi kolayca koparır yerinden. Bu</p>
<p class="calibre1">yavruları büyütmek istediğinizden emin misiniz?" </p>
<p class="calibre1">"Evet baba," dedi Bran. </p>
<p class="calibre1"><a id="p16"></a>"Evet," diye onayladı Robb. </p>
<p class="calibre1">"Bu yavrular siz ne yaparsanız yapın ölecek." </p>
<p class="calibre1">"Ölmeyecekler. Onları yaşatacağız," dedi Robb. </p>
<p class="calibre1">"Öyleyse alıyorsunuz. Jory, Desmond, diğer yavruları da alın. Artık Kışyarı'na dönmemizin zamanı</p>
<p class="calibre1">geldi." </p>
<p class="calibre1">Atlarına binip yola çıktıklarında, Bran zaferin şekerli tadını ağzında hissediyordu. Yavru kurdunu</p>
<p class="calibre1">kıyafetindeki  deri  katlarının  arasında  sarmalamış,  sıcak  bedenine  yaslamış,  yolculuk  için  güvene</p>
<p class="calibre1">almıştı. Şimdi yavrusuna ne isim vereceğini düşünüyordu. </p>
<p class="calibre1">Köprünün yarısına geldiklerinde Jon aniden durdu. </p>
<p class="calibre1">"Ne oldu Jon?" diye sordu babası. </p>
<p class="calibre1">"Duymuyor musunuz?" </p>
<p class="calibre1">Bran ağaçları sallayan rüzgârı, demir ağacından yapılmış köprüye vuran nal seslerini, aç yavrudan</p>
<p class="calibre1">gelen gurultuları duyuyordu ama Jon bambaşka bir şeyi dinliyor gibiydi. </p>
<p class="calibre1">"İşte!" dedi Jon. Hemen atını çevirdi ve tam ters istikamete, köprünün başına doğru koşturdu. Ölü</p>
<p class="calibre1">ulu  kurdun  olduğu  yerde  atından  inip  yere  çöktü.  Bir  an  sonra,  yüzünde  bir  gülümsemeyle,  kafileye</p>
<p class="calibre1">doğru geliyordu. </p>
<p class="calibre1">"Diğer yavrulardan uzakta kalmış olmalı," dedi Jon. </p>
<p class="calibre1">"Ya da uzağa bırakılmış," dedi babaları altıncı yavruya bakarken. Bu yavrunun tüyleri bembeyazdı. </p>
<p class="calibre1">Gözleri kan kadar kırmızıydı. Bran, diğer yavruların gözleri henüz açılmamışken, bu beyaz yavrunun</p>
<p class="calibre1">gözlerinin neden açık olduğunu merak etti. </p>
<p class="calibre1">"Bu bir albino," dedi Theon Greyjoy. Eğleniyor gibiydi. "Bu enik diğerlerinden de önce can verir." </p>
<p class="calibre1">Jon  Kar  babasının  himayesindeki  çocuğa  uzun  ve  soğuk  bir  bakışla  cevap  verdi.  "Ben  senin  gibi</p>
<p class="calibre1">düşünmüyorum Greyjoy," dedi. "Bu yavru benim." </p>
<p class="calibre1"><a id="p17"></a>Catelyn</p>
<p class="calibre1">Catelyn bu tanrı korusunu hiç sevememişti. </p>
<p class="calibre1">Üç Dişli Mızrak'ın Kızıl Çatal'ında, Nehirova'nın en güneyinde bir Tully olarak dünyaya gelmişti. </p>
<p class="calibre1">Oradaki  tanrı  korusunda,  uzun  kızıl  ağaçların  ışıldayan  dereler  üzerine  alaca  benekler  bıraktığı, </p>
<p class="calibre1">kuşların gizli yuvalarında şarkılar söylediği, çiçek ve baharat kokan, parlak, havadar bahçeler vardı. </p>
<p class="calibre1">Kışyarı'nın  tanrı  korusu  daha  farklıydı.  Çevresinde  yükselen  kasvetli  duvarların  ortasında, </p>
<p class="calibre1">yüzyıllardır el sürülmemiş, üç dönümlük karanlık ve ilkel bir ormandı. Nemli toprak ve çürümüşlük</p>
<p class="calibre1">kokuyordu. Burada kızıl ağaç yetişmiyordu. Burası, dalları gri yeşil dikenlerden oluşan zırhlar giymiş</p>
<p class="calibre1">muhafız  ağaçlarının,  kudretli  meşelerin  ve  en  az  kök  saldıkları  diyarın  toprağı  kadar  yaşlı  demir</p>
<p class="calibre1">ağaçlarının ormanıydı. Birbirine yakın, kalın, koyu renkli ağaç gövdelerinin yüksekteki dalları iç içe</p>
<p class="calibre1">geçerek,  gökyüzünde  sık  örülmüş  bir  kubbe  oluşturuyordu  ve  şekilsiz  ağaç  kökleri  toprak  altında</p>
<p class="calibre1">güreşiyordu.  Burası  kuluçkaya  yatmış  gölgelerin  ve  derin  sessizliklerin  ormanıydı.  Bu  ormanda</p>
<p class="calibre1">yaşayan tanrıların isimleri de yoktu. </p>
<p class="calibre1">Ama bu gece kocasını burada bulacağını biliyordu. Kocası ne zaman bir adamın canını alsa, gelip</p>
<p class="calibre1">bu tanrı korusunda dua eder, sükûnet ve huzur arardı. </p>
<p class="calibre1">Catelyn  yedi  kutsal  yağ  ile  vaftiz  edilmiş  ve  Nehirova  septinin  gökkuşağı  havuzunda</p>
<p class="calibre1">isimlendirilmişti.  Babası,  büyükbabası  ve  onlardan  öncekiler  gibi  İnanç'a  mensuptu.  Onların</p>
<p class="calibre1">tanrılarının  isimleri  vardı  ve  yüzleri  anne  babasının  yüzleri  kadar  tanıdıktı.  Buhurdanlıklı  bir  asa, </p>
<p class="calibre1">ışıkla adeta canlanan yedi kenarlı bir kristal, şarkı söylerken giderek yükselen sesler eşliğinde ibadet</p>
<p class="calibre1">ederlerdi.  Tullyler'in  de,  her  hanedanın  olduğu  gibi  bir  tanrı  korusu  vardı  ama  koru  huzur  içinde</p>
<p class="calibre1">gezinmek,  kitap  okumak  ya  da  güneşin  altında  uzanıp  dinlenmek  içindi.  İbadet  sept  denen</p>
<p class="calibre1">ibadethanelerde yapılırdı. </p>
<p class="calibre1">Ned,  Catelyn'in  hatırına,  yedi  yüzlü  tanrıları  adına  şarkı  söyleyebilmesi  için  küçük  bir  sept  inşa</p>
<p class="calibre1">ettirmişti  ama  Starklar'ın  damarlarında  İlk  İnsanlar'ın  kanı  dolaşıyordu.  Onlar  yeşil  ormanın  yaşlı, </p>
<p class="calibre1">isimsiz, yüzü olmayan tanrılarına inanıyordu, ormanın çocukları gibi. </p>
<p class="calibre1">Korunun ortasında, siyah ve soğuk gölcüğün üzerine eğilmiş kadim bir büvet ağacı vardı. Ned bu</p>
<p class="calibre1">ağacı  "yürek  ağacı"  olacak  seçmişti.  Büvet  ağacının  kabuğu  kemik  kadar  beyaz,  yaprakları  koyu</p>
<p class="calibre1">kırmızıydı. Yapraklar kana bulanmış binlerce el gibi görünürdü. Ulu büvet ağacının gövdesine, uzun, </p>
<p class="calibre1">melankolik  ifadeli  bir  surat  oyulmuştu.  İyice  derin  oyulmuş  göz  çukurları  kurumuş  reçine  yüzünden</p>
<p class="calibre1">kıpkızıldı ve tuhaf bir şekilde etraftaki her şeyi izliyor gibi dururdu. Yaşlıydı bu gözler, Kışyarı'ndan</p>
<p class="calibre1">bile yaşlı. Eğer efsaneler doğruysa Mimar Brandon'ın ilk taşı yere koyuşunu, ardından kalenin granit</p>
<p class="calibre1">duvarlarının  yükselişini  izlemişlerdi.  Rivayete  göre  yüzyıllar  önce,  İlk  İnsanlar,  Dar  Deniz'den</p>
<p class="calibre1">gelmeden evvel ormanın çocukları oymuştu ağaçlara bu yüzleri. </p>
<p class="calibre1">Yeşil  adamların  ısrarla  ağaçların  nöbetini  tuttuğu  Yüzler  Adası  haricinde,  güneydeki  son  büvet</p>
<p class="calibre1">ağaçları da en az bin yıl önce kesilmiş ya da yakılmıştı. Burada durum başkaydı. Burada her kalenin</p>
<p class="calibre1">bir tanrı korusu, her tanrı korusunun bir yürek ağacı ve her yürek ağacının bir suratı vardı. </p>
<p class="calibre1">Catelyn kocasını büvet ağacının altında, yosun tutmuş bir kayanın üstünde otururken buldu. Kılıcı</p>
<p class="calibre1">Buz'u  kucağına  yatırmış,  gece  kadar  karanlık  sularla  üzerindeki  kanı  temizliyordu.  Tanrı  korusunun</p>
<p class="calibre1">zeminini binlerce yıldır kaplayan kalın humuslu toprak Catelyn'in ayak seslerini yutuyordu ama büvet</p>
<p class="calibre1">ağacının gözleri her adımını izliyordu sanki. "Ned," diye seslendi usulca. </p>
<p class="calibre1"><a id="p18"></a>Ned karısına bakmak için kafasını kaldırdı. "Catelyn," dedi. Sesi mesafeli ve ciddiydi. "Çocuklar</p>
<p class="calibre1">nerede?" diye sordu. </p>
<p class="calibre1">Catelyn'e  her  zaman  sorduğu  soruydu  bu.  "Mutfaktalar.  Kurt  yavrularına  verecekleri  isimleri</p>
<p class="calibre1">tartışıyorlar."  Pelerinini  yere  serdi.  Sırtını  büvet  ağacına  dayayarak  gölcüğün  kenarına  oturdu.  Sırtı</p>
<p class="calibre1">ağaca  dönük  olmasına  rağmen  gözlerin  onu  izlediğini  hissediyordu.  Bu  histen  kurtulmaya  çalıştı. </p>
<p class="calibre1">"Arya çoktan yavruya âşık oldu. Sansa adeta büyülendi fakat Rickon alışamadı henüz." </p>
<p class="calibre1">"Korkuyor mu?" diye sordu Ned. </p>
<p class="calibre1">"Biraz," dedi Catelyn. "Daha üç yaşında." </p>
<p class="calibre1">Ned  suratını  buruşturdu.  "Korkularıyla  yüzleşmeyi  öğrenmeli.  Sonsuza  kadar  üç  yaşında</p>
<p class="calibre1">kalmayacak. Kış geliyor," dedi. </p>
<p class="calibre1">"Evet,"  diyerek  onayladı  Catelyn.  Kocasının  kelimeleri  her  zaman  olduğu  gibi  onu  ürpertmişti. </p>
<p class="calibre1">Starklar'ın  sözü.  Her  büyük  hanedanın  böyle  sözleri  vardı.  Hanedan  özdeyişleri,  duaya  benzeyen</p>
<p class="calibre1">cümleler,  zafer,  onur,  dürüstlük  ve  sadakatle  ilgili  iftihar  dolu  ifadeler.  İnanç  ve  cesaret  yeminleri. </p>
<p class="calibre1">Starklar  dışındaki  bütün  hanedanların  sözleri  bunları  anlatırdı.  Kış  geliyor,  derdi  Starklar.  Catelyn</p>
<p class="calibre1">kim bilir kaçıncı kez, kuzeylilerin ne kadar tuhaf insanlar olduğunu düşündü. </p>
<p class="calibre1">"Hakkını vermem gerek, adam iyi bir şekilde öldü," dedi Ned. Elindeki yağlanmış deri parçasını</p>
<p class="calibre1">özenle kılıcına sürüyordu. Metal koyu bir parlaklık kazanmaya başlamıştı. "Bran için de sevindim," </p>
<p class="calibre1">diye devam etti. "Onu görmeliydin. Gurur duyardın." </p>
<p class="calibre1">"Ben  Bran'la  her  zaman  gurur  duyuyorum,"  diye  yanıtladı  Catelyn.  Adamın  kılıcını  okşamasını</p>
<p class="calibre1">seyrediyordu  bir  yandan.  Kılıç  dövülürken  birbiri  üzerine  bindirilmiş  yüzlerce  katmanı</p>
<p class="calibre1">seçebiliyordu.  Catelyn  kılıçlara  hiç  ilgi  duymuyordu  ama  Buz'un  kendine  has  güzelliğini  inkâr</p>
<p class="calibre1">edemezdi.  Kılıç,  Kıyamet'in  kadim  Özgür  Kale'yi  yıkmasından  önce,  Valyria'da  demir  ustalarının</p>
<p class="calibre1">kılıç  yaparken  çekiçlerinin  yanı  sıra,  büyü  de  kullandığı  zamanlarda  yapılmıştı.  Buz  tam  dört  yüz</p>
<p class="calibre1">yaşındaydı  ama  dövüldüğü  ilk  günkü  kadar  keskindi  hâlâ.  Taşıdığı  isim  kendisinden  de  eskiydi. </p>
<p class="calibre1">Kahramanlar Çağı'ndan kalan bir mirastı adı. O zamanlar Starklar, Kuzey Kralları'ydı. </p>
<p class="calibre1">"Bu  seneki  dördüncü  adamdı  bu,"  dedi  Ned  üzüntüyle.  "Zavallı  adam  delirmiş  gibiydi.  Bir  şey</p>
<p class="calibre1">içine  öyle  derin  bir  korku  salmıştı  ki  kelimelerimi  duymuyordu  bile."  İçini  çekti.  "Benjen,  Gece</p>
<p class="calibre1">Nöbetçileri'ndeki  kardeşlerin  sayısının  binin  altına  düştüğünü  yazmış  bana.  Kaybettiğimiz  adamlar</p>
<p class="calibre1">sadece kaçaklar değil. Keşiflerde de adam kaybediyoruz." </p>
<p class="calibre1">"Yabanılların işi mi?" diye sordu Catelyn. </p>
<p class="calibre1">"Başka  kimin  işi  olacak?"  diye  yanıtladı  Ned.  Buz'u  kaldırdı  ve  soğuk  çeliğe  baştan  aşağı  baktı. </p>
<p class="calibre1">"Daha  da  kötü  olacak.  Korkarım  sancakları  kaldırıp  kuzeye  gitmem,  Sur'un  Ötesindeki  Kral'la</p>
<p class="calibre1">meseleyi kökünden çözmek için hesaplaşmam gereken gün yaklaşıyor." </p>
<p class="calibre1">"Sur'un ötesine mi?" Bu düşünce Catelyn'i titretmeye yetmişti. </p>
<p class="calibre1">Ned karısının yüzündeki dehşeti gördü. "Mance Rayder bizi korkutabilecek bir adam değil," dedi. </p>
<p class="calibre1">"Sur'un  ötesinde  çok  daha  karanlık  şeyler  de  var,"  diye  yanıtladı  Catelyn.  Döndü  ve  arkasındaki</p>
<p class="calibre1">büvet  ağacına  baktı.  Ağaç  soluk  gövdesi,  kıpkırmızı  gözleri  ve  ağır  düşünceleriyle  onu  izliyor, </p>
<p class="calibre1">dinliyordu. </p>
<p class="calibre1">Ned şefkatle gülümsedi. "Yaşlı Dadı'dan çok hikâye dinliyorsun. Ötekiler, ormanın çocukları kadar</p>
<p class="calibre1">ölü.  Onlar  ölüp  gideli  neredeyse  sekiz  bin  yıl  oldu.  Üstat  Luwin'e  sorarsan,  hiç  yaşamadılar,  der. </p>
<p class="calibre1">Onları gerçekten görmüş olan kimse yok." </p>
<p class="calibre1"><a id="p19"></a>"Bu sabaha kadar bir ulu kurt gören de yoktu," diye hatırlattı Catelyn. </p>
<p class="calibre1">"Bir  Tully  kadınıyla  tartışmamam  gerektiğini  şimdiye  kadar  öğrenmiş  olmalıydım,"  dedi  Ned</p>
<p class="calibre1">gülümseyerek. Buz'u kınına yerleştirdi. "Buraya bana korku masalları anlatmak için gelmiş olamazsın. </p>
<p class="calibre1">Bu koruyu ne kadar az sevdiğini biliyorum, söyle bana leydim, neyin var?" </p>
<p class="calibre1">Catelyn  kocasının  elini  avuçlarına  aldı.  "Bu  sabah  keder  verici  bir  haber  aldık  lordum. </p>
<p class="calibre1">Düşüncelerini  temizlemeden  söylemek  istemedim."  Haberin  yaratacağı  darbeyi  yumuşatmanın  bir</p>
<p class="calibre1">yolu yoktu, bu yüzden bir çırpıda söyledi Catelyn. "Çok üzgünüm sevgilim. Jon Arryn ölmüş." </p>
<p class="calibre1">Gözleri buluştu. Catelyn bu haberin kocasını nasıl sarsacağını biliyordu; lordun gözlerindeki hüzün</p>
<p class="calibre1">dayanılmazdı.  Ned  gençliğinde  Kartal  Yuvası'nda  eğitilmişti  ve  çocuğu  olmayan  Lord  Arryn  hem</p>
<p class="calibre1">Ned'in,  hem  de  himayesi  altına  aldığı  diğer  çocuk  olan  Robert  Baratheon'ın  ikinci  babası  olmuştu. </p>
<p class="calibre1">Deli Kral İkinci Aerys Targaryen ikisinin de kellesini istediğinde, Kartal Yuvası Lordu Arryn, ay ve</p>
<p class="calibre1">şahinle  süslenmiş  sancaklarını  kaldırarak  isyan  etmiş,  koruma  sözü  verdiği  iki  çocuğu  teslim  etmek</p>
<p class="calibre1">yerine savaşmayı tercih etmişti. </p>
<p class="calibre1">Ve on beş yıl önce bir gün, Ned ve Lord Arryn, Nehirova'nın septinde, Lord Hoster Tully'nin iki</p>
<p class="calibre1">kızıyla evlendiklerinde, bu ikinci baba aynı zamanda kardeşi olmuştu. </p>
<p class="calibre1">"Jon..." diye mırıldandı Ned. "Bu haber kesin doğru mu?" diye sordu. </p>
<p class="calibre1">"Zarfın üzerinde kralın mührü vardı ve mektup Robert'ın el yazısıyla yazılmıştı. Sana vermek üzere</p>
<p class="calibre1">sakladım," dedi Catelyn. "Robert, Lord Arryn'ın çabuk öldüğünü de yazmış. Üstat Pycelle bile öyle</p>
<p class="calibre1">çaresiz kalmış ki, daha fazla acı çekmemesi için lorda haşhaş sütü içirmiş." </p>
<p class="calibre1">"Ölüm  karşısında  küçük  bir  merhamet  sanırım,"  dedi  Ned.  Catelyn  onun  yüzündeki  derin  acıyı</p>
<p class="calibre1">görebiliyordu ama bu durumda bile kendisinden önce karısını düşünüyordu. "Ya kız kardeşin? Jon'un</p>
<p class="calibre1">oğlu? Onlardan bir haber var mı?" </p>
<p class="calibre1">"Mektupta sadece iyi oldukları ve Kartal Yuvası'na döndükleri  yazıyordu,"  dedi  Catelyn.  "Keşke</p>
<p class="calibre1">Nehirova'ya gitselerdi. Kartal Yuvası çok yüksek ve ıssız bir yer. Üstelik orası her zaman kocasının</p>
<p class="calibre1">yeri oldu, onun değil. Lord Jon'un hatıraları onu orada rahat bırakmayacak. Her taşın üzerinde bir anı</p>
<p class="calibre1">kazılı. Kız kardeşimi tanıyorum. Şu anda ihtiyacı olan şey aile ve dost şefkati aslında." </p>
<p class="calibre1">"Amcan Vadi'yi bekliyor değil mi? Jon onu Geçit Şövalyesi ilan etmişti." </p>
<p class="calibre1">Catelyn başıyla onayladı. "Brynden'ın kardeşim ve oğlu için elinden geleni yapacağına eminim. Bu</p>
<p class="calibre1">biraz teselli bulmamı sağlıyor ama yine de..." </p>
<p class="calibre1">"Yanına gitmelisin," dedi Ned. "Çocukları da götür. İçindeki boşluğu çocuk sesleri ve kahkahalarla</p>
<p class="calibre1">doldur. O zavallı çocuğun da yalnız kalmaması gerek. Etrafında başka çocuklara ihtiyacı var şu anda. </p>
<p class="calibre1">Lysa da kederiyle baş başa kalmamalı." </p>
<p class="calibre1">"Gidebilmeyi  isterdim  ama  başka  havadislerim  de  var,"  dedi  Catelyn.  "Mektupta,  kralın  seni</p>
<p class="calibre1">ziyaret etmek üzere Kışyarı'na doğru yola çıktığı yazıyor." </p>
<p class="calibre1">Ned'in  duyduğunu  anlaması  için  zaman  geçmesi  gerekti  ama  sonunda  anladığında  gözlerindeki</p>
<p class="calibre1">karanlık kayboldu. "Robert buraya mı geliyormuş?" Kadın başıyla onayladığında, Ned'in yüzüne bir</p>
<p class="calibre1">gülümseme yayıldı. </p>
<p class="calibre1">Catelyn kocasının neşesini paylaşabilmek isterdi ama avlularda konuşulanları duymuştu. Boğazında</p>
<p class="calibre1">kırık  bir  geyik  boynuzuyla  kara  gömülmüş  ölü  bir  ulu  kurt.  Dehşet  sinsi  bir  yılan  gibi  koynuna</p>
<p class="calibre1">girmişti. Alametlere  hiç  anlam  yüklemeyen  sevgili  kocasına  gülümsemek  için  zorladı  kendini.  "Bu</p>
<p class="calibre1">habere sevineceğini biliyordum," dedi. "Sur'daki kardeşine de haber göndermeliyiz." </p>
<p class="calibre1"><a id="p20"></a>"Evet,  elbette,"  diyerek  onayladı  Ned.  "Benjen  burada  olmak  isteyecektir.  Üstat  Luwin'e  en  hızlı haberci  kuşunu  salmasını  söylemeliyim."  Ayağa  kalktı  ve  ellerinden  tutup  Catelyn'i  de  kaldırdı. </p>
<p class="calibre1">"Lanetler olsun. Görüşmeyeli kim bilir kaç yıl oldu. Böyle son anda mı haber verilir? Mektupta kaç</p>
<p class="calibre1">kişilik bir kafileyle geleceği yazıyor mu?" </p>
<p class="calibre1">"En  az  yüz  şövalye,  hizmetkârları,  onların  yarısı  kadar  da  hürsüvari  geleceğini  tahmin  ediyorum. </p>
<p class="calibre1">Cersei ve çocukları da onlarla birlikteymiş." </p>
<p class="calibre1">"Robert onların güvenliği için aheste hareket edecektir. Bu çok iyi. Böylece hazırlanmak için biraz</p>
<p class="calibre1">zaman kazanmış oluruz," dedi Ned. </p>
<p class="calibre1">"Kraliçe'nin erkek kardeşleri de kafiledeymiş" dedi Catelyn. </p>
<p class="calibre1">Ned bu haber karşısında yüzünü buruşturdu. Catelyn kocasının, kraliçenin ailesine karşı pek sevgi</p>
<p class="calibre1">beslemediğini  biliyordu.  Casterly  Kayası'nın  Lannisterlar'ı  her  şey  kazanıldıktan  ve  zafer</p>
<p class="calibre1">kesinleştikten  sonra  koşmuşlardı  Ned'in  yardımına.  Ned  bunu  asla  affedememişti.  "Ne  yapalım, </p>
<p class="calibre1">Robert'ın  ziyaretinden  alacağım  keyfin  bedeli  birkaç  Lannister'a  katlanmaksa,  seve  seve.  Robert</p>
<p class="calibre1">sarayının yarısını beraberinde getiriyormuş gibi geldi bana." </p>
<p class="calibre1">"Diyar kralı takip eder," dedi Catelyn. </p>
<p class="calibre1">"Çocukları görmek de iyi olacak. Son gördüğümde, en küçükleri hâlâ Lannister kadınının memesini</p>
<p class="calibre1">emiyordu. Şimdi beş yaşlarında olmalı değil mi?" </p>
<p class="calibre1">"Prens  Tommen  yedi  yaşına  geldi.  Bran'la  yaşıtlar.  Lütfen  Ned,  diline  biraz  hâkim  olmalısın. </p>
<p class="calibre1">Lannister  kadını  dediğin  kadın  artık  bizim  kraliçemiz  ve  duyduğuma  göre  her  geçen  yıl  biraz  daha</p>
<p class="calibre1">artıyormuş azameti." </p>
<p class="calibre1">Ned karısının elini sıktı hafifçe. "Bir ziyafet düzenlemeliyiz. Şarkıcılar olmalı. Robert mutlaka ava</p>
<p class="calibre1">da  çıkmak  isteyecektir.  Jory'yi  şeref  muhafızları  birliğiyle  birlikte  güneye  yollamalıyım  ki  kafileyi</p>
<p class="calibre1">Kral  Yolu'nda  karşılayıp  buraya  kadar  eşlik  etsin.  Ah,  Tanrılar!  Biz  bu  kadar  insanı  nasıl</p>
<p class="calibre1">besleyeceğiz? Yola çoktan çıkmış dedin değil mi? Sen de, asil postun da kahrolun be adam!" </p>
<p class="calibre1"><a id="p21"></a>Daenerys</p>
<p class="calibre1">Ağabeyi,  elbiseyi  iyice  görebilmesi  için  yukarı  kaldırdı.  "Şu  güzelliğe  bak.  Haydi  durma,  dokun. </p>
<p class="calibre1">Kumaşı hisset," dedi. </p>
<p class="calibre1">Dany  elbiseye  dokundu.  Elbise  o  kadar  yumuşaktı  ki,  parmaklarının  arasından  su  gibi  akıyordu</p>
<p class="calibre1">adeta. Daha önce bu kadar yumuşak bir şey giyip giymediğini hatırlamıyordu. Olağanüstü yumuşaklığı</p>
<p class="calibre1">neredeyse korkutucuydu. Ellerini elbiseden çekti. "Bu benim mi?" </p>
<p class="calibre1">"Yargıç  İllyrio'nun  armağanı,"  dedi  Viserys  gülümseyerek.  Erkek  kardeşinin  neşesi  epey</p>
<p class="calibre1">yerindeydi bu akşam. "Elbisenin rengi gözlerindeki menekşeyi ortaya çıkaracak. Altın da takacaksın, </p>
<p class="calibre1">ayrıca çok çeşitli mücevherler. İllyrio söz verdi. Bu gece bir prenses gibi görüneceksin." </p>
<p class="calibre1">Bir  prenses...  diye  düşündü  Dany.  Prensesliğin  nasıl  bir  şey  olduğunu  unutmuştu.  Belki  de</p>
<p class="calibre1">gerçekten bilmediği içindi. "Bize neden bu kadar çok şey veriyor?" diye sordu. "Bizden istediği ne?" </p>
<p class="calibre1">Neredeyse  altı  aydır  yargıcın  evinde  kalıyorlardı.  Onun  yemeğini  yiyor,  hizmetçileri  tarafından</p>
<p class="calibre1">şımartılıyorlardı.  Dany  on  üç  yaşındaydı.  Böylesi  büyük  hediyelerin  bir  karşılık  beklemeden</p>
<p class="calibre1">verilmeyeceğini bilecek kadar olgundu. Özellikle Özgür Şehir Pentos'ta. </p>
<p class="calibre1">"İllyrio  aptal  değil,"  dedi  Viserys.  Sıska,  sinirli  elleri  ve  soluk  lila  renkli  gözleriyle  hummalı</p>
<p class="calibre1">bakan genç bir adamdı. "Yargıç, tahtıma kavuştuğumda dostlarımı unutmayacağımı biliyor." </p>
<p class="calibre1">Dany bir şey söylemedi. İllyrio aslında bir tüccardı. Değerli taşlar, baharatlar, ejderha kemikleri</p>
<p class="calibre1">gibi  iştah  kabartan  her  şeyi  alıp  satardı.  Dokuz  Özgür  Şehir'in  hepsinde  dostları  vardı.  Hatta  Vaes</p>
<p class="calibre1">Dothrak'ta  ve  çok  daha  uzak  topraklarda,  Yeşim  Denizi'nin  ardındaki  efsanevi  yerlerde  bile</p>
<p class="calibre1">tanıdıkları  olduğu  söyleniyordu.  Doğru  fiyat  teklif  edildiğinde  neşe  içinde  satmayacağı  bir  dostu</p>
<p class="calibre1">olmadığı da söylenenler arasındaydı. Dany yargıçla ilgili sokaklarda söylenenleri biliyordu, hepsini</p>
<p class="calibre1">duymuştu ama erkek kardeşinin hayal ağlarını koparmak, onu hayal kurarken sorgulamak istemiyordu. </p>
<p class="calibre1">Erkek  kardeşi  öfkelendiğinde  korkunçlaşıyordu.  Viserys  böyle  durumlara  "Ejderhayı  uyandırmak" </p>
<p class="calibre1">diyordu. </p>
<p class="calibre1">Viserys  elbiseyi  kapının  kenarına  astı.  "İllyrio  sana  banyo  yaptırmaları  için  köleleri  gönderecek. </p>
<p class="calibre1">Şu  ahır  kokusunun,  üstünden  çıktığından  emin  ol.  Khal  Drogo'nun  binlerce  atı  var,  bu  gece  binecek</p>
<p class="calibre1">başka  türlü  bir  at  arıyor."  Eleştiri  dolu  bakışlarla  kız  kardeşini  süzdü.  "Hâlâ  kambur  duruyorsun. </p>
<p class="calibre1">Duruşunu  düzelt,"  dedi.  Kızın  omuzlarını  elleriyle  geriye  itti.  "Artık  bir  kadının  vücuduna  sahip</p>
<p class="calibre1">olduğunu göstermelisin onlara." Parmakları kızın yeni tomurcuklanan göğsünü yukarıdan aşağı doğru</p>
<p class="calibre1">okşadı  ve  göğüs  ucunu  sıktı.  "Bu  gece  beni  hayal  kırıklığına  uğratmayacaksın.  Eğer  uğratırsan</p>
<p class="calibre1">sonuçlarına katlanırsın. Uyuyan ejderhayı uyandırmak istemezsin değil mi?" Parmakları göğüs ucunu</p>
<p class="calibre1">zalimce büktü. Elbisesinin kalın kumaşı üzerinden hoyratça buruyordu göğüs ucunu. "İstemezsin değil</p>
<p class="calibre1">mi?" diye tekrarladı. </p>
<p class="calibre1">"Hayır," diye yanıtladı Dany çaresizce. </p>
<p class="calibre1">Erkek  kardeşi  gülümsedi.  "Harika."  Kızın  saçlarını  adeta  şefkatle  okşadı.  "Saltanatımın  tarihini</p>
<p class="calibre1">yazdıklarında benim tatlı kız kardeşim, bu gece başladığını söyleyecekler." </p>
<p class="calibre1">Ağabeyi  odadan  çıktığında  Dany  pencerenin  önüne  gitti  ve  körfezin  sularını  efkârla  izlemeye</p>
<p class="calibre1">başladı.  Batan  güneşin  altında,  Pentos'un  kare  tuğlalardan  yapılmış  binalarının  siluetleri  yan  yana</p>
<p class="calibre1">dizilmişti.  Kırmızı  rahiplerin  gece  ateşlerini  yakarken  söyledikleri  şarkıları  ve  malikânenin</p>
<p class="calibre1">duvarlarının ardında gürültüyle oyun oynayan pejmürde kıyafetli çocukların seslerini duyuyordu. Bir</p>
<p class="calibre1"><a id="p22"></a>an için dışarıda onlarla olabilmeyi diledi. Yalın ayak, nefesi kesilmiş halde, paçavralar içinde, hiç</p>
<p class="calibre1">geçmişi  ve  geleceği  olmadan,  Khal  Drogo'nun  malikânesindeki  ziyafete  davet  edilmiş  olmadan, </p>
<p class="calibre1">dışarıda onlarla birlikte koşturabilmeyi hayal etti. </p>
<p class="calibre1">Batan  güneşin  ardında,  Dar  Deniz'in  öbür  kıyısında,  yeşil  tepeli,  çiçeklerle  kaplı  ovaları  olan, </p>
<p class="calibre1">gürleyerek  akan  büyük  nehirlerin  bulunduğu,  mavi  gri  dağların  sırtına  kondurulan  koyu  taşlardan</p>
<p class="calibre1">örülü  kalelere  ev  sahipliği  yapan  ve  lordlarının  sancağı  altında  savaşa  giden  zırhlı  şövalyelerin</p>
<p class="calibre1">olduğu bir yer vardı. Dothraklar o topraklara Rhaesh Andahli diyordu. Yani Andallar'ın yurdu. Özgür</p>
<p class="calibre1">Şehirler'deyse, Batıdiyar ya da Gün Batımı Krallıkları denirdi. Erkek kardeşi çok daha basit bir isim</p>
<p class="calibre1">bulmuştu: "Bizim topraklar." Bu iki kelime dudaklarından hiç eksik olmayan bir duaya dönüşmüştü. </p>
<p class="calibre1">Sanki, yeterince tekrar ederse tanrılar duyacaktı onu. "Kan hakkıyla bizim, bizden hıyanetle çalınmış</p>
<p class="calibre1">ama özde hâlâ bizim, sonsuza kadar bizim. Ejderhadan bir şey çalınamaz. Hayır çalınamaz. Ejderha</p>
<p class="calibre1">unutmaz." </p>
<p class="calibre1">Belki  ejderha  hatırlıyordu  ama  Dany  hatırlamıyordu. Ağabeyinin  bizim  topraklarımız  dediği,  Dar</p>
<p class="calibre1">Deniz'in  karşı  kıyısındaki  bu  yerleri  hiç  görmemişti.  Sürekli  bahsettiği  Casterly  Kayası,  Kartal</p>
<p class="calibre1">Yuvası, Yüksek Bahçe, Arryn Vadisi, Dorne ve Yüzler Adası onun için anlamsız kelimelerdi sadece. </p>
<p class="calibre1">İşgalci'nin ordularından korunmak için Kral Toprakları'ndan kaçtıklarında Viserys sekiz yaşındaydı. </p>
<p class="calibre1">Daenerys ise annesinin rahminde bir tohumdu o zamanlar. </p>
<p class="calibre1">Ağabeyi  o  topraklardan  sürülüşleriyle  ilgili  o  kadar  çok  hikâye  anlatmıştı  ki,  Dany  gözünde</p>
<p class="calibre1">canlandırabiliyordu  bazen.  Siyah  yelkenlerine  ay  ışığı  vuran  gemiyle  Ejderha  Kayası'na  kaçışları, </p>
<p class="calibre1">ağabeyleri Rhaegar'ın Üç Dişli Mızrak'ın kanlı sularında İşgalci'ye karşı verdiği mücadele ve sevdiği</p>
<p class="calibre1">kadını  korurken  ölmesi,  Kral  Toprakları'nın,  Viserys'in  İşgalci'nin  köpekleri  dediği  Lannisterlar  ve</p>
<p class="calibre1">Starklar  tarafından  yağmalanması,  Rhaegar'ın  veliahtı  bebeğin,  annesi  Dorne  Prensesi  Elia'nın</p>
<p class="calibre1">göğsünden  alınması  ve  bütün  yalvarışlarına  rağmen  gözünün  önünde  katledilmesi,  taht  odasının</p>
<p class="calibre1">duvarlarındaki  cilalı  ejderha  kafataslarının  şahitliğinde.  Kral  Katili'nin  tek  hamlede  babalarının</p>
<p class="calibre1">boğazını altın bir kılıçla kesmesi. </p>
<p class="calibre1">Dany  kaçışlarından  dokuz  ay  sonra,  öfkeli  bir  fırtınanın  adayı  darmadağın  etmesine  ramak  kala, </p>
<p class="calibre1">Ejderha  Kayası'nda  doğmuştu.  Yaşayanlar  o  fırtınanın  korkunç  olduğunu  söylüyordu.  Targaryen</p>
<p class="calibre1">donanması,  limanda  demir  atmış  olmasına  rağmen  sular  tarafından  yutulmuştu.  Siper  duvarlarından</p>
<p class="calibre1">sökülen  büyük  bloklar  Dar  Deniz'in  vahşi  sularına  yapraklar  gibi  savrulmuştu.  Annesi  Dany'yi</p>
<p class="calibre1">doğururken can vermişti ve bu sebeple ağabeyi Viserys onu hiç affetmemişti. </p>
<p class="calibre1">Dany,  Ejderha  Kayası'nı  da  hatırlamıyordu.  Oradan  da  kaçmak  zorunda  kalmışlardı.  Çünkü</p>
<p class="calibre1">İşgalci'nin  kardeşi  yeni  inşa  ettiği  donanmasıyla  tekrar  yelken  açmıştı.  Hanedanlarının  sahip  olduğu</p>
<p class="calibre1">Yedi  Krallık'tan  ellerinde  kalan  sadece  Ejderha  Kayası  idi  ama  orayı  da  uzun  zaman  ellerinde</p>
<p class="calibre1">tutamayacaklardı.  Ejderha  Kayası'ndaki  garnizon,  onları  İşgalci'ye  satmaya  hazırdı.  Bir  gece  vakti</p>
<p class="calibre1">Sör Willem Darry ve dört sadık adamı, ağabeyi ve kendisinin kaldığı çocuk odasına girmiş, onları ve</p>
<p class="calibre1">sütannelerini tehlikeden uzaklaştırmak için alıp götürmüştü. Aynı gece Braavos'un güvenli kıyılarına</p>
<p class="calibre1">doğru yelken açmışlardı. </p>
<p class="calibre1">Sör  Willem'i  hayal  meyal  hatırlıyordu.  İri  gri  sakallı,  yarı  kör,  hasta  yatağından  bile  kükreyerek</p>
<p class="calibre1">emirler  yağdıran  bir  adamdı.  Hizmetçilerin  ödü  kopardı  ondan  ama  Dany'ye  her  zaman  şefkat  ve</p>
<p class="calibre1">nezaket gösterirdi. "Küçük Prensesim" diye seslenirdi ona. Bazen de "Leydim" derdi. Sör Willem'in</p>
<p class="calibre1">elleri  eski  deriler  kadar  yumuşaktı.  Hasta  yatağından  hiç  çıkmadı.  Hastalığın  nemli,  sıcak,  şekerli, </p>
<p class="calibre1">tuhaf  kokusu  her  geçen  gün  biraz  daha  çöküyordu  üstüne.  O  zamanlar  Braavos'taki  kırmızı  kapılı</p>
<p class="calibre1">büyük evde yaşıyorlardı. Dany'nin kendisine ait bir odası vardı o evde. Penceresinin hemen dibinde</p>
<p class="calibre1"><a id="p23"></a>bir  limon  ağacı  vardı.  Sör  Willem  öldükten  sonra,  hizmetçiler  kalan  parasının  hepsini  çaldı  ve  iki</p>
<p class="calibre1">kardeşi kapının önüne koydu. Büyük kırmızı kapı yüzlerine kapandığında çok ağlamıştı Dany. </p>
<p class="calibre1">O günden beri adeta birer göçebe gibi yaşıyorlardı. Braavos'tan Myr'e, Myr'den Tyrosh'a, oradan</p>
<p class="calibre1">Qohor'a,  ardından  Volantis'e,  Lys'e.  Hiçbir  yerde  uzun  süre  kalmalarına  izin  vermiyordu  ağabeyi. </p>
<p class="calibre1">İşgalci'nin  kiralık  katillerinin  hâlâ  peşlerinde  olduğunu  söylüyordu  ama  Dany  hiç  görmemişti</p>
<p class="calibre1">bahsettiği bu adamları. </p>
<p class="calibre1">İlk  zamanlarda  bütün  yargıçlar,  hükümdarlar  ve  tacir  prensler,  kalan  son  iki  soylu  Targaryen</p>
<p class="calibre1">kardeşleri ağırlamaktan, sofralarında yedirip içirmekten memnuniyet duyuyordu. Fakat yıllar geçtikçe</p>
<p class="calibre1">ve İşgalci, Demir Taht'ta oturmaya devam ettikçe, kapılar yüzlerine kapanmaya başladı. Hayatları her</p>
<p class="calibre1">gün biraz daha merhametsizleşiyordu. Ellerinde kalan son hazine parçalarını sırayla satmak zorunda</p>
<p class="calibre1">kalmışlardı.  Annelerinin  tacını  sattıklarında  ellerine  geçen  parayı  bile  son  kuruşuna  kadar</p>
<p class="calibre1">harcamışlardı.  Pentos'un  sokaklarında  ve  meyhanelerinde,  Viserys  için  "Yalvaran  Kral"  diyorlardı. </p>
<p class="calibre1">Dany kendisine nasıl bir isim taktıklarını bilmek istemiyordu. </p>
<p class="calibre1">"Bir gün her şeyi geri alacağız tatlı kız kardeşim," diye sözler veriyordu Viserys. Elleri titriyordu</p>
<p class="calibre1">bu  konudan  bahsederken.  "Mücevherleri,  ipekleri,  Ejderha  Kayası'nı,  Kral  Toprakları'nı,  Demir</p>
<p class="calibre1">Taht'ı  ve Yedi  Krallık'ı,  bizden  çalınan  ne  var  ne  yoksa  hepsini  geri  alacağız."  Viserys  o  gün  için</p>
<p class="calibre1">yaşıyordu.  Daenerys'in  geri  istediği  şeyse,  kırmızı  kapılı  büyük  ev,  penceresinden  ona  gülümseyen</p>
<p class="calibre1">limon ağacı ve asla yaşayamadığı çocukluğuydu. </p>
<p class="calibre1">Kapıya hafifçe vuruldu. "Gir," dedi Dany pencereden uzaklaşırken. İllyrio'nun hizmetçileri eğilerek</p>
<p class="calibre1">selam  verdiler  ve  işlerini  yapmaya  başladılar.  Onlar  köleydi.  Yargıcın  çok  sayıdaki  Dothraklı</p>
<p class="calibre1">arkadaşlarından birinin hediyesi. Aslında Özgür Şehir Pentos'ta kölelik yoktu ama onlar köleydi işte. </p>
<p class="calibre1">Yaşlı olanı bir fare kadar gri ve ufaktı, asla konuşmazdı ama genç bir kız olan diğer köle yaşlı kadın</p>
<p class="calibre1">yerine  de  bol  bol  konuşurdu.  İllyrio'nun  favorisi,  sarı  saçlı  bu  on  altı  yaşındaki  kız,  işini  yaparken</p>
<p class="calibre1">sürekli gevezelik ederdi. </p>
<p class="calibre1">Küveti  mutfaktan  getirdikleri  sıcak  suyla  doldurdular  ve  suya  kokulu  yağlar  kattılar.  Genç  köle, </p>
<p class="calibre1">Dany'nin kalın ve kaba pamuk kumaştan dikilmiş elbisesini çıkartıp küvete girmesine yardım etti. Su</p>
<p class="calibre1">kaynar  derecede  sıcaktı  ama  Daenerys  hiç  ses  çıkarmadı.  Sıcak  suyu  seviyordu.  Kendisini  temiz</p>
<p class="calibre1">hissediyordu sıcak suyun içinde. Ayrıca, ağabeyi ona bir Targaryen'ın asla sıcaktan korkmayacağını</p>
<p class="calibre1">söylüyordu sık sık. "Bizimki Ejderha Hanedanı," diyordu. "Ateş bizim kanımızda var." </p>
<p class="calibre1">Yaşlı  kadın,  Dany'nin  uzun  gümüş  rengi  saçlarını  özenle  yıkadı  ve  dolaşmış  yerlerini  tarayarak</p>
<p class="calibre1">açtı.  İşini  sessizce  yapıyordu.  Genç  köle,  Dany'nin  sırtını  ve  ayaklarını  keselerken,  ona  ne  kadar</p>
<p class="calibre1">şanslı  olduğunu  söylüyordu.  "Drogo  öyle  zengin  ki  hizmetçileri  bile  altın  boyunluklar  takıyor. </p>
<p class="calibre1">Khalasar'ında yüz binden fazla süvari görevli ve Vaes Dothrak'taki sarayında, her biri gümüş kapılı</p>
<p class="calibre1">tam iki yüz oda var." Daha pek çok şey anlatıyordu genç köle. Khal'ın ne kadar yakışıklı olduğunu, </p>
<p class="calibre1">uzun  boyunu,  cesaretini,  savaşlardaki  korkusuzluğunu,  canavarca  ok  atabildiğini,  kusursuz  bir  binici</p>
<p class="calibre1">olduğunu. Daenerys hiçbir şey söylemedi. Gereken yaşa geldiğinde ağabeyi Viserys ile evleneceğini</p>
<p class="calibre1">düşünmüştü  hep.  Fatih Aegon'ın  kız  kardeşiyle  evlendiği  günden  beri,  Targaryenlar'ın  kardeşleriyle</p>
<p class="calibre1">evlendirilmesi  gelenek  halini  almıştı.  Viserys  ona  binlerce  kez,  kan  saf  kalmalı,  demişti.  Onların</p>
<p class="calibre1">damarlarında  kralların  kanı  dolaşıyordu.  Valyria'nın  kadim  altın  kanını,  ejderhaların  kanını</p>
<p class="calibre1">taşıyorlardı ve bu soylu kana daha aşağıda bir kan karıştırılamazdı. Ama işte şimdi, ağabeyi Viserys, </p>
<p class="calibre1">onu bir yabancıya, bir barbara satmaya kararlıydı. </p>
<p class="calibre1">Tamamen  temizlendiğinde  köleler  küvetten  çıkmasına  ve  kurulanmasına  yardım  etti.  Genç  köle</p>
<p class="calibre1">saçlarını  dökme  gümüş  gibi  parlayıncaya  kadar  fırçaladı.  Yaşlı  kadın,  Dothrak  düzlüklerinden</p>
<p class="calibre1"><a id="p24"></a>toplanmış  baharatlı  çiçeklerden  yapılmış  parfümü,  küçük  dokunuşlarla  Dany'nin  bileklerine, </p>
<p class="calibre1">kulaklarının  arkasına,  göğüs  uçlarına,  dudaklarına  ve  bacaklarının  arasına  vaftiz  edermişçesine</p>
<p class="calibre1">sürdü. Yargıç İllyrio'nun gönderdiği mor erik rengi, gözlerinin menekşe rengini ortaya çıkaracak avuç</p>
<p class="calibre1">içi  kadar  ipek  elbiseyi  üstüne  giydirdiler.  Genç  köle  ayaklarına  işlemeli  sandaletleri  giydirirken, </p>
<p class="calibre1">yaşlı  kadın  ametistlerle  süslenmiş  tacı  başına  yerleştirdi.  Son  olarak  da,  antik  Valyria</p>
<p class="calibre1">kabartmalarıyla süslenmiş ağır altın bir boyunluk boynuna geçirildi. </p>
<p class="calibre1">İşleri bittiğinde genç köle nefesi kesilmiş bir halde, "İşte şimdi bir prenses gibi görünüyorsunuz," </p>
<p class="calibre1">dedi. İllyrio'nun nezaket göstererek yolladığı aynada kendine baktı Dany. Bir prenses, diye düşündü. </p>
<p class="calibre1">Genç kölenin onu yıkarken söylediklerini hatırladı. Drogo o kadar zengindi ki, hizmetçileri bile altın</p>
<p class="calibre1">boyunluklar takıyordu. Ürperdiğini hissetti. Çıplak kollarındaki tüyler diken diken olmuştu. </p>
<p class="calibre1">Erkek kardeşi serin giriş holünde, havuzun kenarında oturmuş, parmaklarıyla suya şekiller çizerek</p>
<p class="calibre1">bekliyordu. Dany'yi görür görmez kalktı ve eleştiren gözlerle kızı süzmeye başladı. "Orada dur," dedi</p>
<p class="calibre1">kıza. "Şimdi dön. Evet, güzel, nasıl desem, şey gibi görünüyorsun..." </p>
<p class="calibre1">"Kraliyete yakışır," diyerek tamamladı kemerli yolda aniden beliren Yargıç İllyrio. O kadar iri bir</p>
<p class="calibre1">adamdan beklenmeyecek bir zarafetle hareket ediyordu. Alev renkli ipek elbisesinin altındaki katman</p>
<p class="calibre1">katman yağları o yürüdükçe sallanıyordu. Her parmağında farklı değerli taşlardan yapılmış bir yüzük</p>
<p class="calibre1">parıldıyordu.  Uşağı,  çatal  şekilli  sarı  sakallarını  gerçek  altın  gibi  görünene  kadar  yağlayıp</p>
<p class="calibre1">fırçalamıştı.  Uzanıp  kızın  elini  tutarken,  "Bu  muhteşem  günde,  Işık  Tanrısı  sizi  binlerce  ışık</p>
<p class="calibre1">yağmuruyla  kutsasın,"  dedi.  Başını  saygıyla  öne  eğerken  gülümsedi.  Altın  sakallarının  arasından</p>
<p class="calibre1">çürük  ve  sararmış  birkaç  diş  göründü.  "Harika  bir  manzara  gibi  Majesteleri,"  dedi  Viserys'e. </p>
<p class="calibre1">"Drogo'nun aklı başından gidecek." </p>
<p class="calibre1">"Bence  çok  sıska,"  dedi  Viserys.  Dany'ninkilerle  aynı  renk  altın  gümüş  saçları  gergince  arkaya</p>
<p class="calibre1">doğru  taranmış  ve  ejderha  kemiğinden  bir  tokayla  sımsıkı  toplanmıştı.  Yüzünün  sert  ve  gergin</p>
<p class="calibre1">ifadesini tamamlayan bir görünüştü bu. Elini İllyrio'nun kendisine verdiği kılıcın kabzasına koydu ve</p>
<p class="calibre1">"Khal Drogo'nun bu kadar genç bir kızı kadını olarak seçeceğine emin misin?" diye sordu. </p>
<p class="calibre1">"Onun  kanı  yeter,"  diyerek  cevapladı  İllyrio.  "Kanı  sayesinde  khal  için  yeterince  büyük.  Ona  bir</p>
<p class="calibre1">bakın.  Bu  altın  gümüş  rengi  saçlar,  mora  çalan  gözler...  bu  kızda  şüphesiz  Valyria  kanı  var, </p>
<p class="calibre1">kesinlikle, kesinlikle... Eski kralın kızı, mutlaka tahta çıkacak yeni kralın kız kardeşi, doğuştan soylu</p>
<p class="calibre1">bir  kadın.  Drogo'nun  bu  kızı  gördüğü  anda  etkilenmemesi  mümkün  değil."  İllyrio  elini  bıraktığında</p>
<p class="calibre1">Dany titrediğini fark etti. </p>
<p class="calibre1">"Belki de haklısın," dedi Viserys ama şüphe doluydu. "Barbarlar son derece düşük zevklere sahip. </p>
<p class="calibre1">Oğlanlar, atlar, koyunlar..." </p>
<p class="calibre1">"Bunlardan Khal Drogo'ya bahsetmeseniz iyi olur," diye sözünü kesti İllyrio. </p>
<p class="calibre1">Viserys'in leylak rengi gözleri öfkeyle parıldadı. "Sen benim aptal olduğumu mu düşünüyorsun?" </p>
<p class="calibre1">Yargıç  saygıyla  eğildi.  "Kral  olduğunuzu  düşünüyorum,"  dedi.  "Krallar  sıradan  insanlar  gibi</p>
<p class="calibre1">dikkatli olmak zorunda hissetmezler. Eğer saygısızlık ettiysem özür dilerim." Döndü ve taşıyıcılarını</p>
<p class="calibre1">çağırmak için ellerini birbirine vurdu. </p>
<p class="calibre1">İllyrio'nun  özenle  yapılmış  tahtırevanına  bindiklerinde  Pentos  sokakları  zifiri  karanlığa</p>
<p class="calibre1">bürünmüştü. Bir düzine iri, güçlü adam taşıyordu tahtırevanı. Ellerinde soluk mavi camdan yapılmış</p>
<p class="calibre1">yağlı fenerler taşıyan iki uşak önde yürüyüp yolu aydınlatıyordu. Kalın perdeli tahtırevanın içi ılık ve</p>
<p class="calibre1">dardı. İllyrio'nun ağır parfümlerle bastırmaya çalıştığı kötü ten kokusu hissediliyordu. </p>
<p class="calibre1">Ağabeyi, başını yastığa dayamış halde yanında oturuyordu ama bunların hiçbirinin farkında değildi. </p>
<p class="calibre1"><a id="p25"></a>Onun aklı Dar Deniz'in ötesindeydi. "Khalasar'ının tamamına ihtiyacım yok," dedi. Parmakları emanet</p>
<p class="calibre1">kılıcın kabzasıyla oynuyordu. Dany ağabeyinin bir kez bile gerçekten kılıç kullanmadığını biliyordu. </p>
<p class="calibre1">"Bana  on  bin  yeter,"  dedi  Viserys.  "On  bin  Dothrak  çığlıkçısıyla  Yedi  Krallık'ı  yerle  bir</p>
<p class="calibre1">edebileceğimden  eminim.  Diyar  gerçek  kralı  için  ayaklanacaktır  zaten.  Tyrell,  Redwyne,  Darry  ve</p>
<p class="calibre1">Greyjoy'un  da  İşgalci'yi  benden  fazla  sevmediklerinden  eminim.  Dorne  halkı  Prenses  Elia  ve</p>
<p class="calibre1">bebeğinin intikamını almak için yanıp tutuşuyordur. Halk da bizim yanımızda yer alacaktır. Onlar da</p>
<p class="calibre1">gerçek krallarının özlemini çekiyorlar." Tereddütle İllyrio'ya baktı. "Çekiyorlar, değil mi?" </p>
<p class="calibre1">"O insanlar sizin halkınız ve sizi seviyorlar," dedi Yargıç İllyrio şefkatli bir tavırla. "Diyarın dört</p>
<p class="calibre1">bir  yanında  erkekler  karakollarda  kadehlerini  gizli  gizli  sizin  sağlığınıza  kaldırıyor  ve  kadınlar</p>
<p class="calibre1">ejderhalı  sancaklar  dikip,  denizden  geleceğiniz  gün  için  saklıyor."  Omuz  silkti.  "En  azından  benim</p>
<p class="calibre1">casuslarım böyle olduğunu söylüyor," diye ekledi. </p>
<p class="calibre1">Dany'nin  casusları  yoktu.  Denizin  öbür  kıyısında  neler  olduğunu  bilmiyordu  ama  İllyrio'yla  ilgili</p>
<p class="calibre1">hiçbir  şeye  güvenmediği  gibi,  bu  tatlı  sözlerine  de  inanmıyordu. Ağabeyiyse  memnuniyetle  kafasını</p>
<p class="calibre1">sallıyordu. "İşgalci'yi kendi ellerimle öldürmeliyim," dedi. Daha önce kimseyi öldürmemişti halbuki. </p>
<p class="calibre1">"O  benim  ağabeyim  Rhaegar'ı  öldürdü.  Babama  yaptıklarının  intikamını  almak  için  Kral  Katili</p>
<p class="calibre1">Lannister'ı da ben öldürmeliyim." </p>
<p class="calibre1">"En uygunu bu olur," diye karşılık verdi Yargıç İllyrio. Dudaklarına yerleşmiş belli belirsiz alaycı</p>
<p class="calibre1">gülüşü görebiliyordu Dany ancak erkek kardeşi buna dikkat bile etmedi. O perdeyi hafifçe aralamış</p>
<p class="calibre1">zifiri  karanlık  sokağı  seyrediyor,  kim  bilir  kaçıncı  kez  Üç  Dişli  Mızrak  Savaşı'nı  kafasının  içinde</p>
<p class="calibre1">yaşıyordu. </p>
<p class="calibre1">Khal Drogo'nun dokuz kuleli malikânesi körfez sularının hemen yanında inşa edilmişti ve tuğladan</p>
<p class="calibre1">örülmüş yüksek duvarlarını soluk renkli sarmaşıklar kaplamıştı. Burasının khal'a, Pentos'un yargıçları</p>
<p class="calibre1">tarafından verildiğini söylemişti İllyrio. Özgür Şehirler, at efendilerine her zaman son derece cömert</p>
<p class="calibre1">davranırdı.  "Bu  barbarlardan  korktuğumuz  için  değil,"  diye  açıklamıştı  yargıç.  "Işık  Tanrısı  şehir</p>
<p class="calibre1">surlarımızı bir milyon Dothraklı'dan korumaya yeter de artar, Kırmızı rahipler böyle söylüyor... ama</p>
<p class="calibre1">risk almaya ne gerek var? Onların dostluğunu kazanmak bize çok daha ucuza mal oluyor üstelik." </p>
<p class="calibre1">Tahtırevan  tapınağın  girişinde  durduruldu  ve  perdeler  bir  muhafız  tarafından  sert  bir  hareketle</p>
<p class="calibre1">çekildi. Muhafızın, Dothraklar'a özgü bakır teni ve koyu, badem şekilli gözleri vardı. Yüzünde hiç kıl</p>
<p class="calibre1">yoktu.  Kafasına,  Lekesizler'in  dikenli  bronz  başlığını  giymişti.  Soğuk  bakışlarla  tahtırevanın</p>
<p class="calibre1">içindekileri  süzdü.  Yargıç  İllyrio  kaba  Dothrak  dilinde  homurdanarak  bir  şeyler  söyledi.  Muhafız</p>
<p class="calibre1">aynı şekilde karşılık verdi ve eliyle kapıya doğru gitmelerini işaret etti. </p>
<p class="calibre1">Dany, erkek kardeşinin emanet kılıcının kabzasını sımsıkı kavradığını fark etti. Belli ki en az Dany</p>
<p class="calibre1">kadar  gerilmişti.  Tahtırevan  malikâneye  doğru  hareket  etmeye  başlarken,  "Saygısız  hadım,"  diye</p>
<p class="calibre1">mırıldandı Viserys. </p>
<p class="calibre1">Yargıç  İllyrio'nun  ağzından  bal  damlıyordu.  "Bu  geceki  ziyafette  pek  çok  önemli  adam  olacak. </p>
<p class="calibre1">Böyle  adamların  fazlasıyla  düşmanı  da  olur  bilirsiniz.  Siz  dâhil  olmak  üzere,  khal  konuklarının</p>
<p class="calibre1">güvenliğini  sağlamak  zorunda.  Biliyorsunuz  Majesteleri,  şüphesiz  ki  İşgalci  sizin  başınız  için  bir</p>
<p class="calibre1">servet ödemeye hazır." </p>
<p class="calibre1">"Ah! Evet," dedi Viserys karamsar bir sesle. "Seni temin ederim ki denedi İllyrio. Bizi takip etmek</p>
<p class="calibre1">için  tuttuğu  pek  çok  bıçakçısı  var.  Ben  son  ejderhayım  ve  İşgalci  ben  sağ  olduğum  sürece  rahat  bir</p>
<p class="calibre1">uyku uyuyamaz." </p>
<p class="calibre1">Tahtırevan yavaşladı ve durdu. Perdeler açıldı. Bir köle Daenerys'in aşağı inmesine yardım etmek</p>
<p class="calibre1">için  elini  uzattı.  Daenerys  kölenin  boyunluğuna  bakmaktan  kendini  alamadı,  alelade  bronzdu.  Onun</p>
<p class="calibre1"><a id="p26"></a>ardından Viserys indi. Eli hâlâ sımsıkı, kılıcının kabzasını tutuyordu. Yargıç İllyrio'yu tahtırevandan</p>
<p class="calibre1">indirmek için iki güçlü adamın yardımı gerekti. </p>
<p class="calibre1">Tapınağın içindeki hava baharat, çimdikalevi, tatlı limon ve tarçın kokularıyla ağırlaşmıştı. Onları</p>
<p class="calibre1">Valyria  Kıyameti'ni  tasvir  eden  mozaik  camlarının  süslediği  giriş  holüne  götürdüler.  Duvarlarda</p>
<p class="calibre1">siyah demirden yapılmış yağ ile yanan fenerler asılıydı. Taştan oyulmuş, birbirinin aynısı iki yaprak</p>
<p class="calibre1">figürünün  süslediği  kemerin  altındaki  hadım,  gelişlerini  tatlı  yüksek  sesiyle  bir  ezgi  eşliğinde</p>
<p class="calibre1">duyurdu. "Targaryen Hanedanı'ndan Bu İsimle Anılan Üçüncü Kral, Andallar'ın, Rhoynarlar'ın ve İlk</p>
<p class="calibre1">İnsanlar'ın  Kralı, Yedi  Krallık  Lordu  ve  Diyar'ın  Koruyucusu  Viserys.  Kız  kardeşi,  Ejderha  Kayası</p>
<p class="calibre1">Prensesi  Daenerys  Fırtınadadoğan.  Saygıdeğer  ev  sahipleri  Özgür  Şehir  Pentos  Yargıcı  İllyrio</p>
<p class="calibre1">Mopatis." </p>
<p class="calibre1">Hadımın  yanından  geçerek  soluk  renkli  sarmaşıklarla  kaplanmış  sütunların  bulunduğu  bir  avluya</p>
<p class="calibre1">çıktılar. Ay  ışığı  sarmaşıkların  yapraklarını  gümüş  ve  kemik  renklerine  boyuyordu.  Etrafta  gezinen</p>
<p class="calibre1">diğer konukları gördüler. Konukların çoğu kızıl kahve tenli; iri, uzun sakallarına metal halkalar takmış</p>
<p class="calibre1">Dothraklı  at  efendileriydi.  Siyah  saçları  yağlanmış,  örülmüş  ve  uçlarına  ziller  takılmıştı.  Onların</p>
<p class="calibre1">aralarında  Pentos'tan,  Myr'den  ve  Tyrosh'tan  gelen  kiralık  katiller  ve  paralı  askerler  dolaşıyordu. </p>
<p class="calibre1">Yargıç  İllyrio'dan  bile  şişman  bir  Kırmızı  rahip,  İbben  Limanı'ndan  gelen  kıllı  adamlar.  Yaz</p>
<p class="calibre1">Adaları'nın abanoz kadar koyu tenli lordları da avludaydı. Daenerys hayretle seyrediyordu insanları</p>
<p class="calibre1">ve oradaki tek kadın olduğunu büyük bir korkuyla aniden fark etti. </p>
<p class="calibre1">"Şurada duran üç kişi Drogo'nun kansüvarileri," diye fısıldadı yargıç. "Sütunun yanında duran Khal</p>
<p class="calibre1">Moro, onun yanındaki oğlu Rhogoro. Yeşil sakallı adam Tyrosh Hükümdarı'nın erkek kardeşi. Onun</p>
<p class="calibre1">arkasında duran da Sör Jorah Mormont." </p>
<p class="calibre1">Son isim Daenerys'in dikkatini çekmişti. "Bir şövalye mi?" </p>
<p class="calibre1">"Evet  öyle,"  diyerek  bıyıklarının  altından  gülümsedi  İllyrio.  "Yüce  Rahip  kendi  elleriyle,  yedi</p>
<p class="calibre1">kutsal yağ ile vaftiz etmiş onu." </p>
<p class="calibre1">"Burada ne işi var?" diye sordu Daenerys. </p>
<p class="calibre1">"İşgalci onun kafasını istiyor," dedi yargıç. "Önemsiz bir hakarette bulunmuş. Birkaç kaçak avcıyı</p>
<p class="calibre1">Gece Nöbetçileri'ne teslim etmek yerine Tyroshlu bir köle tacirine satmış. Çok saçma bir yasa. İnsan</p>
<p class="calibre1">kendi rehinesiyle ne istiyorsa yapabilmeli." </p>
<p class="calibre1">"Gece  sona  ermeden  Sör  Jorah'la  konuşmak  isterim,"  dedi  Viserys.  Dany  merakla  şövalyeyi</p>
<p class="calibre1">izliyordu. Adam kendisinden epeyce büyüktü, kırkını geçmiş olmalıydı. Saçları dökülmeye başlamıştı</p>
<p class="calibre1">ama çok güçlü ve zinde görünüyordu. İpekli ve pamuklu kıyafetler yerine, yün ve deriden yapılmış bir</p>
<p class="calibre1">kıyafet giymişti. Koyu yeşil tuniğinin göğsüne iki ayağı üstünde duran siyah bir ayı figürü işlenmişti. </p>
<p class="calibre1">Hiç  görmediği  memleketinden  gelen  bu  yabancı  adama  bakarken,  yargıcın  nemli  elini  omzuna</p>
<p class="calibre1">koyduğunu fark etmemişti Dany. "İşte orada tatlı prensesim, khal'ın ta kendisi." </p>
<p class="calibre1">Dany kaçıp saklanmak istiyordu ama ağabeyi ona bakıyordu. Dany ağabeyini kızdırırsa ejderhanın</p>
<p class="calibre1">uyanacağını  biliyordu.  Dönüp  Viserys'in  gece  bitmeden  kendisini  evlendirmek  istediği  adama</p>
<p class="calibre1">kaygıyla baktı. </p>
<p class="calibre1">Genç  köle  kız  çok  da  yanılmamıştı.  Khal  Drogo  avludaki  en  uzun  adamdan  bile  bir  baş  daha</p>
<p class="calibre1">uzundu. Yapılı gövdesine rağmen havada kayarcasına ilerliyor, yargıcın bahçesindeki panterden daha</p>
<p class="calibre1">zarif ve çevik hareket ediyordu, Dany'nin hayal ettiğinden çok daha gençti. Otuz yaşından daha büyük</p>
<p class="calibre1">olamazdı.  Teni  iyice  parlatılmış  bakır  rengindeydi.  Sık  bıyıklarına  altın  ve  bronz  halkalar</p>
<p class="calibre1">geçirilmişti. </p>
<p class="calibre1"><a id="p27"></a>"Gidip saygılarımı sunmalıyım," dedi Yargıç İllyrio. "Burada bekleyin. Onu yanınıza getiririm." </p>
<p class="calibre1">Yargıç,  khal'a  doğru  paytak  paytak  ilerlerken  erkek  kardeşi  Dany'nin  kolunu  elleriyle  kavramıştı. </p>
<p class="calibre1">Parmakları o kadar çok sıkıyordu ki Dany'nin canı yanıyordu. "Adamın saç örgüsünü görüyor musun</p>
<p class="calibre1">tatlı kız kardeşim?" </p>
<p class="calibre1">Drogo'nun  saç  örgüsü  gece  kadar  koyuydu  ve  kokulu  yağlarla  ağırlaşmıştı.  Ucundaki  ziller  khal</p>
<p class="calibre1">hareket  ettikçe  hafif  sesler  çıkarıyordu.  Örgü  neredeyse  kalçalarından  bile  aşağı  sarkıyor,  ucu</p>
<p class="calibre1">baldırlarına değiyordu. </p>
<p class="calibre1">"Örgüsünün  ne  kadar  uzun  olduğunu  görüyor  musun?"  diye  sordu  Viserys.  "Bir  Dothraklı  savaş</p>
<p class="calibre1">kaybettiğinde,  örgüsünü  utanç  içinde  kesmek  zorundadır.  Böylece  güçsüzlüğünü  herkes  görür.  Khal</p>
<p class="calibre1">Drogo hiç savaş kaybetmedi. O Ejderha Aegon'ın yeryüzüne yeniden gelişi gibi ve sen onun kraliçesi</p>
<p class="calibre1">olacaksın." </p>
<p class="calibre1">Dany,  Khal  Drogo'ya  baktı.  Yüzü  sert  ve  zalimdi.  Gözleri  bir  akik  parçası  kadar  soğuk  ve</p>
<p class="calibre1">karanlıktı. Kardeşi Viserys'in içindeki ejderha uyandığında Dany'nin canını yakardı bazen ama Dany</p>
<p class="calibre1">kardeşinden  şu  anda  Drogo'dan  korktuğu  gibi  korkmazdı.  "Onun  kraliçesi  olmak  istemiyorum,"  diye</p>
<p class="calibre1">fısıldadı hafif, güçsüz bir sesle. "Lütfen, lütfen Viserys, istemiyorum, eve gitmek istiyorum." </p>
<p class="calibre1">"Ev mi?" diye çok hafif bir sesle sordu Viserys ama Dany o sesteki korkunç öfkeyi duyabiliyordu. </p>
<p class="calibre1">"Eve nasıl gideceğiz tatlı kız kardeşim? Evimizi bizden aldılar." Dany'yi karanlığa, kimsenin onları</p>
<p class="calibre1">göremeyeceği  bir  kuytuya  çekti.  "Eve  nasıl  gideceğiz?"  diye  tekrarladı.  Kastettiği  ev,  Kral</p>
<p class="calibre1">Toprakları, Ejderha Kayası ve kaybettikleri bütün diyardı. </p>
<p class="calibre1">Dany, İllyrio'nun evindeki odasından bahsediyordu. Evet, orası da gerçek bir yuva değildi ama şu</p>
<p class="calibre1">anda  ev  diyebilecekleri  tek  yerdi.  Ağabeyi  bunu  duymak  istemiyordu.  Orası  onun  için  ev  değildi. </p>
<p class="calibre1">Kırmızı  kapılı  büyük  ev  de  yuva  olamamıştı  onun  için.  Parmakları  delercesine  Dany'nin  koluna</p>
<p class="calibre1">gömülmüştü, bir cevap bekliyordu. Sonunda, "Bilmiyorum..." dedi Dany. Sesi kırılmıştı, gözleri yaşla</p>
<p class="calibre1">doluydu. </p>
<p class="calibre1">"Ben  biliyorum,"  dedi  Viserys.  "Eve  bir  orduyla  gideceğiz  benim  tatlı  kız  kardeşim.  Khal</p>
<p class="calibre1">Drogo'nun  ordusuyla.  Bu  uğurda  bu  gece  onunla  evlenmen  ve  yatağına  girmen  gerekiyorsa</p>
<p class="calibre1">yapacaksın."  Gülümsedi.  "İhtiyacım  olan  orduya  kavuşmak  için  tüm  khalasar'la,  kırk  bin  adamın</p>
<p class="calibre1">hepsiyle  ve  hatta  atlarıyla  yatman  gerekirse  yatacaksın.  Bütün  ordunun  seni  becermesi  gerekirse</p>
<p class="calibre1">becerileceksin.  Sadece  Drogo  olduğu  için  şükret  bence.  Belki  zamanla  ondan  hoşlanabilirsin  de. </p>
<p class="calibre1">Şimdi hemen gözlerini kurula. İllyrio, Drogo'yu yanımıza getirecek ve o seni ağlarken görmeyecek!" </p>
<p class="calibre1">Dany  arkasını  döner  dönmez  iki  adamın  yaklaştığını  gördü.  Yargıç  İllyrio  gülümsemeler  ve</p>
<p class="calibre1">reveranslarla Khal Drogo'yu onların yanına getiriyordu. Dany henüz gözlerinden aşağı akmaya fırsat</p>
<p class="calibre1">bulamamış yaşları elinin tersiyle kuruladı. </p>
<p class="calibre1">"Gülümse,"  dedi  Viserys  sinirli  bir  sesle.  Eli  hâlâ  kılıcının  kabzasındaydı.  "Dik  dur.  Dur  ki</p>
<p class="calibre1">memelerin olduğunu görebilsin. Tanrılar biliyor ya, dik dursan bile ufacıklar zaten." </p>
<p class="calibre1">Dany gülümsedi ve dikleşerek göğüslerini öne çıkardı. </p>
<p class="calibre1"><a id="p28"></a>Eddard</p>
<p class="calibre1">Ziyaretçiler  altın,  gümüş  ve  parlatılmış  çelikten  bir  nehir  gibi  kale  kapılarından  içeri  aktı. </p>
<p class="calibre1">Sancaktarlar, şövalyeler, yeminli kılıççılar ve hürsüvarilerden oluşan üç yüz kişilik nehrin üzerinde, </p>
<p class="calibre1">taç giymiş geyiğiyle Baratheon sancağı, kuzey rüzgârıyla dalgalanıyordu. </p>
<p class="calibre1">Ned  atlıların  çoğunu  tanıyordu.  İşte  dövülmüş  altın  kadar  sarı  saçlarıyla  Sör  Jaime  Lannister  ve</p>
<p class="calibre1">korkunç  şekilde  yanmış  yüzüyle  Sandor  Clegane  geliyordu. Yanlarındaki  uzun  çocuk  veliaht  prensti</p>
<p class="calibre1">ve arkalarındaki cüce adam da İblis Tyrion Lannister'dı. </p>
<p class="calibre1">Fakat  kafilenin  önünde  at  süren,  kraliyet  muhafızlarına  mensup  kar  beyazı  pelerinler  giymiş  iki</p>
<p class="calibre1">şövalyenin eşlik ettiği şişman adam Ned'e yabancı göründü. Ta ki, savaş atının sırtından aşağı atlayıp</p>
<p class="calibre1">tanıdık  bir  narayla  kemiklerini  kırmak  istermişçesine  Ned'e  sarılana  dek.  "Ned!  O  ifadesiz  yüzünü</p>
<p class="calibre1">tekrar görmek ne güzel." Kral, Ned'i baştan aşağı süzüp bir kahkaha attı. "Hiç değişmemişsin." </p>
<p class="calibre1">Keşke  Ned  de  aynı  şeyleri  söyleyebilseydi. Atlarını  tahtı  ele  geçirmek  için  yan  yana  sürdükleri</p>
<p class="calibre1">vakitten bu yana on beş yıl geçmişti. Fırtına Burnu Lordu, o zamanlar tertemiz tıraşlı, keskin bakışlı, </p>
<p class="calibre1">genç bir kızın hayalindeki kadar kaslı bir adamdı. Zırhını kuşanıp hanedanına ait boynuzlu miğferini</p>
<p class="calibre1">kafasına  geçirdiği  zaman  iki  metrelik  bir  deve  dönüşür,  diğer  erkeklere  tepeden  bakardı.  Bir  devin</p>
<p class="calibre1">gücüne  sahipti  zaten.  Ned'in  asla  kaldıramayacağı  ağırlıktaki  demirden  yapılmış  dikenli  savaş</p>
<p class="calibre1">baltasını  kendisine  silah  olarak  seçmişti.  O  günlerde  deri  ve  kan  kokusu  bir  parfüm  gibi  üzerine</p>
<p class="calibre1">sinmişti. </p>
<p class="calibre1">Şimdi üzerine sinen parfüm, parfümdü işte ve eni neredeyse boyu kadar olmuştu. Ned kralı en son</p>
<p class="calibre1">dokuz yıl önce. Balon Greyjoy isyanı sırasında, kendisini Demir Adaları'nın kralı ilan eden serserinin</p>
<p class="calibre1">haddini  bildirmek  için  geyik  ve  ulu  kurt  güçlerini  birleştirdiklerinde  görmüştü.  Greyjoy'un  düşen</p>
<p class="calibre1">kalesinde  yan  yana  durdukları,  Greyjoy'un  teslim  olduğu,  Ned'in  asi  lordun  oğlunu  esir  ve  muhafız</p>
<p class="calibre1">olarak himayesine aldığı günden bu yana, kral en az elli kilo almıştı. Demir kadar kara ve sert sakalı</p>
<p class="calibre1">çenesinin  altındaki  iki  kat  gıdıyı  ve  aşağı  sarkan  iki  yanağını  saklıyordu  ama  devasa  göbeğini  ve</p>
<p class="calibre1">gözlerinin altındaki siyah halkaları örtebilecek hiçbir şey yoktu. </p>
<p class="calibre1">Robert  şu  anda  sadece  Ned'in  arkadaşı  değil,  aynı  zamanda  kralıydı.  "Majesteleri,  Kışyarı</p>
<p class="calibre1">sizindir," dedi saygıyla. </p>
<p class="calibre1">O  sırada  kafiledeki  diğer  adamlar  da  atlarından  inmeye  başladı.  Seyisler  hayvanları  almak  için</p>
<p class="calibre1">yanlarına gidiyordu. Robert'ın kraliçesi Cersei çocuklarıyla birlikte yayan giriş yapmıştı. Kırk güçlü</p>
<p class="calibre1">yük atı tarafından çekilen, iki güverteli, yağlı meşeden ve varaklı metalden yapılmış tekerlekli kapalı</p>
<p class="calibre1">araba kale kapısından geçemeyecek kadar genişti. Ned, kraliçesinin yüzüğünü öpmek için karda diz</p>
<p class="calibre1">çökerken,  Robert  uzun  zamandır  görmediği  kız  kardeşine  sarılıyormuş  gibi  sarılmıştı  Catelyn'e. </p>
<p class="calibre1">Ardından iki ailenin de çocukları öne çıktı ve tanıtıldı. </p>
<p class="calibre1">Resmi  selamlaşmalar  biter  bitmez  kral,  ev  sahibine,  "Beni  mahzen  mezara  götür  Eddard,"  dedi. </p>
<p class="calibre1">"Saygılarımı sunayım." </p>
<p class="calibre1">Ned, aradan onca yıl geçmesine rağmen bunu hatırladığı için krala büyük bir sevgi duydu. Hemen</p>
<p class="calibre1">bir fener getirtti. Konuşmalarına gerek bile yoktu. Kraliçe itiraz etti. Şafak vaktinden beri yoldalardı. </p>
<p class="calibre1">Herkes  yorgundu  ve  üşümüştü.  İlk  önce  temizlenip  dinlenmeleri  gerekirdi.  Ölüler  bekleyebilirdi. </p>
<p class="calibre1">Daha fazla sızlanamadan Robert kraliçeye bir bakış attı. İkiz kardeşi Jaime sessizce kraliçenin koluna</p>
<p class="calibre1">girdi ve kadın daha fazla konuşmadı. </p>
<p class="calibre1"><a id="p29"></a>Ned  ve  neredeyse  tanıyamadığı  kralı,  birlikte  mahzen  mezarın  merdivenlerinden  aşağı  inmeye</p>
<p class="calibre1">başladılar.  Sarmal  taş  merdivenler  oldukça  dardı.  Ned  elinde  fenerle  önden  gidiyordu.  "Kışyarı'na</p>
<p class="calibre1">asla  varamayacağımızı  düşünmeye  başlamıştım,"  diye  şikâyet  etti  kral  merdivenlerden  inerken. </p>
<p class="calibre1">"Güneyde Yedi Krallık'tan bahsederken, sana düşen bölgenin diğer altısının toplamından daha büyük</p>
<p class="calibre1">olduğu unutuluyor." </p>
<p class="calibre1">"Umarım yolculuğunuz keyifli geçmiştir Majesteleri." </p>
<p class="calibre1">Robert homurdandı. "Bataklıklar, ormanlar ve mezralar. Boğaz'ın kuzeyinde neredeyse bir tane bile</p>
<p class="calibre1">doğru  düzgün  han  yok.  Böylesine  uçsuz  bucaksız  bir  boşluk  görmemiştim  daha  önce.  Senin  ahalin</p>
<p class="calibre1">nerede?" </p>
<p class="calibre1">"Dışarı  çıkamayacak  kadar  utangaçlar  sanırım,"  diyerek  takıldı  Ned.  Merdivenlerden  yükselen</p>
<p class="calibre1">soğuğu hissediyordu. Dünyanın derinliklerinden çıkıp gelen buz gibi bir nefes. "Kuzeyde yaşayanlar</p>
<p class="calibre1">ortalıkta kral görmeye alışık değil." </p>
<p class="calibre1">Robert kıkırdadı. "Belki de hepsi karın altına saklanmıştır. Ne kar, Ned!" Kral dengesini sağlamak</p>
<p class="calibre1">için bir eliyle duvara tutunarak merdivenlerden inmeye devam etti. </p>
<p class="calibre1">"Yaz sonlarında bu kar yağışı olağan," diye cevapladı Ned. "Umarım kafileyi fazla zorlamamıştır. </p>
<p class="calibre1">Bu mevsimde genelde hafiftir yağış." </p>
<p class="calibre1">"Karınız Ötekiler'in başına yağsın!" diye bela okudu Robert. "Buralar kış mevsiminde nasıl olur? </p>
<p class="calibre1">Düşünürken bile titriyorum." </p>
<p class="calibre1">"Kışlar  gerçekten  zorlu  olur,"  diye  onayladı  Ned.  "Ama  Starklar  kolaylıkla  atlatır.  Her  zaman</p>
<p class="calibre1">atlattığımız gibi." </p>
<p class="calibre1">"Güneye  gelmelisin  Ned,"  dedi  Robert.  "Uçup  gitmeden  bir  de  yazın  tadına  bakmalısın. Yüksek</p>
<p class="calibre1">Bahçe'de göz alabildiğince uzanan altın gül tarlaları var. Meyveler öyle taze olur ki, daha ağzına alır</p>
<p class="calibre1">almaz  dağılır.  Karpuzlar,  kavunlar,  şeftaliler,  ateş  erikleri,  daha  önce  böyle  tatlı  şeyler</p>
<p class="calibre1">yememişsindir.  Göreceksin,  getirdim  biraz.  Rüzgârın  en  sert  estiği  Fırtına  Burnu'nda  bile  hava  öyle</p>
<p class="calibre1">sıcaktır ki, hareket etmekte zorlanırsın. Ah Ned, kasabaları görmen gerek. Her yerde çiçekler, çeşitli</p>
<p class="calibre1">yiyeceklerle dolup taşan pazar yerleri. Yaz şarapları öyle bol ve ucuz ki, sadece havayı koklayarak</p>
<p class="calibre1">sarhoş olabilirsin. Herkes şişman ve zengin bizim oralarda." Kahkaha attı ve geniş göbeğine vurdu. </p>
<p class="calibre1">"Ve  kızlar!"  dedi.  Gözleri  parlıyordu.  "Sana  yemin  ederim  ki,  sıcak  kızları  iyice  edepsizleştiriyor. </p>
<p class="calibre1">Kalenin tam yanındaki nehirde çırılçıplak yüzüyorlar. Hava kürk ya da yün giyemeyecek kadar sıcak, </p>
<p class="calibre1">sokaklarda  bile  kısacık  ipek  elbiseler  içinde  dolaşıyorlar.  İpeği  olmayan  gümüş  pamuklular  içinde. </p>
<p class="calibre1">Ama  ne  giyerlerse  giysinler,  sonunda  terden  sırılsıklam  oluyorlar  ve  ince  kumaşlar  tenlerine</p>
<p class="calibre1">yapışıyor. Çıplak görünüyorlar." Kral mutlulukla gülüyordu. </p>
<p class="calibre1">Robert Baratheon her zaman büyük iştahların adamı olmuştu. Zevk almasını bilen bir adamdı. Bu</p>
<p class="calibre1">özellikler,  Ned  Stark'ı  anlatmak  için  kullanılabilecek  nitelemeler  olmaktan  çok  uzaktı.  Kral  bu</p>
<p class="calibre1">zevklerinin bedelini ödüyormuş gibi görünüyordu. Merdivenlerin sonuna kadar indiklerinde, Robert</p>
<p class="calibre1">nefes  nefese  kalmıştı.  Mahzen  mezara  adım  attıklarında,  kralın  fener  ışığıyla  aydınlanan  yüzü</p>
<p class="calibre1">kıpkırmızı olmuştu. </p>
<p class="calibre1">"Majesteleri,"  diye  seslendi  Ned  saygıyla.  Elindeki  feneri  yarım  bir  çember  çizecek  şekilde</p>
<p class="calibre1">mahzen mezarda gezdirdi. Gölgeler sallanıyor, hareket ediyordu. Titreyen fener ışığı bastıkları taşları</p>
<p class="calibre1">ve  mahzenin  arkasına  doğru  ikişer  ikişer  sıralanmış  granit  sütunları  aydınlatıyordu.  Sütunların</p>
<p class="calibre1">arasında,  ölümlü  bedenlerinden  kalanları  saklayan  lahitlerin  yanında,  duvara  yaslanmış  tahtlarda</p>
<p class="calibre1">ölüler oturuyordu. "O en sonda. Brandon ve babamla birlikte," dedi Ned. </p>
<p class="calibre1"><a id="p30"></a>Ned yolu göstermek için önde yürümeye başladı ve kral tek bir söz etmeden, yer altı soğuğundan</p>
<p class="calibre1">titreyerek onu izledi. Stark Hanedanı'nın ölüleri arasında yürürken yere vuran ayaklarının sesleri taş</p>
<p class="calibre1">zeminde çınlıyor, kubbede yankılanıyordu. Kışyarı Lordları geçişlerini izledi. Lahitlerin kapaklarını</p>
<p class="calibre1">mühürleyen taş levhalara suratları oyulmuştu. Ayaklarının dibine kıvrılıp yatmış ulu kurtlarla birlikte</p>
<p class="calibre1">uzun  sıralar  halinde  oturmuş,  kör  gözleriyle  sonsuz  karanlığı  seyrediyorlardı.  Canlılar  adım  attıkça</p>
<p class="calibre1">hareket eden gölgeler, tahtlarda oturan heykellere can veriyor gibiydi. </p>
<p class="calibre1">Eski bir gelenek gereği, bir zamanlar Kışyarı Lordu olan ölülerin kızgın ruhları intikam almak için</p>
<p class="calibre1">mezarlarından  kalkıp  gitmesin  diye,  her  bir  taş  heykelin  kucağına  demir  uzun  kılıçlar  konmuştu.  En</p>
<p class="calibre1">eski heykelin kucağına konan kılıç çoktan paslanıp neredeyse yok olmuş, bir zamanlar konduğu yerde</p>
<p class="calibre1">birkaç  kırmızı  leke  bırakmıştı.  Ned  ruhun  serbest  kalarak  kalede  dolaşıp  dolaşmadığını  merak  etti. </p>
<p class="calibre1">Dolaşmıyor  olmasını  umdu.  Kışyarı'nın  ilk  lordları  hüküm  sürdükleri  topraklar  kadar  sert  ve</p>
<p class="calibre1">acımasız  adamlardı.  Ejderha  soylular  denizin  ötesinden  gelene  kadar,  yüzyıllar  boyunca  hüküm</p>
<p class="calibre1">sürmüşler  ve  kimsenin  buyruğu  altına  girmemeye  yemin  etmişlerdi.  Kendilerine  Kuzey  Kralları</p>
<p class="calibre1">demişlerdi. </p>
<p class="calibre1">Ned sonunda durdu ve yağ ateşiyle etrafı aydınlatan feneri yukarı kaldırdı. Mahzen mezar karanlığa</p>
<p class="calibre1">doğru  uzadıkça  uzuyordu  ama  bundan  sonraki  lahitler  boş  ve  mühürsüzdü.  Ölülerini,  kendisini  ve</p>
<p class="calibre1">çocuklarını bekleyen kara delikler. Bu düşünce Ned'i ürpertti. "İşte burası," dedi. </p>
<p class="calibre1">Robert başıyla onayladı, diz çöktü ve kafasını öne eğdi. </p>
<p class="calibre1">Yan  yana  üç  lahit  vardı.  Lord  Rickard  Stark,  Ned'in  babası,  uzun  sert  hatlı  bir  yüze  sahipti.  Taş</p>
<p class="calibre1">oyma ustası onu gayet iyi tanıyor olmalıydı. Tam bir izzet ifadesiyle, taştan parmakları kucağındaki</p>
<p class="calibre1">kılıcı  sıkıca  kavramış  halde  oturuyordu  tahtında  ama  gerçek  hayatta  bütün  kılıçlar  onu  yarı  yolda</p>
<p class="calibre1">bırakmıştı. Hemen yanındaki daha küçük iki lahitte çocukları yatıyordu. </p>
<p class="calibre1">Brandon  öldüğünde  daha  yirmisindeydi.  Deli  Kral  Aerys  Targaryen'ın  emriyle,  Nehirova'dan</p>
<p class="calibre1">Catelyn  Tully  ile  evlenmesine  birkaç  gün  kala  boğularak  öldürülmüştü.  Babası  ölümünü  izlemeye</p>
<p class="calibre1">mecbur bırakılmıştı. Asıl veliaht oydu. Hükmetmek için doğan Ned'in ağabeyiydi. </p>
<p class="calibre1">Lyanna ise daha on altısındaydı. Etrafına bulaşan bir güzelliğe sahip küçücük bir kadın çocuk. Ned</p>
<p class="calibre1">onu bütün kalbiyle seviyordu; Robert ondan da çok. Lyanna, Robert'ın kadını olacaktı. </p>
<p class="calibre1">"Çok  daha  güzeldi,"  dedi  Robert  acıyla  heykele  bakarken.  "Bundan  çok  daha  güzeldi."  Gözleri</p>
<p class="calibre1">heykelin  gözlerine,  ona  tekrar  can  vermek  istercesine  bakıyordu.  Sonunda  ayağa  kalktı.  Ağırlığı</p>
<p class="calibre1">dengede  durmasını  zorlaştırıyordu.  "Ah!  Kahretsin  Ned.  Onu  böyle  bir  yere  mi  gömmek</p>
<p class="calibre1">zorundaydın?"  Sesi  unutulmamış  bir  acının  etkisiyle  kükrer  gibi  çıkıyordu.  "O  karanlıktan  fazlasını</p>
<p class="calibre1">hak ediyor..." </p>
<p class="calibre1">"O Kışyarı'nın Stark'ı. Yeri burası." </p>
<p class="calibre1">"O tepelerde bir yerde olmalıydı. Bir meyve ağacının ve güneşin altında. Başının üstünde gökyüzü</p>
<p class="calibre1">ve bulutlar olmalıydı. Yağan yağmurlarla temizlenmeliydi." </p>
<p class="calibre1">"Ölürken  yanındaydım,"  diye  hatırlattı  Ned.  "Eve  gelmek,  Brandon  ve  babamın  yanında  huzurlu</p>
<p class="calibre1">uykusuna yatmak istedi." Ned hâlâ kız kardeşinin sesini duyuyordu zaman zaman. Bana söz ver Ned. </p>
<p class="calibre1">Odası kan ve gül kokuyordu. Bana söz ver Ned. Ateş bütün gücünü almıştı ve sesi bir fısıltıdan bile</p>
<p class="calibre1">zayıf  çıkıyordu  ama  Ned'in  verdiği  sözü  duyduğu  anda  bütün  korkusu  kaybolup  gitmişti.  O  anda  kız</p>
<p class="calibre1">kardeşinin  nasıl  gülümsediğini  hatırlıyordu  Ned.  Sonra  Lyanna  hayata  tutunmaktan  vazgeçmişti. </p>
<p class="calibre1">Avuçlarından gül yaprakları döküldü yere. Siyah ve ölü. Ned bundan sonrasını hatırlamıyordu. Onu</p>
<p class="calibre1">sessiz  bir  acıyla  kız  kardeşinin  bedenine  sıkıca  sarılmış  halde  bulmuşlardı.  Kısa  boylu  ada</p>
<p class="calibre1"><a id="p31"></a>adamlarından  biri  olan  Howland  Reed  ayırmıştı  iki  kardeşin  birbirine  kenetlenmiş  ellerini.  Ned</p>
<p class="calibre1">bunların  hiçbirini  hatırlamıyordu.  "Ben  Lyanna'ya  yine  çiçek  getireceğim,  o  çiçekleri  çok  sever," </p>
<p class="calibre1">demişti. </p>
<p class="calibre1">Kral hafifçe, dokunduğu canlı bir tenmişçesine taş levhadaki yüzün yanağını okşadı parmaklarıyla. </p>
<p class="calibre1">"Lyanna'ya yaptıkları için Rhaegar'ı öldürmeye yemin ettim," dedi. </p>
<p class="calibre1">"Öldürdün," diye karşılık verdi Ned. </p>
<p class="calibre1">"Ama sadece bir kez," dedi Robert acıyla. </p>
<p class="calibre1">Üç  Dişli  Mızrak'ta  nehrin  sığ  sularında  karşı  karşıya  gelmişlerdi.  Robert'ın  elinde  savaş  baltası, </p>
<p class="calibre1">başında  boynuzlu  miğferi  vardı.  Targaryen  prensi  simsiyah  savaş  zırhını  giymişti.  Göğüs  plakasına</p>
<p class="calibre1">yakutlarla işlenmiş üç başlı ejderha güneşin altında alev gibi yanıyordu. Dev savaş atlarının ayakları</p>
<p class="calibre1">altında  dövülen  nehir  suyu  akan  kanlar  yüzünden  kızıla  boyanmıştı.  Robert,  ejderhalı  zırha  ve</p>
<p class="calibre1">altındaki  göğse  savaş  baltasıyla  ölümcül  bir  darbe  indirene  kadar  devam  etti  mücadeleleri.  Ned</p>
<p class="calibre1">savaş  alanına  geldiğinde  Rhaegar  suda  cansız  yatıyordu.  Her  iki  tarafın  askerleri  de  üç  başlı</p>
<p class="calibre1">ejderhadan suya dökülen yakutları toplamaya çalışıyordu. </p>
<p class="calibre1">"Her gece rüyalarımda tekrar tekrar öldürüyorum onu," diye itiraf etti Robert. "Bin kez ölse, yine</p>
<p class="calibre1">de hak ettiği cezayı alamaz." </p>
<p class="calibre1">Ned'in  söyleyecek  bir  şeyi  yoktu.  Bir  süre  sessiz  kaldıktan  sonra,  "Artık  gitmeliyiz  Majesteleri. </p>
<p class="calibre1">Kraliçeniz sizi bekliyordur," dedi. </p>
<p class="calibre1">"Kraliçemi  Ötekiler  götürsün,"  dedi  Robert  hoşnutsuz  bir  sesle.  Ağır  ağır  geldikleri  yolu  geri</p>
<p class="calibre1">yürümeye başlamıştı. "Ve bir kez daha bana 'Majesteleri' dediğini duyacak olursam, kafanı mızrağa</p>
<p class="calibre1">geçirtirim. Bizim aramızdaki bundan çok daha fazlası." </p>
<p class="calibre1">"Biliyorum," dedi Ned. Kraldan cevap gelmeyince, "Bana Jon'u anlat," diyerek devam etti. </p>
<p class="calibre1">Robert başını salladı. "Ben daha önce bu kadar ani hastalanan birini görmedim. Oğlumun isim günü</p>
<p class="calibre1">için bir turnuva düzenledik. Onu o gün görseydin sonsuza kadar yaşayacağına yemin ederdin ama iki</p>
<p class="calibre1">hafta  sonra  öldü.  Hastalık  bağırsaklarına  düşmüş  ateş  gibiydi.  Sanki  içeriden  yanarak  tükendi."  Bir</p>
<p class="calibre1">sütunun yanında, uzun zamandır ölü olan bir Stark'ın mezarına tutunarak bir an durdu. "O yaşlı adamı</p>
<p class="calibre1">seviyordum," dedi. </p>
<p class="calibre1">"İkimiz  de  seviyorduk,"  dedi  Ned.  Bir  an  sustu.  "Catelyn  kız  kardeşi  için  endişeleniyor.  Lysa</p>
<p class="calibre1">yasıyla baş edebiliyor mu?" diye sordu. </p>
<p class="calibre1">Robert'ın  ağzı  acıyla  çarpıldı.  "Doğrusunu  istersen  baş  edemiyor.  Jon'u  kaybetmek  kadını  deliye</p>
<p class="calibre1">çevirdi.  Bütün  ısrarlarıma  rağmen  oğlunu  Kartal  Yuvası'na  geri  götürdü.  Çocuğu  Casterly</p>
<p class="calibre1">Kayası'ndaki  Tywin  Lannister'ın  himayesine  gönderecektim.  Jon'un  erkek  kardeşi  yoktu.  Başka</p>
<p class="calibre1">oğulları da yok. Jon'un oğlunun bir kadın tarafından yetiştirilmesine razı mı olmalıydım?" </p>
<p class="calibre1">Ned bir çocuğu Lord Tywin'in himayesine vermektense bir yılan çukuruna atmayı tercih ederdi ama</p>
<p class="calibre1">endişelerini  söylemek  yerine  susmayı  tercih  etti.  Bazı  eski  yaralar  asla  tamamen  kapanmazdı  ve  en</p>
<p class="calibre1">küçük bir sözle yeniden kanamaya başlardı. "Kadın biricik eşini kaybetti," dedi kelimelerini özenle</p>
<p class="calibre1">seçerek. "Belki kocasının ardından oğlunu da yitirmekten korkmuştur. Çocuk daha çok küçük." </p>
<p class="calibre1">"Altı  yaşında,  hastalıklı  ve  Kartal Yuvası  Lordu.  Tanrılar  ona  merhamet  etsin,"  dedi  kral.  "Lord</p>
<p class="calibre1">Tywin daha önce hiçbir çocuğu himayesine almadı. Lysa onur duymalıydı aslında. Lannisterlar büyük</p>
<p class="calibre1">ve soylu bir hanedan ama Lysa bu konuda konuşmayı bile reddetti. Gecenin bir yarısı, kimseye haber</p>
<p class="calibre1">vermeden çekip gitti. Cersei fena halde kızdı." Derin bir nefes aldı. "Çocuğa benim adım verilmişti</p>
<p class="calibre1">biliyorsun değil mi? Robert Arryn. Yani adaşım. Onu korumak üzere yemin ettim. Annesi onu benden</p>
<p class="calibre1"><a id="p32"></a>uzaklara götürürse yeminimi nasıl tutabilirim?" </p>
<p class="calibre1">"Eğer  kabul  edersen  çocuğu  ben  himayeme  alabilirim,"  dedi  Ned.  "Lysa  buna  itiraz  etmez.  Lysa, </p>
<p class="calibre1">Catelyn'in kardeşi, burada bizimle yaşayabilir." </p>
<p class="calibre1">"Hoş  teklif  dostum  ama  çok  geç,"  diye  karşılık  verdi  Robert.  "Lord  Tywin  çoktan  onay  verdi. </p>
<p class="calibre1">Çocuğu ondan başkasının himayesine vermek büyük bir hakaret olur." </p>
<p class="calibre1">"Yeğenimin  sağlığını  ve  mutluluğunu,  bir  Lannister'ın  gururundan  daha  fazla  önemserim,"  diyerek</p>
<p class="calibre1">itiraz etti Ned. </p>
<p class="calibre1">"Bir  Lannister'la  geceleri  uyumadığın  için  böyle  konuşabiliyorsun,"  dedi  ve  güldü  Robert. </p>
<p class="calibre1">Kahkahası mahzenin duvarlarında ve kubbeli tavanda yankılandı. Simsiyah sakalının arasından beyaz</p>
<p class="calibre1">dişleri  görünüyordu.  Kolunu  Ned'in  omzuna  koydu.  "Ah  Ned,"  dedi.  "Hâlâ  çok  ciddisin.  Seninle</p>
<p class="calibre1">konuşmak  için  birkaç  gün  beklemeyi  planlamıştım  ama  görüyorum  ki  buna  gerek  yok.  Gel,  biraz</p>
<p class="calibre1">yürüyelim." </p>
<p class="calibre1">Sütunların arasında mahzenin merdivenlerine doğru yürümeye başladılar. Taştan kör gözler onları</p>
<p class="calibre1">izliyor  gibiydi.  Kralın  kolu  hâlâ  Ned'in  omzundaydı.  "Bunca  zamandan  sonra,  neden  sonunda</p>
<p class="calibre1">Kışyarı'na geldiğimi merak ediyor olmalısın." </p>
<p class="calibre1">Ned'in bazı şüpheleri vardı ama bunları dillendirmemeyi tercih etti. "Benim dostluğumu özlediğin</p>
<p class="calibre1">için  mutlaka,"  dedi  hafifçe.  "Ve  Sur  da  var  elbet  Majesteleri.  Sur'u  görmeli,  siperleri  boyunca</p>
<p class="calibre1">yürümeli ve Sur'u bekleyen adamlarımızla sohbet etmelisin. Gece Nöbetçileri eski ihtişamının soluk</p>
<p class="calibre1">bir gölgesinden ibaret artık. Benjen diyor ki..." </p>
<p class="calibre1">"Kardeşinin  neler  söylediğini  elbette  en  yakın  zamanda  dinleyeceğim  ancak  şimdi  çok  başka</p>
<p class="calibre1">endişelerim  var,"  diyerek  sözünü  kesti  kral.  "Sur  sekiz  bin  yıldır  ayakta.  Birkaç  gün  daha</p>
<p class="calibre1">bekleyebilir. Zor zamanlardan geçiyoruz Ned. İyi adamlara ihtiyacım var. Jon Arryn gibi adamlara. </p>
<p class="calibre1">Kartal Yuvası  Lordu,  Doğu  Muhafızı  ve  Kral  Eli  olarak  uzun  yıllar  hizmet  verdi.  Onun  boşluğunu</p>
<p class="calibre1">doldurmak hiç kolay değil." </p>
<p class="calibre1">"Oğlu..." diye söze girdi Ned. </p>
<p class="calibre1">"Oğlu Kartal Yuvası'nın ve gelirinin varisi, başka bir şey değil," diyerek kesti Robert sertçe. </p>
<p class="calibre1">Bu  tepkisi  Ned'i  şaşırtmıştı.  Durdu  ve  krala  döndü,  kelimeler  kendiliğinden  ağzında  döküldü. </p>
<p class="calibre1">"Arrynlar daima Doğu Muhafızı oldu. Görev babadan oğula geçer." </p>
<p class="calibre1">"Yeterince büyüdüğü zaman görev yine ona teslim edilebilir belki," dedi Robert. "Ama ben bu yılı</p>
<p class="calibre1">düşünmek  zorundayım  ve  de  gelecek  yılı.  Altı  yaşında  bir  çocuğun  orduya  komuta  edemeyeceği</p>
<p class="calibre1">ortada." </p>
<p class="calibre1">"Barış zamanı unvan sembolik nasıl olsa. Çocuk unvanını korusun. Hizmetlerine karşılık Jon'a bu</p>
<p class="calibre1">kadarını borçluyuz." </p>
<p class="calibre1">Kral memnuniyetsizliğini gizlemedi. Kolunu Ned'in omzundan çekti. "Yaptığı hizmet, bağlı olduğu</p>
<p class="calibre1">kralına  karşı  yerine  getirmesi  gereken  bir  görevdi.  Ona  müteşekkir  olmadığımı  düşünme  Ned  ama</p>
<p class="calibre1">oğlu  babası  gibi  değil.  Öyle  saf  bir  çocuk  doğunun  sorumluluğunu  asla  alamaz."  Sesinin  tonu</p>
<p class="calibre1">yumuşadı. "Bu kadar yeter. Tartışmamız gereken çok önemli bir makam var ve ben daha fazla vakit</p>
<p class="calibre1">kaybetmek istemiyorum. Benim sana ihtiyacım var Ned." </p>
<p class="calibre1">"Ben  her  zaman  emrinizdeyim  Majesteleri."  Bunlar  söylemesi  gereken  cümlelerdi  ve  söylemişti. </p>
<p class="calibre1">Ardından duyacaklarından endişeliydi. </p>
<p class="calibre1">Robert  onu  duymamış  gibiydi.  "Kartal  Yuvası'nda  geçirdiğimiz  o  yıllar...  Tanrılar,  çok  güzel</p>
<p class="calibre1"><a id="p33"></a>yıllardı.  Ben  seni  yine  öyle  yanımda  istiyorum  Ned.  Seni  güneyde,  Kral  Toprakları'nda  istiyorum. </p>
<p class="calibre1">Burada,  dünyanın  son  noktasında,  kimsenin  işine  yaramadığın  bu  yerde  değil."  Robert  durdu. </p>
<p class="calibre1">Karanlığa  baktı.  Bir  an  için  bir  Stark  kadar  melankolik  göründü.  "Sana  yemin  ederim  ki,  bir  tahtta</p>
<p class="calibre1">oturmak, bir tahtı kazanmaktan katbekat zor. Yasalarla uğraşmak sıkıcı bir iş ve sikkeleri saymak çok</p>
<p class="calibre1">daha beter. Ve halk... bitip tükenmek bilmiyorlar. O kahrolası demir koltukta oturuyorum ve beynim</p>
<p class="calibre1">uyuşana,  popom  düzleşene  kadar  şikâyetlerini  dinliyorum.  Hepsi  bir  şey  istiyor.  Kimi  para,  kimi</p>
<p class="calibre1">arazi,  kimi  adalet.  Ya  söyledikleri  yalanlar...  Lordlarım  ve  leydilerim  de  onlardan  matah  değil. </p>
<p class="calibre1">Yağcılarla ve aptallarla çevrilmiş haldeyim. Ned, insan çıldıracak gibi oluyor. Yarısı bana doğruyu</p>
<p class="calibre1">söylemiyor  diğer  yarısıysa  doğrunun  ne  olduğunu  bile  bilmiyor.  Bazı  geceler,  keşke  Üç  Dişli</p>
<p class="calibre1">Mızrak'ta kaybetseydim diyorum. Tamam, tabii ki içten gelerek değil, ama yine de..." </p>
<p class="calibre1">"Anlıyorum," dedi Ned yumuşak bir sesle. </p>
<p class="calibre1">Robert  ona  baktı.  "Sanırım  anlıyorsun,"  dedi.  "Eğer  anlıyorsan,  aradığım  adamın  sen  olduğun</p>
<p class="calibre1">biliyorsun  eski  dostum."  Gülümsedi.  "Lord  Eddard  Stark,  seni  Kral  Eli  ilan  ediyorum."  Ned</p>
<p class="calibre1">dizlerinin  üzerine  çöktü.  Teklif  onu  şaşırtmamıştı.  Kral  onca  yolu  başka  hangi  sebeple  gelmiş</p>
<p class="calibre1">olabilirdi  ki?  Kral  Eli,  bütün Yedi  Krallık'taki  en  güçlü  ikinci  adamdı.  Kral  adına  konuşur,  kralın</p>
<p class="calibre1">ordularına  kumandanlık  eder,  kralın  adaletini  uygulardı.  Kralın  yokluğunda  ve  hastalığında,  Demir</p>
<p class="calibre1">Taht'ta otururdu. Robert, Ned'e diyar kadar büyük unvan teklif ediyordu. </p>
<p class="calibre1">Ama bu, Ned'in dünyada istediği son şey bile değildi. </p>
<p class="calibre1">"Majesteleri, ben bu onura layık değilim," dedi. </p>
<p class="calibre1">Robert  dayanamayarak  espri  kokan  bir  nara  attı.  "Eğer  seni  onurlandırmak  isteseydim,  emekliye</p>
<p class="calibre1">ayırırdım. Ben yiyip içip göbeğimi büyütüp, erkenden mezara girmek için gereken her şeyi yaparken, </p>
<p class="calibre1">sen  krallığı  yöneteceksin."  Koca  göbeğine  vurdu.  "Kral  Eli'yle  ilgili  atasözünü  bilir  misin?"  diye</p>
<p class="calibre1">sordu. </p>
<p class="calibre1">Ned o atasözünü biliyordu. "Kral düşler, El yapar," dedi. </p>
<p class="calibre1">"Bir keresinde bir balıkçı kızla yatmıştım," dedi Robert. "Halk arasında bu atasözünün amiyane bir</p>
<p class="calibre1">söylenişi  daha  varmış.  Kral  yer,  El  pisliğini  toplar."  Kafasını  geriye  atıp  gürültülü  bir  kahkaha</p>
<p class="calibre1">kopardı.  Mahzenin  karanlığından  yankılanan  kahkahasını  soğuk  gözlü  ölü  Starklar  onaylamıyordu</p>
<p class="calibre1">sanki. </p>
<p class="calibre1">Sonunda  kahkahası  hafifledi  ve  durdu.  Ned  hâlâ  bir  dizinin  üzerinde  yerdeydi,  gözleri  yukarıda</p>
<p class="calibre1">krala  bakıyordu.  "Kahretsin  Ned,"  diye  şikâyet  etti  kral.  "Hiç  olmazsa  bir  gülümsemeyle  beni</p>
<p class="calibre1">eğlendirebilirsin." </p>
<p class="calibre1">"Burada  kışlar  öyle  soğuk  olur  ki,  insanın  kahkahası  boğazında  donar  ve  boğarak  öldürür  adamı, </p>
<p class="calibre1">der eskiler. Belki bu yüzden biz Starklar çok eğlenceli bir soy değiliz," dedi Ned hemen. </p>
<p class="calibre1">"Benimle güneye gel ve sana yeniden gülmeyi öğreteyim," diye söz verdi kral. "Bu kahrolası tahtı</p>
<p class="calibre1">kazanmama  yardım  ettin.  Şimdi  onu  elimde  tutmama  yardım  et.  Biz  ikimiz  birlikte  hükmedecektik. </p>
<p class="calibre1">Lyanna yaşıyor olsaydı seninle kardeş olacaktık. Sadece dostlukla değil, kanla bağlanmış olacaktık. </p>
<p class="calibre1">Hâlâ çok geç değil. Benim bir oğlum var ve senin bir kızın. Benim Joff'um ve senin Sansa'n sayesinde</p>
<p class="calibre1">hanedanlarımız birleşebilir. Tıpkı Lyanna ve benim bir zamanlar soylarımızı birleştireceğimiz gibi." </p>
<p class="calibre1">İşte bu teklif Ned'i şaşırtmıştı. "Sansa daha on bir yaşında." </p>
<p class="calibre1">Robert sabırsızca elini salladı. "Söz kesecek kadar büyük. Evlilik için üç beş yıl bekleyebilirler." </p>
<p class="calibre1">Gülümsedi. "Haydi, artık ayağa kalk ve evet de kahrolası adam." </p>
<p class="calibre1">"Hiçbir  şey  bana  daha  büyük  bir  onur  bahşedemez  Majesteleri,"  diye  cevapladı  Ned.  "Bütün  bu</p>
<p class="calibre1"><a id="p34"></a>onurlu  teklifler  son  derece  ani  oldu.  Düşünmek  için  biraz  zaman  bahşedebilir  misiniz?  Karımla  da</p>
<p class="calibre1">konuşmam gerek..." </p>
<p class="calibre1">"Evet, elbette. Catelyn'e de söyle. Düşünmen gerekiyorsa düşün." Kral elini uzattı ve Ned'i ayağa</p>
<p class="calibre1">kaldırdı. "Sadece çok uzun bekletme beni. Bilirsin, o kadar sabırlı bir adam değilim." </p>
<p class="calibre1">Bir  an,  Ned'in  içini  korkunç  bir  his  kapladı.  Burası,  kuzey,  onun  eviydi.  Etraflarındaki  taş</p>
<p class="calibre1">heykellere baktı. Mezarlığın dondurucu sessizliğinde uzun bir nefes aldı. Ölülerin gözlerini üzerinde</p>
<p class="calibre1">hissediyordu. Hepsi konuşulanları dinliyordu. Biliyordu. Ve kış geliyordu. </p>
<p class="calibre1"><a id="p35"></a>Jon</p>
<p class="calibre1">Çok sık olmasa da, Jon Kar'ın bir piç olarak doğmuş olmasına sevindiği anlar vardı. Sırayla elden</p>
<p class="calibre1">ele  dolaşan  kulplu  sürahiden  şarap  kadehini  tekrar  doldururken,  bugünün  de  o  günlerden  biri</p>
<p class="calibre1">olduğunu düşündü. </p>
<p class="calibre1">Genç şövalye yaverleriyle birlikte oturduğu sedirin arkasına sırtını yaslayarak yerine iyice yerleşti. </p>
<p class="calibre1">Yaz şarabının meyveli, tatlı tadı ağzını kapladı ve dudaklarına bir gülümseme yerleşti. </p>
<p class="calibre1">Kışyarı'nın  Büyük  Salon'u  duman  yüzünden  pusluydu.  Hava  kızartılmış  et  ve  fırından  yeni  çıkan</p>
<p class="calibre1">ekmek  kokularıyla  ağırlaşmıştı.  Gri  taş  duvarları  sancaklarla  doluydu.  Beyaz,  altın  rengi  ve  kızıl. </p>
<p class="calibre1">Starklar'ın  ulu  kurdu,  Baratheonlar'ın  taçlı  geyiği,  Lannisterlar'ın  aslanı.  Salonun  diğer  ucundaki</p>
<p class="calibre1">şarkıcı  arp  çalarak  balad  söylüyordu  ama  gürül  gürül  yanan  ateşin  homurtusu,  kalaydan  kadehlerin, </p>
<p class="calibre1">tabakların şıngırtısı ve yüzlerce sarhoş adamın aynı anda konuşması şarkıcının sesini zar zor duyulur</p>
<p class="calibre1">kılıyordu. </p>
<p class="calibre1">Kral için düzenlenen karşılama ziyafetinin dördüncü saatiydi. Jon'un kız ve erkek kardeşleri, Lord</p>
<p class="calibre1">ve  Leydi  Stark'ın  kral  ve  kraliçeyi  ağırladığı  yüksek  platformun  yanındaki  alanda  kraliyet  ailesinin</p>
<p class="calibre1">çocuklarıyla birlikte oturuyordu. Ziyafetin özelliği sebebiyle, soylu babası çocuklarının yalnızca birer</p>
<p class="calibre1">kadeh şarap içmesine izin vermişti. Jon'un oturduğu bölümdeki hiç kimse onun susuzluğunu giderecek</p>
<p class="calibre1">kadar içmesine engel olamazdı. </p>
<p class="calibre1">Etrafında  oturan  gençler,  kadehi  her  boşaldığında  biraz  daha  içmesi  için  teşvik  ediyorlardı  onu. </p>
<p class="calibre1">Jon  şaraba  olan  iştahının  yetişkin  bir  adamınkine  eş  olduğunu  düşünüyordu.  Bu  gençlerle  birlikte</p>
<p class="calibre1">oturmak  eğlenceliydi.  Muharebelerle  ilgili  öyküler  anlatıyor,  av  ve  yatak  hikâyelerini</p>
<p class="calibre1">paylaşıyorlardı. Kendi ziyafet arkadaşlarının kralın maiyetinden çok daha neşeli olduğundan emindi. </p>
<p class="calibre1">Ziyaretçiler  salona  girdiğinde  Jon'un  onlarla  ilgili  merakı  da  son  bulmuştu.  Geçiş  töreni  oturduğu</p>
<p class="calibre1">sıranın hemen yanında yapıldığı için, Jon bütün ziyaretçileri uzun uzun ve teker teker inceleyebilmişti. </p>
<p class="calibre1">Önce, kraliçeye eşlik eden lord babası salona girmişti. Kraliçe bütün o adamların anlattığı kadar</p>
<p class="calibre1">güzeldi. Mücevherlerle süslü tacı altın sarısı saçlarının üzerinde parlıyordu. Tacın üzerindeki parlak</p>
<p class="calibre1">zümrütler  kadar  yeşildi  gözleri.  Babası  kraliçenin  platforma  çıkmasına  yardım  etmiş  ve  koltuğuna</p>
<p class="calibre1">oturtmuştu  ama  kraliçe  babasının  yüzüne  neredeyse  hiç  bakmamıştı.  Jon  henüz  on  dört  yaşında</p>
<p class="calibre1">olmasına rağmen, kraliçenin gülüşündeki sahteliği sezebiliyordu. </p>
<p class="calibre1">Onların peşinden, kolunda Leydi Stark'la birlikte Kral Robert giriş yapmıştı. Kral, Jon için büyük</p>
<p class="calibre1">bir hayal kırıklığıydı. Babası sık sık kraldan bahsederdi. Onun nasıl korkusuz bir savaşçı olduğunu, </p>
<p class="calibre1">Üç  Dişli  Mızrak'ın  canavarı  diye  anıldığını,  bütün  diyarın  en  acımasız  savaşçısı  olarak  tanındığını</p>
<p class="calibre1">anlatırdı.  Bir  dev  gibi  tasvir  edilen  Robert  Baratheon,  kıpkırmızı  suratlı,  ipek  elbiseleri  terden</p>
<p class="calibre1">ıslanmış, göbeği bedeninden önde giden bu şişman adam mıydı? </p>
<p class="calibre1">En son çocuklar girdi salona. Küçük Rickon en öndeydi. Üç yaşına rağmen büyük bir gururla uzun</p>
<p class="calibre1">yürüyüşü  tamamlayabilmişti.  Rickon  bir  an  için  tam  Jon'un  önünde  durakladığında,  Jon  kardeşini</p>
<p class="calibre1">yürümeye  devam  etmesi  için  hafifçe  itmek  zorunda  kalmıştı.  Rickon'un  hemen  arkasından  Robb</p>
<p class="calibre1">geliyordu. Starklar'ın renkleri olan gri beyaz yün kıyafetler giymişti. Kolunda Prenses Myrcella vardı. </p>
<p class="calibre1">Sekiz  yaşlarında,  küçücük  bir  kız  çocuğuydu.  Mücevherlerle  süslenmiş  fileli  bir  bonenin  altından</p>
<p class="calibre1">altın  sarısı  lüleleri  dökülüyordu.  Masaların  arasından  platforma  doğru  yürürlerken,  kızın  Robb'a</p>
<p class="calibre1">utangaç bakışlar attığını ve gülümsediğini fark etmişti Jon. Sıkıcı bir kızdı. Robb kızın ne kadar aptal</p>
<p class="calibre1">olduğunun farkında değildi. Kız tam bir aptal gibi sırıtıyordu. </p>
<p class="calibre1"><a id="p36"></a>Üvey  kız  kardeşlerine  kraliyet  ailesinin  prensleri  eşlik  ediyordu.  Arya,  beyaz  sarı  saçları</p>
<p class="calibre1">kendisininkilerden  daha  uzun  olan  tombul  Tommen'la  eşleşmişti.  İki  yaş  daha  büyük  olan  Sansa'nın</p>
<p class="calibre1">şansına  Veliaht  Prens  Joffrey  Baratheon  düşmüştü.  Joffrey  on  iki  yaşındaydı  ama  Jon'dan  da</p>
<p class="calibre1">Robb'dan  da  uzundu.  Prens,  kız  kardeşinin  saçlarını  ve  annesinin  derin,  yeşil  gözlerini  almıştı.  Gür</p>
<p class="calibre1">sarı  bukleleri  altın  boyunluğuna  ve  yüksek  kadife  yakasının  üzerine  dökülüyordu.  Sansa  prensin</p>
<p class="calibre1">yanında  yürürken  göz  kamaştırıcı  görünüyordu  ama  Jon  prensin  memnuniyetsizlikle  kıvrılmış</p>
<p class="calibre1">dudaklarını ve Kışyarı'nın Büyük Salonu'nu kibirle süzen gözlerini hiç sevmemişti. </p>
<p class="calibre1">Jon,  prensin  arkasından  gelenlerle  daha  çok  ilgileniyordu.  Kraliçenin  erkek  kardeşleri,  Casterly</p>
<p class="calibre1">Kayası'nın  Lannisterlar'ı.  Aslan  ve  İblis.  Onları  birbirleriyle  karıştırmak  olası  değildi.  Sör  Jaime</p>
</body>
</html>
