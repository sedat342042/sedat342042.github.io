<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>Taht Oyunları</title>
    <meta name="generator" content="pdftohtml 0.36"/>
    <meta name="author" content="George R. R. Martin"/>
    <meta name="keywords" content="Fantastik"/>
    <meta name="date" content="2015-06-16T15:18:09+00:00"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">misin?  Pekâlâ,  sorun  değil.  Lord  Beric  ve  Thoros'la  karşılaşırsam  ikisinin  de  icabına  bakarım." </p>
<p class="calibre1">Sandalyesinden  indi,  beyaz  peynir  ve  meyvelerle  dolu  yuvarlak  masaya  gitti.  "Ama  önce  tutmam</p>
<p class="calibre1">gereken bazı sözler var," dedi bir dilim peynir keserken. "Üç bin miğfer ve bir o kadar da zırhlı yelek</p>
<p class="calibre1">edinmem  gerek.  Ayrıca  kılıçlar,  mızraklar,  oklar  ve  çelik  uçlar,  gürzler,  savaş  baltaları,  çelik</p>
<p class="calibre1">eldivenler, boğazlıklar, göğüs plakaları ve bütün bunları taşımak için at arabaları..." </p>
<p class="calibre1">Arkasındaki  kapı  o  kadar  büyük  gürültüyle  açıldı  ki  Tyrion  neredeyse  peynirini  düşürüyordu. </p>
<p class="calibre1">Kevan  Lannister  küfrederek  ayağa  kalkarken,  muhafızların  kumandanı  kapının  çarpmasıyla  uçarak</p>
<p class="calibre1">şömineye çarptı. Adam soğuk küllerin içine yuvarlandı. Miğferi ezilmişti. Shagga muhafızın kılıcını</p>
<p class="calibre1">eline aldı ve bir ağaç dalı kırıyormuş gibi kolayca dizinde ikiye ayırıp ortak salonun ortasına fırlattı. </p>
<p class="calibre1">Haydutun  peynirden  daha  keskin  kokusu  arkasından  gelip  salonu  doldurmuştu.  "Kırmızı  pelerinli</p>
<p class="calibre1">küçük  adam,"  dedi  muhafıza.  "Bir  daha  Dolf  oğlu  Shagga'ya  çıplak  kılıç  gösterirsen  o  kılıçla</p>
<p class="calibre1">hayalarını kesip ateşte kızartır." </p>
<p class="calibre1">"Ne?  Bu  sefer  keçi  yok  mu?"  dedi  Tyrion  peynirini  ısırırken.  Diğer  klan  haydutları  da  Bronn'un</p>
<p class="calibre1">peşi sıra ortak salona girdiler. Paralı asker, ne yapayım der gibi omuz silkti. </p>
<p class="calibre1">"Siz kimsiniz?" diye sordu Lord Tywin buz gibi sesiyle. </p>
<p class="calibre1">"Benimle buraya kadar geldiler baba. Bizimle kalabilirler mi? Çok fazla yemiyorlar hem." </p>
<p class="calibre1">Kimse gülmüyordu. "Siz vahşiler savaş konseyimize hangi hakla giriyorsunuz?" diye sordu Kevan</p>
<p class="calibre1">Lannister. </p>
<p class="calibre1">"'Vahşiler'  mi  alçak  toprakların  lordu?"  Conn  yıkansa  yakışıklı  bir  adam  olurdu.  "Bizler  özgür</p>
<p class="calibre1">adamlarız. Özgür adamların sahip olduğu hakla bütün savaş konseylerine girebiliriz." </p>
<p class="calibre1">"Hangisi aslan lordu?" diye sordu Chella. </p>
<p class="calibre1">"İkisi de yaşlı adamlar," dedi henüz yirminci yılını görmemiş olan Timett oğlu Timett. </p>
<p class="calibre1">Sör  Kevan  elini  kılıcının  kabzasına  götürdü  ama  Lord  Tywin  iki  parmağını  hafifçe  kardeşinin</p>
<p class="calibre1">koluna değdirerek onu yeterince çabuk durdurdu. Lord Tywin soğukkanlı görünüyordu. "Tyrion, bütün</p>
<p class="calibre1">nezaket kurallarını unuttun mu? Lütfen bizi... saygıdeğer konuklarınla tanıştır." </p>
<p class="calibre1">Tyrion parmaklarını yaladı. "Memnuniyetle," dedi. "Bu güzel kız, Kara Kulaklar'dan Cheyk'in kızı</p>
<p class="calibre1"><a id="p397"></a>Chella." </p>
<p class="calibre1">"Ben kız değilim," diye itiraz etti Chella. "Oğullarımın elli kulak kesmişliği vardır." </p>
<p class="calibre1">Tyrion,  "Elli  kulak  daha  alırlar  umarım,"  diyerek  Chella'dan  uzaklaştı.  "Bu,  Coratt'ın  oğlu  Conn. </p>
<p class="calibre1">Saçları  çıkmış  Casterly  Kayası  gibi  görünen  de  Dolf  oğlu  Shagga,  Taş  Kargalar'dan.  Bu,  Ay</p>
<p class="calibre1">Kardeşleri'nden  Umar'ın  oğlu  Ulf.  Bu,  Yanık  Adamlar'ın  kırmızı  eli  Timett  oğlu  Timett.  Ve  son</p>
<p class="calibre1">olarak,  belli  bağımlılıkları  olmayan  paralı  asker  Bronn.  Onu  tanıdığım  şu  kısa  süre  içinde  iki  kez</p>
<p class="calibre1">taraf değiştirdiğine şahit oldum. İkinizin iyi anlaşması gerek baba." Bronn'a ve klan üyelerine döndü. </p>
<p class="calibre1">"Size babamı tanıştırmama izin verin," dedi. "Lannis Limanı Kalkanı, Batı Muhafızı, Casterly Kayası</p>
<p class="calibre1">Lordu,  bir  zamanların  ve  yakın  geleceğin  Kral  Eli,  Lannister  Hanedanı'ndan  Tytos  oğlu  Tywin</p>
<p class="calibre1">Lannister." </p>
<p class="calibre1">Lord Tywin ayağa kalktı. Vakur ve dikkatli. "Ay Dağları'nın savaşçı klanlarının yetenekleri batıda</p>
<p class="calibre1">bile dillere destandır. Sizi kalelerinizden alıp buralara kadar getiren nedir lordlarım?" </p>
<p class="calibre1">"Atlar," dedi Shagga. </p>
<p class="calibre1">"İpek ve çelik için aldığımız söz," dedi Timett oğlu Timett. </p>
<p class="calibre1">Tyrion,  Arryn  Vadisi'ni  üstünde  dumanlar  tüten  bir  harabeye  çevirmek  üzere  yaptığı  teklifi</p>
<p class="calibre1">anlatacaktı  ama  şansı  olmadı.  Kapı  yeniden  gürültüyle  açıldı.  Ulak,  Lord  Tywin'in  önünde  diz</p>
<p class="calibre1">çökerken  hızlıca  Tyrion'ın  adamlarına  baktı.  "Lordum,"  dedi.  "Sör  Addam,  Stark  ordusunun  yol</p>
<p class="calibre1">ağzına doğru ilerlediğini iletmemi emretti." </p>
<p class="calibre1">Lord  Tywin  Lannister  gülümsemedi.  Lord  Tywin  asla  gülümsemezdi  ama  Tyrion  yıllar  içinde</p>
<p class="calibre1">babasının  keyifli  anlarını  yüzünden  okumayı  öğrenmişti.  "Kurtçuklar  inlerinden  çıkıp  aslanlarla</p>
<p class="calibre1">oynamaya  gelmişler  demek,"  dedi  tatmin  dolu  bir  sesle.  "Kusursuz.  Sör  Addam'a  gidip  geri</p>
<p class="calibre1">çekilmesini  söyle.  Biz  oraya  varana  kadar  kuzeylilerle  çarpışmasın  ama  kanatlarını  rahatsız  edip</p>
<p class="calibre1">iyice güneye kaymalarını sağlasın." </p>
<p class="calibre1">"Emrettiğiniz gibi lordum." Süvari salondan çıktı. </p>
<p class="calibre1">"Burada  gayet  iyi  konuşlandık,"  dedi  Kevan  Lannister.  "Kıyıya  yakınız,  kendimizi  kazıklarla  ve</p>
<p class="calibre1">çukurlarla çevirdik. Eğer güneye geliyorlarsa bırakalım gelsinler ve onları burada kıralım." </p>
<p class="calibre1">"Çocuk,  sayımızı  görünce  cesaretini  kaybedip  geri  çekilebilir,"  diye  karşılık  verdi  Lord  Tywin. </p>
<p class="calibre1">"Starklar'ı  ne  kadar  erken  kırarsam,  Stannis  Baratheon'la  o  kadar  çabuk  hesaplaşırım.  Davulculara</p>
<p class="calibre1">toplanma ritmi vurmalarını söyle ve Jaime'ye, Robb Stark'ın üzerine yürüdüğümü haber ver." </p>
<p class="calibre1">"Emrettiğiniz gibi," dedi Kevan Lannister. </p>
<p class="calibre1">Tyrion  babasının  vahşi  klan  haydutlarına  dönüşünü  suratsız  bir  hayranlıkla  izledi.  "Dağların</p>
<p class="calibre1">adamlarının korkusuz savaşçılar olduğu söylenir," dedi Lord Tywin. </p>
<p class="calibre1">"Doğrudur," dedi Taş Kargalar'dan Conn. </p>
<p class="calibre1">"Kadınları da öyledir," diye ekledi Chella. </p>
<p class="calibre1">"Düşmanlarıma  karşı  benimle  birlikte  at  sürün.  Oğlumun  size  söz  verdiği  her  şeyi  fazlasıyla</p>
<p class="calibre1">alacaksınız." </p>
<p class="calibre1">"Bize kendi sikkelerimizle mi ödeme yapacaksın?" dedi Umar oğlu Ulf. "Oğlunun sözü varken, bir</p>
<p class="calibre1">de babasının sözü neden gerek ki?" </p>
<p class="calibre1">"Ben  şu  da  gerekir  gibi  bir  şey  söylemedim,"  diye  yanıt  verdi  Lord  Tywin.  "Benim  sözlerim</p>
<p class="calibre1">tamamen nezaket icabıdır, başka bir şey değil. Bize katılmanıza gerek yok. Kuzeyliler çelik ve buzdan</p>
<p class="calibre1">yapılmıştır. En gözü kara şövalyelerim bile onlarla yüz yüze gelmekten korkar." </p>
<p class="calibre1"><a id="p398"></a>Ah, kusursuz iş, diye düşündü Tyrion çarpık bir gülümsemeyle. </p>
<p class="calibre1">"Yanık Adamlar kimseden korkmaz, Timett oğlu Timett aslanlarla at sürecek." </p>
<p class="calibre1">"Yanık Adamlar nereye giderse Taş Kargalar oraya onlardan önce varır," dedi Conn ateşle. "Biz</p>
<p class="calibre1">de at süreceğiz." </p>
<p class="calibre1">"Dolf oğlu Shagga onların hayalarını kesip kargalara yedirecek." </p>
<p class="calibre1">"Aslan  lorduyla  gideceğiz,"  dedi  Chella.  "Ama  yarım  adam  bizimle  gelirse.  Canını  verdiği  sözle</p>
<p class="calibre1">satın aldı. Vadettiği çelik elimize değene kadar hayatı bizimdir." </p>
<p class="calibre1">Lord Tywin benekli gözlerini oğluna çevirdi. </p>
<p class="calibre1">"Keyifle," dedi Tyrion teslim olmuş bir gülümsemeyle. </p>
<p class="calibre1"><a id="p399"></a>Sansa</p>
<p class="calibre1">Taht  odasının  duvarları  çırılçıplak  kalmıştı.  Kral  Robert'ın  sevdiği  av  goblenleri  indirilmiş, </p>
<p class="calibre1">odanın bir köşesine dağınık halde atılmıştı. </p>
<p class="calibre1">Sör Mandon Moore, Kral Muhafızları'ndan diğer ikisinin yanındaki yerini almak üzere tahtın altına</p>
<p class="calibre1">gitti.  Sansa  ilk  kez  yanında  bir  muhafız  olmadan  kapıda  oyalanıyordu.  Kraliçe  iyi  davranışlarının</p>
<p class="calibre1">ödülü  olarak  Sansa'ya  kale  özgürlüğü  vermişti  ama  yine  de  gittiği  her  yerde  yanında  bir  refakatçi</p>
<p class="calibre1">bulunuyordu.  "Müstakbel  gelinim  için  onur  muhafızları,"  demişti  kraliçe  ama  Sansa  kendini</p>
<p class="calibre1">onurlandırılmış hissetmiyordu. </p>
<p class="calibre1">"Kale  özgürlüğü,"  duvarların  dışına  çıkmamak  üzere  verilmiş  bir  söz  karşılığı  Kızıl  Kale  içinde</p>
<p class="calibre1">istediği her yere gidebilmesi anlamına geliyordu. Bu Sansa'nın memnuniyetle verdiği bir sözdü. İstese</p>
<p class="calibre1">de  duvarların  dışına  çıkamazdı.  Kalenin  bütün  kapıları  Janos  Slynt'in  altın  pelerinlileri  ve</p>
<p class="calibre1">Lannisterlar'ın  muhafızları  tarafından  gece  gündüz  gözleniyordu. Ayrıca,  kaleden  ayrılabiliyor  olsa</p>
<p class="calibre1">bile nereye gidecekti ki? Avluda yürümek, Myrcella'nın bahçesinden çiçek toplamak ve septe gidip</p>
<p class="calibre1">babası için dua etmek Sansa için yeterliydi. Zaman zaman tanrı korusunda da dua ediyordu. Starklar</p>
<p class="calibre1">hâlâ eski tanrılara ibadet ediyordu. </p>
<p class="calibre1">Bu,  Joffrey'nin  hükümdarlığının  ilk  büyük  konsey  toplantısıydı.  Sansa  bu  yüzden  biraz</p>
<p class="calibre1">heyecanlıydı.  Taht  odasının  batı  pencerelerinin  altında  bir  sıra  Lannister  muhafızı  vardı.  Doğu</p>
<p class="calibre1">pencerelerinin altına da Şehir Muhafızları'ndan altın pelerinliler sıralanmıştı. Sıradan halkın arasında</p>
<p class="calibre1">hiç  hareketlilik  yoktu  ama  balkonun  altındaki  irili  ufaklı  lordlar  ve  leydilerden  oluşan  küçük  grup</p>
<p class="calibre1">huzursuzca hareket ediyordu. Yirmi kişiden fazla değillerdi. Hâlbuki Kral Robert'ı bekleyen yüzlerce</p>
<p class="calibre1">insan olurdu. </p>
<p class="calibre1">Sansa  selamlama  sözleri  mırıldanarak  aralarından  geçti  ve  kendine  önlerde  bir  yer  buldu.  Siyahi</p>
<p class="calibre1">Jalabhar  Xho'yu,  kederli  Sör  Aron  Santagar'ı,  Redwyne  ikizleri  Dehşet  ve  Salya'yı  tanımıştı  ama</p>
<p class="calibre1">içlerinden  hiçbiri  onu  hatırlamış  gibi  görünmüyordu.  Hatırladıysalar  bile  gri  veba  yüzünden  ondan</p>
<p class="calibre1">kaçıyor olmalıydılar. Hastalıklı Lord Gyles, Sansa'nın yaklaştığını görünce  elini  yüzüne  götürdü  ve</p>
<p class="calibre1">öksürüğe yakalanmış gibi yaptı. Ayyaş Lord Dontos tam Sansa'yı selamlayacakken, Sör Balon Swann</p>
<p class="calibre1">adamın kulağına bir şeyler fısıldadı ve Lord Dantos diğer tarafına döndü. </p>
<p class="calibre1">Lordların geri kalanları ortalıkta görünmüyordu. Sansa hepsinin birden nerede olabileceğini merak</p>
<p class="calibre1">etti.  Umutsuzca  dost  yüzler  aradı  ama  bir  kişi  bile  ona  bakmıyordu.  Vaktinden  çok  önce  ölmüş  bir</p>
<p class="calibre1">kızın hayaleti gibiydi. </p>
<p class="calibre1">Yüce  Üstat  Pycelle  her  zamanki  gibi  uyuklar  halde,  eli  sakalında  konsey  masasında  tek  başına</p>
<p class="calibre1">oturuyordu.  Lord  Varys'in  ayakları  hiç  ses  çıkarmadan  aceleyle  salona  geldiğini  gördü  Sansa.  Çok</p>
<p class="calibre1">geçmeden  Lord  Baelish  gülümseyerek  arkadaki  yüksek  kapılardan  içeri  girdi.  Öne  doğru  yürürken</p>
<p class="calibre1">Sör  Balon  ve  Sör  Dontos'la  ayaküstü  sohbet  etti.  Sansa'nın  karnında  tedirgin  kelebekler  uçuyordu. </p>
<p class="calibre1">Korkmama  gerek  yok,  dedi  kendine.  Korkmam  için  hiç  sebep  yok.  Her  şey  iyi  olacak.  Joff  beni</p>
<p class="calibre1">seviyor ve kraliçe de öyle. Kendisi söyledi. </p>
<p class="calibre1">Salonda habercinin sesi yankılandı. "Andallar'ın, Rhoynarlar'ın, İlk İnsanlar'ın Kralı, Yedi Krallık</p>
<p class="calibre1">Lordu,  Baratheon  ve  Lannister  Hanedanlarından  Bu  İsimle  Anılan  İlk  Kral  Majesteleri  Joffrey'yi</p>
<p class="calibre1">selamlayın.  Diyar'ın  Koruyucusu,  Batı  Işığı,  Vekil  Kraliçe,  Majesteleri'nin  Leydi Annesi,  Lannister</p>
<p class="calibre1">Hanedanı'ndan Cersei'yi selamlayın." </p>
<p class="calibre1">Beyaz  zırhlı  Sör  Barristan  Selmy,  Joffrey  ve  annesini  kapıdan  geçirdi.  Sör  Arys  Oakheart, </p>
<p class="calibre1"><a id="p400"></a>kraliçeye eşlik ediyordu. Joffrey'nin yanında Sör Boros Blount vardı. Jaime Lannister dışındaki altı</p>
<p class="calibre1">Beyaz Kılıç salondaydı. Sansa'nın prensi –hayır, artık kralı– basamakları ikişer ikişer çıkarak Demir</p>
<p class="calibre1">Taht'a oturdu. Annesi konsey üyeleriyle birlikte oturuyordu. Joff kırmızılarla kesilmiş siyah kadifeler</p>
<p class="calibre1">giyiyordu. Uzun yakalı altın rengi pelerini pırıl pırıl parlıyordu. Başında yakutlar ve siyah elmaslarla</p>
<p class="calibre1">süslenmiş altın bir taç vardı. </p>
<p class="calibre1">Joffrey  salona  bakmak  için  kafasını  çevirdiğinde  Sansa'yla  göz  göze  geldi.  Gülümsedi  ve</p>
<p class="calibre1">konuşmaya  başladı.  "Bir  kralın  görevi  sadık  olmayanları  cezalandırmak  ve  sadakat  sahiplerini</p>
<p class="calibre1">ödüllendirmektir. Yüce Üstat Pycelle, kararlarımı okumanızı emrediyorum." </p>
<p class="calibre1">Pycelle ayağa kalktı. Kürk yakalı, altın düğmeli, olağanüstü gösterişli kırmızı bir cübbe giymişti. </p>
<p class="calibre1">Cübbesinin dökümlü kolundan bir parşömen çıkardı, açtı ve bir isim listesi okumaya başladı. Okunan</p>
<p class="calibre1">her ismin konsey huzuruna çıkması ve Joffrey'ye sadakat yemini etmesi emrediliyordu. Bu emri yerine</p>
<p class="calibre1">getirmeyenler hain sayılacak, unvanları alınacak ve toprakları krallığa devredilecekti. </p>
<p class="calibre1">Pycelle'in okuduğu isimler Sansa'nın nefessiz kalmasına sebep oldu. Lord Stannis Baratheon, leydi</p>
<p class="calibre1">karısı ve kızı. Sör Renly Baratheon. Lord Royce lordlarının her ikisi ve oğulları. Sör Loras Tyrell. </p>
<p class="calibre1">Lord  Mace  Tyrell,  kardeşleri,  amcaları  ve  oğulları.  Kırmızı  rahip  Myrli  Thoros.  Lord  Beric</p>
<p class="calibre1">Dondarrion. Leydi Lysa Arryn ve oğlu küçük lord Robert. Lord Hoster Tully, kardeşi Sör Brynden ve</p>
<p class="calibre1">oğlu  Sör  Edmure.  Lord  Jason  Mallister.  Dorne  Hudutları'ndan  Lord  Bryce  Caron.  Lord  Tytos</p>
<p class="calibre1">Blackwood. Lord Walder Frey ve varisi Sör Stevron. Lord Karyl Vance. Lord Jonos Bracken. Leydi</p>
<p class="calibre1">Shella  Whent.  Dorne  Prensesi  Doran  Martell  ve  bütün  oğulları.  Ne  kadar  çoklar,  diye  düşündü</p>
<p class="calibre1">Pycelle  okumaya  devam  ederken.  Bu  mesajların  teker  teker  gönderilmesi  için  büyük  bir  kuzgun</p>
<p class="calibre1">sürüsü gerek. </p>
<p class="calibre1">Ve  sonlara  doğru  Sansa'nın  dehşetle  beklediği  isimler  okundu.  Leydi  Catelyn  Stark.  Robb  Stark. </p>
<p class="calibre1">Brandon Stark. Rickon Stark. Arya Stark. Sansa nefes alamadı. Arya. Arya'nın gelip sadakat yemini</p>
<p class="calibre1">etmesini  istiyorlardı...  Demek  ki  kadırgaya  binip  kaçmayı  başarmıştı.  Şimdi  Kışyarı'nda</p>
<p class="calibre1">güvendeydi... </p>
<p class="calibre1">Yüce  Üstat  Pycelle  parşömeni  tekrar  yuvarladı,  yenine  soktu  ve  sağ  kolundan  yeni  bir  parşömen</p>
<p class="calibre1">çıkardı.  Boğazını  temizleyip  devam  etti.  "Hain  Eddard  Stark'tan  boşalan  göreve,  Majesteleri'nin</p>
<p class="calibre1">emriyle Batı Muhafızı ve Casterly Kayası Lordu Tywin Lannister getirilecektir. Lord Tywin, Kral Eli</p>
<p class="calibre1">sıfatıyla  kralın  sesiyle  konuşacak,  düşmanlara  karşı  ordularını  yönetecek  ve  kraliyet  işlerini  yerine</p>
<p class="calibre1">getirecektir. Majesteleri emretti. Küçük Konsey onayladı." </p>
<p class="calibre1">"Hain  Stannis  Baratheon'dan  boşalan  göreve,  Majesteleri'nin  leydi  annesi  Vekil  Kraliçe  Cersei</p>
<p class="calibre1">Lannister  getirilecektir.  Majesteleri'nin  en  sağlam  destekçisi  Kraliçe  Cersei  küçük  konseyde  yer</p>
<p class="calibre1">alacak,  bilgelikle  ve  adaletle  hükmetmesi  için  Majesteleri'ne  destek  olacaktır.  Majesteleri  emretti. </p>
<p class="calibre1">Küçük Konsey onayladı." </p>
<p class="calibre1">"Majesteleri'nin  emriyle  Kral  Toprakları'nın  sadık  hizmetkârı,  Şehir  Muhafızları  Kumandanı  Sör</p>
<p class="calibre1">Janos  Slynt  lordluk  rütbesine  yükseltilecek,  eski  Harrenhal  makamı  bütün  toprakları  ve  gelirleriyle</p>
<p class="calibre1">birlikte  kendisine  devredilecektir.  Kendisinden  sonra  oğulları  ve  torunları,  sonsuza  kadar  bu  onuru</p>
<p class="calibre1">taşıma  hakkına  sahip  olacaktır.  Lord  Slynt,  Majesteleri'nin  küçük  konseyinde  yer  alacak  ve  diyarın</p>
<p class="calibre1">idaresinde  Majesteleri'ne  danışmanlık  yapacaktır.  Majesteleri  böyle  emretti.  Küçük  Konsey</p>
<p class="calibre1">onayladı." </p>
<p class="calibre1">Sansa, Janos Slynt salona girdiği zaman oluşan hareketliliği göz ucuyla izledi. Mırıltılar bu sefer</p>
<p class="calibre1">daha yüksek ve daha kızgındı. Soyları binlerce yıl geriye giden onurlu lordlar, sıradan halkın içinden</p>
<p class="calibre1">gelen  bu  kurbağa  suratlı  kel  adam  aralarından  geçerken  yol  açtı.  Slynt'in  siyah  kadife  yeleğine</p>
<p class="calibre1"><a id="p401"></a>dikilmiş  altın  pullar  adam  yürüdükçe  birbirine  çarpıp  sesler  çıkarıyordu.  Pelerini  siyah  ve  altın</p>
<p class="calibre1">renkli damalarla süslenmişti. Oğulları olduğu anlaşılan iki çirkin oğlan taşıdıkları kendilerinden daha</p>
<p class="calibre1">uzun metal kalkanların ağırlığı altında ezilmemeye çabalayarak babalarının önünde yürüyordu. Janos</p>
<p class="calibre1">Slynt,  gece  siyahı  zemin  üstüne  işlenmiş  kanlı  bir  altın  mızrağı  kendine  sancak  arması  olarak</p>
<p class="calibre1">seçmişti. Bu arma, Sansa'nın tüylerini diken diken yapmıştı. </p>
<p class="calibre1">Lord Slynt yerine otururken Yüce Üstat Pycelle devam etti. "Son olarak, hainlik ve karmaşa dolu</p>
<p class="calibre1">bu  günlerde,  sevgili  Robert'ımızın  da  ölümüyle  birlikte,  Kral  Joffrey'nin  güvenliği  en  önemli</p>
<p class="calibre1">meselemizdir..." Kraliçeye baktı. </p>
<p class="calibre1">Cersei ayağa kalktı. "Sör Barristan Selmy, öne çıkın." </p>
<p class="calibre1">Sör  Barristan  bir  heykel  kadar  dik  ve  hareketsiz  Demir  Taht'ın  önünde  duruyordu.  Öne  çıktı,  bir</p>
<p class="calibre1">dizinin üstüne çöküp başını öne eğdi. "Majesteleri, emrinizdeyim." </p>
<p class="calibre1">"Ayağa kalkın Sör Barristan," dedi Cersei Lannister. "Miğferinizi çıkarabilirsiniz." </p>
<p class="calibre1">"Leydim?" Sör Barristan ayağa kalkarken miğferini çıkardı ama neden olduğunu anlayamamış gibi</p>
<p class="calibre1">görünüyordu. </p>
<p class="calibre1">"Uzun yıllar boyunca kraliyete sadakatle hizmet ettiniz sör ve bu topraklarda yaşayan her kadın ve</p>
<p class="calibre1">erkek size teşekkür borçlu. Buna rağmen, korkarım ki göreviniz sona erdi. Kral ve konsey artık ağır</p>
<p class="calibre1">yüklerinizden kurtulmanız gerektiği kanaatinde." </p>
<p class="calibre1">"Ağır... yüklerim mi? Ben... anlamıyorum." </p>
<p class="calibre1">Yeni  lord  ilan  edilmiş  Janos  Slynt  küstah  ve  kalın  bir  sesle  konuştu.  "Majesteleri  artık  Kral</p>
<p class="calibre1">Muhafızları Kumandanı olmadığınızı söylemeye çalışıyor." </p>
<p class="calibre1">Beyaz  saçlı  uzun  boylu  şövalye  orada  öylece  dururken  küçülüyormuş,  zor  nefes  alıyormuş  gibi</p>
<p class="calibre1">görünüyordu. "Majesteleri," dedi sonunda. "Kral Muhafızları yeminli kardeşlerden oluşur. Yeminimiz</p>
<p class="calibre1">ömür boyu geçerlidir. Bu yemin ancak ölümle bozulur ve görev o zaman biter." </p>
<p class="calibre1">"Kimin  ölümüyle  Sör  Barristan?"  diye  sordu  Cersei.  Kraliçenin  sesi  ipek  kadar  yumuşaktı  ama</p>
<p class="calibre1">ağırlığı bütün salonun üstüne çöktü. "Sizin ölümünüz mü? Yoksa kralınki mi?" </p>
<p class="calibre1">"Babamın  ölmesine  göz  yumdunuz,"  dedi  Joffrey  oturduğu  yüksek  tahttan  seslenerek.  "Kimseyi</p>
<p class="calibre1">koruyamayacak kadar yaşlısınız." </p>
<p class="calibre1">Sansa şövalyenin yeni kralına delici gözlerle baktığını gördü. Sör Barristan daha önce hiç bu kadar</p>
<p class="calibre1">yaşlı görünmüyordu. "Majesteleri," dedi. "Ben yirmi üçüncü yaşımda Kral Muhafızı olarak seçildim. </p>
<p class="calibre1">Elime  kılıç  aldığım  ilk  gün  itibarıyla  tek  hayalim  buydu.  Hanedanıma  ait  her  şeyden  görevim  için</p>
<p class="calibre1">vazgeçtim. Evlenmek üzere olduğum kız, kuzenimle evlendirildi. Hayatımı kraliyete adayacaktım ve</p>
<p class="calibre1">bu  yüzden  toprağa  ve  oğullara  ihtiyacım  yoktu.  Sör  Gerold  Hightower,  kralı  bütün  gücümle</p>
<p class="calibre1">koruyacağıma...  onun  kanına  karşılık  kendi  kanımı  dökeceğime...  dair  ettiğim  yemini  bizzat  duydu... </p>
<p class="calibre1">Babanıza  hizmet  etmeden  önce  Sabah  Kılıcı  Sör  Arthur  Dayne'le  birlikte,  Beyaz  Boğa  ve  Dorne</p>
<p class="calibre1">prensi  Lewyn'le  yan  yana  savaştım.  Kral Aerys  ve  ondan  önce  babası  Jaehaerys'in  kalkanı  oldum... </p>
<p class="calibre1">Üç kral..." </p>
<p class="calibre1">"Ve hepsi ölü," dedi Serçeparmak. </p>
<p class="calibre1">"Sizin  vaktiniz  geçti,"  diye  duyurdu  Cersei  Lannister.  "Joffrey  etrafında  genç  ve  güçlü  adamlar</p>
<p class="calibre1">istiyor.  Konsey,  Sör  Jaime  Lannister'ın  Beyaz  Kılıçlar  Yeminli  Kardeşler'inin  Lord  Kumandanı</p>
<p class="calibre1">atanarak sizin yerinizi almasına karar verdi." </p>
<p class="calibre1">"Kral  Katili,"  dedi  Sör  Barristan  tiksinti  dolu  bir  sesle.  "Kılıcını,  korumaya  yemin  ettiği  kralın</p>
<p class="calibre1"><a id="p402"></a>kanıyla yıkamış onursuz bir şövalye." </p>
<p class="calibre1">"Sözlerinize  dikkat  edin,"  diye  uyardı  kraliçe.  "Sevgili  kardeşimden,  kralımızın  kendi  kanından</p>
<p class="calibre1">bahsediyorsunuz." </p>
<p class="calibre1">Lord  Varys  diğerlerinden  daha  yumuşak  bir  tavırla  konuştu.  "Hizmetlerinizi  görmezden  geliyor</p>
<p class="calibre1">değiliz  sevgili  sör.  Lord  Tywin  Lannister  size  Lannis  Limanı'nın  kuzeyinde,  deniz  kıyısındaki</p>
<p class="calibre1">topraklardan hatırı sayılır büyüklükte bir arazi, sağlam bir kale inşa edebilmeniz için yeterli altın ve</p>
<p class="calibre1">adam, her ihtiyacınıza koşacak hizmetkârlar vermeyi kabul etti." </p>
<p class="calibre1">Sör Barristan keskin gözlerle baktı. "İçinde ölecek bir delik ve gömülmem için adamlar. Teşekkür</p>
<p class="calibre1">ederim lordlarım... ama merhametinize tüküreyim." Uzandı ve pelerinini boynunda tutan ağır kopçayı</p>
<p class="calibre1">açtı. Ağır beyaz kumaş omuzlarından akarak bir yığın halinde yere düştü. Miğferini yere atınca sert</p>
<p class="calibre1">bir metal sesi salonda yankılandı. "Ben bir şövalyeyim," dedi. Göğüs zırhının gümüş bağlarını çözdü, </p>
<p class="calibre1">onu da yere attı. "Ve bir şövalye olarak öleceğim." </p>
<p class="calibre1">"Görünüşe bakılırsa çıplak bir şövalye olarak," dedi Serçeparmak. </p>
<p class="calibre1">Herkes  gülüyordu.  Tahtında  oturan  Joffrey,  lordlar,  Janos  Slynt,  Kraliçe  Cersei  ve  daha  birkaç</p>
<p class="calibre1">dakika önce kardeşleri olan diğer Kral Muhafızları. Onu en fazla bu üzmüştür, diye düşündü Sansa. </p>
<p class="calibre1">Orada  öylece  tek  başına  duran,  utanmış,  yüzü  kızarmış,  konuşamayacak  kadar  öfkeli  yaşlı  ve  cesur</p>
<p class="calibre1">adam için kalbi parçalanıyordu. Sör Barristan sonunda kılıcını çekti. </p>
<p class="calibre1">Sansa birinden soluğu kesiliyormuş gibi bir ses çıktığını duydu. Sör Boros ve Sör Meryn şövalyeyi</p>
<p class="calibre1">durdurmak  için  öne  çıktılar  ama  Sör  Barristan'ın  gözlerindeki  aşağılama  dolu  keskin  bakış  onları</p>
<p class="calibre1">durdurdu.  "Korkmayın  sörlerim,  kralınız  güvende...  bu  da  sizin  sayenizde  değil.  Şu  dakika  bir</p>
<p class="calibre1">hançerle  peynir  keser  gibi  beşinizi  birden  kılıçtan  geçiririm.  Kral  Katili'nin  komutasında  görev</p>
<p class="calibre1">yapmayı kabul ettiyseniz hiçbiriniz beyaz giymeye layık değilsiniz demektir." Kılıcını Demir Taht'ın</p>
<p class="calibre1">dibine  fırlattı.  "Al  evlat.  İstersen  bunu  da  eritip  diğerlerine  katabilirsin.  Şu  beş  sefilin  elindeki</p>
<p class="calibre1">kılıçlardan  daha  fazla  işine  yarar.  Belki  kılıcımın  üstünde,  tahtı  senden  aldığında  Lord  Stannis</p>
<p class="calibre1">oturur." </p>
<p class="calibre1">Uzun  yolu  kullanarak  salondan  çıkmak  için  yürümeye  başladı.  Güçlü  ve  sert  adımları  duvarlarda</p>
<p class="calibre1">yankılanıyordu.  Lordlar  ve  leydiler  geçmesi  için  yolu  açtı.  Büyük  meşe  kapılar  Sör  Barristan'ın</p>
<p class="calibre1">arkasından  kapanana  kadar  salonda  çıt  yoktu.  Sansa  şövalyenin  ardından  çıkan  sesleri  duyuyordu:</p>
<p class="calibre1">Yumuşak  fısıltılar,  huzursuz  mırıldanmalar,  konsey  masasından  gelen  kâğıt  hışırtıları.  "Bana  evlat</p>
<p class="calibre1">dedi," dedi hırçınca Joffrey. Sesi küçücük bir oğlan çocuğu gibi çıkmıştı. "Amcam Stannis hakkında</p>
<p class="calibre1">da konuştu," dedi. </p>
<p class="calibre1">"Boş konuşmalar," diye karşılık verdi Hadım Varys. "Hiçbir anlamı yok." </p>
<p class="calibre1">"Amcalarımla birlikte bir komplo hazırlıyor olabilir. Yakalanıp sorgulanmasını istiyorum." Kimse</p>
<p class="calibre1">kıpırdamadı. Joffrey sesini yükseltti. "Yakalanmasını emrediyorum, dedim!" </p>
<p class="calibre1">Janos Slynt konsey masasından kalktı. "Altın pelerinlilerim konuyla ilgilenecek Majesteleri." </p>
<p class="calibre1">"Güzel,"  dedi  Kral  Joffrey.  Lord  Janos  salonun  çıkışına  doğru  yürümeye  başladı.  Üzerinde  yeni</p>
<p class="calibre1">armaları olan kalkanları taşımaya çalışan oğulları babalarına yetişmek için koşturuyordu. </p>
<p class="calibre1">"Majesteleri, artık işimize geri dönecek olursak, altı kişi kaldılar. Kral Muhafızları'nızın bir kılıca</p>
<p class="calibre1">daha ihtiyacı var," diye hatırlattı Serçeparmak. </p>
<p class="calibre1">Joffrey gülümsedi. "Onlara anlat anne." </p>
<p class="calibre1">"Kral  ve  konsey,  Kral  Toprakları'ndaki  hiçbir  adamın  kralı  kendi  yeminli  kılıcı  Sandor</p>
<p class="calibre1"><a id="p403"></a>Clegane'den daha iyi koruyamayacağına karar verdi," dedi. </p>
<p class="calibre1">"Buna ne diyorsun köpek?" diye sordu Joffrey. </p>
<p class="calibre1">Tazı'nın  sert  yüzünden  duygularını  anlamak  kolay  değildi.  Bir  süre  düşündü.  "Neden  olmasın?" </p>
<p class="calibre1">dedi.  "Vazgeçmek  zorunda  kalacağım  bir  karım  ya  da  topraklarım  yok.  Olsa  da  kimin  umurunda?" </p>
<p class="calibre1">Ağzının yanık kısmı çarpıldı. "Ama sizi uyarıyorum. Şövalye yemini etmem." </p>
<p class="calibre1">"Kral  Muhafızları'nın Yeminli  Kardeşler'i  her  zaman  şövalyelerden  seçilmiştir,"  dedi  Sör  Boros</p>
<p class="calibre1">sert bir ifadeyle. </p>
<p class="calibre1">"Şimdiye  kadar  öyleydi,"  diye  karşılık  verdi  Tazı  korkutucu,  pürüzlü  sesiyle.  Sör  Boros</p>
<p class="calibre1">sessizleşti. </p>
<p class="calibre1">Kral'ın habercisi öne çıktığında Sansa vaktin geldiğini fark  etti.  Elbisesinin  eteklerini  huzursuzca</p>
<p class="calibre1">düzeltti. Krala olan saygısından ötürü yas kıyafetleri giymişti ama güzel görünmek için özel bir çaba</p>
<p class="calibre1">harcamıştı. Arya'nın mahvettiği, kraliçenin hediyesi fildişi ipek elbiseyi giyiyordu ama kumaşı siyaha</p>
<p class="calibre1">boyattığı  için  leke  görünmüyordu  artık.  Saatlerce  mücevherlerini  karıştırdıktan  sonra  zarif  ve  sade</p>
<p class="calibre1">gümüş bir kolyede karar kılmıştı. </p>
<p class="calibre1">Habercinin sesi duyuldu. "Eğer salonda bulunanlardan birinin krala anlatacağı bir meselesi varsa</p>
<p class="calibre1">şimdi konuşsun ya da bir dahaki toplantıya kadar sussun." </p>
<p class="calibre1">Sansa titredi. Şimdi, dedi kendine. Bunu şimdi yapmalıyım. Bir adım attı. Ardından bir adım daha. </p>
<p class="calibre1">Tanrılar bana cesaret verin. Lordlar ve leydiler geçmesi için yolu açtı. Gözlerinin ağırlığını üstünde</p>
<p class="calibre1">hissediyordu Sansa. Leydi annem kadar güçlü olmalıyım. "Majesteleri," dedi zayıf, titrek bir sesle. </p>
<p class="calibre1">Demir Taht'ın durduğu yerin yüksekliğinden dolayı Joffrey salondaki herkesten daha iyi bir görüş</p>
<p class="calibre1">açısına sahipti. Sansa'yı ilk gören o oldu. "Öne gelin leydim," dedi gülümseyerek. </p>
<p class="calibre1">Gülümsemesi  Sansa'yı  sardı.  Kendini  güçlü  ve  güzel  hissetmesine  sebep  oldu.  Beni  seviyor.  O</p>
<p class="calibre1">beni  seviyor.  Sansa  başını  kaldırıp  Joffrey'ye  doğru  yürüdü.  Ne  çok  hızlı,  ne  çok  ağır.  Ne  kadar</p>
<p class="calibre1">huzursuz olduğunu onlara göstermemeliydi. </p>
<p class="calibre1">"Stark Hanedanı'ndan Leydi Sansa," diye duyurdu haberci. </p>
<p class="calibre1">Demir  Taht'ın  önünde,  Sör  Barristan'ın  pelerininin,  miğferinin  ve  göğüs  zırhının  olduğu  yerde</p>
<p class="calibre1">durdu.  "Kralla  ve  konseyle  paylaşacak  bir  meselen  mi  var  Sansa?"  diye  sordu  konsey  masasında</p>
<p class="calibre1">oturan kraliçe. </p>
<p class="calibre1">"Evet,"  dedi  Sansa.  Elbisesini  mahvetmemek  için  yerdeki  pelerinin  üstüne  diz  çöküp,  siyah  ve</p>
<p class="calibre1">korkunç tahtın üstünde oturan prensine baktı. "Eskiden Kral Eli olan babam Lord Eddard Stark için</p>
<p class="calibre1">merhamet istiyorum Majesteleri," dedi. Bu cümleyi yüzlerce kez tekrar etmişti. </p>
<p class="calibre1">Kraliçe içini çekti. "Sansa, beni hayal kırıklığına uğrattın. Sana hain kanıyla ilgili söylediklerimi</p>
<p class="calibre1">hatırlamıyor musun?" </p>
<p class="calibre1">"Babanız çok korkunç suçlar işledi leydim," dedi Yüce Üstat Pycelle. </p>
<p class="calibre1">"Ah  zavallı  küçük  şey,"  diye  iç  geçirdi  Varys.  "O  daha  bir  bebek  lordlarım.  Ne  istediğini</p>
<p class="calibre1">bilmiyor." </p>
<p class="calibre1">Sansa  sadece  Joffrey'ye  bakıyordu.  Beni  dinlemeli,  diye  düşündü.  Kral  tahtında  kıpırdandı. </p>
<p class="calibre1">"Bırakın konuşsun," dedi. "Söyleyeceklerini duymak istiyorum." </p>
<p class="calibre1">"Teşekkür  ederim  Majesteleri,"  dedi  Sansa  gülümseyerek.  Sadece  Joffrey  için,  küçük  gizli  bir</p>
<p class="calibre1">gülümsemeydi. Dinliyordu. Sansa dinleyeceğini baştan beri biliyordu. </p>
<p class="calibre1"><a id="p404"></a>"İhanet ölümcül bir tohum," dedi Pycelle ciddi bir ifadeyle. "Tohumundan köküne, yaprağına kadar</p>
<p class="calibre1">yok edilmeli ki yayılmasın." </p>
<p class="calibre1">"Babanın suçlarını inkâr mı ediyorsun?" diye sordu Lord Baelish. </p>
<p class="calibre1">"Hayır  lordlarım,"  dedi  Sansa.  Böyle  olmayacağını  biliyordu.  "Cezalandırılması  gerektiğini</p>
<p class="calibre1">biliyorum. Benim bütün istediğim merhamet. Lord babam yaptıklarına pişman olmak zorunda, bunun</p>
<p class="calibre1">farkındayım. Kral Robert onun arkadaşıydı. Babam kralı çok severdi. Bunun doğru olduğunu hepiniz</p>
<p class="calibre1">biliyorsunuz.  Kral  Robert  ısrar  edene  kadar  asla  Kral  Eli  olmak  gibi  bir  isteği  yoktu.  Ona  yalan</p>
<p class="calibre1">söylemiş olmalılar. Lord Renly, Lord Stannis ya da başka biri ona yalan söylemiş olmalı. Yoksa..." </p>
<p class="calibre1">Kral Joffrey tahtın kollarını sıkı sıkı tutarak öne eğildi. Kırık kılıç uçları parmaklarının arasından</p>
<p class="calibre1">çıkıyordu. "Benim kral olmadığımı söyledi. Bunu neden söyledi?" dedi. </p>
<p class="calibre1">"Bacağı  kırıktı,"  diye  karşılık  verdi  Sansa.  "Çok  fazla  ağrısı  vardı  ve  Üstat  Pycelle  ona  sürekli</p>
<p class="calibre1">haşhaş  sütü  veriyordu.  Haşhaş  sütünün  zihni  bulandırdığı  bilinir.  Yoksa  asla  böyle  bir  şey</p>
<p class="calibre1">söylemezdi." </p>
<p class="calibre1">Varys, "Bir çocuğun inancı... ne tatlı bir masumiyet. Buna rağmen, çocuktan al haberi de derler," </p>
<p class="calibre1">dedi Varys. </p>
<p class="calibre1">"İhanet ihanettir," dedi Pycelle. </p>
<p class="calibre1">Joffrey tahtında huzursuzca kıpırdanıyordu. "Anne?" </p>
<p class="calibre1">Cersei  Lannister  düşünceli  gözlerle  Sansa'yı  inceledi.  "Eğer  Lord  Eddard  suçlarını  itiraf  etseydi</p>
<p class="calibre1">saçmalıkları için pişmanlık duyduğuna inanabilirdik," dedi sonunda. </p>
<p class="calibre1">Kral Joffrey ayağa kalktı. Lütfen, dedi Sansa içinden. Lütfen, lütfen benim tanıdığım gibi bir kral</p>
<p class="calibre1">ol. Nazik ve soylu. Lütfen. "Söyleyeceğin başka bir şey var mı?" diye sordu Sansa'ya. </p>
<p class="calibre1">"Sadece... bana olan sevginizin hatırına bana bu iyiliği yapın prensim," dedi Sansa. </p>
<p class="calibre1">Kral Joffrey, Sansa'yı süzdü. "Tatlı sözlerin beni duygulandırdı," dedi vakur bir tavırla. Her şeyin</p>
<p class="calibre1">çok iyi olacağını anlatmak istiyormuş gibi başını sallıyordu. "İstediğini yapacağım... ama önce baban</p>
<p class="calibre1">suçunu itiraf etmeli ve benim kral olduğumu söylemeli. Aksi takdirde merhametimi kazanamaz." </p>
<p class="calibre1">"Söyleyecek," dedi Sansa kalbi sızlayarak. "Söyleyeceğini biliyorum." </p>
<p class="calibre1"><a id="p405"></a>Eddard</p>
<p class="calibre1">Yerdeki saman yığını idrar kokuyordu. Bir pencere, bir yatak, hatta bir tuvalet kovası bile yoktu. </p>
<p class="calibre1">Güherçile plakalarıyla kaplı soluk kızıl duvarları, demirle güçlendirilmiş minik tahta parçalarından</p>
<p class="calibre1">yapılmış on santim kalınlığındaki kapıyı hatırladı. Onu içeri tıkarlarken bir an için görebilmişti. Kapı</p>
<p class="calibre1">üstüne kapandığında artık hiçbir şey göremez olmuştu. Karanlık mutlaktı. Kör olduğu söylenebilirdi. </p>
<p class="calibre1">Ya  da  ölü.  Kralıyla  birlikte  gömülmüş.  "Ah  Robert,"  diye  mırıldandı  eli  soğuk  taş  duvarı</p>
<p class="calibre1">hissederken.  Her  hareket  edişinde  bacağı  zonkluyordu.  Kışyarı'nın  mahzen  mezarında  Robert'ın</p>
<p class="calibre1">yaptığı  şakayı  hatırladı.  Kral  yer,  El  pisliğini  toplar,  demişti  Robert.  Nasıl  da  gülmüştü.  Ama</p>
<p class="calibre1">yanılmıştı. Kral ölür, El gömülür, diye düşündü Ned. </p>
<p class="calibre1">Zindan, Kızıl Kale'nin altında, düşünmeye cesaret edemeyeceği kadar derinde bir yerdeydi. Zalim</p>
<p class="calibre1">Maegor  hakkında  anlatılan  hikâyeleri  hatırladı.  Kalenin  yapımında  çalışan  bütün  taş  işçilerini, </p>
<p class="calibre1">kalenin sırlarını asla açığa çıkaramasınlar diye öldürmüştü. </p>
<p class="calibre1">Hepsine  lanet  okuyordu:  Serçeparmak,  Janos  Slynt  ve  altın  pelerinlileri,  kraliçe,  Kral  Katili, </p>
<p class="calibre1">Pycelle,  Varys,  Sör  Barristan  ve  hatta  Robert'ın  kendi  kanı,  en  ihtiyaç  duyulduğu  sırada  kaçmayı</p>
<p class="calibre1">tercih  eden  Lord  Renly.  Ama  sonunda,  en  çok  lanet  ettiği  adam  kendisiydi.  "Aptal,"  diye  bağırdı</p>
<p class="calibre1">karanlığa. "Üç kere lanet olası kör aptal." </p>
<p class="calibre1">Cersei  Lannister'ın  yüzü  karanlıkta  yüzüyor  gibiydi.  Saçlarında  güneş  ışıkları  parlıyordu  ama</p>
<p class="calibre1">gülüşü  alay  doluydu.  "Taht  oyununda  ya  kazanırsın  ya  ölürsün,"  diye  fısıldadı.  Ned  oynamış  ve</p>
<p class="calibre1">kaybetmişti. Onun aptallığının bedelini sadık adamları kanlarıyla ödemişti. </p>
<p class="calibre1">Kızlarını  düşündüğünde  hıçkırarak  ağlamak  istiyordu  ama  gözyaşları  akmıyordu  bir  türlü.  Bu</p>
<p class="calibre1">durumda bile Kışyarı Stark'ıydı o. Acısı ve öfkesi içinde buz tutmuştu. </p>
<p class="calibre1">Hareket  etmediği  zaman  bacağı  daha  az  zonkladığı  için  hiç  kıpırdamadan  duruyordu.  Ne  kadar</p>
<p class="calibre1">zamandır  o  halde  olduğunu  bilmiyordu.  Güneş  ve  ay  yoktu.  Duvarların  üstündeki  işaretleri</p>
<p class="calibre1">göremiyordu.  Gözlerini  kapatıp  açtı,  bir  değişiklik  olmamıştı.  Uyudu,  uyandı,  tekrar  uyudu. </p>
<p class="calibre1">Hangisinin daha eziyet verici olduğunu bilmiyordu. Uyumak mı? Uyanmak mı? Uyuduğu zaman rüya</p>
<p class="calibre1">görüyordu:  Karanlık,  rahatsız  edici,  kan  ve  tutulmamış  sözlerle  dolu  kötü  rüyalar.  Uyandığında</p>
<p class="calibre1">düşünmekten başka yapacak bir şey yoktu ve düşündüğü şeyler en kötü kâbusundan beterdi. Catelyn'i</p>
<p class="calibre1">düşünmek  ısırganlardan  yapılmış  bir  yatağa  yatmak  gibiydi.  Nerede  olduğunu,  ne  yaptığını  merak</p>
<p class="calibre1">ediyordu. Onu bir daha görüp göremeyeceğini merak ediyordu. </p>
<p class="calibre1">Saatler  günlere  devrilmişti  ya  da  öyle  hissediyordu.  Kırık  bacağı  ağrıyordu  ve  kaşınıyordu. </p>
<p class="calibre1">Baldırına  dokunduğunda  elinin  altındaki  etinin  yandığını  hissediyordu.  Duyduğu  tek  ses  kendi</p>
<p class="calibre1">nefesiydi.  Bir  zaman  sonra,  sadece  bir  ses  duyabilmek  için  kendi  kendine  konuşmaya  başlamıştı. </p>
<p class="calibre1">Aklını yitirmemek için planlar yapıyordu. Karanlığın içinde umuttan kaleler inşa ediyordu. Robert'ın</p>
<p class="calibre1">kardeşleri  Ejderha  Kayası  ve  Fırtına  Burnu'nda  orduları  topluyordu.  Alyn  ve  Harwin  diğer</p>
<p class="calibre1">muhafızlarla  birlikte  Sör  Gregor  Clegane'in  işini  hallettikten  sonra  Kral  Toprakları'na  dönüyordu. </p>
<p class="calibre1">Catelyn  haberleri  alır  almaz  kuzeyi  ayağa  kaldırıyordu.  Nehrin,  dağın  ve  Vadi'nin  şövalyeleri  ona</p>
<p class="calibre1">katılıyordu. </p>
<p class="calibre1">Robert hakkında çok fazla düşünür olmuştu. Robert'ı genç yüzüyle, uzun, yakışıklı, kafasında geyik</p>
<p class="calibre1">boynuzlu  miğferi,  elinde  savaş  baltası,  atının  üstünde  boynuzlu  bir  tanrı  gibi  oturduğu  zamanlardaki</p>
<p class="calibre1">haliyle hatırlıyordu. Karanlıkta sesini duyuyor, dağ gölleri gibi mavi ve berrak gözlerini görüyordu. </p>
<p class="calibre1">"Şu halimize bak Ned," dedi Robert. "Tanrılar, biz bu hale nasıl düştük? Sen buradasın ve beni bir</p>
<p class="calibre1"><a id="p406"></a>domuz öldürdü. Biz birlikte taht kazanmıştık..." </p>
<p class="calibre1">Seni  yarı  yolda  bıraktım  Robert,  diye  düşündü  Ned.  Sana  yalan  söyledim.  Senden  gerçeği</p>
<p class="calibre1">sakladım. Seni öldürmelerine izin verdim. </p>
<p class="calibre1">Kral  onu  duydu.  "Sen  kasıntı  bir  aptalsın,"  diye  homurdandı.  "Dinlemeyecek  kadar  gururlusun. </p>
<p class="calibre1">Gurur  yenilebiliyor  mu  Stark?  Onurun  çocuklarına  kalkan  olabilecek  mi?"  Kralın  yüzü  çatlayıp</p>
<p class="calibre1">açılmaya  başladı.  Eti  yarılıyordu.  Sonunda  elini  yüzüne  götürüp  deriyi  yüzdü  ve  maskeyi  çıkardı. </p>
<p class="calibre1">Robert değildi. Konuşan Serçeparmak'tı. Sırıtıyor, Ned'le alay ediyordu. Ağzını açtığında söylediği</p>
<p class="calibre1">yalanlar soluk gri güvelere dönüşüp uçtu. </p>
<p class="calibre1">Koridordan  gelen  ayak  seslerini  duyduğunda  Ned  yarı  uyur  haldeydi.  Önce  hayal  gördüğünü</p>
<p class="calibre1">düşündü.  Kendi  sesinden  başka  bir  ses  duymayalı  çok  uzun  zaman  olmuştu.  Ateşi  vardı.  Bacağı</p>
<p class="calibre1">yüzünden  ızdırap  çekiyordu.  Dudakları  kuruyup  çatlamıştı.  Ağır  ahşap  kapı  gürültüyle  açıldığında</p>
<p class="calibre1">içeri giren ışık gözlerini yaktı. </p>
<p class="calibre1">Zindancı önüne bir testi itti. Kil testi soğuktu ve nem yüzünden ıslaktı. Ned testiyi iki eliyle birden</p>
<p class="calibre1">kavradı  ve  iştahla  kafasına  dikti.  Su  ağzından  taşıp  sakallarından  akıyordu.  Artık  kusacağını</p>
<p class="calibre1">hissedene kadar içti. "Ne kadar zaman oldu?.." diye sordu daha fazla içemeyeceğini anladığında. </p>
<p class="calibre1">Zindancı  zırhlı  bir  yelek  giymiş,  fare  suratlı,  karmakarışık  sakallı,  insan  kılıklı  bir  korkuluktu. </p>
<p class="calibre1">"Konuşmak yok," dedi. Testiyi Ned'in elinden kaptı. </p>
<p class="calibre1">"Lütfen,"  dedi  Ned.  "Kızlarım..."  Kapı  yüzüne  kapandı.  Işık  kaybolurken  gözlerini  kırptı,  başını</p>
<p class="calibre1">göğsüne  indirdi  ve  samanların  üstüne  kıvrıldı.  Artık  idrar  ve  dışkı  kokmuyordu.  Artık  hiçbir  şey</p>
<p class="calibre1">kokmuyordu. </p>
<p class="calibre1">Uykuyla  uyanıklık  arasında  da  bir  fark  kalmamıştı  artık.  Hatıra  bir  rüya  kadar  canlı,  karanlığın</p>
<p class="calibre1">içinden  sürünerek  geldi.  Yalancı  baharın  yılıydı.  Yine  on  sekiz  yaşındaydı.  Kartal  Yuvası'ndan</p>
<p class="calibre1">Harrenhal'daki turnuvaya gidiyordu. Çimenlerin derin yeşilini görebiliyor, havada uçuşan polenlerin</p>
<p class="calibre1">kokusunu  duyabiliyordu.  IIık  günler,  serin  geceler  ve  yaz  şarabının  şekerli  tadı.  Brandon'ın</p>
<p class="calibre1">kahkahalarını, Robert'ın meydan dövüşündeki deli cesaretini hatırladı. Sağındaki ve solundaki bütün</p>
<p class="calibre1">adamları atsız bıraktığında nasıl da gülmüştü. Kral çadırının önündeki çimenlerin üstüne diz çöküp, </p>
<p class="calibre1">Kral Aerys'a onu kendi canı pahasına koruyacağına dair yemin eden altın pullu beyaz zırhı içindeki</p>
<p class="calibre1">genç Jaime Lannister'ı hatırladı. Sonra Sör Oswell Whent, Jaime'nin ayağa kalkmasına yardım etmişti</p>
<p class="calibre1">ve bizzat Lord Kumandan Sör Gerold Hightower, Kral Muhafızları'nın kar rengi pelerinini Jaime'nin</p>
<p class="calibre1">omzuna  koyup  boynunu  bağlamıştı.  Beyaz  Kılıçlar'ın  altısı  da  yeni  kardeşlerini  selamlamak  için</p>
<p class="calibre1">oradaydı. </p>
<p class="calibre1">Ama  mızrak  müsabakası  başladığında  gün,  Rhaegar  Targaryen'ın  günüydü.  Veliaht  prens  içinde</p>
<p class="calibre1">öleceği zırhı giymişti o gün: Işıl ışıl parlayan siyah zırhının göğüs plakasına hanedanının arması olan</p>
<p class="calibre1">üç  başlı  ejderha  yakut  taşlarla  işlenmişti.  Atını  koştururken  arkasında  kızıl  ipekten  bir  tüy  bulutu</p>
<p class="calibre1">dalgalanıyordu.  Hiçbir  mızrak  ona  dokunamıyor  gibiydi.  Brandon'ı  atından  düşürdü.  Bronz  Yohn</p>
<p class="calibre1">Royce da onun karşısında duramadı ve hatta meşhur Sabah Kılıcı Sör Arthur Dayne'i bile yendi. </p>
<p class="calibre1">Veliaht  prens  son  karşılaşmada  Sör  Barristan'ı  yendikten  sonra,  şampiyonluk  tacını  almak  üzere</p>
<p class="calibre1">alanda  zafer  turunu  atarken,  Robert,  Jon  ve  yaşlı  Lord  Hunter'la  şakalaşıyordu.  Ned  bütün</p>
<p class="calibre1">kahkahaların kesildiği anı dün gibi hatırlıyordu. Prens Rhaegar Targaryen atını koşturdu, karısı Dorne</p>
<p class="calibre1">Prensesi  Elia  Martell'in  yanından  duraklamadan  geçti,  güzellik  kraliçesi  tacını  Lyanna'nın  kucağına</p>
<p class="calibre1">bıraktı. Ned buz mavisi kış güllerinden yapılmış tacı hâlâ görebiliyordu. </p>
<p class="calibre1">Ned  Stark  çiçeklerden  yapılmış  tacı  almak  için  uzanmıştı  ama  gül  yapraklarının  arasına  dikenler</p>
<p class="calibre1"><a id="p407"></a>saklanmıştı. Sivri ve zalim uçların etine geçtiğini hissetti. Parmaklarının arasından ağır ağır akan kanı</p>
<p class="calibre1">gördü ve karanlıkta titreyerek uyandı. </p>
<p class="calibre1">Bana söz ver Ned, diye fısıldadı kız kardeşi yattığı kan yatağında. Lyanna kış güllerinin kokusunu</p>
<p class="calibre1">severdi. </p>
<p class="calibre1">"Tanrılar beni koruyun," diye ağladı Ned. "Aklımı kaçırıyorum." </p>
<p class="calibre1">Tanrılar cevap vermeye tenezzül etmedi. </p>
<p class="calibre1">Zindancı  her  su  getirdiğinde  Ned  bir  gün  daha  geçtiğini  anlıyordu.  Önceleri  kızlarından  ve</p>
<p class="calibre1">hücresinin  dışındaki  dünyadan  haber  alabilmek  umuduyla  adama  yalvarıyordu.  Hakaretler  ve</p>
<p class="calibre1">tekmelerden  başka  cevap  alamadı.  Sonra,  karnına  kramplar  girmeye  başladığında,  haber  yerine</p>
<p class="calibre1">yiyecek için yalvarır oldu. Hiçbir şey değişmedi. Yemek yoktu. Belki Lannisterlar açlıktan ölmesini</p>
<p class="calibre1">istiyorlardı.  "Hayır,"  dedi  kendi  kendine.  Eğer  Cersei  ölmesini  istiyor  olsaydı,  taht  odasında</p>
<p class="calibre1">adamlarıyla birlikte onun kafasını da keserdi. Ned'i canlı istiyordu. Zayıf, umutsuz ama canlı. Erkek</p>
<p class="calibre1">kardeşi Catelyn'in elindeydi. Ned'i öldürmek İblis'ten vazgeçmek anlamına geliyordu. </p>
<p class="calibre1">Hücresinin dışından gelen zincir şıngırtılarını duydu. Kapı gıcırtıyla açılırken kendini ışığa doğru</p>
<p class="calibre1">attı. Meşalenin alevi gözlerini kamaştırdı. "Yemek," diye inledi. </p>
<p class="calibre1">"Şarap," diye cevap verdi bir ses. Aynı zırhlı yeleği ve dikenli başlığı giyiyor olmasına rağmen bu</p>
<p class="calibre1">her zamanki zindancı değildi. Daha tıknaz ve kısa bir adamdı. "İçin Lord Eddard," diyerek deri şarap</p>
<p class="calibre1">matarasını Ned'e uzattı. </p>
<p class="calibre1">Ses  tuhaf  bir  biçimde  tanıdıktı  ama  Ned'in  sahibini  çıkarması  biraz  vaktini  aldı.  "Varys?"  dedi</p>
<p class="calibre1">kafası  karışmış  halde.  Adamın  yüzüne  dokundu.  "Ben...  rüya  mı  görüyorum?  Buradasın."  Hadımın</p>
<p class="calibre1">yüzü  siyah  sık  sakallarla  kaplıydı.  Ned  elleriyle  fırça  gibi  kılları  hissediyordu.  Hadım  kendini  leş</p>
<p class="calibre1">gibi  ter  ve  ekşi  şarap  kokan  vahşi  bir  zindancıya  dönüştürmüştü.  "Sen  nasıl...  sen  ne  çeşit  bir</p>
<p class="calibre1">büyücüsün?" </p>
<p class="calibre1">"Susamış bir büyücü," dedi Varys. "İçin lordum." </p>
<p class="calibre1">Ned beceriksiz elleriyle matarayı aldı. "Bu Robert'a verdikleri zehirden mi?" </p>
<p class="calibre1">"Beni yanlış tanıyorsunuz," dedi Varys üzüntüyle. "Haklısınız, bir hadımı kimse sevmez. Matarayı</p>
<p class="calibre1">bana verin." Mataradan içti. Dudağının kenarından çenesine doğru biraz şarap aktı. "Turnuva gecesi</p>
<p class="calibre1">bana ikram ettiğiniz şarap kadar kaliteli sayılmaz ama diğer şaraplardan daha zehirli de değil," dedi</p>
<p class="calibre1">ağzını silerken. "Alın." </p>
<p class="calibre1">Ned bir yudum içti. "Berbat." Şarabı geri çıkaracakmış gibi hissetti. </p>
<p class="calibre1">"Bütün adamlar tatlının yanında ekşiyi de tatmak zorundadır. Soylu lordlar ve hadımlar bu konuda</p>
<p class="calibre1">eşittir. Zamanınız geldi lordum." </p>
<p class="calibre1">"Kızlarım..." </p>
<p class="calibre1">"Küçük kızınız Sör Meryn'den kurtulup kaçmayı başardı," dedi. "Onu bulamadım. Lannisterlar da</p>
<p class="calibre1">bulamadı.  Bu  iyi  bir  şey.  Yeni  kralımız  onu  pek  sevmiyor.  Büyük  kızınız  hâlâ  Joffrey  ile  nişanlı. </p>
<p class="calibre1">Cersei onu yakınlarında tutuyor. Birkaç gün önce konseye geldi ve sizin için merhamet diledi. Orada</p>
<p class="calibre1">olmanızı  isterdim,  çok  duygulanırdınız."  Heyecanla  öne  doğru  eğildi.  "Ölü  bir  adam  olduğunuzun</p>
<p class="calibre1">farkındasınızdır diye düşünüyorum Lord Eddard." </p>
<p class="calibre1">"Kraliçe  beni  öldüremez,"  dedi  Ned.  Yüzüyor  gibiydi.  Şarap  sertti  ve  uzun  zamandır  bir  şey</p>
<p class="calibre1">yememişti. "Cat... Cat kardeşini esir tutuyor..." </p>
<p class="calibre1">"Yanlış kardeşini," diyerek iç geçirdi Varys. "Ve onu da kaybetti zaten. İblis'in, ellerinin arasından</p>
<p class="calibre1"><a id="p408"></a>kayıp gitmesine izin verdi. Cüce, Ay Dağları'nda bir yerde çoktan ölmüştür diye düşünüyorum." </p>
<p class="calibre1">"Eğer bu doğruysa boğazımı kesip işimi bitir." Başı dönüyordu, yorgundu ve kalbi keder doluydu. </p>
<p class="calibre1">"Kanınız istediğim son şey bile değil." </p>
<p class="calibre1">Ned  öfkelendi.  "Muhafızlarımı  keserlerken  kraliçenin  yanında  durup  izledin  ve  ağzını  açıp  tek</p>
<p class="calibre1">kelime etmedin." </p>
<p class="calibre1">"Yine  olsa,  yine  aynı  şeyi  yaparım.  Hatırladığım  kadarıyla  silahım,  zırhım  yoktu  ve  Lannister</p>
<p class="calibre1">muhafızlarıyla çevriliydim." Hadım kafasını yana eğerek merakla Ned'e baktı. "Küçük bir çocukken, </p>
<p class="calibre1">hadım  edilmeden  önce,  bir  kumpanyayla  birlikte  Özgür  Şehirler'i  dolaştım.  Bana,  tıpkı  oyunlarda</p>
<p class="calibre1">olduğu  gibi  gerçek  hayatta  da  her  insanın  oynaması  gereken  bir  rol  olduğunu  öğrettiler.  Saray  da</p>
<p class="calibre1">aynıdır.  Kral  Adaleti  korkutucu  olmalı,  hazine  başı  tutumlu,  Kral  Muhafızları  Kumandanı  cesur... </p>
<p class="calibre1">muhbir  başı  da  entrikacı,  yağcı  ve  vicdansız.  Cesur  bir  muhbir  başı,  korkak  bir  şövalye  kadar  işe</p>
<p class="calibre1">yaramaz olur." Matarayı aldı ve bir yudum şarap içti. </p>
<p class="calibre1">Ned,  bir  oyuncunun  yara  izlerinin  ve  sahte  sakalının  ardındaki  gerçekleri  görmeye  çalışarak</p>
<p class="calibre1">hadımın  yüzünü  inceledi.  Biraz  daha  şarap  içti.  Bu  sefer  daha  kolay  yutmuştu.  "Beni  bu  delikten</p>
<p class="calibre1">çıkarabilir misin?" </p>
<p class="calibre1">"Çıkarabilirim... ama çıkarır mıyım? Hayır. Çok fazla soru sorulur ve cevaplar beni gösterir." </p>
<p class="calibre1">Ned daha farklı bir cevap beklemiyordu. "Oldukça açık sözlüsün." </p>
<p class="calibre1">"Hadımlarda gurur, muhbir örümceklerde vicdan yoktur lordum." </p>
<p class="calibre1">"Hiç olmazsa bir mesaj götürebilir misin benden?" </p>
<p class="calibre1">"Bu  mesajın  ne  olduğuna  bağlı.  Size  kâğıt  ve  mürekkep  getirebilirim.  Mektubunuzu  yazar  bana</p>
<p class="calibre1">verirsiniz.  Yazdıklarınızı  okurum  ve  yerine  ulaştırıp  ulaştıracayacağıma  karar  veririm.  Mesajın, </p>
<p class="calibre1">emellerime uygun olup olmadığına bakarım." </p>
<p class="calibre1">"Sizin emelleriniz. Peki nedir bu emeller Lord Varys?" </p>
<p class="calibre1">"Barış,"  dedi  Varys  hiç  tereddüt  etmeden.  "Kral  Toprakları'nda,  Kral  Robert'ı  hayatta  tutmayı</p>
<p class="calibre1">bütün ruhuyla isteyen tek adam vardıysa o da bendim," dedi içini çekerek. "Tam on beş yıl boyunca</p>
<p class="calibre1">onu  düşmanlarından  korudum  ama  arkadaşlarından  koruyamadım.  Joffrey'nin  doğumuyla  ilgili  sırrı</p>
<p class="calibre1">bildiğinizi kraliçeye hangi çılgınlık sonucu söylediniz?" </p>
<p class="calibre1">"Merhamet çılgınlığı," diye itiraf etti Ned. </p>
<p class="calibre1">"Ah," dedi Varys. "Elbette. Siz dürüst ve onurlu bir adamsınız Lord Stark. Bazen bunu unutuyorum. </p>
<p class="calibre1">Hayatımda sizin gibi adamlarla çok fazla karşılaşmadım." Gözlerini hücrede gezdirdi. "Dürüstlük ve</p>
<p class="calibre1">onurun size ne kazandırdığını görünce sebebini anlıyorum." </p>
<p class="calibre1">Ned  Stark  sırtını  rutubetli  duvara  yasladı  ve  gözlerini  kapattı.  Bacağı  zonkluyordu.  "Kralın  içtiği</p>
<p class="calibre1">şarap... Lancel'i sorguladın mı?" </p>
<p class="calibre1">"Ah  evet.  Matarayı  Lancel'e,  Cersei  vermiş  ve  Robert'ın  en  sevdiği  şarap  olduğunu  söylemiş." </p>
<p class="calibre1">Varys  omuz  silkti.  "Avcılık  çok  tehlikeli  bir  iştir.  Domuz  işini  halledemeseydi  attan  düşecekti,  bir</p>
<p class="calibre1">ağaç  engereği  tarafından  ısırılacaktı  ya  da  yolunu  şaşırmış  bir  oka  kurban  gidecekti...  Orman, </p>
<p class="calibre1">tanrıların mezbahasıdır. Kralı öldüren şarap değildi. Sizin merhametinizdi." </p>
<p class="calibre1">Ned de bundan korkuyordu. "Tanrılar beni bağışlasın." </p>
<p class="calibre1">"Eğer tanrılar gerçekten varsa bağışlayacaklardır," dedi Varys. "Kraliçe her halükarda daha fazla</p>
<p class="calibre1">beklemeyecekti.  Robert  kontrolden  çıkmıştı.  Kardeşleriyle  uğraşmaya  başlamadan  önce  Robert'tan</p>
<p class="calibre1"><a id="p409"></a>kurtulması  gerekiyordu.  Stannis  ve  Renly  iyi  ikili  doğrusu.  Çelik  el  zırhı  ve  ipek  eldiven."  Elinin tersiyle  ağzını  sildi.  "Aptallık  ettiniz  lordum.  Serçeparmak  size  Joffrey'nin  krallığını  onaylamanızı</p>
<p class="calibre1">söylediğinde onu dinlemeliydiniz." </p>
<p class="calibre1">"Sen... bunu nereden biliyorsun?" </p>
<p class="calibre1">Varys gülümsedi. "Bir şekilde biliyorum, sizin için önemli olan bu. Yarın kraliçe tarafından ziyaret</p>
<p class="calibre1">edileceğinizi de biliyorum." </p>
<p class="calibre1">Ned yavaşça gözlerini kaldırdı. "Neden?" </p>
<p class="calibre1">"Cersei sizden korkuyor lordum ama sizden daha fazla korktuğu başka düşmanları da var. Sevgilisi</p>
<p class="calibre1">Jaime  nehir  topraklarında  savaşta.  Lysa  Arryn  Kartal  Yuvası'nda  taş  ve  çelikle  korunur  halde</p>
<p class="calibre1">oturuyor,  kraliçeye  sevgi  beslediği  söylenemez.  Dorne'da  Marteller  hâlâ  Prenses  Elia  ve  bebeğinin</p>
<p class="calibre1">yasını tutuyor. Ve şimdi de oğlunuz arkasında kuzey ordularıyla Boğaz'a doğru yürüyor." </p>
<p class="calibre1">"Robb sadece bir çocuk," dedi Ned korkarak. </p>
<p class="calibre1">"Ordusu  olan  bir  çocuk,"  diye  karşılık  verdi  Varys.  "Ama  dediğiniz  gibi,  nihayetinde  çocuk. </p>
<p class="calibre1">Cersei'nin  uykusuz  geceler  geçirmesine  sebep  olanlar  kralın  kardeşleri  aslında...  özellikle  Lord</p>
<p class="calibre1">Stannis.  Meşru  bir  talebi  var.  Çok  deneyimli  bir  savaş  kumandanı  ve  kesinlikle  merhametsiz  bir</p>
<p class="calibre1">adam.  Gerçekten  haklı  bir  adamdan  daha  korkutucu  bir  şey  yok  dünyada.  Stannis'in  Ejderha</p>
<p class="calibre1">Kayası'nda  ne  yaptığını  kimse  bilmiyor  ama  bahse  girerim  ki  deniz  kabukları  değil  kılıçlı  adamlar</p>
<p class="calibre1">topluyordur. İşte Cersei'nin kâbusu bu: Babası ve kardeşi güneyde Starklar ve Tullyler'le mücadele</p>
<p class="calibre1">ederek güçlerini harcarken, Stannis gelecek, kendini kral ilan edecek ve Joffrey'nin bukleli sarı saçlı</p>
<p class="calibre1">kafasını  uçuracak...  tabi  Cersei'nin  kafasını  da.  Gerçi  oğlu  için  daha  fazla  endişelendiğine</p>
<p class="calibre1">inanıyorum." </p>
<p class="calibre1">"Stannis  Baratheon,  Robert'ın  gerçek  veliahtı.  Kanunlara  göre  tahtın  sahibi  o.  Tahta  çıkışını</p>
<p class="calibre1">memnuniyetle karşılarım." </p>
<p class="calibre1">Varys  tısladı.  "Cersei  bunu  duymak  istemeyecektir,  bana  inanın.  Stannis  tahtı  alabilir.  Ama  siz</p>
<p class="calibre1">dilinizi tutmazsanız onu kutlamak için sadece kafanızın kökü kalır. Sansa öyle güzel merhamet diledi</p>
<p class="calibre1">ki, bunu mahvederseniz yazık olur. Yaşamak niyetiniz varsa, hayatınız size geri veriliyor. Cersei aptal</p>
<p class="calibre1">değil. Evcil bir kurdun ölü bir kurttan daha faydalı olacağını biliyor." </p>
<p class="calibre1">"Kralımı  öldüren,  adamlarımı  katleden  ve  oğlumu  sakat  bırakan  bir  kadına  hizmet  etmemi  mi</p>
<p class="calibre1">istiyorsun?" Ned'in sesi inanmazlıkla kalınlaşmıştı. </p>
<p class="calibre1">"Ben  sizden  diyara  hizmet  etmenizi  istiyorum,"  dedi  Varys.  "Kraliçeye  sefil  ihanetinizi  itiraf</p>
<p class="calibre1">edeceğinizi söyleyin. Oğlunuza emir verin, kılıcını bıraksın. Joffrey'yi gerçek veliaht olarak ilan edin. </p>
<p class="calibre1">Stannis  ve  Renly'nin  onursuz  işgalciler  olduğunu  söylemeyi  teklif  edin.  Yeşil  gözlü  dişi  aslanımız</p>
<p class="calibre1">şerefli  bir  adam  olduğunuzu  biliyor.  Cersei'ye  istediği  sükûneti  ve  Stannis'le  uğraşmak  için  yeterli</p>
<p class="calibre1">vakti  verir,  sırrının  sizinle  birlikte  mezara  gideceğine  inandırırsanız  hayatınızın  geri  kalanını</p>
<p class="calibre1">siyahları giyinerek Sur'da, kardeşinizle ve gayrimeşru oğlunuzla birlikte geçirebilirsiniz." </p>
<p class="calibre1">Jon'u  düşünmek  Ned'i  utanç  duygusuyla  ve  kelimelere  dökülemeyecek  kadar  derin  bir  üzüntüyle</p>
<p class="calibre1">doldurdu.  Keşke  oğlunu  bir  kez  daha  görebilse,  oturup  onunla  konuşabilseydi...  İyice  kirlenmiş</p>
<p class="calibre1">sargıların altındaki bacağına bıçak gibi keskin bir ağrı girdi. Parmaklarını çaresizce açıp kapatarak</p>
<p class="calibre1">acıdan kasıldı. "Bu entrika sırf senin mi? Yoksa Serçeparmak'la birlikte mi hazırladınız?" </p>
<p class="calibre1">Duydukları  hadımı  eğlendirmiş  gibiydi.  "Qohor'un  Kara  Keçi'siyle  evlenmeyi  tercih  ederim. </p>
<p class="calibre1">Serçeparmak,  Kral  Toprakları'ndaki  en  şeytani  ikinci  adam.  Onu  kendi  seçtiğim  fısıltılarla</p>
<p class="calibre1">besliyorum, avcundayım sanıyor... Tıpkı Cersei gibi." </p>
<p class="calibre1"><a id="p410"></a>"Ve tıpkı benim gibi," dedi Ned. "Söyleyin Lord Varys, siz gerçekte kime hizmet ediyorsunuz?" </p>
<p class="calibre1">Varys  belli  belirsiz  gülümsedi.  "Diyara  hizmet  ediyorum  lordum.  Bundan  nasıl  şüphe</p>
<p class="calibre1">duyabilirsiniz?  Kaybettiğim  erkekliğim  üzerine  yemin  ederim.  Ben  diyar  için  çalışıyorum  ve  diyara</p>
<p class="calibre1">huzur gerek." Şarabın son yudumunu içti ve boş matarayı kenara attı. "Pekâlâ, cevabınız nedir Lord</p>
<p class="calibre1">Eddard? Kraliçe geldiğinde duymak istediği şeyleri söyleyeceğinize dair söz verin bana." </p>
<p class="calibre1">"Versem  de,  içinde  adam  olmayan  bir  zırh  misali  boş  kalacaktır  sözüm.  Hayatım  benim  için  o</p>
<p class="calibre1">kadar kıymetli değil." </p>
<p class="calibre1">"Yazık," diyerek kalktı hadım. "Peki ya kızınızın hayatı lordum? Ne kadar kıymetli?" </p>
<p class="calibre1">Ned'in kalbi titredi. "Kızım..." </p>
<p class="calibre1">"Küçük masum kızınızı unuttuğumu mu sandınız lordum? Kraliçe kesinlikle unutmadı." </p>
<p class="calibre1">"Hayır,"  diye  yalvardı  Ned  çatallaşmış  sesiyle.  "Varys,  tanrılar  aşkına  merhamet  et.  Bana  ne</p>
<p class="calibre1">isterseniz yapın ama kızımı entrikalarınızın dışında bırakın. Sansa daha çocuk." </p>
<p class="calibre1">"Rhaenys de çocuktu. Prens Rhaegar'ın kızı. Sizinkilerden küçük, pek şirin bir şeydi. Balerion diye</p>
<p class="calibre1">küçük siyah bir kedisi vardı. O kediye ne olduğunu hep merak etmişimdir. Rhaenys, kedisiyle gerçek</p>
<p class="calibre1">Kara Dehşet Balerion'muş gibi oyun oynamayı severdi ama odasının kapısını kırarak içeri girdikleri</p>
<p class="calibre1">o  gün,  Lannisterlar'ın  ona  gerçek  bir  ejderhayla  küçük  bir  kedi  arasındaki  farkı  öğretmeleri  uzun</p>
<p class="calibre1">sürmedi."  Varys,  dünyanın  bütün  acılarını  omzundaki  bir  bohçada  taşıyan  bir  adam  gibi  uzunca  ve</p>
<p class="calibre1">kederle içini çekti. "Yüce Rahip bir gün, günah işleyen adam çile çeker, demişti bana. Söyleyin Lord</p>
<p class="calibre1">Eddard...  eğer  bu  doğruysa,  siz  soylu  lordların  taht  oyunlarında  neden  masumlar  çile  çeker  hep? </p>
<p class="calibre1">Kraliçenin ziyaretini beklerken bunu bir düşünün. Şunu da düşünün: Bir dahaki ziyaretçinizin elindeki</p>
<p class="calibre1">tepside ekmek, peynir ve haşhaş sütü... ya da Sansa'nın kafası olabilir. </p>
<p class="calibre1">Ve sevgili lordum, karar tamamıyla sizindir." </p>
<p class="calibre1"><a id="p411"></a>Catelyn</p>
<p class="calibre1">Ordu,  yol  ağzından  Boğaz'ın  kara  çamurlu  arazilerine  inip  ardındaki  nehir  topraklarına</p>
<p class="calibre1">yayıldığında Catelyn'in endişeleri çoğalmıştı. Durgun ve sert ifadesiyle maskelemeye çalıştığı bütün</p>
<p class="calibre1">korkusu  içindeydi  ve  aştıkları  her  fersahta  biraz  daha  büyüyordu.  Günleri  gerilimli,  geceleri</p>
<p class="calibre1">huzursuzdu ve gökyüzünde gördüğü her kuzgun dişlerine kadar titremesine sebep oluyordu. </p>
<p class="calibre1">Babası  için  korkuyordu  ve  uğursuz  sessizliğinin  sebebini  merak  ediyordu.  Kardeşi  Edmure  için</p>
<p class="calibre1">korkuyordu ve bir mücadele sırasında Kral Katili'yle karşı karşıya gelirse ona yardım etmeleri için</p>
<p class="calibre1">tanrılara  yalvarıyordu.  Ned  için,  kızları  için,  Kışyarı'nda  bıraktığı  güzel  oğulları  için  korkuyordu. </p>
<p class="calibre1">Onlar için yapabileceği hiçbir şey yoktu. Onların düşüncesini bir kenara koyup kendisini toparlamaya</p>
<p class="calibre1">çalışıyordu.  Gücünü  Robb  için  saklamalısın,  dedi  kendine.  Şu  anda  sadece  ona  yardım  edebilirsin. </p>
<p class="calibre1">Kuzey  kadar  sert  ve  cesur  olmak  zorundasın.  Catelyn  Tully.  İşte  şimdi  gerçek  bir  Stark  olmalısın. </p>
<p class="calibre1">Tıpkı oğlun gibi. </p>
<p class="calibre1">Robb, dalgalanan Kışyarı sancağının altında, en önde at koşturuyordu. Her gün farklı bir lorddan</p>
<p class="calibre1">ona  katılmasını  istiyor,  böylece  yol  boyunca  planları  hakkında  konuşabiliyorlardı.  Fark  gözetmeden</p>
<p class="calibre1">her lordu sırayla onurlandırıyor, tıpkı babası gibi birbirlerine karşı ağırlıklarını tartarak her adamını</p>
<p class="calibre1">dinliyordu.  Ned'den  ne  kadar  çok  öğrenmiş,  diye  düşünüyordu  Catelyn  oğlunu  izlerken.  Ama</p>
<p class="calibre1">öğrendikleri yeterli olacak mı? </p>
<p class="calibre1">Karabalık yüz hızlı at ve adam seçmiş, ordunun hareketini gizlemek ve yolu kontrol etmek amacıyla</p>
<p class="calibre1">onların  epey  önüne  geçmişti.  Sör  Brynden'ın  süvarilerinin  getirdiği  raporlar  Catelyn'in  tatmin</p>
<p class="calibre1">etmiyordu.  Lord  Tywin'in  ordusu  hâlâ  güneyde,  günlerce  yol  uzaktaydı...  ama  Geçit  Lordu  Walder</p>
<p class="calibre1">Frey, Yeşil Çatal üzerindeki kalelerine yaklaşık dört bin adamlık bir kuvvet yığmıştı. </p>
<p class="calibre1">"Yine geç kaldı," dedi Catelyn haberi aldığında. Tıpkı Üç Dişli Mızrak'ta olduğu gibiydi. Kardeşi</p>
<p class="calibre1">Edmure  kendisine  bağlı  sancak  beylerini  çağırmıştı,  Lord  Frey'in  Nehirova'ya  gidip  adamlarıyla</p>
<p class="calibre1">birlikte Tully ordusuna katılması gerekirdi ama o yine kalesinde oturuyordu işte. </p>
<p class="calibre1">"Dört  bin  adam,"  diye  tekrar  etti  Robb  kızgınlıktan  öte  kafası  karışmış  bir  ifadeyle.  "Lord  Frey, </p>
<p class="calibre1">Lannisterlar'la tek başına savaşmayı düşünüyor olamaz. Kuvvetini bize katacağına şüphe yok." </p>
<p class="calibre1">"Yok mu?" diye sordu Catelyn. Robb ve bugünkü yol arkadaşı Robett Glover'a katılmak için öne</p>
<p class="calibre1">çıkmıştı. Arkalarındaki adamlar ağır ağır ilerleyen bir mızrak, ok ve sancak ormanı gibi görünüyordu. </p>
<p class="calibre1">"Ben şüphe ederim. Walder Frey'den hiçbir şey bekleme, böylece bir sürprizle karşılaşmazsın." </p>
<p class="calibre1">"Lord Frey babanın sancak beyi." </p>
<p class="calibre1">"Bazı  adamlar  yeminlerini  diğerlerinden  daha  fazla  ciddiye  alır  Robb.  Walder  Frey'in  Casterly</p>
<p class="calibre1">Kayası'yla  arası,  babamı  rahatsız  edecek  ölçüde  iyi  olmuştur  her  zaman.  Oğullarından  biri  Tywin</p>
<p class="calibre1">Lannister'ın  kız  kardeşiyle  evli.  Bu  küçük  bir  ayrıntı  elbette.  Lord  Frey'in  yıllar  içinde  çok  fazla</p>
<p class="calibre1">çocuğu oldu ve hepsi birileriyle evlenecek kuşkusuz ama yine de..." </p>
<p class="calibre1">"Lannisterlar'la  bir  olup  bize  ihanet  edeceğini  mi  düşünüyorsunuz  leydim?"  diye  sordu  Robett</p>
<p class="calibre1">Glover. </p>
<p class="calibre1">Catelyn  içini  çekti.  "Doğrusunu  söylemem  gerekirse  Lord  Frey'in  kendisi  bile  Lord  Frey'in  ne</p>
<p class="calibre1">yapacağını bilmiyor. Yaşlı adamlardaki ihtiyat, delikanlılardaki hırs var onda, kurnazlıkta da hiç geri</p>
<p class="calibre1">kalmaz." </p>
<p class="calibre1">"İkizler'den geçmek zorundayız anne," dedi Robb hararetli bir şekilde. "Nehri geçmenin başka yolu</p>
<p class="calibre1"><a id="p412"></a>yok. Sen de biliyorsun." </p>
<p class="calibre1">"Evet. Bunu Walder Frey de biliyor. Emin ol." </p>
<p class="calibre1">O gece Kral Yolu'na ve nehre eşit mesafedeki bataklıkların kuzey köşesinde kamp kurdular. Theon</p>
<p class="calibre1">Greyjoy  önlerinde  ilerleyen  Sör  Brynden'dan  yeni  haberler  getirdi.  "Sör  Brynden,  Lannisterlar'la</p>
<p class="calibre1">karşı karşıya geldiğini size iletmemi istedi. En az bir düzine gözcü bu yakınlarda Lord Tywin'e rapor</p>
<p class="calibre1">götüremeyecekmiş. Aslında hiç götüremeyecekler," dedi Theon sırıtarak. "Uzak keşifçilerinin başında</p>
<p class="calibre1">Sör  Addam  Marbrand  varmış.  Geçtiği  yerleri  yakıp  yıkarak  güneye  doğru  çekiliyormuş.  Nerede</p>
<p class="calibre1">olduğumuzu aşağı yukarı biliyormuş ama Karabalık ikiye bölündüğümüz zamanı asla bilmeyeceğine</p>
<p class="calibre1">dair yemin ediyor." </p>
<p class="calibre1">"Tabi  Lord  Frey  söylemezse,"  dedi  Catelyn  sert  bir  sesle.  "Theon,  amcamın  yanına  döndüğünde</p>
<p class="calibre1">ona  İkizler'in  çevresine  en  iyi  okçularını  yerleştirmesini  söyle.  Burçlardan  kalkan  her  kuzgunu</p>
<p class="calibre1">indirsinler. Hareketlerimizi Lord Tywin'e uçuracak tek bir haberci kuş istemiyorum." </p>
<p class="calibre1">"Sör  Brynden  bunu  da  önceden  düşündü  leydim,"  dedi  Theon  kibirli  bir  gülümsemeyle.  "Birkaç</p>
<p class="calibre1">kuzgun daha düşürürsek ziyafet vermeye yeter. Tüylerini de size şapka yapmak için saklayacağım." </p>
<p class="calibre1">Amcası Brynden'ın kendinden çok daha önde olduğunu bilmeliydi Catelyn. "Lannisterlar tarlalarını</p>
<p class="calibre1">yakıp karakollarını yağmalarken Freyler ne yapıyormuş peki?" </p>
<p class="calibre1">"Sör  Walder  ve  Sör  Addam'ın  savaşçıları  arasında  bir  mücadele  olmuş,"  diye  yanıtladı  Theon. </p>
<p class="calibre1">"Buradan  yarım  günlük  mesafede  Freyler  tarafından  kargalara  yem  olsun  diye  asılmış  Lannister</p>
<p class="calibre1">cesetleri gördük. Buna rağmen Lord Walder'ın kuvvet çoğunluğu hâlâ İkizler'de bekliyor." </p>
<p class="calibre1">Bunun Lord Walder'ın mührü olduğunu düşündü Catelyn. Geride dur, bekle, mecbur bırakılmadığın</p>
<p class="calibre1">sürece risk alma. </p>
<p class="calibre1">"Eğer Lannisterlar'la savaştıysa belki yeminini tutmaya kararlıdır," dedi Robb. </p>
<p class="calibre1">Catelyn o kadar emin değildi. "Kendi topraklarını müdafaa etmek farklı, Lord Tywin'in karşısına</p>
<p class="calibre1">meydan savaşında çıkmak farklı," dedi. </p>
<p class="calibre1">Robb, Theon Greyjoy'a döndü. "Karabalık, Yeşil Çatal'ı geçmenin başka bir yolunu bulabildi mi?" </p>
<p class="calibre1">Theon  kafasını  salladı.  "Nehir  çok  kabarık  ve  şiddetli  akıyor.  Sör  Brynden  bu  kadar  kuzeyde</p>
<p class="calibre1">geçecek sığ bir nokta bulamayacağımızı söyledi." </p>
<p class="calibre1">"O  geçit  şart,"  dedi  Robb  burnundan  soluyarak.  "Belki  atlarımız  nehrin  karşısına  yüzebilir. Ama</p>
<p class="calibre1">sırtlarında  zırhlı  adamlar  varken  bu  imkânsız.  Çeliklerimizi,  zırhlarımızı,  miğferlerimizi  ve</p>
<p class="calibre1">mızraklarımızı  karşıya  yüzdürmek  için  sallar  yapmamız  gerekir  ama  bunun  için  ne  ağacımız  ne  de</p>
<p class="calibre1">yeterli vaktimiz var. Lord Tywin kuzeye yürüyor..." Elini yumruk haline getirdi. </p>
<p class="calibre1">"Lord  Frey'in  yolumuzu  kesmeye  çalışması  için  çıldırmış  olması  gerekir,"  dedi  Theon  olağan</p>
<p class="calibre1">özgüveniyle. "Ondan beş kat daha kalabalığız. Mecbur kalırsan İkizler'i alabilirsin Robb." </p>
<p class="calibre1">"O  kadar  kolay  olmaz  ve  zamanında  alınamaz,"  diye  uyardı  Catelyn.  "Siz  kuşatma  için  hazırlık</p>
<p class="calibre1">yaparken Lord Tywin ordusunu getirip arkadan saldırır." </p>
<p class="calibre1">Robb'un gözleri Catelyn ve Greyjoy arasında gidip geliyor, bir cevap arıyor ama bulamıyordu. Bir</p>
<p class="calibre1">an  için  zırhına,  kılıcına  ve  sakalına  rağmen  on  beş  yaşından  bile  küçük  göründü.  "Lord  babam  ne</p>
<p class="calibre1">yapardı?" diye sordu annesine. </p>
<p class="calibre1">"Karşıya geçecek bir yol bulurdu," diye cevap verdi Catelyn. "Ne pahasına olursa olsun." </p>
<p class="calibre1">Ertesi sabah haber getirmek için bizzat Sör Brynden Tully geldi. Geçit Şövalyesi'yken giydiği ağır</p>
<p class="calibre1">çelik zırh yerine, süvarilerin kullandığı metal örgü zırhlardan giyiyordu ama pelerinini hâlâ obsidiyen</p>
<p class="calibre1"><a id="p413"></a>camından yapılmış karabalık iğnesi tutuyordu. </p>
<p class="calibre1">Atından inen amcasının yüzü mezarlık gibiydi. "Nehirova surlarının hemen aşağısında bir çatışma</p>
<p class="calibre1">olmuş,"  dedi  asık  suratla.  "Esir  aldığımız  bir  Lannister  gözcüsünden  öğrendik.  Kral  Katili,  Edmure</p>
<p class="calibre1">komutasındaki ordusunu bozguna uğratmış ve Üç Dişli Mızrak lordlarını dağıtmış." </p>
<p class="calibre1">Soğuk bir el Catelyn'in kalbini sıktı. "Kardeşim?" </p>
<p class="calibre1">"Yaralı ve esir alınmış," dedi Sör Brynden. "Lord Blackwood ve diğer sağ kalanlar Nehirova'da, </p>
<p class="calibre1">Jaime'nin ordusunun kuşatması altında." </p>
<p class="calibre1">Robb  gergin  görünüyordu.  "Onları  zamanında  kurtarmak  için  ufacık  bir  umut  istiyorsak  şu  lanet</p>
<p class="calibre1">nehrin karşısına geçmek zorundayız." </p>
<p class="calibre1">"Bu  kolayca  yapılacak  bir  şey  değil,"  diye  uyardı  Sör  Brynden.  "Lord  Frey  bütün  gücünü  kale</p>
<p class="calibre1">duvarlarının içine çekti. Kapılar kapalı ve sürgülü." </p>
<p class="calibre1">"Kahrolası  adam,"  diye  küfretti  Robb.  "Eğer  yaşlı  aptal  geçmeme  razı  olmazsa  bana  duvarlarını</p>
<p class="calibre1">yerle bir etmekten başka seçenek bırakmayacak. Gerekirse İkizler'i yerle bir ederim. Bu hoşuna gider</p>
<p class="calibre1">mi bakalım?" </p>
<p class="calibre1">"Huysuz bir çocuk gibi konuşuyorsun Robb," dedi Catelyn sertçe. "Bir çocuk bir engelle karşılaşır</p>
<p class="calibre1">ve  aklına  ilk  gelen  gidip  engeli  devirmek  olur.  Bir  lord,  kılıçla  başarılamayacak  şeylerin  sözlerle</p>
<p class="calibre1">başarılabileceğini bilmek zorundadır." </p>
<p class="calibre1">Robb, bu ağır eleştiri karşısında kızardı. "Ne demek istediğini anlat anne," dedi hafif bir sesle. </p>
<p class="calibre1">"Freyler  tam  altı  yüz  yıldır  geçidi  ellerinde  tutuyor.  Altı  yüz  yıldır  bir  kez  bile  geçiş  bedelini</p>
<p class="calibre1">almadıkları olmadı." </p>
<p class="calibre1">"Ne bedeli, ne istiyorlar?" </p>
<p class="calibre1">Catelyn gülümsedi. "İşte biz de ne istediklerini öğrenmek zorundayız." </p>
<p class="calibre1">"Ya bedelini ödemeyi reddersem?" </p>
<p class="calibre1">"O zaman en iyisi Moat Cailin'e geri çekilip Lord Tywin'i beklemen olur. Ya da kendine kanatlar</p>
<p class="calibre1">bulman.  Başka  bir  seçenek  göremiyorum."  Catelyn  atını  mahmuzlayarak  uzaklaştı.  Söylediklerini</p>
<p class="calibre1">düşünmesi  için  oğlunu  yalnız  bıraktı.  Yeri  annesi  tarafından  işgal  ediliyormuş  gibi  hissetmesi  iyi</p>
<p class="calibre1">olmazdı. Ona cesaret kadar akıl da öğrettin mi Ned? Ona diz çökmeyi de öğrettin mi? Yedi Krallık'ın</p>
<p class="calibre1">toprakları bu dersi asla öğrenememiş cesur adamların mezarlarıyla doluydu. </p>
<p class="calibre1">Geçit lordlarının evi olan İkizler, öncü birliklerinin görüş alanına girdiğinde neredeyse öğlen vakti</p>
<p class="calibre1">gelmişti. </p>
<p class="calibre1">Yeşil Çatal burada iyice derinleşiyor ve çok şiddetli akıyordu ama Freyler yüzyıllar önce nehrin</p>
<p class="calibre1">üzerine  bir  köprü  inşa  etmiş  ve  geçenlerden  aldıkları  paralarla  zengin  olmuşlardı.  Köprü  pürüzsüz</p>
<p class="calibre1">gri  taşlardan  yapılmış,  aynı  anda  iki  büyük  arabanın  yan  yana  geçebileceği  kadar  geniş,  devasa  bir</p>
<p class="calibre1">kemerdi.  Köprünün  tam  ortasında  yükselen  Su  Kulesi,  okçu  pencereleri,  ölüm  delikleri  ve  yivli</p>
<p class="calibre1">kapılarıyla  hem  nehre,  hem  de  yola  hâkimdi.  Freyler  köprüyü  tam  üç  nesilde  tamamlamıştı.  İzinsiz</p>
<p class="calibre1">geçişleri  engellemek  için  köprünün  yapımı  tamamlanır  tamamlanmaz  her  iki  ucuna  da  sağlam  ahşap</p>
<p class="calibre1">kaleler inşa etmişlerdi. </p>
<p class="calibre1">Ahşap kaleler yerlerini uzun zaman önce taş kalelere bırakmıştı. İkizler –alçak, çirkin, her açıdan</p>
<p class="calibre1">birbirinin  aynısı,  aradaki  köprüyle  bağlanmış  iki  korkutucu  kale–  asırlardır  geçidi  gözlüyordu. </p>
<p class="calibre1">Yüksek  perde  duvarlar,  derin  hendekler,  ağır  meşe  ve  demir  kapılar  girişleri  koruyordu.  Köprünün</p>
<p class="calibre1">ayakları  geniş  iç  kalelerin  içinden  yükseliyordu  ve  her  iki  uçta  da  yivli  kapılar  ve  gözcü  kuleleri</p>
<p class="calibre1"><a id="p414"></a>vardı. Su Kulesi ise köprüyü savunmak üzere yapılmıştı. </p>
<p class="calibre1">Kalelerin çatışmayla alınamayacağını anlaması için tek bir bakış Catelyn'e yeterli olmuştu. Burçlar</p>
<p class="calibre1">mızraklarla,  kılıçlarla  ve  akrep  mancınıklarla  donatılmıştı.  Her  ok  penceresinde  ve  ölüm  deliğinde</p>
<p class="calibre1">birer  okçu  konuşlanmıştı.  Açılır  kapanır  köprüler  havaya  kaldırılmış,  yivli  kapılar  indirilmiş  ve</p>
<p class="calibre1">sürgülenmişti. </p>
<p class="calibre1">İri  Jon  onları  bekleyen  şeyi  gördüğünde  bağırıp  küfretmeye  başladı.  Lord  Rickard  Karstark</p>
<p class="calibre1">sessizliğe gömüldü. "Buraya taarruz edemeyiz lordlarım," dedi Roose Bolton. </p>
<p class="calibre1">"Ve  öteki  yakadaki  kaleyi  kontrol  altına  alamadıktan  sonra  kuşatmayla  alınamaz,"  diye  ekledi</p>
<p class="calibre1">Helman  Tallhart,  sıkıntı  dolu  bir  şekilde.  Derin  yeşil  suların  karşısındaki  batı  kalesi,  doğudaki</p>
<p class="calibre1">kardeşinin yansıması gibi görünüyordu. "Zamanımız olsaydı bile, ki açıkça yok, yapılamazdı." </p>
<p class="calibre1">Kuzey lordları kaleyi incelerken sürgülü bir iskele açıldı ve ahşap bir köprü hendeğin üzerine indi. </p>
<p class="calibre1">Lord Walder'ın pek çok oğlundan dördünün önderlik ettiği bir düzine şövalye onları karşılamak için</p>
<p class="calibre1">ileri yürüdü. Sancaklarının gümüş grisi zemini üzerinde ikiz kaleler vardı. Lord Walder'ın varisi Sör</p>
<p class="calibre1">Stevron Frey konuştu. Sör Stevron altmış yaşını geçmiş, kendi torunları olan, yorgun, yaşlı, sinsi bir</p>
<p class="calibre1">adamdı  ama  nezaketi  elden  bırakmamıştı.  "Lord  babam  sizleri  karşılamak  için  beni  gönderdi.  Bu</p>
<p class="calibre1">kudretli orduyu kimin yönettiğini öğrenmek istiyor." </p>
<p class="calibre1">"Ben,"  dedi  Robb  atını  öne  sürerek.  Robb  zırhlıydı.  Atının  yan  tarafında  asılı  olan  kalkanının</p>
<p class="calibre1">üzerine Starklar'ın kadim kurdu işlenmişti ve Boz Rüzgâr yanında yürüyordu. </p>
<p class="calibre1">Yaşlı şövalyenin sulu gri gözleri Robb'a biraz alayla bakıyor olsa da atı kadim kurdun varlığından</p>
<p class="calibre1">huzursuzlanmıştı.  Kişneyerek  hayvandan  uzaklaşmaya  çalışıyordu.  "Lord  babam  kalede  onunla</p>
<p class="calibre1">sofrasını paylaşıp burada bulunma amacınızı açıklamanızı rica ediyor." </p>
<p class="calibre1">Şövalyenin  sözleri  bir  mancınıktan  atılan  koca  taşlar  gibi  lordların  içine  düştü.  Hiçbiri</p>
<p class="calibre1">onaylamıyordu. Küfür ettiler, tartıştılar, birbirlerine bağırdılar. </p>
<p class="calibre1">"Bunu yapmamalısınız lordum," dedi Galbart Glover, Robb'a. "Lord Walder'a güvenemeyiz." </p>
<p class="calibre1">Roose  Bolton  başıyla  onayladı.  "Oraya  yalnız  girdiğiniz  anda  artık  onun  elindesiniz.  Sizi</p>
<p class="calibre1">Lannisterlar'a satabilir, bir zindana kapatabilir ya da boğazınızı kesebilir." </p>
<p class="calibre1">"Eğer  bizimle  konuşmak  istiyorsa  kapılarını  açsın  ve  sofrasını  hepimizle  paylaşsın,"  dedi  Sör</p>
<p class="calibre1">Wendel Manderly. </p>
<p class="calibre1">"Ya da buraya teşrif etsin ve Robb'la burada, hem bizim, hem sizin adamlarınızın gözleri önünde</p>
<p class="calibre1">konuşsun," diye önerdi kardeşi Sör Wylis. </p>
<p class="calibre1">Catelyn Stark lordların endişelerine katılıyordu ama Sör Stevron'un duyduklarından hoşlanmadığını</p>
<p class="calibre1">görebiliyordu.  Birkaç  cümle  sonra  bütün  şanslarını  yitireceklerdi.  "Ben  gideceğim,"  dedi  yüksek</p>
<p class="calibre1">sesle. </p>
<p class="calibre1">"Siz mi leydim?" İri Jon'un kaşları iyice çatılmıştı. </p>
<p class="calibre1">"Anne, bundan emin misin?" diye sordu Robb. Onun emin olmadığı çok açıktı. </p>
<p class="calibre1">"Hiç olmadığım kadar," diyerek yalan söyledi Catelyn. "Lord Walder babamın sancak beyidir. Onu</p>
<p class="calibre1">bebekliğimden beri tanırım. Bana zarar vermez." Tabi kendi çıkan söz konusu değilse, dedi içinden</p>
<p class="calibre1">ama bazı gerçeklerin söylenmemesi daha iyiydi ve bazı yalanlar gerekliydi. </p>
<p class="calibre1">"Babamın  Leydi  Catelyn'le  konuşmaktan  memnun  olacağına  eminim,"  dedi  Sör  Stevron.  "İyi</p>
<p class="calibre1">niyetimizin  bir  göstergesi  olarak  kardeşim  Sör  Perwyn,  Leydi  Catelyn  dönene  kadar  burada  sizinle</p>
<p class="calibre1">birlikte kalacak." </p>
<p class="calibre1"><a id="p415"></a>"Kendisini onur konuğumuz kabul ederiz," diye karşılık verdi Robb. Onları karşılamaya gelen dört</p>
<p class="calibre1">Frey'in en genç olanı Sör Perwyn atından indi ve dizginlerini kardeşlerinden birine uzattı. "Annemin</p>
<p class="calibre1">gün batımına kadar dönmüş olmasını istiyorum Sör Stevron," dedi Robb. "Burada fazla oyalanmaya</p>
<p class="calibre1">niyetli değilim," diye ekledi. </p>
<p class="calibre1">Sör Stevron Frey nazik bir şekilde başıyla onayladı. "Nasıl isterseniz lordum." Catelyn atını ileri</p>
<p class="calibre1">sürdü ve geriye bakmadı. Lord Walder'ın oğulları çevresini sardı. </p>
<p class="calibre1">Babası  bir  keresinde  Lord  Walder'ın  bütün Yedi  Krallık'ta  bir  tarafından  ordu  çıkarabilecek  tek</p>
<p class="calibre1">adam olduğunu söylemişti Catelyn'e. Geçit Lordu onu doğu kalesinin büyük salonunda, yaşayan yirmi</p>
<p class="calibre1">oğlu (dışarıdaki Sör Perwyn'le birlikte sayılan yirmi bir oluyordu) kendisinin otuz altı, oğullarının on</p>
<p class="calibre1">dokuz  erkek  torunu,  sayısız  kızı,  kız  torunları,  piçleri  ve  piç  torunlarıyla  birlikte  karşıladığında</p>
<p class="calibre1">Catelyn adamın ne demek istediğini anlamıştı. </p>
<p class="calibre1">Lord  Walder  doksan  yaşında,  iyice  kurumuş,  pembe  kel  kafası  karaciğer  lekeleriyle  kaplı,  gut</p>
<p class="calibre1">yüzünden tek başına yürüyemeyecek kadar hasta, aksi bir adamdı. On altı yaşında solgun ince bir kız</p>
<p class="calibre1">olan son karısı hizmetkârlar lordu içeri taşırken tahtırevanın yanında yürüyordu. Kız, sekizinci Leydi</p>
<p class="calibre1">Frey idi. </p>
<p class="calibre1">"Bunca yıldan sonra sizi tekrar görmek büyük mutluluk lordum," dedi Catelyn. </p>
<p class="calibre1">Yaşlı  adam  Catelyn'e  şüphe  dolu  gözlerle  bakıyordu.  "Öyle  mi?  Ben  bundan  emin  değilim.  Tatlı</p>
<p class="calibre1">sözlerini kendinize saklayın Leydi Catelyn. Oğlunuz yanıma gelmeyecek kadar gururlu mu? Sizinle ne</p>
<p class="calibre1">işim var benim?" </p>
<p class="calibre1">Catelyn, İkizler'e son geldiğinde genç bir kızdı. Lord Walder o zamanlarda da aksi, keskin dilli ve</p>
<p class="calibre1">nezaketten  nasibini  almamış  bir  adamdı.  Yıllar  onu  daha  da  kötü  yapmıştı.  Kelimelerini  dikkatle</p>
<p class="calibre1">seçmeli ve yaşlı adamın sözlerinden rahatsız olmamalıydı. </p>
<p class="calibre1">"Baba," dedi Sör Stevron kınama dolu bir tavırla. "Leydi Catelyn sizin davetiniz üzerine burada, </p>
<p class="calibre1">unuttunuz mu?" </p>
<p class="calibre1">"Sana soran oldu mu? Lord Frey olmadın daha. Ben ölene kadar da olmayacaksın. Babanı öldü mü</p>
<p class="calibre1">sanıyorsun? Senden emir alacak değilim." </p>
<p class="calibre1">"Soylu konuğumuzun önünde bu konuşmaların olması çok yakışıksız baba," dedi genç oğullarından</p>
<p class="calibre1">biri. </p>
<p class="calibre1">"Şimdi de piçlerimden nezaket dersi alıyorum," diye yakındı Lord Frey. "Canım nasıl isterse öyle</p>
<p class="calibre1">konuşurum.  Ben  üç  kral  ve  bir  o  kadar  da  kraliçe  gördüm.  Senin  gibilerden  ders  almaya  ihtiyacım</p>
<p class="calibre1">olduğunu mu sanıyorsun Ryger? Annene tohumumu ilk akıttığım zaman keçi sağıyordu." Kırmızı yüzlü</p>
<p class="calibre1">genç  adamı  bir  parmak  işaretiyle  salondan  gönderdi  ve  oğullarından  ikisine  döndü.  "Danwell, </p>
<p class="calibre1">Whalen, inmeme yardım edin." </p>
<p class="calibre1">Oğulları  Lord  Frey'i  tahtırevandan  indirdi  ve  sırt  dayama  yerine  bir  köprüyle  birbirine  bağlı  iki</p>
<p class="calibre1">kale  figürü  oyulmuş,  siyah  meşeden  yapılma  yüksek  Frey  makamına  oturttular.  Lordun  genç  karısı</p>
<p class="calibre1">sürünerek  yürüyormuş  gibi  geldi  ve  adamın  bacaklarına  bir  battaniye  örttü.  Sonunda  yerleştiğinde</p>
<p class="calibre1">Catelyn'i  çağırdı  ve  kâğıt  gibi  kuru  dudaklarıyla  elini  öptü.  "İşte,  gerekli  nezaketi  gösterdim.  Belki</p>
<p class="calibre1">oğullarım çenelerini kapatır şimdi. Neden buradasınız Leydi Catelyn?" </p>
<p class="calibre1">"Kapılarınızı  açmanızı  rica  etmek  için  lordum,"  diye  cevapladı  Catelyn  nezaketle.  "Oğlum  ve</p>
<p class="calibre1">sancak beyleri nehri geçip yollarına devam etmek için sabırsızlanıyor." </p>
<p class="calibre1">"Nehirova'ya  mı?"  Kıkırdadı.  "Ah,  söylemenize  gerek  yok.  Henüz  kör  değilim. Yaşlı  adam  hâlâ</p>
<p class="calibre1">harita okuyabiliyor." </p>
<p class="calibre1"><a id="p416"></a>"Nehirova'ya,"  diye  onayladı  Catelyn.  İnkâr  etmesi  için  sebep  yoktu.  "Sizi  de  orada  görmeyi beklerdim lordum. Hâlâ babamın sancak beyisiniz, öyle değil mi?" </p>
<p class="calibre1">"Hah,"  dedi  Lord  Walder,  yarı  homurdanma,  yarı  gülme  gibi  bir  ses  çıkararak.  "Savaşçılarımı</p>
<p class="calibre1">çağırdım. Evet çağırdım. Buradalar. Onları duvarlarda görmüşsünüzdür. Niyetim bütün güçlerim bir</p>
<p class="calibre1">araya  geldiğinde  yola  çıkmaktı  Leydi  Catelyn.  Daha  doğrusu  oğullarımı  yollamak.  Gördüğünüz  gibi</p>
<p class="calibre1">ben yürüyecek durumda değilim." Söylediklerini onaylayacak birini arıyormuş gibi salona bakındı ve</p>
<p class="calibre1">elli yaşlarında tıknazca, uzun bir adama seslendi. "Ona söyle Jared. Niyetimin böyle olduğunu söyle." </p>
<p class="calibre1">"Öyleydi  leydim,  şerefim  üzerine,"  dedi  Sör  Jared  Frey.  İkinci  karısından  dünyaya  gelen</p>
<p class="calibre1">oğullarından biriydi. </p>
<p class="calibre1">"Beceriksiz kardeşinizin mücadeleyi biz daha yola çıkamadan kaybetmesi benim hatam mı?" Sırtını</p>
<p class="calibre1">koltuğunun  minderlerine  yasladı  ve  kendi  açısından  anlattığı  olayın  mantığını  çürütmesini</p>
<p class="calibre1">bekliyormuş  gibi  meydan  okuyan  gözlerle  Catelyn'e  baktı.  "Kral  Katili'nin  onu  bir  kalıp  peyniri</p>
<p class="calibre1">baltayla kesiyormuşçasına kolayca alt ettiğini duydum. Oğullarım neden hızla güneye, ölüme koşsun? </p>
<p class="calibre1">Güneye gidenlerin hepsi tekrar kuzeye kaçıyor." </p>
<p class="calibre1">Catelyn memnuniyetle bu yaşlı adamın yüzüne tükürür, bedenini bir ateşin üzerinde çevire çevire</p>
<p class="calibre1">kızartırdı  ama  köprüyü  açtırmak  için  sadece  birkaç  saat  vakti  kalmıştı.  "Bütün  bu  söyledikleriniz</p>
<p class="calibre1">Nehirova'ya  daha  çabuk  gitmemiz  için  yeterli  sebepler,"  dedi  Catelyn  sakin  bir  tavırla.  "Nerede</p>
<p class="calibre1">konuşabiliriz lordum?" </p>
<p class="calibre1">"Zaten  konuşuyoruz,"  dedi  Lord  Frey.  Lekeli  pembe  kafasını  döndürdü.  "Neyi  seyrediyorsunuz?" </p>
<p class="calibre1">diye  bağırdı  sülalesine.  "Hepiniz  çıkın.  Leydi  Stark  benimle  yalnız  görüşmek  istiyor.  Sadakatimi</p>
<p class="calibre1">gözden  geçirecek  olabilir.  Hah.  Hepiniz  gidin.  Kendinize  yapacak  işe  yarar  bir  şeyler  bulun.  Evet, </p>
<p class="calibre1">sen  de  çık  kadın.  Dışarı,  dışarı,  dışarı."  Oğulları,  kızları,  torunları,  piçleri,  yeğenleri  bir  nehir  gibi</p>
<p class="calibre1">salonun  dışına  akarken  Lord  Frey,  Catelyn'e  doğru  eğilip,  "Hepsi  ölmemi  bekliyor,"  diye  itiraf  etti. </p>
<p class="calibre1">"Stevron tam kırk yıldır bekliyor ama onu hayal kırıklığına uğratmaya devam ediyorum. Hah. O lord</p>
<p class="calibre1">olsun diye neden öleyim? Sorarım size. Ölmeyeceğim." </p>
<p class="calibre1">"Yüz yaşınıza kadar yaşamanızı dilerim." </p>
<p class="calibre1">"İşte bu onları kudurtur. Hiç şüphe yok. Şimdi, ne söylemek istiyorsunuz?" </p>
<p class="calibre1">"Karşıya geçmek istiyoruz," dedi Catelyn. </p>
<p class="calibre1">"Ah, öyle mi? Bunu zaten biliyorum. Size neden izin vereyim?" </p>
<p class="calibre1">Catelyn bir an öfkeyle doldu. "Eğer kendi burçlarınıza tırmanacak kadar güçlü olsaydınız, oğlumun</p>
<p class="calibre1">yirmi bin kişilik bir ordusu olduğunu kendiniz görebilirdiniz Lord Frey." </p>
<p class="calibre1">"Lord  Tywin  buraya  geldiğinde  yirmi  bin  taze  ceset  olacaklar,"  diye  karşılık  verdi  yaşlı  adam. </p>
<p class="calibre1">"Beni  korkutmaya  çalışmayın  leydim.  Kocanız  Kızıl  Kale'nin  dibinde  bir  hücrede.  Babanız  hasta, </p>
<p class="calibre1">ölüyor  olabilir.  Ağabeyiniz,  Jaime  Lannister'ın  elinde.  Benim  korkmam  için  ne  sebep  var? </p>
<p class="calibre1">Oğlunuzdan  mı  korkacağım?  Oğullarınıza  karşılık  oğullarımı  koysam,  sizinkiler  öldüğünde  benim</p>
<p class="calibre1">elimde hâlâ on sekiz evlat kalır." </p>
<p class="calibre1">"Babama edilmiş bir yemininiz var," diye hatırlattı Catelyn. </p>
<p class="calibre1">Kafasını sallayıp güldü. "Ah, evet. Ağzımdan çıkmış bir takım sözler... ama krala da yemin ettim</p>
<p class="calibre1">diye hatırlıyorum. Artık kral Joffrey. Bu durumda siz, oğlunuz ve yanınızdakiler asilerden başka bir</p>
<p class="calibre1">şey değilsiniz. Eğer kuş kadar beynim olsaydı sizi haşlamaları için Lannisterlar'a yardım ederdim." </p>
<p class="calibre1">"Neden etmiyorsunuz?" diye üstüne gitti Catelyn. </p>
<p class="calibre1"><a id="p417"></a>Lord  Frey  küçümseme  dolu  bir  ifadeyle  homurdandı.  "Muhteşem  ve  gururlu  Lord  Tywin.  Batı</p>
<p class="calibre1">Muhafızı,  Kral  Eli,  aman  ne  büyük  adam. Altın  şuyu,  altın  buyu,  orada  aslanları,  burada  aslanları. </p>
<p class="calibre1">Bahse girerim çok fazla fasulye yiyor ve aynı benim gibi gaz çıkarıyor ama bunu asla kabul etmez. Bu</p>
<p class="calibre1">kadar böbürlenecek neyi var ki? Sadece iki oğlu var, birisi de yamuk yumuk bir yaratık. Oğullarımız</p>
<p class="calibre1">karşılaşsa, onunkiler öldükten sonra bana hâlâ on dokuz buçuk evlat kalır." Yüksek sesle kıkırdadı. </p>
<p class="calibre1">"Eğer Lord Tywin yardımımı istiyorsa ayağıma gelip istemeli." </p>
<p class="calibre1">Bu,  Catelyn'in  duymak  istediği  şeydi.  "Yardımınızı  istiyorum  lordum,"  dedi  alçak  gönüllü  bir</p>
<p class="calibre1">tavırla. "Kocam, babam ve oğullarım da benim sesim vasıtasıyla rica ediyorlar." </p>
<p class="calibre1">Lord  Walder  kemikli  parmağıyla  Catelyn'in  yüzüne  dokundu.  "Tatlı  sözlerini  kendinize  saklayın</p>
<p class="calibre1">leydim. Öyle sözleri karımdan duyuyorum zaten. Onu gördünüz mü? On altı yaşında taze bir çiçek ve</p>
<p class="calibre1">bütün balı benim. Seneye bu zamanlarda bana bir oğul vereceğine bahse girerim. Belki de o oğlanı</p>
<p class="calibre1">varis yaparım. Bu diğerlerini kudurtmaz mı?" </p>
<p class="calibre1">"Size pek çok oğul vereceğinden eminim." </p>
<p class="calibre1">Kafası yukarı aşağı hareket ediyordu. "Lord babanız düğünüme gelmedi. Bunu hakaret olarak kabul</p>
<p class="calibre1">ediyorum, ölüyor olsa da. Bundan öncekine de gelmemişti. Bana Merhum Lord Frey diyor. Benim ölü</p>
<p class="calibre1">olduğumu  mu  düşünüyor?  Size  yemin  ederim  ki  değilim.  Tıpkı  babasını  gömdüğüm  gibi  onu  da</p>
<p class="calibre1">gömerim. Sizin aileniz beni her zaman aşağıladı. İnkâr etmenize, yalan söylemenize gerek yok, bunun</p>
<p class="calibre1">doğru  olduğunu  siz  de  biliyorsunuz. Yıllar  önce  babanıza  gidip,  oğlunu  kızımla  evlendirmesini  rica</p>
<p class="calibre1">ettim. Neden olmasın? Edmure'dan bir iki yaş büyük bir kızım için düşünmüştüm. Ama Edmure ona</p>
<p class="calibre1">ısınmazsa  başka  kızlarım  da  vardı.  Genç  olanlar,  yaşlı  olanlar,  bakireler,  dullar,  canı  nasıl  isterse. </p>
<p class="calibre1">Ama  hayır.  Lord  Hoster  duymak  bile  istemedi.  Tatlı  sözler  söyledi,  bahaneler  uydurdu.  Bütün</p>
<p class="calibre1">istediğim bir kız evlattan kurtulmaktı. </p>
<p class="calibre1">Şu sizin kız kardeşiniz de en az o kadar kötü. En fazla bir yıl önceydi, Jon Arryn hâlâ Kral Eli'ydi. </p>
<p class="calibre1">Turnuvaya  oğullarımı  izlemeye  gittim.  Stevron  ve  Jared  mızrak  müsabakasına  çıkamayacak  kadar</p>
<p class="calibre1">yaşlı  artık  ama  Danwell,  Hosteen  ve  Perwyn  yarıştı.  Piçlerimden  birkaçı  da  meydan  dövüşüne</p>
<p class="calibre1">katıldı. Beni o kadar utandıracaklarını bilseydim, o kadar yol gidip yorulmazdım. Hosteen'in o Tyrell</p>
<p class="calibre1">eniği  tarafından  atsız  bırakıldığını  görmek  için  onca  yolu  teptim.  Çocuk,  Hosteen'in  yarı  yaşında. </p>
<p class="calibre1">Papatya Şövalyesi diyorlar ya da öyle bir şey. Danwell alt seviyeli bir şövalyeye yenildi! Bazen bu</p>
<p class="calibre1">ikisinin benden olup olmadığını merak ediyorum. Üçüncü karım bir Crakehall'dı. Crakehall kadınları</p>
<p class="calibre1">fahişe ruhludur. Neyse, boşverin. Daha siz doğmadan önce ölmüş bir kadından size ne? </p>
<p class="calibre1">Kız kardeşinizden bahsediyordum. İki erkek torunumun, Lord ve Leydi Arryn'ın himayesinde saraya</p>
<p class="calibre1">alınmasını istedim. Karşılığında onların oğlunu himayeme alıp burada, İkizler'de eğitmeyi teklif ettim. </p>
<p class="calibre1">Benim  torunlarım  kralın  sarayında  bulunamayacak  kadar  değersiz  mi?  İyi  eğitimli,  iyi  huylu  sessiz</p>
<p class="calibre1">çocuklardır. Walder, Merrett'in oğlu. Ona benim adımı verdiler. Öbürü... hah, adını hatırlamıyorum... </p>
<p class="calibre1">o  da  başka  bir  Walder  olabilir.  Çocuklarına  sürekli  benim  adımı  verip  duruyorlar,  böylece  onları</p>
<p class="calibre1">kayıracağımı  düşünüyorlar...  onun  babası  hangisiydi  şimdi?"  Yüzü  kırıştı.  "Neyse,  Lord  Arryn</p>
<p class="calibre1">teklifimi  reddetti.  Bu  konuda  kız  kardeşinizi  suçluyorum.  Teklifimi  duyduğunda  sanki  oğlunu  bir</p>
<p class="calibre1">kumpanyaya  satmayı  önermişim  ya  da  oğlanı  alıp  hadım  edeceğimi  söylemişim  gibi  donup  kaldı. </p>
<p class="calibre1">Sonra  Lord  Arryn,  oğlunu  Ejderha  Kayası'na  gönderip  Stannis  Baratheon'ın  himayesine  vereceğini</p>
<p class="calibre1">söyledi. Kız kardeşiniz tek bir nezaket sözü etmeden, fırtına gibi çekip gitti. Lord benden yüzlerce kez</p>
<p class="calibre1">özür diledi ama özür ne işe yarar? Sorarım size." </p>
<p class="calibre1">Catelyn  kaşlarını  çattı.  "Ben,  Lysa'nın  oğlunun  Casterly  Kayası'na,  Lord  Tywin'in  himayesine</p>
<p class="calibre1">gönderileceğini biliyordum." </p>
<p class="calibre1"><a id="p418"></a>"Hayır. Lord Stannis'e verilecekti," dedi Walder Frey rahatsız olmuş bir tavırla. "Sizce ben Lord Stannis'i,  Lord  Tywin'den  ayıramaz  mıyım?  İkisi  de  sıçamayacak  kadar  gururlu  birer  kıç  deliği. </p>
<p class="calibre1">Neyse,  boşverin.  İkisinin  arasındaki  farkı  biliyorum.  Hatırlayamayacak  kadar  yaşlı  olduğumu  mu</p>
<p class="calibre1">düşünüyorsunuz?  Doksan  yaşındayım  ve  hafızam  gayet  kuvvetli.  Bir  kadınla  neler  yapılır,  onu  da</p>
<p class="calibre1">hatırlıyorum. Yeni karım seneye bu zamanlar bana bir erkek evlat daha verecek. Ya da bir kız. Buna</p>
<p class="calibre1">engel olmak mümkün değil. Kız ya da erkek. Kıpkırmızı, buruş buruş ve bağırarak doğacak. Ve karım</p>
<p class="calibre1">ona ya Walder ya da Walda adını koymak isteyecek." </p>
<p class="calibre1">Leydi  Walder'ın  bebeğine  ne  isim  koyacağı  Catelyn'in  umrunda  değildi.  "Lord  Arryn'ın,  oğlunu</p>
<p class="calibre1">Stannis Baratheon'ın himayesine vereceğinden emin misiniz?" </p>
<p class="calibre1">"Evet,  evet,  evet,"  dedi  yaşlı  adam.  "Ama  adam  öldü.  Şimdi  ne  fark  eder  ki?  Nehri  geçmek</p>
<p class="calibre1">istediğinizi söylemiştiniz." </p>
<p class="calibre1">"Evet, istiyoruz." </p>
<p class="calibre1">"Ama  geçemezsiniz,"  dedi  Lord  Walder  gevrek  bir  ses  tonuyla.  "Ben  izin  vermediğim  takdirde</p>
<p class="calibre1">geçemezsiniz.  Neden  izin  vereyim?  Tullyler  ve  Starklar  bana  hiç  dostluk  göstermedi."  Koltuğuna</p>
<p class="calibre1">iyice yaslandı, kollarını göğsünde birleştirip sırıttı. Bir cevap bekliyordu. </p>
<p class="calibre1">Geri kalanı pazarlıktan ibaretti. </p>
<p class="calibre1">Kalenin  kapıları  açıldığında  güneş  ağır  ağır  batıdaki  tepelerin  arasına  gömülüyordu.  Köprü</p>
<p class="calibre1">gıcırtılarla aşağı indirildi. Yivli kapı yukarı çekildi ve Leydi Catelyn, oğlunun ve sancak beylerinin</p>
<p class="calibre1">yanına  dönmek  üzere  atıyla  köprüde  ilerledi. Yanında  çeşitli  rütbelerden  mavi  çelik  zırhlar  giymiş</p>
<p class="calibre1">mızraklı  adamlara  önderlik  eden  Sör  Jared  Frey,  Sör  Hosteen  Frey,  Sör  Danwell  Frey  ve  Lord</p>
<p class="calibre1">Walder'ın piç oğlu Ronel Nehir vardı. </p>
<p class="calibre1">Robb  annesini  karşılamak  için  atını  öne  doğru  koşturdu.  Boz  Rüzgâr  aygırla  yarışıyordu. </p>
<p class="calibre1">"Tamamdır,"  dedi  Catelyn.  "Lord  Walder  geçmene  izin  veriyor.  Ayrıca,  İkizler'i  savunmak  için</p>
<p class="calibre1">burada kalacak olan dört yüz adam dışında bütün kılıçları da senin. Kendi adamlarından da dört yüz</p>
<p class="calibre1">kişiyi  burada  bırakmanı  tavsiye  ederim.  Kılıçlılardan  ve  okçulardan  oluşan  bir  grup.  Lord  Walder</p>
<p class="calibre1">kendisine güç katacak bir teklifi geri çeviremez... ama başlarına güvenebileceğin bir adam ver. Lord</p>
<p class="calibre1">Walder'ın sözünü tutmak konusunda yardıma ihtiyacı olabilir." </p>
<p class="calibre1">"Nasıl  istersen  anne,"  diye  karşılık  verdi  Robb  adamlarını  incelerken.  "Belki...  Sör  Helman</p>
<p class="calibre1">Tallhart. Ne dersin?" </p>
<p class="calibre1">"İyi seçim." </p>
<p class="calibre1">"Peki karşılığında bizden ne istedi?" </p>
<p class="calibre1">"Birkaç  kılıçlı  adam  ayırabilirsen,  Lord  Walder'ın  iki  torununa  Kışyarı'na  kadar  eşlik  edecek</p>
<p class="calibre1">refakatçilere  ihtiyacım  var,"  dedi  Catelyn.  "Onları  muhafız  olarak  himayemize  almayı  kabul  ettim. </p>
<p class="calibre1">İkisi de küçük çocuk. Biri yedi, diğeri sekiz yaşında. Galiba ikisinin adı da Walder. Kardeşin Bran</p>
<p class="calibre1">kendi yaşlarında iki arkadaşa sevinecektir." </p>
<p class="calibre1">"Hepsi bu mu? İki çocuk? Bu karşıya geçmek için ödenecek küçük bir..." </p>
<p class="calibre1">"Lord  Frey'in  oğlu  Olyvar  da  bizimle  birlikte  gelecek,"  diyerek  devam  etti  Catelyn.  "Senin  özel</p>
<p class="calibre1">yaverin olacak. Babası kısa zamanda iyi bir şövalye olmasını arzuluyor." </p>
<p class="calibre1">"Bir yaver," deyip omuz silkti Robb. "İyi. Bu da iyi. Eğer..." </p>
<p class="calibre1">"Ayrıca,  kız  kardeşin  Arya  sağ  salim  eve  dönerse,  her  ikisi  de  uygun  yaşa  geldiğinde  Lord</p>
<p class="calibre1">Walder'ın en küçük oğlu Elmar'la evlenecek." </p>
<p class="calibre1"><a id="p419"></a>Robb şaşkın görünüyordu. "Arya bundan hiç hoşlanmayacak." </p>
<p class="calibre1">"Ve sen de savaş bittiğinde, Lord Walder'ın kızlarından biriyle evleneceksin. Lord Frey istediğin</p>
<p class="calibre1">kızı  seçebileceğini  söyleyerek  nezaket  gösterdi.  Senin  için  uygun  olabilecek  pek  çok  kızı  olduğunu</p>
<p class="calibre1">düşünüyor." </p>
<p class="calibre1">Robb kıpırdamadı bile. "Anlıyorum," dedi. </p>
<p class="calibre1">"Onaylıyor musun?" </p>
<p class="calibre1">"Reddedebilir miyim?" </p>
<p class="calibre1">"Karşıya geçmek istiyorsan, hayır." </p>
<p class="calibre1">"Onaylıyorum,"  dedi  Robb.  Daha  önce  hiçbir  zaman  bu  kadar  erkek  görünmemişti.  Oğlanlar</p>
<p class="calibre1">kılıçlarla oynayabilirdi ama ne anlama geldiğini bilerek bir evlilik anlaşması yapmak lordlara özgü</p>
<p class="calibre1">bir işti. </p>
<p class="calibre1">Hilal şeklindeki ay nehrin üzerinde yüzerken karşıya geçtiler. İki sıralı ordu çelikten bir yılan gibi</p>
<p class="calibre1">kıvrılarak  batı  kalesinin  kapılarını  aşıp  ileri  doğru  yollarına  devam  etmek  üzere,  doğu  kalesinin</p>
<p class="calibre1">kapısından iç kaleye, oradan da köprüye çıktı. </p>
<p class="calibre1">Catelyn  yılanın  başında  oğlu,  amcası  Brynden  ve  Sör  Stevron  Frey'le  birlikte  yol  alıyordu. </p>
<p class="calibre1">Şövalyeler,  mızrakçılar,  hürsüvariler,  binek  okçulardan  oluşan  atlı  birliklerinin  onda  dokuzu</p>
<p class="calibre1">arkalarından geliyordu. Hepsinin birden köprüyü geçmesi saatler sürdü. Catelyn daha sonra, sayısız</p>
<p class="calibre1">at  toynağının  köprüde  yankılanan  sesini,  Lord  Walder'ın  tahtırevanı  üstünde  geçişi  izleyişini,  Su</p>
<p class="calibre1">Kulesi'ndeki ok pencerelerinden ve ölüm deliklerinden bakan gözleri hatırlayacaktı. </p>
<p class="calibre1">Kuzey  ordusunun  mızraklı,  kılıçlı  ve  okçu  piyadelerden  oluşan  büyük  bir  bölümü  Roose  Bolton</p>
<p class="calibre1">komutasında  doğu  kıyısında  kaldı.  Robb,  Roose  Bolton'a  güneye  doğru  yürümesini  ve  Lord  Tywin</p>
<p class="calibre1">komutasında kuzeye giden devasa Lannister ordusunu karşılamasını emretti. </p>
<p class="calibre1">İyi ya da kötü. Oğlu zarı atmıştı. </p>
<p class="calibre1"><a id="p420"></a>Jon</p>
<p class="calibre1">"İyi misin Kar?" diye sordu Lord Mormont. </p>
<p class="calibre1">"İyi," diye ciyakladı kuzgunu. "İyi." </p>
<p class="calibre1">"İyiyim lordum," diyerek yalan söyledi Jon. Yüksek sesle. Sanki yüksek sesle söylerse gerçekliğine</p>
<p class="calibre1">kendisi de inanabilirmiş gibi. "Ya siz?" </p>
<p class="calibre1">Mormont  kaşlarını  çattı.  "Ölü  bir  adam  beni  öldürmeye  kalktı.  Nasıl  olayım?"  Çenesinin  altını</p>
<p class="calibre1">kaşıdı. Gri sakallarının bir bölümü yangın sırasında yandığı için hepsini usturaya vurmuştu. Yeni yeni</p>
<p class="calibre1">uzamaya  başlayan  kirli  sakalı  onu  iyice  yaşlı,  çökmüş  ve  asık  suratlı  gösteriyordu.  "İyi</p>
<p class="calibre1">görünmüyorsun," dedi Jon'a. "Elin nasıl?" </p>
<p class="calibre1">"İyileşiyor."  Jon  sargılı  parmaklarını  açıp  kapattı.  Alev  almış  perdeleri  tuttuğunda  tahmin</p>
<p class="calibre1">ettiğinden daha kötü yanmıştı. Sağ kolu elinden dirseğine kadar ipek sargılarla sarılmıştı. Elini ateşe</p>
<p class="calibre1">soktuğunda  hiçbir  şey  hissetmemişti  ama  ızdırap  sonradan  gelmişti.  Derisindeki  derin  yarıklardan</p>
<p class="calibre1">sıvılar  akmıştı.  Parmaklarının  arasında  karafatma  büyüklüğünde  kan  dolu,  korkunç  baloncuklar</p>
<p class="calibre1">çıkmıştı. "Üstat ellerimde izler kalacağını ama onun dışında tamamen iyileşeceğimi söyledi." </p>
<p class="calibre1">"Yara izi olan bir el o kadar önemli değil. Sur'da sürekli eldiven giyiyor olacaksın." </p>
<p class="calibre1">"Dediğiniz gibi lordum." Jon'u rahatsız eden şey yaraları değil, ardından olanlardı. Üstat Aemon'ın</p>
<p class="calibre1">içirdiği haşhaş sütüne rağmen ağrısı korkunçtu. En başlarda, sanki hâlâ alevlerin içindeymiş gibi gece</p>
<p class="calibre1">gündüz  yanıyordu  elleri.  Onları  kar  ya  da  tıraşlanmış  buz  dolu  çanaklara  soktuğunda  rahatlıyordu</p>
<p class="calibre1">sadece.  Onu  yatağının  içinde  kıvrılmış  halde,  acıdan  inleyip  ağlarken  gören  tek  canlının  Hayalet</p>
<p class="calibre1">olmasına  şükrediyordu.  Geceler  sonra  ilk  kez  uyuduğunda  rüya  görmüştü  ve  bu  daha  da  beterdi. </p>
<p class="calibre1">Rüyasında  ona  saldıran  cesedin  mavi  gözleri,  kapkara  elleri  vardı  ve  yüzü  babasının  yüzüydü. </p>
<p class="calibre1">Rüyasını Mormont'a anlatmaya cesaret edememişti. </p>
<p class="calibre1">"Dywen ve Hake dün gece döndü," dedi Mormont. "Amcandan bir iz bulamamışlar. Tıpkı diğerleri</p>
<p class="calibre1">gibi." </p>
<p class="calibre1">"Biliyorum." Jon arkadaşlarıyla birlikte yemek yemek için ortak salona gitmeye zorlamıştı kendini. </p>
<p class="calibre1">Salondaki herkes korucuların yaptığı aramanın başarısızlığından bahsediyordu. </p>
<p class="calibre1">"Biliyor  musun?"  diye  homurdandı  Mormont.  "Buralarda  herkes  her  şeyi  nasıl  öğreniyor?" </p>
<p class="calibre1">Sorusuna bir yanıt beklemiyordu. "Görünüşe göre o... yaratıklardan sadece iki tane vardı. Tanrılara</p>
<p class="calibre1">şükür. Ne olduklarını bilmiyorum ama onlara insan diyemem. Eğer bunlardan daha varsa... düşüncesi</p>
<p class="calibre1">bile  korkunç.  Gerçi  onlardan  birkaçıyla  daha  karşılaşacağımızı  biliyorum.  Bunu  iliklerimde  bile</p>
<p class="calibre1">hissediyorum.  Üstat Aemon  da  aynı  fikirde.  Soğuk  rüzgârlar  esmeye  başladı. Yaz  bitmek  üzere  ve</p>
<p class="calibre1">daha önce görülmemiş bir kış geliyor." </p>
<p class="calibre1">Kış  geliyor.  Stark  sözü,  daha  önce  hiç  olmadığı  kadar  uğursuz  ve  keder  dolu  gelmişti  Jon'un</p>
<p class="calibre1">kulağına. "Lordum, dün gece haberci bir kuş geldiği söyleniyor," dedi Mormont'a çekinerek. </p>
<p class="calibre1">"Geldi. Ne olmuş?" </p>
<p class="calibre1">"Babamdan haber almayı umuyordum." </p>
<p class="calibre1">"Babam,"  diye  bağırdı  yaşlı  kuzgun.  Mormont'un  omuzlarında  yürürken  başını  öne  arkaya</p>
<p class="calibre1">sallıyordu. "Babam." </p>
<p class="calibre1">Lord Kumandan kuşun gagasını tutup ağzını kapatmak için uzandı ama kuş sıçrayıp kafasına çıktı. </p>
<p class="calibre1"><a id="p421"></a>Kanatlarını  çırpıp  odanın  diğer  ucuna,  pencerenin  yukarısındaki  lambanın  üstüne  kondu.  "Keder  ve gürültü,"  diye  homurdandı  Mormont.  "Kuzgunlar  sadece  buna  yarıyor  gibi.  Bu  sefil  kuşa  neden</p>
<p class="calibre1">katlanıyorum  ki  ben?  Eğer  Lord  Eddard'dan  bir  haber  gelseydi  sana  söylemez  miydim  sanıyorsun? </p>
<p class="calibre1">Piçsen  de  onun  kanındansın.  Mesaj  Sör  Barristan  Selmy  hakkındaydı.  Görünüşe  göre  Kral</p>
<p class="calibre1">Muhafızları'ndan  çıkarılmış.  Onun  yerine  kara  köpek  Clegane  getirilmiş.  Sör  Barristan'ı  hainlik</p>
<p class="calibre1">suçuyla  arıyorlar.  Aptallar,  onu  yakalamak  için  iki  muhafız  yollamışlar  ama  şövalye  ikisini  de</p>
<p class="calibre1">kılıçtan  geçirip  kaçmış."  Mormont,  Cesur  Barristan  olarak  tanınan  bir  şövalyenin  üzerine,  Şehir</p>
<p class="calibre1">Muhafızları'nın  altın  pelerinlilerini  salan  kişi  hakkındaki  fikrini  hiç  inkâr  etmeyen  bir  tavırla</p>
<p class="calibre1">burnundan soludu. "Ormanda beyaz gölgeler, koridorlarımızda yürüyen sessiz cesetler var ama tahtta</p>
<p class="calibre1">bir çocuk oturuyor," dedi tiksintiyle. </p>
<p class="calibre1">Kuzgun çılgın gibi bağırmaya başladı. "Çocuk, çocuk, çocuk, çocuk." </p>
<p class="calibre1">Mormont'un  tek  güvencesinin  Sör  Barristan  olduğunu  hatırladı  Jon.  Eğer  şövalye  devrildiyse</p>
<p class="calibre1">Mormont'un  mektubunu  kim  alacaktı?  Ellerini  yumruk  yaptı. Yanık  parmaklarından  yukarı  doğru  bir</p>
<p class="calibre1">acı yükseldi. "Kardeşlerime ne olmuş?" </p>
<p class="calibre1">"Mektupta Lord Eddard'dan ya da kızlardan bahis yok." Rahatsız bir şekilde omuz silkti. "Belki de</p>
<p class="calibre1">mektubum onlara varmadı. Aemon en iyi kuşlarıyla iki kopya göndermişti ama belli mi olur? Pycelle</p>
<p class="calibre1">cevaplamaya tenezzül etmemiş bile olabilir. İlk kez yaptığı bir şey değil, sonuncu da olmaz. Korkarım</p>
<p class="calibre1">ki  Kral  Toprakları'nda  zerre  kadar  değerimiz  yok.  Bize  sadece  bilmemizi  istedikleri  şeyleri</p>
<p class="calibre1">söylüyorlar. Bu yeterli değil." </p>
<p class="calibre1">Sen de bana sadece bilmemi istediğin beyleri söylüyorsun ve bu da yeterli değil, dedi Jon içinden. </p>
<p class="calibre1">Kardeşi  Robb  sancak  beylerini  çağırmış,  savaşmak  için  güneye  doğru  yola  çıkmıştı  ama  Jon'a  tek</p>
<p class="calibre1">kelime söylenmemişti... Sam Tarly gelen mektubu Üstat Aemon'a okuduğu günün gecesinde, mektubun</p>
<p class="calibre1">içeriğini gizli gizli ve sürekli ne kadar yanlış bir şey yaptığını söyleyerek Jon'a anlatmıştı. Kardeşinin</p>
<p class="calibre1">gittiği  savaşın  Jon'u  hiç  ilgilendirmediğini  düşünüyorlardı  şüphesiz.  Jon  evinin  artık  burada,  yeni</p>
<p class="calibre1">kardeşlerinin  yanında,  Sur'da  olduğunu  kendine  ne  kadar  tekrarlarsa  tekrarlasın  korkak  gibi</p>
<p class="calibre1">hissetmekten alamıyordu kendini. </p>
<p class="calibre1">"Mısır," diye bağırıyordu kuzgun. "Mısır, mısır." </p>
<p class="calibre1">"Ah,  biraz  sus,"  dedi Yaşlı Ayı.  "Jon,  Üstat Aemon  ellerini  ne  zaman  kullanabileceğini  söyledi</p>
<p class="calibre1">mi?" </p>
<p class="calibre1">"Yakında," diye cevapladı Jon. </p>
<p class="calibre1">"Güzel." Mormont, Jon'la arasındaki masanın üstüne, gümüş işli metal bir kının içinde duran uzun</p>
<p class="calibre1">bir kılıç koydu. "Al. Yakında bunu kullanabileceksin demek ki." </p>
<p class="calibre1">Kuzgun  kanatlarını  çırpıp  masanın  üstüne  kondu.  Başını  merakla  yana  eğdi.  Jon  tereddüt  etmişti. </p>
<p class="calibre1">Bunun ne demek olduğuyla ilgili hiç fikri yoktu. "Lordum?" </p>
<p class="calibre1">"Gümüş  kabza  başı  yangında  erimiş.  Kabza  koruması  ve  sapı  da  yanmış.  Eh  işte,  kuru  deri  ve</p>
<p class="calibre1">ahşap, ne olacak? Ama kılıcın kendisi... zarar verebilmek için yüz katı sıcak bir ateş lazım." Mormont</p>
<p class="calibre1">meşe masanın üstündeki kılıcı Jon'a doğru itti. "Yanan yerleri yeniden yaptırdım. Al." </p>
<p class="calibre1">"Al," diye tekrarladı kuzgun, gagasıyla tüylerini düzelterek. "Al, al." </p>
<p class="calibre1">Jon sol elini kullanarak kılıcı beceriksizce masanın üstünden aldı. Sargılı sağ elini hâlâ zor hareket</p>
<p class="calibre1">ettiriyordu. Kılıcı dikkatle kınından çıkardı ve göz hizasına kaldırdı. </p>
<p class="calibre1">Kabzası,  uzun  kılıcın  ağırlığını  dengelemek  için  kurşunla  desteklenmiş  mermerden  yapılmıştı. </p>
<p class="calibre1">Mermer, dişlerini gösteren bir kurt şeklinde oyulmuştu ve gözlerine iki tane lal taşı yerleştirilmişti. </p>
<p class="calibre1"><a id="p422"></a>Tutacağı  saf  deridendi.  Siyah  ve  yumuşak.  Terle  ya  da  kanla  lekenmemiş.  Bıçağı  Jon'un  alıştığı</p>
<p class="calibre1">kılıçların  bıçağından  on  beş  santim  kadar  daha  uzundu.  Sadece  kesmek  için  değil,  sokmak  için  de</p>
<p class="calibre1">dövülmüştü. Üzerinde üç derin oluk vardı. Babasının kılıcı Buz, iki elle kullanılan gerçek bir çift el</p>
<p class="calibre1">kılıcıydı.  Bu  kılıçsa  bazı  yerlerde  adına  piç  kılıcı  da  denen  bir  buçuk  el  kılıçlardandı.  Kurtlu  kılıç</p>
<p class="calibre1">büyüklüğüne  rağmen  Jon'un  daha  önce  savurduğu  kılıçlardan  çok  daha  hafifti.  Jon  kılıcı</p>
<p class="calibre1">döndürdüğünde  üst  üste  defalarca  katlanmış  çeliğin  koyu  renk  katmanlarını  seçebildi.  "Bu  Valyria</p>
<p class="calibre1">çeliği lordum," dedi merakla. Babası Buz'a dokunmasına izin verirdi. Bu çeliğin nasıl göründüğünü, </p>
<p class="calibre1">nasıl hissedildiğini biliyordu. </p>
<p class="calibre1">"Öyle,"  dedi  Yaşlı  Ayı.  "Babamın  kılıcıydı  ve  ondan  önce  de  onun  babasının.  Tam  beş  asırdır</p>
<p class="calibre1">Mormontlar'ın. Zamanında onu ben de savurdum ve siyahları giydiğimde oğluma verdim." </p>
<p class="calibre1">Bana  oğlunun  kılıcını  veriyor.  Jon  buna  inanmakta  zorlanıyordu.  Kılıç  kusursuzca  dengelenmişti. </p>
<p class="calibre1">Keskin kenarları ışıkla buluştukça parlıyordu. "Oğlunuz..." </p>
<p class="calibre1">"Oğlum, Mormont Hanedanı'na leke sürdü ama kaçarken kılıcı bırakacak kadar onurlu davrandı en</p>
<p class="calibre1">azından. Kız kardeşim kılıcı bana gönderdi. Ne zaman baksam oğlumun utancını hatırladığım için bir</p>
<p class="calibre1">kenara  kaldırmıştım.  O  geceki  yangından  sonra  yatak  odamdaki  küllerin  arasında  bulana  kadar</p>
<p class="calibre1">varlığını  unutmuştum.  Gerçek  kabzasında  gümüş  bir  ayı  başı  vardı  ama  o  kadar  aşınmıştı  ki  ayı</p>
<p class="calibre1">olduğu belli olmuyordu artık. Bir kurt başının senin için daha uygun olacağını düşündüm. İnşaatçıların</p>
<p class="calibre1">arasında çok iyi bir taş oyma ustası var." </p>
<p class="calibre1">Jon,  Bran'ın  yaşlarındayken,  her  çocuk  gibi  kahramanca  şeyler  yapmanın  hayalini  kurardı. </p>
<p class="calibre1">Kahramanlıklarının  detayları  her  hayalde  farklı  olurdu  ama  babasının  hayatını  kurtarmayı  düşlerdi</p>
<p class="calibre1">çoğu  zaman.  Bu  kahramanlığından  sonra  babası  onu  gerçek  bir  Stark  ilan  ederdi  ve  Buz'u  Jon'a</p>
<p class="calibre1">verirdi. O zamanlarda bile bunun aptalca bir hayal olduğunu biliyordu. Hiçbir piç, babasının kılıcını</p>
<p class="calibre1">savurmazdı.  Bunu  hatırlamak  bile  utandırıyordu  onu.  Hangi  türden  bir  adam  öz  kardeşinin  doğumla</p>
<p class="calibre1">gelen hakkını çalmayı düşlerdi? Buna hakkım yok, diye düşündü. Buz'u ne kadar hak ediyorsam bunu</p>
<p class="calibre1">da  o  kadar  hak  ediyorum. Yanık  parmaklarını  sıktı.  Derisinin  altında  şiddetli  bir  zonklama  hissetti. </p>
<p class="calibre1">"Lordum, beni onurlandırdınız ama..." </p>
<p class="calibre1">"'Ama'ları  bırak  evlat,"  diyerek  sözünü  kesti  Mormont.  "Sen  ve  kurdun  olmasaydı  şimdi  burada</p>
<p class="calibre1">oturmuyordum. Cesurca dövüştün... ve daha önemlisi hızlı düşündün. Ateş! Elbette kahrolası. Bizim</p>
<p class="calibre1">hatırlamamız gerekirdi. Uzun Gece daha önce de gelmişti. Ah, sekiz bin yıl epey zaman demek ama</p>
<p class="calibre1">yine de Gece Nöbetçileri hatırlamazsa kim hatırlayacak?" </p>
<p class="calibre1">"Kim?" diye bağırdı konuşkan kuzgun. "Kim?" </p>
<p class="calibre1">O  gece  tanrılar  Jon'un  yalvarışını  duymuştu  gerçekten. Ateş  ölü  adamın  giysilerini  tutuşturmuştu. </p>
<p class="calibre1">Etini mum gibi eritip, kemiklerini kuru ağaç dalları gibi yakıp tüketip bitirmişti. Ceset odanın içinde</p>
<p class="calibre1">yalpalayarak  dolanmış,  eşyalara  çarpıp  alevler  içinde  yere  yığılmıştı.  Jon,  ateşten  bir  hareyle</p>
<p class="calibre1">çevrelenmiş,  saçları  saman  gibi  alev  almış,  eriyen  derileri  yere  akarken  kemikleri  ortaya  çıkan  o</p>
<p class="calibre1">yüzü  hatırlıyordu  en  fazla.  Othor'u  eline  geçiren  hangi  şeytani  güçse,  alevler  onu  durdurmayı</p>
<p class="calibre1">başarmıştı.  Küllerin  arasında  buldukları  çarpık  şey  yanmış  etten  ve  kömürleşmiş  kemiklerden</p>
<p class="calibre1">ibaretti.  Ama  kâbuslarında  yeni  bir  yüzü  oluyordu  cesedin.  Yanan  bedende  Lord  Eddard'ın  yüzü</p>
<p class="calibre1">vardı. Siyahlaşıp yarılan deri babasının derisiydi. Eriyip iğrenç bir gözyaşı gibi yanaklarından aşağı</p>
<p class="calibre1">akan babasının gözleriydi. Jon bu rüyayı neden gördüğünü, ne anlama geldiğini bilmiyordu ama rüya</p>
<p class="calibre1">onu anlatamayacağı kadar fazla korkutuyordu. </p>
<p class="calibre1">"Kılıcın ederi, hayatım karşısında bir hiç," dedi Mormont. "Al şunu, daha fazla itiraz istemiyorum. </p>
<p class="calibre1">Anlaşıldı mı?" </p>
<p class="calibre1"><a id="p423"></a>"Evet  lordum."  Jon'un  parmaklarının  arasındaki  yumuşak  deride  elinin  hatları  vardı.  Sanki  kılıç daha şimdiden onun tutuşuna göre şekil alıyordu. Jon onur duyması gerektiğini biliyordu. Duyuyordu</p>
<p class="calibre1">da; ama yine de... </p>
<p class="calibre1">O benim babam değil, dedi kendine. Benim babam Lord Eddard Stark. Onu unutmayacağım. Bana</p>
<p class="calibre1">kaç kılıç verirlerse versinler. Lord Mormont'a başka bir kılıcın hayalini kurduğunu söyleyemezdi... </p>
<p class="calibre1">"Nezaket lafları da istemiyorum. Yani bana teşekkür etme. Çeliği cesaretinle onurlandır, sözlerinle</p>
<p class="calibre1">değil." </p>
<p class="calibre1">Jon başıyla onayladı. "Bir adı var mı lordum?" </p>
<p class="calibre1">"Bir zamanlar vardı. Uzunpençe." </p>
<p class="calibre1">"Pençe," diye bağırdı kuzgun, "pençe." </p>
<p class="calibre1">"Uzunpençe  çok  uygun  bir  isimmiş."  Jon  deneme  amaçlı  kılıcı  savurdu.  Sol  eli  beceriksiz  ve</p>
<p class="calibre1">hantaldı ama buna rağmen kılıç kendi kendine hareket ediyormuş gibi havada rahatlıkla aktı. "Ayılar</p>
<p class="calibre1">gibi kurtların da pençeleri vardır." </p>
<p class="calibre1">Yaşlı Ayı buna sevinmiş gibi görünüyordu. "Evet sanırım var. Bunu omzuna asman gerekir. Birkaç</p>
<p class="calibre1">santim  daha  uzayana  kadar  belinde  taşıyamazsın.  Çift  el  ataklarını  da  geliştirmen  lazım. Yanıkların</p>
<p class="calibre1">iyileştiğinde Sör Endrew sana birkaç hamle öğretir." </p>
<p class="calibre1">"Sör Endrew?" Jon bu adı daha önce duymamıştı. </p>
<p class="calibre1">"Sör  Endrew  Tarth.  İyi  bir  adam.  Silah  ustası  olarak  göreve  başlamak  üzere  Gölge  Kule'den</p>
<p class="calibre1">geliyor. Sör Alliser Thorne dün Kıyıdaki Doğugözcüsü'ne gitti." </p>
<p class="calibre1">Jon kılıcı indirdi. "Neden?" diye sordu aptal gibi. </p>
<p class="calibre1">Mormont homurdandı. "Çünkü onu gönderdim. Başka neden olabilir? Hayalet'in, Jafer Flowers'in</p>
<p class="calibre1">bileğinden  kopardığı  eli  taşıyor.  Oradan  bir  gemiye  binip  eli  Kral  Toprakları'na  götürmesini</p>
<p class="calibre1">emrettim. Gidip şu çocuk kralın önüne koysun bakalım. Sanırım bu Joffrey'nin ilgisini çeker... Ayrıca</p>
<p class="calibre1">Sör  Alliser  soylu  bir  aileden  gelen,  kutsanmış  bir  şövalyedir.  Konseyde  eski  dostları  var.  Onu</p>
<p class="calibre1">görmezden gelmeleri taç giymiş bir kargayı görmezden gelmek kadar zor olur." </p>
<p class="calibre1">"Karga," Jon, kuzgunun sesinin içerlemeyle dolu olduğunu düşündü. </p>
<p class="calibre1">"Ayrıca,"  diyerek  devam  etti  Lord  Kumandan  kuzgunun  itirazını  ciddiye  almadan,  "Bu  ikinizin</p>
<p class="calibre1">arasına bir ceza gibi görünmeden binlerce fersah koyuyor." Parmağını Jon'a doğrulttu. "Ortak salonda</p>
<p class="calibre1">yaptığın saçmalığı onayladığımı sanma sakın. Cesaret bir miktar aptallığı telafi edebilir ama artık bir</p>
<p class="calibre1">çocuk  değilsin.  Bunca  sene  yaşadın.  Orada  duran  bir  erkeğin  kılıcı  ve  onu  sallayanın  da  bir  erkek</p>
<p class="calibre1">olması gerek. Bundan böyle erkek gibi davranmanı istiyorum senden." </p>
<p class="calibre1">"Emredersiniz  lordum."  Jon  kılıcı  metal  kının  içine  soktu.  Kendisi  için  seçeceği  bir  kılıç</p>
<p class="calibre1">olmamasına  rağmen  çok  soylu  bir  hediyeydi  ve  Jon'u  Alliser  Thorne'un  zalimliğinden  kurtaracak</p>
<p class="calibre1">olması onu çok daha soylu kılıyordu. </p>
<p class="calibre1">Yaşlı  Ayı  çenesini  kaşıdı.  "Yeni  çıkan  sakalların  ne  çok  kaşındırdığını  unutmuşum,"  dedi. </p>
<p class="calibre1">"Yapacak bir şey yok. Elin görevine devam edecek kadar iyileşti mi?" </p>
<p class="calibre1">"Evet lordum." </p>
<p class="calibre1">"Güzel. Bu gece epey soğuk olacak. Baharatlı sıcak şarap istiyorum. Bana bir sürahi kırmızı bul. </p>
<p class="calibre1">Ekşi  olmasın  ve  baharatlar  konusunda  cimri  davranma.  Hobb'a  söyle,  bana  bu  sefer  de  haşlanmış</p>
<p class="calibre1">koyun  eti  gönderirse  onu  haşlarım.  Son  yolladığı  but  grileşmişti.  Kuş  bile  dokunmadı."  Kuzgunun</p>
<p class="calibre1">kafasını başparmağıyla okşadı, kuş memnuniyet ifade eden bir ses çıkardı. "Şimdi git, işlerim var." </p>
<p class="calibre1"><a id="p424"></a>Sağlam eliyle taşıdığı kılıcıyla birlikte sarmal merdivenlerden inerken nöbetteki muhafızlar Jon'a</p>
<p class="calibre1">gülümsedi.  "Tatlı  çelik,"  dedi  adamlardan  biri.  "Sen  bunu  hak  ettin  Kar,"  dedi  diğeri.  Jon</p>
<p class="calibre1">gülümsemek  için  kendini  zorladı.  İçinden  gelmiyordu.  Mutluluk  duyması  gerektiğini  biliyordu  ama</p>
<p class="calibre1">olmuyordu  işte.  Eli  zonkluyordu. Ağzında  bir  öfke  tadı  vardı  ama  kime,  neden  öfkeli  olduğunu  bile</p>
<p class="calibre1">bilmiyordu. </p>
<p class="calibre1">Lord  Mormont'un  yangından  sonra  taşındığı  Kral  Kulesi'nden  çıktığında  altı  arkadaşının  dışarıda</p>
<p class="calibre1">pusuya  yattığını  gördü. Ambarın  kapısına  bir  hedef  tahtası  asmışlardı,  sözde  okçuluk  yeteneklerini</p>
<p class="calibre1">geliştiriyorlardı  ama  Jon  pusuya  yatanları  görür  görmez  tanırdı.  Kapıdan  çıkar  çıkmaz  Pyp'in</p>
<p class="calibre1">bağırdığını duydu. "Gel de bir görelim." </p>
<p class="calibre1">"Neyi?" diye sordu Jon. </p>
<p class="calibre1">Kurbağa yanına sokuldu. "Pembe kalçalarını, başka neyi olacak?" </p>
<p class="calibre1">"Kılıcı," dedi Grenn. "Kılıcı görmek istiyoruz." </p>
<p class="calibre1">Jon suçlayan gözlerle arkadaşlarına baktı. "Biliyordunuz." </p>
<p class="calibre1">Pyp sırıttı. "Hepimiz Grenn kadar aptal değiliz." </p>
<p class="calibre1">"Öylesiniz," dedi Grenn. "Siz daha aptalsınız." </p>
<p class="calibre1">Halder  özür  diler  gibi  omuz  silkti.  "Kabzanın  taşını  oyarken  Pate'e  yardım  ettim,"  dedi.  "Lal</p>
<p class="calibre1">taşlarını da Köstebek Kasabası'ndan arkadaşın Sam aldı." </p>
<p class="calibre1">"Daha bile önceden biliyorduk," dedi Grenn. "Rudge dökümhanede  Donal  Noye'a  yardım  ediyor. </p>
<p class="calibre1">Yaşlı Ayı yanmış kılıcı getirdiğinde oradaymış." </p>
<p class="calibre1">"Kılıç dedik!" diye ısrar etti Matt. Diğerleri de koro halinde ona katıldı. "Kılıç, kılıç, kılıç." </p>
<p class="calibre1">Jon,  Uzunpençe'yi  kınından  çıkarıp  arkadaşlarına  gösterdi.  İyice  görebilmeleri  için  sağına  soluna</p>
<p class="calibre1">çevirdi. Piç kılıcı soluk güneş ışığında parıldadı. Siyah ve ölümcül. "Valyria çeliği," diye açıkladı. </p>
<p class="calibre1">Hissetmesi gerektiği kadar mutlu ve gururlu konuşmaya çalışıyordu. </p>
<p class="calibre1">"Valyria  çeliğinden  yapılmış  usturası  olan  bir  adam  duymuştum.  Tıraş  olurken  kendi  kafasını</p>
<p class="calibre1">uçurmuş," dedi Kurbağa. </p>
<p class="calibre1">Pyp  sırıttı.  "Gece  Nöbetçileri  tam  beş  bin  yıldır  var. Ama  bahse  girerim  ki  Kumandan  Kule'sini</p>
<p class="calibre1">yaktığı için ödüllendirilen ilk kara kardeş Jon'dur." </p>
<p class="calibre1">Çocuklar  güldü  ve  hatta  Jon  bile  gülümsemek  zorunda  kaldı.  Çıkardığı  yangın  aslında  kulenin</p>
<p class="calibre1">tamamını  yakmamıştı  ama  Yaşlı  Ayı'nın  odalarının  olduğu  son  iki  kat  hatırı  sayılır  ölçüde  hasar</p>
<p class="calibre1">almıştı.  Yangın  aynı  zamanda  Othor'un  ölümcül  cesedini  de  yok  ettiği  için  kimse  hasarın  üstünde</p>
<p class="calibre1">durmamıştı. </p>
<p class="calibre1">Diğer  ceset,  bir  zamanlar  bir  kolcu  olan  Jafer  Flowers'in  tek  elli  leşi  en  az  bir  düzine  kılıç</p>
<p class="calibre1">tarafından küçük parçalara ayrılmıştı... ama Sör Jaremy Rykker ve dört adamı katlettikten sonra. Sör</p>
<p class="calibre1">Jaremy  cesedin  başını  kılıcıyla  gövdesinden  ayırmış  olmasına  rağmen,  başsız  ceset  kendi  hançerini</p>
<p class="calibre1">kınından  çıkarıp  Sör  Rykker'in  bağırsaklarını  deşmişti.  Güç  ve  cesaret,  zaten  ölü  olduğu  için</p>
<p class="calibre1">devrilemeyen  düşmanlara  karşı  işe  yaramamıştı.  Silahlar  ve  zırhlar  bile  bir  adamı  korumaya</p>
<p class="calibre1">yetmiyordu bazen. </p>
<p class="calibre1">Bu  ağır  düşünceler  Jon'un  kırılgan  ruh  halini  iyice  bozmuştu.  "Yaşlı  Ayı'nın  akşam  yemeği  için</p>
<p class="calibre1">gidip  Hobb'u  görmem  gerek,"  dedi  kılıcı  tekrar  kınına  sokarken. Arkadaşları  iyi  niyetliydi  ama  onu</p>
<p class="calibre1">anlamıyorlardı. Bu onların suçu değildi. Onlar Othor'la dövüşmek zorunda kalmamıştı. Onun ölü ve</p>
<p class="calibre1"><a id="p425"></a>mavi  gözlerinin  pırıltısını  görmemişlerdi.  Ölü,  kapkara  parmaklarını  hissetmemişlerdi.  Nehir</p>
<p class="calibre1">topraklarındaki  savaştan  haberi  yoktu  onların.  Nasıl  anlayabilirlerdi  ki?  Aniden  döndü  ve</p>
<p class="calibre1">arkadaşlarından uzaklaştı. Pyp arkasından seslendi ama Jon umursamadı. </p>
<p class="calibre1">Yangından sonra geri taşındığı yıkık Hardin Kulesi'ndeki hücresine gitti. Hayalet kapının kenarına</p>
<p class="calibre1">kıvrılmış uyuyordu ama Jon'un ayak seslerini duyar duymaz başını kaldırdı. Kurdun kırmızı gözleri lal</p>
<p class="calibre1">taşından  daha  koyu,  insanlardan  daha  bilge  bakıyordu.  Jon  dizlerinin  üstüne  çöktü,  kurdun  başını</p>
<p class="calibre1">okşadı ve ona kılıcın kabzasını gösterdi. "Bak, bu sensin." </p>
<p class="calibre1">Hayalet  kendisine  benzeyen  taş  kurdu  kokladı  ve  diliyle  tadına  baktı.  Jon  gülümsedi.  "Asıl</p>
<p class="calibre1">onurlandırılması gereken sensin," dedi ve onu yaz karlarının arasında bulduğu günü hatırladı. Diğer</p>
<p class="calibre1">kurt  yavrularını  almış  giderlerken  Jon  bir  ses  duyup  geri  dönmüştü.  Oradaydı.  Bembeyaz  tüyleri</p>
<p class="calibre1">yüzünden  neredeyse  görünmez  olmuştu.  Yapayalnızdı,  diye  düşündü  Jon.  Sürüdekilerden  ayrıydı. </p>
<p class="calibre1">Farklıydı. O yüzden uzaklaştırılmıştı. </p>
<p class="calibre1">"Jon?"  Kafasını  kaldırdı.  Samwell  Tarly  topuklarını  huzursuzca  yere  vurarak  kapıda  duruyordu. </p>
<p class="calibre1">Yanakları  kızarmıştı.  Sırtındaki  kalın  kürk  cübbesi  yüzünden  kış  uykusuna  hazırlanan  bir  ayı  gibi</p>
<p class="calibre1">görünüyordu. </p>
<p class="calibre1">"Sam."  Jon  ayağa  kalktı.  "Ne  oldu?  Kılıcı  mı  görmek  istiyorsun?"  Diğerleri  biliyorsa  Sam'in</p>
<p class="calibre1">bildiğine de şüphe yoktu. </p>
<p class="calibre1">Şişman  çocuk  kafasını  iki  yana  salladı.  "Bir  zamanlar  babamın  kılıcının  varisiydim,"  dedi</p>
<p class="calibre1">üzüntüyle.  "Yürek  felaketi.  Lord  Randyll  ona  dokunmama  birkaç  kez  izin  verdi.  Valyria  çeliğinden</p>
<p class="calibre1">yapılmıştı.  Güzeldi  ama  o  kadar  keskindi  ki  yanlışlıkla  kız  kardeşlerimden  birini  keserim  diye</p>
<p class="calibre1">korktum.  Şimdi  Dickon'un  olacak."  Terli  avuçlarını  cübbesine  sildi.  Üstat  Aemon  seni  görmek</p>
<p class="calibre1">istiyor." </p>
<p class="calibre1">Sargılarının  değişme  vakti  gelmemişti.  Jon  merakla  kaşlarını  çattı.  "Neden?"  diye  sordu.  Sam</p>
<p class="calibre1">perişan görünüyordu. Bu Jon için yeterli bir cevaptı. "Ona söyledin, değil mi?" dedi öfkeyle. "Bana</p>
<p class="calibre1">anlattığını söyledin." </p>
<p class="calibre1">"Ben...  Jon,  söylemek  istemedim.  O  sordu...  Bence  biliyordu...  Kimsenin  göremediği  şeyleri</p>
<p class="calibre1">görüyor." </p>
<p class="calibre1">"O kör," dedi Jon sertçe. Çok sinirlenmişti. "Yolu kendim bulurum." Sam'i orada öylece, ağzı açık, </p>
<p class="calibre1">titrer halde bırakıp gitti. </p>
<p class="calibre1">Üstat Aemon'ı kuşlukta kuzgunları beslerken buldu. Clydas da oradaydı. Parça et dolu bir kovayı</p>
<p class="calibre1">bir kafesten diğerine taşıyordu. "Sam beni görmek istediğinizi söyledi." </p>
<p class="calibre1">Üstat  başıyla  onayladı.  "Evet  istedim.  Claydas,  kovayı  Jon'a  ver.  Belki  bana  yardım  etme</p>
<p class="calibre1">nezaketini gösterir." Pembe gözlü kambur kardeş kovayı Jon'a uzattı ve merdivenden aşağı indi. "Eti</p>
<p class="calibre1">kafeslerin içine at," dedi Üstat Aemon. "Gerisini kuşlar hallediyor." </p>
<p class="calibre1">Jon  kovayı  sağ  eline  geçirdi  ve  diğer  elini  kanlı  et  parçalarının  arasına  daldırdı.  Kuzgunlar</p>
<p class="calibre1">çığlıklar  atmaya,  kafeslerin  demir  tellerine  iyice  yaklaşıp  gece  siyahı  kanatlarıyla  metali  dövmeye</p>
<p class="calibre1">başladı.  Etler  çok  küçük  parçalara  ayrılmıştı. Avcundaki  çiğ  etleri  kafese  fırlattığında  çığlıklar  ve</p>
<p class="calibre1">kanat sesleri çoğaldı. İki iri kuş aynı et parçası için mücadele edince havaya siyah tüyler uçuştu. Jon</p>
<p class="calibre1">elini  hızla  kovaya  daldırıp  aceleyle  biraz  daha  et  attı.  "Lord  Mormont'un  kuzgunu  mısır  ve  meyve</p>
<p class="calibre1">seviyor." </p>
<p class="calibre1">"Onunki  ender  bulunan  bir  kuş,"  dedi  Üstat.  "Kuzgunların  çoğu  tahıl  yer  ama  asıl  tercih  ettikleri</p>
<p class="calibre1">ettir.  Et  onları  güçlendirir.  Korkarım  kan  kokusunu  da  fazlasıyla  seviyorlar.  Bu  açıdan  insanlara</p>
<p class="calibre1"><a id="p426"></a>benziyorlar ve tıpkı insanlar gibi kuzgunlar da birbirinden farklı." </p>
<p class="calibre1">Jon'un buna karşılık söyleyecek bir şeyi yoktu. Neden çağırıldığını merak ederek kuşlara et atmaya</p>
<p class="calibre1">devam etti. Yaşlı adam arzu ettiği anda sebebini söyleyecekti şüphesiz. Üstat Aemon acele ettirilecek</p>
<p class="calibre1">bir adam değildi. </p>
<p class="calibre1">"Kumrular  ve  güvercinler  de  haberci  kuş  olarak  eğitilebilir,"  diye  devam  etti  Üstat.  "Ama</p>
<p class="calibre1">kuzgunlar  daha  kuvvetli,  daha  iri,  daha  cesur,  çok  daha  zeki  uçuculardır.  Şahin  saldırılarına  karşı</p>
<p class="calibre1">kendilerini  daha  iyi  koruyabilirler...  ama  kuzgunlar  siyahtır  ve  leş  yerler.  Bu  yüzden  bazı  inançlı</p>
<p class="calibre1">insanlar  onlardan  tiksinir.  Kutsanmış  Baelor'un  bütün  kuzgunları  kumrularla  değiştirdiğini  biliyor</p>
<p class="calibre1">muydun?" Üstat beyaz gözlerini Jon'a çevirip gülümsedi. "Gece Nöbetçileri kuzgunları tercih eder." </p>
<p class="calibre1">Jon'un  kovanın  içindeki  eli  dirseğine  kadar  kana  bulanmıştı.  "Dywen,  yabanılların  bize  karga</p>
<p class="calibre1">dediğini söylüyor," dedi. </p>
<p class="calibre1">"Karga,  kuzgunun  zavallı  kuzenidir.  Her  ikisi  de  siyahlar  içinde  dilencilerdir.  Nefret  edilen  ve</p>
<p class="calibre1">yanlış anlaşılmış." </p>
<p class="calibre1">Jon ne hakkında ve neden konuştuklarını anlıyor olmayı isterdi. Onun kumrular ve kuzgunlarla ne</p>
<p class="calibre1">işi vardı? Yaşlı adamın Jon'a söyleyecekleri varsa lafı dolandırmadan söyleseydi ya. </p>
<p class="calibre1">"Jon,  Gece  Nöbetçileri'ndeki  kardeşlerin  neden  evlenmediğini  ve  çocuk  sahibi  olmadığını  merak</p>
<p class="calibre1">ettin mi hiç?" diye sordu Üstat Aemon. </p>
<p class="calibre1">Jon  omuz  silkti.  "Hayır,"  dedi.  Biraz  daha  et  attı.  Sol  eli  kandan  kayganlaşmıştı  ve  sağ  elindeki</p>
<p class="calibre1">kova yüzünden yanık parmakları zonkluyordu. </p>
<p class="calibre1">"Böylece sevemezler," dedi yaşlı adam. "Sevgi, onuru mahveder, vazifeyi katleder." </p>
<p class="calibre1">Üstat Aemon'ın  söyledikleri  Jon'a  doğru  gelmiyordu  ama  sesini  çıkarmadı.  Üstat  yüz  yaşındaydı. </p>
<p class="calibre1">Gece Nöbetçileri'nin en yüksek rütbeli adamlarından biriydi. Ona karşı fikir söylemek Jon'un haddini</p>
<p class="calibre1">aşması demekti. </p>
<p class="calibre1">Yaşlı adam Jon'un şüphelerini hissetmiş gibiydi. "Söyle bana Jon, gün olur da bir gün, lord baban</p>
<p class="calibre1">onuru ve sevdikleri arasında seçim yapmak zorunda kalırsa hangisini tercih eder?" </p>
<p class="calibre1">Jon  tereddüt  etti.  Lord  Eddard  sevgi  uğruna  bile  olsa  asla  onurunu  lekeleyecek  bir  şey  yapmaz</p>
<p class="calibre1">demek  istiyordu  ama  içindeki  o  küçük  ses  yine  konuşmaya  başladı.  Bir  piç  peydahladı,  onur  bunun</p>
<p class="calibre1">neresinde? Ya annene karşı olan vazifesi? Adını ağzına bile almıyor. "Doğru olan şeyi yapardı," diye</p>
<p class="calibre1">yanıtladı, tereddütünü telafi etmek ister gibi, "Şartlar ne olursa olsun," diye ekledi. </p>
<p class="calibre1">"Öyleyse  Lord  Eddard  çok  nadir  bir  şahsiyet.  Pek  çoğumuz  o  kadar  güçlü  değiliz.  Bir  kadının</p>
<p class="calibre1">aşkıyla  kıyasladığında  onurun  ne  kıymeti  kalır?  Kollarına  aldığın  yeni  doğmuş  bir  bebekle</p>
<p class="calibre1">kıyasladığında  vazifenin  ne  önemi  vardır?  Ya  da  gülümseyen  bir  kardeşin  hatırası  aklına</p>
<p class="calibre1">düştüğünde...  Rüzgâr  ve  kelimeler.  Rüzgâr  ve  kelimeler.  Bizler  sadece  insanız  ve  tanrılar  bizi</p>
<p class="calibre1">sevebilen yaratıklar olarak tasarlamış. Sevgi bizim en büyük zaferimiz ve en büyük trajedimiz. </p>
<p class="calibre1">Gece  Nöbetçileri'ni  kuran  adamlar,  diyarla  kuzey  karanlığının  arasındaki  tek  kalkanın  cesaretleri</p>
<p class="calibre1">olduğunu  biliyorlardı.  Kararlılıklarının  zayıflamaması  için  sadakatlerinin  bölünmemesi  gerektiğinin</p>
<p class="calibre1">farkındaydılar. Bu yüzden karıları ve çocukları olamazdı. </p>
<p class="calibre1">Ama  kardeşleri  vardı.  Onlara  hayat  veren  anneleri,  isimlerini  koyan  babaları.  Birbiriyle  düşman</p>
<p class="calibre1">yüz  farklı  krallıktan  geliyorlardı.  Zamanın  değişebileceğini  ama  insanların  değişmeyeceğini</p>
<p class="calibre1">biliyorlardı.  Bu  sebeple,  Gece  Nöbetçileri'nin  diyardaki  kavgalara  karışmayacağına  dair  yemin</p>
<p class="calibre1">ettiler. </p>
<p class="calibre1"><a id="p427"></a>Yeminlerini  bozmadılar. Aegon,  Kara  Harren'in  başını  kesip  krallığına  el  koyduğunda,  Harren'in</p>
<p class="calibre1">ağabeyi  Sur'un  kumandanıydı.  Emrinde  on  bin  kılıçlı  adam  vardı.  Ama  savaşa  yürümedi.  Yedi</p>
<p class="calibre1">Krallık'ın  yedi  krallık  olduğu  zamanlarda,  üç  dördünün  savaş  halinde  olmadığı  tek  nesil  geçmezdi. </p>
<p class="calibre1">Nöbet  hiçbirine  müdahale  etmedi.  Andallar,  Dar  Deniz'i  geçip  İlk  İnsanlar'ın  krallığını  yerle  bir</p>
<p class="calibre1">ettiklerinde, öldürülen kralların oğulları yeminlerine sadık kaldı ve görevlerinin başından ayrılmadı. </p>
<p class="calibre1">Sayılamayacak kadar çok yılda hep böyle oldu. İşte onur için ödenen bedel budur. </p>
<p class="calibre1">Ortada korkacak bir şey yokken, bir korkak da herhangi bir adam kadar cesur olabilir. Ve ortada</p>
<p class="calibre1">ödenecek bedel yokken bizler vazifemizin başında dururuz. Böyle olunca onur denen yolda yürümek</p>
<p class="calibre1">ne kadar kolaydır. Ama er ya da geç her adamın hayatına zor günler gelir. O yolda yürümenin kolay</p>
<p class="calibre1">olmadığı günler. Seçim yapmak zorunda kaldığı günler." </p>
<p class="calibre1">Kuzgunlardan  birkaçı  hâlâ  yiyordu.  Gagalarının  arasından  lime  lime  olmuş  çiğ  et  parçaları</p>
<p class="calibre1">sarkıyordu.  Diğer  kuşlar  Jon'u  izliyor  gibiydi.  Jon  küçük  siyah  gözlerin  ağırlığını  üstünde</p>
<p class="calibre1">hissediyordu. "Ve bu benim günüm... bunu mu söylemeye çalışıyorsunuz?" </p>
<p class="calibre1">Üstat  Aemon  döndü  ve  beyaz  gözleriyle  Jon'a  baktı.  Onu  görüyormuş  gibi.  Onu  kalbine  kadar</p>
<p class="calibre1">görebiliyormuş  gibi.  Jon  kendini  çırılçıplak  kalmış,  bütün  sırları  açığa  çıkmış  gibi  hissediyordu. </p>
<p class="calibre1">Kovayı iki eliyle birden kavradı ve kalan et parçalarının hepsini bir kerede kafese boşalttı. Et ve kan</p>
<p class="calibre1">her yere saçılarak kuzgunları dağıttı. Havalandılar ve vahşice çığlık atmaya başladılar. Diğerlerinden</p>
<p class="calibre1">daha hızlı olan kuşlar dalıp et parçalarını alıyor ve hızla yutuyordu. Jon boş kovayı yere bıraktı. </p>
<p class="calibre1">Yaşlı adam kuru, lekeli elini Jon'un omzuna koydu. "İçini yakar evlat," dedi yumuşak sesiyle. "Ah, </p>
<p class="calibre1">evet. Seçmek zorunda kalmak... her zaman yürek yaktı, hep yakacak. Biliyorum." </p>
<p class="calibre1">"Bilmiyorsunuz," dedi Jon kederle. "Kimse bilmiyor. Ben bir piç olsam da o benim babam..." </p>
<p class="calibre1">Üstat  Aemon  içini  çekti.  "Sana  anlattığım  şeylerin  hiçbirini  duymadın  mı  Jon?  İlk  olduğunu  mu</p>
<p class="calibre1">düşünüyorsun?"  Kelimelerin  ötesinde  bir  yorgunluğu  tarif  ediyormuş  gibi  yaşlı  başını  salladı. </p>
<p class="calibre1">"Tanrılar  yeminimin  gücünü  üç  farklı  zamanda  sınadı.  Bir  kez  çocukluğumda,  bir  kez  yetişkin  bir</p>
<p class="calibre1">erkekken  ve  bir  kez  de  yaşlılığımda.  Gücüm  kayboldu.  Gözlerim  soldu.  Ve  son  seçimim  en  az  ilk</p>
<p class="calibre1">seçimim  kadar  zalimceydi.  Kuzgunlarım  güneyden,  kendi  hanedanımdan,  kanatlarına  kara  haberler</p>
<p class="calibre1">yüklenip  geldiler.  Soyum  kırılmıştı,  aynı  kanı  taşıdığım  insanlar  ölmüştü.  Tek  başlarına  ve  utanç</p>
<p class="calibre1">içinde.  Bu  yaşlı,  kör  ve  kırılgan  halimle  ne  yapabilirdim?  Emzikteki  bir  bebek  kadar  çaresizdim. </p>
<p class="calibre1">Onlar  kardeşimin  zavallı  torununun  boğazını  keserken  ve  onun  oğlunu  katlederken  ve  hatta  küçük</p>
<p class="calibre1">bebekleri..." </p>
<p class="calibre1">Jon yaşlı adamın gözlerinde parlayan gözyaşlarını görünce donup kaldı. "Siz kimsiniz," diye sordu</p>
<p class="calibre1">neredeyse dehşet içinde. </p>
<p class="calibre1">Adamın  yaşlı  dudaklarında  dişsiz  bir  gülümseme  belirdi.  "Hisar'ın  üstatlarından  biriyim  sadece. </p>
<p class="calibre1">Kara  Kale'ye  ve  Gece  Nöbetçileri'ne  hizmet  etmek  için  yemin  vermiş  biri.  Bu  yola  girenler  yemin</p>
<p class="calibre1">edip  üstat  zincirlerini  taktıklarında  soy  isimlerinden  de  vazgeçer."  Yaşlı  adam  iyice  incelmiş</p>
<p class="calibre1">boynunda bollaşan zincire dokundu. "Babamın adı Maekar'dı. Hanedanından bu isimle anılan ilk kral. </p>
<p class="calibre1">Onun  ölümünden  sonra  benim  yerime  tahta  kardeşim  Aegon  geçti.  Büyükbabam  bana  Ejderha</p>
<p class="calibre1">Şövalyesi Prens Aemon'ın adını vermiş. Aemon onun amcasıymış ya da babası. Artık hangi hikâyeye</p>
<p class="calibre1">inanırsan." </p>
<p class="calibre1">"Aemon... Targaryen?" Jon inanamıyordu. </p>
<p class="calibre1">"Bir zamanlar öyleydim," dedi yaşlı adam. "Bir zamanlar. Yani Jon, evet biliyorum... Sana kalmanı</p>
<p class="calibre1">ya da gitmeni söylemeyeceğim. Bu kendi başına yapmak zorunda olduğun bir seçim. Çünkü hayatının</p>
<p class="calibre1"><a id="p428"></a>geri  kalanını  o  seçimle  yaşayacaksın.  Tıpkı  benim  gibi."  Sesi  bir  fısıltıya  dönüştü.  "Tıpkı  benim gibi..." </p>
<p class="calibre1"><a id="p429"></a>Daenerys</p>
<p class="calibre1">Çatışma  sona  ermişti.  Dany  gümüşün  üzerinde  ölülerin  arasında  dolaşıyordu.  Hizmetçileri  ve</p>
<p class="calibre1">khas'ının adamları gülümseyerek, birbirleriyle şakalaşarak arkasından geliyorlardı. </p>
<p class="calibre1">Araziye  ekili  çavdarlar  ve  mercimekler  atların  toynaklarıyla  toprağa  gömülmüştü.  Dothraklar, </p>
<p class="calibre1">oklardan  ve  arakh'lardan  yepyeni  bir  tarla  yapıp  etrafı  kanla  sulamışlardı.  Ölmek  üzere  olan  atlar</p>
<p class="calibre1">Dany  yanlarından  geçtikçe  kafalarını  kaldırıp  çığlık  atıyordu.  Yaralı  adamlar  inleyerek  dualar</p>
<p class="calibre1">ediyordu. Jaqqa rhan, yani baltalı merhamet adamları ölülerin arasında dolaşıyor, hem ölülerin, hem</p>
<p class="calibre1">ölmekte  olanların  kafalarını  kesiyordu.  Bir  grup  küçük  kız  merhamet  adamlarının  peşinden  gidiyor, </p>
<p class="calibre1">cesetlerden çıkardıkları oklarla sepetlerini dolduruyordu. Hepsinden sonra, khalasar'ın peşinden hiç</p>
<p class="calibre1">ayrılmayan, zayıf ve aç vahşi köpek sürüsü gelip cesetleri kokluyordu. </p>
<p class="calibre1">Koyunlar  öleli  çok  olmuştu.  Karınlarından  oklar  çıkmış,  sinekler  yüzünden  siyaha  boyanmış  gibi</p>
<p class="calibre1">görünen binlerce koyun vardı. Koyunları öldürenlerin Khal Ogo'nun atlıları olduğunu biliyordu Dany. </p>
<p class="calibre1">Drogo'nun khalasar'ındaki adamlar oklarını koyunlara harcamaz, çobanları öldürmeyi tercih ederdi. </p>
<p class="calibre1">Kasaba ateşe verilmişti. Kara dumanlar çevreyi bulandırarak mavi gökyüzüne çıkıyordu. Süvariler</p>
<p class="calibre1">kuru  çamurdan  yapılmış  yıkık  duvarların  arkasında  bir  ileri  bir  geri  hareket  ederek,  dumanın</p>
<p class="calibre1">arasından görebildikleri sağ kalmışları kamçılarıyla bir araya topluyorlardı. Ogo'nun khalasar'ındaki</p>
<p class="calibre1">kadınlar  ve  çocuklar,  yenilgilerine  ve  esir  düşmüşlüklerine  rağmen  sessiz  bir  gururla  yürüyorlardı. </p>
<p class="calibre1">Onlar  artık  birer  köleydi  ama  bundan  korkmuyormuş  gibi  görünüyorlardı.  Kasaba  halkı  için  durum</p>
<p class="calibre1">farklıydı.  Dany  onlara  acıyordu  çünkü  dehşetin  nasıl  bir  şey  olduğunu  hatırlıyordu.  Kararmış  ve</p>
<p class="calibre1">ifadesiz  yüzleriyle  anneler  ağlayan  çocuklarının  ellerinden  tutmuş,  sendeleyerek  yürüyorlardı. </p>
<p class="calibre1">Aralarında çok az erkek vardı. Sakatlar, korkaklar ve büyükbabalar. </p>
<p class="calibre1">Sör  Jorah,  bu  kasabada  yaşayan  insanların  kendilerine  Lhazareenler  dediğini  söylemişti  ama</p>
<p class="calibre1">Dothraklar  onlara  haesh  rakhi  yani  Kuzu  İnsanlar  adını  takmıştı.  Dany  bir  zamanlar  onları</p>
<p class="calibre1">Dothraklar'la karıştırabilirdi çünkü onların da badem şekilli gözleri vardı ve bakır tenliydiler. Ama</p>
<p class="calibre1">şimdi, basık ve düz suratlarıyla, tuhaf şekilde kısacık kesilmiş saçlarıyla çok yabancı görünüyorlardı</p>
<p class="calibre1">Dany'ye.  Koyun  sürüleri  güdüyor  ve  sebzeyle  besleniyorlardı.  Khal  Drogo  onların  nehrin  güney</p>
<p class="calibre1">kıyısına ait olduğunu söylemişti. Dothrak denizinin otları koyunlara göre değildi. </p>
<p class="calibre1">Dany, bir oğlanın fırlayarak nehre doğru koştuğunu gördü. Bir atlı çocuğun yolunu kesti, döndürdü</p>
<p class="calibre1">ve diğer adamlar etrafını çevirip kamçılarını yüzüne indirmeye başladı. Dörtnala gelen başka bir atlı</p>
<p class="calibre1">çocuğa  arkasından  yaklaştı,  baldırlarından  kan  akana  kadar  kamçıladı.  Bir  diğerinin  kamçısı  ayak</p>
<p class="calibre1">bileğine dolandı. Çocuk yerde daireler çizerek sürüklendi. Sonunda oyun oynamaktan sıkılan adamlar</p>
<p class="calibre1">artık ayağa kalkamayacak hale gelen çocuğun sırtına bir ok sapladı. </p>
<p class="calibre1">Sör  Jorah,  Dany'yi  kasabanın  kırık  kapısının  dışında  karşıladı.  Zırhının  üstüne  koyu  yeşil  bir</p>
<p class="calibre1">pelerin giymişti. Zırh eldiveni, bacak koruması ve miğferi koyu yeşil çelikten yapılmıştı. Dothraklar</p>
<p class="calibre1">zırhı  yüzünden  şövalyeyle  dalga  geçip  korkak  olduğunu  söylemişlerdi  ama  Sör  Jorah  bu  hakareti</p>
<p class="calibre1">adamların  yüzüne  geri  tükürmüştü.  Öfke  patlamış,  uzun  kılıç  arakh'larla  buluşmuştu. Alay  edenlerin</p>
<p class="calibre1">arasında  sesi  en  yüksek  çıkan  adam,  kan  kaybından  ölmek  üzere  yolun  gerisinde  bir  yerde</p>
<p class="calibre1">bırakılmıştı. </p>
<p class="calibre1">Sör  Jorah  atını  sürerken  düz  tepeli  miğferinin  siperini  kaldırdı.  "Kocanız  sizi  kasabanın  içinde</p>
<p class="calibre1">bekliyor." </p>
<p class="calibre1">"Drogo yaralanmadı, değil mi?" </p>
<p class="calibre1"><a id="p430"></a>"Birkaç kesik," diye cevap verdi Sör Jorah. "Önemli bir şey yok. Bugün iki khal'ı kılıçtan geçirdi. </p>
<p class="calibre1">Önce  Khal  Ogo,  ardından  onun  yerine  geçip  yeni  khal  olacak  oğlu  Fogo.  Kocanızın  kansüvarileri</p>
<p class="calibre1">saçlarından zillerini kesip aldı. Şimdi Drogo'nun her adımı eskisinden biraz daha gürültülü." </p>
<p class="calibre1">Ogo  ve  oğlu,  Viserys'in  taçlandırıldığı  ziyafet  sırasında  Drogo'yla  beraber  yüksek  sırayı</p>
<p class="calibre1">paylaşmışlardı ama orası Vaes Dothrak'tı. Dağların Anası'nın eteklerinde bütün khalasar'lar kardeşti</p>
<p class="calibre1">ve  düşmanlıklar  bir  kenara  bırakılmak  zorundaydı.  Otla  kaplı  arazide  durum  farklıydı.  Khal  Drogo, </p>
<p class="calibre1">Ogo'yu  yakaladığında  Ogo'nun  khalasar'ı  kasabaya  saldırıyordu.  Atların  toprak  duvarlar  ardında</p>
</body>
</html>
