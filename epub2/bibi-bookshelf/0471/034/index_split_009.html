<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>Taht Oyunları</title>
    <meta name="generator" content="pdftohtml 0.36"/>
    <meta name="author" content="George R. R. Martin"/>
    <meta name="keywords" content="Fantastik"/>
    <meta name="date" content="2015-06-16T15:18:09+00:00"/>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">"Onların  yerinde  olsam  bir  tuzaktan  korkardım,"  dedi  Bronn.  "Onları  buraya  çekmek  istemesek</p>
<p class="calibre1">neden bu kadar göz önünde olalım?" </p>
<p class="calibre1">Tyrion  kıkırdadı.  "O  zaman  bir  de  şarkı  tutturup  onların  korkuyla  kaçmasını  sağlayalım."  Islık</p>
<p class="calibre1">çalmaya başladı. </p>
<p class="calibre1">"Sen delisin cüce," dedi Bronn bıçağıyla tırnaklarının arasındaki yağları temizlerken. </p>
<p class="calibre1">"Senin müzik aşkın yok mu Bronn?" </p>
<p class="calibre1">"Müziği bu kadar seviyorsan senin yerine dövüşmesi için şarkıcıyı seçmeliydin." </p>
<p class="calibre1">Tyrion  sırıttı.  "İşte  bu  çok  eğlenceli  olurdu.  Sör  Vardis'i  ahşap  arpıyla  savuşturması  gözlerimin</p>
<p class="calibre1">önünde canlanıyor." Islık çalmaya devam etti. "Bu şarkıyı biliyor musun?" diye sordu. </p>
<p class="calibre1">"Orada burada, genelevlerde, hanlarda filan duymuştum." </p>
<p class="calibre1">"Myr dilinde. Adı 'Aşkımın Mevsimleri.' Sözlerini anlayabilen için güzel ve hüzünlü bir şarkıdır. </p>
<p class="calibre1">Yattığım ilk kız sürekli bu şarkıyı söylüyordu, hiç aklımdan çıkmadı." Tyrion gökyüzüne baktı. Soğuk</p>
<p class="calibre1">ve  berrak  bir  geceydi. Yıldızlar  dağların  üstünde  hakikat  kadar  parlak  ve  acımasız  ışıldıyordu.  "O</p>
<p class="calibre1">kızla  böyle  bir  gecede  karşılaşmıştım,"  dedi  kendi  kendine.  "Çığlıkları  duyduğumuzda  Jaime'yle</p>
<p class="calibre1">birlikte  Lannis  Limanı'ndan  dönüyorduk.  Aniden,  koşarak  yola  çıktı.  Peşinde  iki  adam  vardı, </p>
<p class="calibre1">bağırıyorlar, tehditler savuruyorlardı. Ben atımdan inip kızı korumaya çalıştım, Jaime kılıcını çıkarıp</p>
<p class="calibre1">adamların peşine düştü. Benden bir yaş büyüktü. İnce, uzun, kalbini acıtacak kadar güzel, siyah saçlı</p>
<p class="calibre1">bir  kız.  Aşağı  tabakadan,  yarı  aç  ve  kirli...  ama  yine  de  çok  güzel.  Elbisesinin  sırtı  yırtılmıştı, </p>
<p class="calibre1">pelerinimi çıkarıp omuzlarına örttüm. Jaime ormana giren adamları takip etti. Geri döndüğünde hem</p>
<p class="calibre1">adını  hem  hikâyesini  öğrenmiştim  kızın.  Bir  çiftçinin  kızıymış,  babası  ölünce  yetim  kalmış.  O  gece</p>
<p class="calibre1">şeye gidiyormuş... Aslında hiçbir yere. </p>
<p class="calibre1">Jaime  kızın  peşindeki  adamları  bulmak  için  köpürüyordu.  Kanun  tanımaz  adamların  Casterly</p>
<p class="calibre1">Kayası'nın bu kadar yakınında yoldaki insanlara saldırması öyle sık görülen bir şey değildi. Jaime bu</p>
<p class="calibre1">olayı  hakaret  olarak  algıladı.  Kızı  tek  başına  bir  yere  gönderemezdik  çünkü  çok  korkmuştu,  ben  de</p>
<p class="calibre1">onu  en  yakın  hana  götürüp  karnını  doyurmayı  teklif  ettim.  Ağabeyim  de  Kaya'ya  dönüp  adamları</p>
<p class="calibre1">bulmak için yardım almaya gitti. </p>
<p class="calibre1">Kız  inanamayacağım  kadar  açtı.  Konuşa  konuşa  iki  bütün  tavuk  yedik,  üçüncüsünün  de  yarısını. </p>
<p class="calibre1">Koca bir sürahi şarap içtik. Daha on üç yaşındaydım, şarap iyice başıma vurdu. Sonra bir baktım ki</p>
<p class="calibre1">kızla  aynı  yataktayım.  Kız  utangaçtı,  ben  daha  utangaçtım.  O  cesareti  nereden  bulduğumu  hiç</p>
<p class="calibre1">bilmiyorum. Bekâretini aldığımda ağladı ama sonra beni öptü ve bu şarkıyı söylemeye başladı. Sabah</p>
<p class="calibre1">uyandığımda sırılsıklam âşıktım." </p>
<p class="calibre1">"Hem de sen," dedi Bronn. Eğleniyormuş gibiydi. </p>
<p class="calibre1">"Çok  saçma  değil  mi?"  Tyrion  tekrar  ıslıkla  şarkıyı  çalmaya  başladı.  "Onunla  evlendim,"  diye</p>
<p class="calibre1">itiraf etti sonra. </p>
<p class="calibre1">"Casterly Kayası'ndan bir Lannister bir çiftçinin kızıyla evlendi öyle mi? Bunu nasıl becerdin?" </p>
<p class="calibre1">"Ah,  bir  delikanlının  pek  çok  yalan,  elli  gümüş  sikke  ve  sarhoş  bir  rahiple  yapabileceği  şeyleri</p>
<p class="calibre1">duysan  aklın  başından  gider.  Onu  Casterly  Kayası'na  götürmeye  cesaret  edemedim,  o  yüzden  bir</p>
<p class="calibre1">kasaba evine yerleştirdim. On beş gün boyunca evcilik oyunu oynadık. Sonra rahibin ayılacağı tuttu</p>
<p class="calibre1">ve lord babama her şeyi itiraf etti." Tyrion, bunca yıl geçtikten sonra bile bunu söylemenin kendisini</p>
<p class="calibre1"><a id="p301"></a>bu  kadar  yalnız  hissettirmesine  şaşırdı.  Belki  de  yalnızca  yorgunluktandı  bu.  "Ve  evliliğim  bitti." </p>
<p class="calibre1">Kalktı, sönmekte olan ateşin gidip gelen ışığına baktı. </p>
<p class="calibre1">"Baban kızı uzağa mı gönderdi?" </p>
<p class="calibre1">"Bundan  çok  daha  iyisini  yaptı,"  dedi  Tyrion.  "Önce  ağabeyime  bana  gerçekleri  anlatmasını</p>
<p class="calibre1">söyledi.  Kız  fahişeymiş  meğer.  Her  şeyi  Jaime  ayarlamış.  Yolu,  kızı  kovalayan  adamları,  hepsini. </p>
<p class="calibre1">Artık  bir  kadınla  yatma  zamanımın  geldiğini  düşünmüş.  Benim  ilk  seferim  olduğunu  bildiği  için  iki</p>
<p class="calibre1">katı para ödeyip bir bakire bulmuş işte. </p>
<p class="calibre1">Jaime itirafını yaptıktan sonra babam bana bir hayat dersi vermek için karımı yanımıza getirtti ve</p>
<p class="calibre1">kızı muhafızlara verdi. Ona iyi para ödediler doğrusu. Her adamdan bir gümüş sikke. Hangi fahişe bu</p>
<p class="calibre1">kadar iyi kazanır? Beni muhafız barakasının köşesine oturtup izlememi emretti. Sonunda kızın o kadar</p>
<p class="calibre1">çok  gümüşü  olmuştu  ki,  avuçlarına  sığmayıp  yere  düşüyordu.  Kız..."  Duman,  Tyrion'ın  gözlerini</p>
<p class="calibre1">yakıyordu.  Boğazını  temizleyip  kafasını  ateşten  çevirdi,  yüzünü  karanlığa  döndü.  "Lord  Tywin</p>
<p class="calibre1">sonunda  benim  de  ödeme  yapmamı  söyledi,"  dedi  fısıltı  gibi  bir  sesle.  "Ve  bana  kızın  ücretini</p>
<p class="calibre1">ödemem için bir altın verdi. Çünkü ben bir Lannister'dım ve daha kıymetliydim." </p>
<p class="calibre1">Bir süre sonra yine aynı sesi duydu. Bronn kılıcını taşla bileyliyordu. "On üç, otuz ya da üç yaş, </p>
<p class="calibre1">hiç fark etmez, bana böyle bir şey yapan adamı sağ bırakmazdım ben." </p>
<p class="calibre1">Tyrion  dönüp  Bronn'un  yüzüne  baktı.  "Bir  gün  böyle  bir  fırsatın  olabilir.  Sana  söylediğim  şeyi</p>
<p class="calibre1">hatırla.  Bir  Lannister  borcunu  mutlaka  öder."  Esnedi.  "Galiba  biraz  uyumayı  deneyeceğim.  Ölmek</p>
<p class="calibre1">üzere olduğumuz zaman beni uyandır." </p>
<p class="calibre1">Gölge  postu  cübbeye  dolandı  ve  gözlerini  kapattı. Yer  çok  soğuk  ve  taşlıydı  ama  bir  süre  sonra</p>
<p class="calibre1">uykuya  daldı.  Rüyasında  gökyüzü  hücresini  gördü.  Bu  kez  tutsak  değil  zindancıydı,  büyük  bir</p>
<p class="calibre1">zindancı.  Elindeki  deri  kayışla  babasına  vuruyor,  onu  hücrenin  sınırına  doğru  itiyordu.  Gökyüzüne</p>
<p class="calibre1">doğru... </p>
<p class="calibre1">"Tyrion." Bronn'un fısıltılı uyarısı aciliyet ifade ediyordu. </p>
<p class="calibre1">Tyrion  hemen  uyandı.  Alevler  sönmüş,  sadece  közler  kalmıştı  ve  etrafta  gölgeler  sürünüyordu. </p>
<p class="calibre1">Bronn  dizinin  üstüne  kalktı,  bir  elinde  uzun  bıçağı,  diğerinde  kılıcı  vardı.  Tyrion  elini  kaldırdı, </p>
<p class="calibre1">hareketi hiç kımıldama, diyordu. "Gel de ateşimizi paylaş. Hava çok soğuk," diye seslendi gölgelere. </p>
<p class="calibre1">"İkram edecek şarabımız yok ama keçi etimizi paylaşırız." </p>
<p class="calibre1">Hareket  eden  gölgeler  durdu.  Tyrion,  ay  ışığında  parlayan  metali  gördü.  "Bizim  dağımız,"  diye</p>
<p class="calibre1">bağırdı ağaçların içinden bir ses. Sert ve düşmanca. "Bizim keçimiz." </p>
<p class="calibre1">"Sizin keçiniz," diye onayladı Tyrion. "Sen kimsin?" </p>
<p class="calibre1">"Tanrılarınızla  karşılaştığınızda,  onlara  benim  Taş  Kargalar'dan  Gurn'un  oğlu  Gunthor  olduğumu</p>
<p class="calibre1">söyleyin," dedi başka bir ses. Ayağının altında bir dalı ezerek ışığa çıktı. Boynuzlu miğferi ve uzun</p>
<p class="calibre1">kılıcı vardı. Zayıf bir adamdı. </p>
<p class="calibre1">"Ve  Dolf'un  oğlu  Shagga."  Bu  ilk  konuşan  adamın  sesiydi,  derin  ve  ölümcül.  Kocaman  bir  kaya</p>
<p class="calibre1">parçası  sola  kaydı,  ayağa  kalktı  ve  bir  adama  dönüştü.  Sağlam,  ağır  ve  güçlü  görünüyordu.  Baştan</p>
<p class="calibre1">ayağa  deriler  giyinmişti.  Sağ  elinde  küt  bir  sopa,  sol  elinde  bir  balta  vardı. Yanlarına  yaklaşırken</p>
<p class="calibre1">silahlarını birbirine vurdu. </p>
<p class="calibre1">Diğerleri de adlarını söylemeye başladı: Conn, Torrek, Jaggot ve Tyrion'ın duyar duymaz unuttuğu</p>
<p class="calibre1">en  az  on  isim  daha.  Birkaçının  kılıcı  ve  bıçağı  vardı,  diğerleri  ahşap  mızraklar,  yabalar  ve  oraklar</p>
<p class="calibre1">savuruyordu.  Tyrion  cevap  vermek  için  hepsinin  ismini  söylemesini  bekledi.  "Ben,  Kaya'nın</p>
<p class="calibre1">Aslanları  Lannisterlar  klanından,  Tywin'in  oğlu  Tyrion.  Yediğimiz  keçinin  ücretini  memnuniyetle</p>
<p class="calibre1"><a id="p302"></a>öderiz." </p>
<p class="calibre1">"Bize verecek neyin var Tywin'in oğlu Tyrion?" diye sordu, adının Gunthor olduğunu söyleyen ve</p>
<p class="calibre1">diğerlerinin lideri gibi görünen adam. </p>
<p class="calibre1">"Kesemde  gümüşler  var,"  dedi  Tyrion.  "Bu  giydiğim  zırh  benim  için  çok  büyük  ama  Conn'a  tam</p>
<p class="calibre1">olur. Ve savaş baltam Shagga'nın eline o ahşap saplı baltadan daha çok yakışır." </p>
<p class="calibre1">"Yarım adam zaten bizim olan gümüşlerle bize ödeme yapacakmış," dedi Conn. </p>
<p class="calibre1">"Conn  doğru  söylüyor,"  diyerek  onayladı  Gunthor.  "Gümüşlerin  bizim,  atların  bizim,  silahların</p>
<p class="calibre1">bizim.  Bize  canından  başka  verecek  hiçbir  şeyin  yok  senin.  Nasıl  ölmek  istersin  Tywin'in  oğlu</p>
<p class="calibre1">Tyrion?" </p>
<p class="calibre1">"Kendi yatağımda, midem şarap doluyken ve seksenli yaşlarımda," diye cevap verdi Tyrion. </p>
<p class="calibre1">En iri olanları, Shagga kahkaha attı ama diğerleri eğleniyormuş gibi görünmüyordu. "Conn, atlarını</p>
<p class="calibre1">al,"  diye  emretti  Gunthor.  "Öbür  adamı  öldür,  yarım  adamı  yakala.  Keçi  sağıp  kadınları</p>
<p class="calibre1">güldürebilir." </p>
<p class="calibre1">Bronn ayağa kalktı. "İlk kim ölmek ister?" </p>
<p class="calibre1">"Hayır!"  dedi  Tyrion  sertçe.  "Gurn'un  oğlu  Gunthor,  beni  dinle.  Benim  hanedanım  güçlü  ve</p>
<p class="calibre1">zengindir. Eğer Taş Kargalar bu dağlardan sağ salim geçmemize yardım ederse, lord babam üstünüze</p>
<p class="calibre1">altın yağdırır." </p>
<p class="calibre1">"Alçak  topraklardaki  lordların  altınları  yarım  adamların  verdiği  sözler  kadar  kıymetsizdir,"  dedi</p>
<p class="calibre1">Gunthor. </p>
<p class="calibre1">"Ben yarım adam olabilirim ama düşmanlarımla yüzleşecek cesarete sahibim," diye karşılık verdi</p>
<p class="calibre1">Tyrion.  "Taş  Kargalar  kayaların  arkasına  saklanıp  Vadi'nin  şövalyelerini  görünce  korkuyla</p>
<p class="calibre1">kaçışmaktan başka ne yapıyor?" </p>
<p class="calibre1">Shagga öfkeyle kükredi ve sopasıyla baltasını birbirine vurdu. Jaggot, uzun ahşap mızrağının ateşle</p>
<p class="calibre1">sertleştirilmiş  ucuyla  Tyrion'ın  yüzünü  dürttü.  Tyrion  kıpırdamamak  için  elinden  geleni  yaptı. </p>
<p class="calibre1">"Çalabildiğiniz en iyi silahlar bunlar mı?" dedi. "Belki bir koyunu öldürmeye yeter... koyun kendini</p>
<p class="calibre1">savunmazsa tabi. Babamın demircilerinin tükürdüğü çelik bile bunlardan daha iyidir." </p>
<p class="calibre1">"Küçük  adam,"  diye  kükredi  Shagga.  "Ben  hayalarını  kesip  keçilere  yedirdiğim  zaman  baltamla</p>
<p class="calibre1">nasıl dalga geçeceksin?" </p>
<p class="calibre1">Ama Gunthor elini kaldırdı. "Durun, söyleyeceklerini dinlemek istiyorum. Analar aç kalıyor; çelik, </p>
<p class="calibre1">altından  daha  fazla  karın  doyuruyor.  Bize  hayatın  karşılığında  ne  vereceksin  Tywin'in  oğlu  Tyrion? </p>
<p class="calibre1">Kılıç? Mızrak? Zırh?" </p>
<p class="calibre1">"Hepsini  ve  daha  fazlasını,"  diye  cevapladı  Lannister  gülümseyerek.  "Size  Arryn  Vadisi'ni</p>
<p class="calibre1">vereceğim." </p>
<p class="calibre1"><a id="p303"></a>Eddard</p>
<p class="calibre1">Kızıl  Kale'nin  mağaramsı  taht  odasındaki  yüksek  ve  dar  pencerelerden  içeri  giren  akşam  güneşi, </p>
<p class="calibre1">bir zamanlar ejderha kafataslarının asılı olduğu duvarlarda koyu  kırmızı  şeritler  bırakıyordu.  Şimdi</p>
<p class="calibre1">parlak  yeşiller,  kahverengiler  ve  mavilerle  işlenmiş  capcanlı  av  sahnelerinin  olduğu  goblenlerin</p>
<p class="calibre1">örttüğü duvarlardaki tek renk, kan kırmızısıymış gibi geliyordu Ned Stark'a. </p>
<p class="calibre1">Fatih  Aegon'ın  yüksek,  kadim  tahtında  oturuyordu.  Taht;  mızrak  uçları,  kılıçlar  ve  grotesk  bir</p>
<p class="calibre1">zevkle  eğilip  bükülmüş  metallerden  bir  ucubeydi.  Tıpkı  Robert'ın  kendisini  uyardığı  gibi  cehennem</p>
<p class="calibre1">kadar  rahatsız  bir  tahttı.  Zonklayan  kırık  bacağı  her  geçen  dakika  daha  da  beter  arttırıyordu</p>
<p class="calibre1">rahatsızlığını.  Tahtın  oturma  yerindeki  demir  giderek  sertleşiyor,  sırt  bölümündeki  dişli  çelik</p>
<p class="calibre1">yaslanmayı  imkânsız  kılıyordu.  Fatih  Aegon  demir  ustalarına,  düşmanlarının  elinden  aldığı</p>
<p class="calibre1">kılıçlardan  görkemli  bir  taht  dövmelerini  emrettiğinde,  bir  kral  asla  rahat  oturmamalıdır,  demişti. </p>
<p class="calibre1">Fatih Aegon'ın kibrine lanet olsun, diye düşündü Ned, ve Robert'ın av merakına da lanet olsun. </p>
<p class="calibre1">"Bunların  haydutlar  olmadıklarından  kesinlikle  emin  miyiz?"  diye  sordu,  tahttan  alçaktaki  konsey</p>
<p class="calibre1">masasında  oturan  Varys.  Yüce  Üstat  Pycelle  huzursuzca  kıpırdandı.  Serçeparmak  bir  kalemle</p>
<p class="calibre1">oynuyordu. Konsey üyelerinden toplantıya katılan sadece onlardı. Kral Ormanı'nda beyaz erkek geyik</p>
<p class="calibre1">görüldüğü haberi gelince Prens Joffrey, Sandor Clegane, Balon Swann ve konseyin yarısıyla birlikte</p>
<p class="calibre1">Lord Renly ve Sör Barristan da ava çıkan krala katılmışlardı. Kralın yokluğunda Demir Taht'ta Ned</p>
<p class="calibre1">oturmak zorundaydı. </p>
<p class="calibre1">Ned  en  azından  oturabiliyordu,  konsey  üyeleri  dışındakiler  ya  ayakta  durmak  ya  da  diz  çökmek</p>
<p class="calibre1">zorundaydı.  Dilekçe  sahipleri  uzun  kapıların  yanında  yığılmıştı.  Şövalyeler,  kıdemli  lordlar  ve</p>
<p class="calibre1">leydiler  goblenlerin  altında,  halktan  insanlar  koridorlarda,  gümüş  ya  da  altın  pelerinli  muhafızlar, </p>
<p class="calibre1">herkes, bir yerde ayakta duruyordu. </p>
<p class="calibre1">Köylüler diz çökmüşlerdi. Erkekler, kadınlar, çocuklar, hepsi paçavralar içindeydi, üstleri başları</p>
<p class="calibre1">kan  içindeydi.  Yüzleri  korkuyla  gerilmişti.  Onları  buraya  şahitlik  etsinler  diye  getiren  şövalye</p>
<p class="calibre1">arkalarında duruyordu. </p>
<p class="calibre1">"Haydutlar  mı,  Lord  Varys?"  Sör  Raymun  Darry'nin  sesinden  küçümseme  akıyordu.  "Ah,  evet</p>
<p class="calibre1">haydutlardı. Lannister haydutları." </p>
<p class="calibre1">Ned  salondaki  gerginliği  hissedebiliyordu.  Lordlar  ve  hizmetçiler  aynı  merakla  kulak  kabartmış</p>
<p class="calibre1">dinliyordu.  Şaşırmış  gibi  yapamazdı.  Catelyn'in,  Tyrion  Lannister'ı  kaçırmasından  bu  yana  batı  son</p>
<p class="calibre1">derece  tehlikeli  bir  yer  haline  gelmişti.  Hem  Nehirova,  hem  Casterly  Kayası  sancak  beylerini</p>
<p class="calibre1">çağırmıştı. Ordular Altın Diş'in hemen altındaki geçitte yığılmaya başlamıştı. Kan dökülmesine artık</p>
<p class="calibre1">ramak kalmıştı. Artık asıl sorun, kanayan yaranın nasıl iyileştirileceğiydi. </p>
<p class="calibre1">Yüzündeki  kırmızı  şarap  renkli  doğum  lekesi  olmasa  yakışıklı  denebilecek,  üzgün  bakışlı  Sör</p>
<p class="calibre1">Karyl  Vance  dizlerinin  üstünde  duran  köylüleri  gösterdi.  "Sherrer  ahalisinden  geri  kalanlar  sadece</p>
<p class="calibre1">bunlar Lord Eddard Stark. Diğerleri, Göçmen Köyü ve Şarlatan Kıyısı'ndaki insanlarla birlikte öldü." </p>
<p class="calibre1">"Kalkın,"  diye  emretti  Ned  köylülere.  Dizlerinin  üstünde  konuşan  insanlara  güvenmiyordu. </p>
<p class="calibre1">"Hepiniz, ayağa kalkın." </p>
<p class="calibre1">Sherrer ahalisi birer ikişer ayağa kalktı. Çok yaşlı bir adamın kalkmak için yardıma ihtiyacı oldu</p>
<p class="calibre1">ve  Sör  Arys  Oakheart'a  bomboş  gözlerle  bakan,  kanlı  kıyafetler  içindeki  genç  bir  kız  dizlerinin</p>
<p class="calibre1">üstünde  kaldı.  Sör  Arys,  kralı...  ya  da  bu  durumda  Kral  Eli'ni  korumaya  yemin  etmiş  Kral</p>
<p class="calibre1"><a id="p304"></a>Muhafızları'nın bembeyaz zırhı içinde, Demir Taht'ın hemen dibinde duruyordu. </p>
<p class="calibre1">"Joss,"  dedi  Sör  Raymun  Darry,  biracı  önlüğü  giymiş,  tombul,  kelleşmeye  başlamış  bir  adama. </p>
<p class="calibre1">"Sherrer'de neler olduğunu El'e anlat." </p>
<p class="calibre1">Joss başıyla onayladı. "Majesteleri uygun görürse..." </p>
<p class="calibre1">"Majesteleri,  Karasu'nun  ötesinde  avlanıyor,"  dedi  Ned.  Bütün  hayatını  Kızıl  Kale'den  birkaç</p>
<p class="calibre1">günlük yol mesafesinde geçirmiş bir adamın, kralının neye benzediğiyle ilgi en ufak fikri olmamasına</p>
<p class="calibre1">şaşırıyordu.  Ned,  göğsüne  Starklar'ın  ulu  kurdunun  işlendiği  beyaz  keten  bir  takım  giyiyordu.  Siyah</p>
<p class="calibre1">yün  pelerininin  yakası  görev  nişanı  gümüş  El  armasıyla  kapatılmıştı.  Siyah,  beyaz  ve  gri.  Gerçeğin</p>
<p class="calibre1">bütün  tonları.  "Ben  Lord  Stark'ım.  Kral  Eli.  Bana  kim  olduğunu  ve  bu  süvarilerle  ilgili  bildiklerini</p>
<p class="calibre1">anlat." </p>
<p class="calibre1">"Benim  Sherrer'da,  taş  köprünün  yakınlarında  bir  birahanem  var...  vardı  lordum.  Boğaz'ın</p>
<p class="calibre1">güneyindeki en iyi biraların bende olduğunu söylerler, bağışlayın lordum. Biralarım da her şeyim gibi</p>
<p class="calibre1">gitti. Geldiler, çatlayana kadar içtiler, geri kalanı da çatımı ateşe vermeden önce döküp ziyan ettiler. </p>
<p class="calibre1">Eğer yakalayabilselerdi kanımı da dökeceklerdi lordum." </p>
<p class="calibre1">"Bizi  yakıp  küle  çevirdiler  lordum,"  dedi,  adamın  yanında  duran  bir  çiftçi.  "Gecenin  bir  yarısı, </p>
<p class="calibre1">güneyden  at  sırtında  geldiler.  Tarlaları,  evleri  yaktılar.  Onlara  engel  olmaya  çalışanların  hepsini</p>
<p class="calibre1">öldürdüler.  Yağmacı  haydutlardan  değillerdi  lordum.  Mallarımızı  çalmaya  gelmemişlerdi.  Süt</p>
<p class="calibre1">ineğimi katlettiler, sonra da sineklerle kargalara yem olsun diye öylece ortada bıraktılar." </p>
<p class="calibre1">"Benim çırağımı öldürdüler," dedi, kafası sargılı, demirciler gibi kol kasları olan tıknaz bir adam. </p>
<p class="calibre1">Konseye  gelmek  için  en  iyi  kıyafetlerini  giymişti  ama  pantolonunun  poposu  yamalıydı  ve  pelerini</p>
<p class="calibre1">yolculuk sırasında lekelenip tozlanmıştı. "Çocuğu arazide atlarıyla bir oraya bir buraya koşturdular. </p>
<p class="calibre1">Kahkahalar  atarak,  mızraklarıyla  dürte  dürte  oradan  oraya  sürdüler.  Oyun  oynuyorlarmış  gibi. </p>
<p class="calibre1">Sonunda çocuk yoruldu, tökezleyip düştü. Bir mızrakla deşilene kadar çığlık atıp durdu." </p>
<p class="calibre1">Hâlâ dizlerinin üzerinde olan kız başını iyice yukarı kaldırıp tahtta oturan Ned'e baktı. "Benim de</p>
<p class="calibre1">annemi  öldürdüler.  Ve  onlar...  onlar..."  Ne  söyleyeceğini  hatırlamıyormuş  gibi  kesildi  sesi. </p>
<p class="calibre1">Hıçkırmaya başladı. </p>
<p class="calibre1">Hikâyenin  devamını  Sör  Raymun  Darry  anlattı.  "Göçmen  Köyü'ndeki  insanlar  karakola  sığınmış</p>
<p class="calibre1">ama  duvarlar  ahşaptır.  Süvariler  duvara  boylu  boyunca  kuru  saman  yığıp  ateşe  vermişler,  insanları</p>
<p class="calibre1">diri  diri  yakmışlar.  Göçmenler  köy  kapısını  açıp  yangından  kaçmak  isteyince,  kapıdan  her  çıkanı</p>
<p class="calibre1">teker teker oklarıyla vurmuşlar. Meme emen bebeklere ve annelerine bile acımamışlar." </p>
<p class="calibre1">"Dehşet verici," diye mırıldandı Varys. "İnsan evladı nasıl bu kadar zalim olabilir?" </p>
<p class="calibre1">"Bize de aynı şeyi yapabilirlerdi ama Sherrer karakolunun duvarları taştan," dedi Joss. "İçlerinden</p>
<p class="calibre1">biri  bizi  dumanla  dışarı  çıkarmak  istedi  ama  en  büyükleri  nehrin  yukarısında  daha  sulu  meyveler</p>
<p class="calibre1">olduğunu söyleyince Şarlatan Kıyısı'na doğru uzaklaştılar." </p>
<p class="calibre1">Ned  öne  doğru  eğilirken  parmaklarına  dayanan  çeliğin  soğuğunu  hissediyordu.  Her  parmak</p>
<p class="calibre1">arasında  bir  bıçak  vardı.  Bükülmüş  kılıçların  sivri  uçları,  tahtın  kollarından  birer  pençe  gibi</p>
<p class="calibre1">çıkıyordu. Aradan geçen üç yüz yıla rağmen bazısı hâlâ kesecek kadar keskindi. Demir Taht dikkatsiz</p>
<p class="calibre1">birisi için tuzak doluydu. Bu tahtı dövmek için, tam bin tane kılıcın Kara Dehşet Balerion'un nefesiyle</p>
<p class="calibre1">eritildiği söylenirdi şarkılarda. Tahtı dövmek tam elli dokuz gün sürmüştü ve sonunda, ustura kadar</p>
<p class="calibre1">keskin  köşeleri,  dikenleri,  bıçak  gibi  metal  şeritleri  olan  kambur  bir  canavar  çıkmıştı  ortaya.  İnsan</p>
<p class="calibre1">öldürebilecek bir tahttı bu ve eğer hikâyeler gerçekse, öldürmüştü de. </p>
<p class="calibre1">Eddard  Stark  bu  tahtta  ne  işi  olduğunu  anlayamıyordu  ama  oturuyordu  işte  ve  bu  insanlar  adalet</p>
<p class="calibre1"><a id="p305"></a>için  ondan  medet  umuyordu.  Öfkesini  dizginlemeye  çalışarak  sordu.  "Bu  adamların  Lannisterlar</p>
<p class="calibre1">olduğuna dair ne kanıtınız var? Kırmızı pelerinler mi giyiyorlardı? Aslanlı sancakları mı vardı?" </p>
<p class="calibre1">"Lannisterlar bile bu kadar aptal olamaz," diye çıkıştı Sör Marq Piper. Ufak tefek, kasıntı bir horoz</p>
<p class="calibre1">gibiydi. Ned'in ciddiye alamayacağı kadar genç ve aşırı ateşli bir delikanlıydı ama Catelyn'in erkek</p>
<p class="calibre1">kardeşi Edmure Tully'nin sıkı dostuydu. </p>
<p class="calibre1">"Bütün  adamlar  zırhlı  ve  atlıydı  lordum,"  diye  sakince  cevap  verdi  Sör  Karyl.  "Çelik  uçlu</p>
<p class="calibre1">mızraklar,  uzun  kılıçlar  ve  savaş  baltaları  taşıyorlardı."  Sağ  kalan  köylülerden  birine  döndü,  "Sen. </p>
<p class="calibre1">Evet sen, kimse sana zarar vermeyecek. El'e, bana anlattıklarını anlat." </p>
<p class="calibre1">Yaşlı  adam  başıyla  onayladı.  "Sürdükleri  atlar  savaş  atlarıydı.  Sör  Willum'a  ait  ahırlarında</p>
<p class="calibre1">yıllarca  çalıştım  ben,  farkı  bilirim.  Tanrılar  benim  şahidim  olsun,  o  atlardan  biri  bile  saban</p>
<p class="calibre1">çekmemiştir." </p>
<p class="calibre1">"İyi binekli haydutlar," dedi Serçeparmak. "Atları son yağmaladıkları yerden aldılar belki." </p>
<p class="calibre1">"Atlı adamlar kaç kişiydi?" diye sordu Ned. </p>
<p class="calibre1">"En  az  yüz  kişilerdi,"  diye  yanıtladı  Joss.  Onunla  aynı  anda,  kafası  sargılı  demirci  de  cevap</p>
<p class="calibre1">veriyordu,  "Elli."  Ve  hemen  arkasındaki  büyük  annesi,  "Yüzlerce,  yüzlerce.  Bir  ordu  gibiydiler</p>
<p class="calibre1">lordum." </p>
<p class="calibre1">"Fazlasıyla  haklısın  iyi  kadın,"  dedi  Lord  Eddard.  "Sancakları  yoktu  diyorsunuz.  Peki  ne  çeşit</p>
<p class="calibre1">zırhlar giyiyorlardı? Kalkanlarında ya da miğferlerinde süslemeler, armalar var mıydı?" </p>
<p class="calibre1">Biracı Joss kafasını salladı. "Maalesef yoktu lordum. Zırhları düzdü ama... adamların lideri, o da</p>
<p class="calibre1">diğerleri gibi zırhlanmıştı ama diğerlerinden çok farklıydı. Devlerin tarihe gömüldüğünü söyleyenler</p>
<p class="calibre1">o adamı bir kez görmeli. Yemin ederim. Bir öküz kadar iriydi, sesiyle taşları kırılabilir." </p>
<p class="calibre1">"Yürüyen  Dağ!"  dedi  Sör  Marq  bağırarak.  "Bundan  şüphe  edilebilir  mi?  Bu  katliam  Sör  Gregor</p>
<p class="calibre1">Clegane'in işi." </p>
<p class="calibre1">Ned salondan yükselen mırıltıları duydu. Koridorlardan bile gergin fısıltılar geliyordu. Sör Marq</p>
<p class="calibre1">söylediklerinde  haklıysa,  bunun  ne  anlama  geldiğini  soylu  lordlar  kadar  sıradan  köylüler  de</p>
<p class="calibre1">biliyordu. Sör Gregor Clegane, Lord Tywin Lannister'ın sancak beyiydi. </p>
<p class="calibre1">Köylülerin dehşet dolu yüzlerini inceledi. Bu kadar korkmuş olmaları şaşırtıcı değildi. Kral, elleri</p>
<p class="calibre1">kanlı  Lord  Tywin'in  kızıyla  evliydi.  Evlilik  yoluyla  kralın  babası  olmuş  bir  adamı  ele  vermek  için</p>
<p class="calibre1">buraya  getirildiklerini  sanıyorlardı.  Ned,  şövalyelerin  onlara  bir  seçenek  bırakıp  bırakmadığını</p>
<p class="calibre1">merak etti. </p>
<p class="calibre1">Yüce  Üstat  Pycelle  hantalca  ayağa  kalktı.  Boynundaki  zincirler  şıngırdadı.  "Sör  Marq,  affınıza</p>
<p class="calibre1">sığınarak, bahsettiğiniz haydutun Sör Gregor Clegane olduğundan emin olamazsınız. Krallıkta pek çok</p>
<p class="calibre1">iri adam var." </p>
<p class="calibre1">"Yürüyen Dağ kadar iri olanları da var mı?" dedi Sör Karly. "Ben hiç görmedim." </p>
<p class="calibre1">"Burada bulunan hiç kimse görmedi," diye ekledi Sör Raymun öfkeyle. </p>
<p class="calibre1">"Onun  yanında  erkek  kardeşi  bile  bir  kukla  kadar  küçük  kalıyor.  Lordlarım,  açın  gözlerinizi. </p>
<p class="calibre1">Cesetlerin üstünde mührünü görmeniz mi gerek? O, Gregor'du." </p>
<p class="calibre1">"Sör  Gregor  neden  haydutluk  etsin?"  diye  sordu  Pycelle.  "Bağlı  olduğu  soylu  lord  sayesinde</p>
<p class="calibre1">sağlam bir kaleye ve kendi arazilerine hükmediyor. Bu adam kutsanmış bir şövalye." </p>
<p class="calibre1">"Suçlu bir şövalye," dedi Sör Marq. "Lord Tywin'in kudurmuş köpeği." </p>
<p class="calibre1"><a id="p306"></a>"Soylu  El,"  diyerek  Ned'e  döndü  Pycelle.  "Bu  kıymetli  şövalyeye  Lord  Tywin'in  kraliçemizin babası olduğunu hatırlatmanızı rica ederim." </p>
<p class="calibre1">"Teşekkür  ederim  Yüce  Üstat  Pycelle,"  dedi  Ned.  "Siz  söylemeseydiniz,  hiçbirimiz</p>
<p class="calibre1">hatırlayamayabilirdik bunu." </p>
<p class="calibre1">Tahtın  durduğu  yüksek  noktadan,  salonun  diğer  ucundaki  adamların  kapıdan  sessizce  sıvıştığını</p>
<p class="calibre1">görebiliyordu. Toprak altına giren yabani tavşanlar diye geçti aklından... ya da kraliçenin peynirinden</p>
<p class="calibre1">bir ısırık almak isteyen fareler. Rahibe Mordane ve yanında duran Sansa'yı gördü bir an. Öfkelendi. </p>
<p class="calibre1">Burası küçük bir kıza uygun değildi. Gerçi, bugünkü konsey toplantısında, diğer toplantılarda olduğu</p>
<p class="calibre1">gibi  dilekçecileri  dinlemek,  birbirine  düşman  köylülerin  arasını  yapmak,  sınır  taşlarının  tekrar</p>
<p class="calibre1">yerleştirilmesi için hakemlik etmek gibi sıkıcı işler olmayacağını bilemezdi Rahibe Mordane. </p>
<p class="calibre1">Aşağıdaki  konsey  masasından  oturan  Lord  Baelish,  elindeki  kaleme  olan  ilgisini  kaybedip  öne</p>
<p class="calibre1">eğildi. "Sör Marq, Sör Karyl, Sör Raymun, sizlere bir soru sormak zorundayım. Bu karakollar sizin</p>
<p class="calibre1">korumanız altındaydı. Bütün bu kıyım ve ateşe verme olayları olurken sizler neredeydiniz?" </p>
<p class="calibre1">Sör Karyl Vance cevap verdi, "Altın Diş'in aşağısındaki geçitte babama katılmıştım. Sör Marq da</p>
<p class="calibre1">oradaydı.  Sör  Edmure  Tully  bu  katliamın  haberini  aldığında,  hemen  küçük  bir  kuvvetle  köylere</p>
<p class="calibre1">gitmemizi ve sağ kalanları kralın huzuruna götürmemizi emreden bir mesaj yollamış." </p>
<p class="calibre1">Sör Raymun Darry konuştu. "Sör Edmure beni bütün askerlerimle birlikte Nehirova'ya çağırdı. Ben</p>
<p class="calibre1">haberleri aldığımda Nehirova surlarının karşısındaki nehir kıyısında kamp kurmuş, gelecek emirleri</p>
<p class="calibre1">bekliyordum. Kendi topraklarıma ulaştığımda Sör Gregor ve solucanları Kızıl Çatal'ı çoktan geçmiş, </p>
<p class="calibre1">Lannister tepelerine doğru yola çıkmışlardı." </p>
<p class="calibre1">Serçeparmak düşünceli bir halde, parmağını çenesine götürdü. "Ya tekrar gelirlerse sör?" </p>
<p class="calibre1">"Tekrar  gelirlerse  yaktıkları  toprağı  onların  kanıyla  sulayacağız,"  dedi  Sör  Marq  Piper  ateşli  bir</p>
<p class="calibre1">sesle. </p>
<p class="calibre1">"Sör  Edmure,  sınıra  bir  günlük  mesafede  olan  her  köye  ve  karakola  adamlarını  gönderdi,"  diye</p>
<p class="calibre1">açıkladı Sör Karyl. "Bir daha gelirlerse işleri kolay olmayacak." </p>
<p class="calibre1">Ve  bu,  tam  da  Lord  Tywin'in  istediği  şey,  diye  düşündü  Ned.  Nehirova'nın  kanını  parça  parça</p>
<p class="calibre1">akıtıp güçsüz bırakmak. Çocuğu kılıç çekmeye mecbur etmek. Karısının erkek kardeşi gençti. Cesareti</p>
<p class="calibre1">sağduyusundan fazlaydı. Topraklarının her zerresini, o topraklarda yaşayan her adamı, her kadını, her</p>
<p class="calibre1">çocuğu  kanının  son  damlasına  kadar  savunacaktı  ve  Lord  Tywin  bunu  gayet  iyi  bilecek  kadar</p>
<p class="calibre1">kurnazdı. </p>
<p class="calibre1">"Köyleriniz ve karakollarınız güvendeyse tahttan talebiniz nedir?" diye sordu Lord Petyr. </p>
<p class="calibre1">"Üç Dişli Mızrak lordları kral huzurunu korumak için çalışıyor," dedi Raymun Darry. "Lannisterlar</p>
<p class="calibre1">bu huzuru bozdu. Onlara çelikle cevap vermek için izin istiyoruz. Göçmen Köyü, Şarlatan Kıyısı ve</p>
<p class="calibre1">Sherrer Kasabası'nın insanları için adalet talep ediyoruz." </p>
<p class="calibre1">"Edmure  da,  Gregor  Clegane'den  kanlı  hesap  sormamız  gerektiğini  düşünüyor,"  dedi  Sör  Marq. </p>
<p class="calibre1">"Buna  rağmen,  ihtiyar  Lord  Hoster  saldırıya  geçmeden  önce  buraya  gelip  kralın  müsaadesi  için</p>
<p class="calibre1">yalvarmamızı emretti." </p>
<p class="calibre1">Tanrılar  ihtiyar  Lord  Hoster'dan  razı  olsun  öyleyse.  Tywin  Lannister  bir  aslan  olduğu  kadar  bir</p>
<p class="calibre1">tilkiydi de. Eğer Tywin Lannister, Gregor Clegane'i yakıp yıkmak için gönderdiyse –ki Ned bundan</p>
<p class="calibre1">emindi–  gece  karanlığında,  sancaksız,  sıradan  yağmacı  haydutlar  gibi  tanınmayacak  şekilde</p>
<p class="calibre1">gitmelerini de emretmiş olmalıydı. Nehirova'nın karşı saldırısı söz konusu olursa, Cersei ve babası</p>
<p class="calibre1">huzuru  bozanların  Lannisterlar  değil  Tullyler  olduğunu  iddia  edecekti.  Robert'ın  kimin  lafına</p>
<p class="calibre1"><a id="p307"></a>inanacağını ancak tanrılar bilebilirdi. </p>
<p class="calibre1">Yüce  Üstat  Pycelle  tekrar  ayağa  kalktı.  "Soylu  El,  Eğer  Gregor  Clegane  ettiği  kutsal  yeminleri</p>
<p class="calibre1">yağma ve tecavüz için bozduysa, bu insanlar onun bağlı olduğu lorda gidip şikâyetlerini bildirebilir. </p>
<p class="calibre1">Bunlar tahtı ilgilendiren meseleler değildir. Gidip Lord Tywin'den adalet talep etmeliler." </p>
<p class="calibre1">"Adalet  kralındır,"  dedi  Ned.  "Kuzey,  güney,  doğu  ya  da  batı,  her  yerdeki  adalet  Robert  adına</p>
<p class="calibre1">sağlanır." </p>
<p class="calibre1">"Kral adaleti," dedi Yüce Üstat Pycelle. "Öyle olsun. O halde, bu meselenin çözümünü kral dönene</p>
<p class="calibre1">kadar..." </p>
<p class="calibre1">"Kral nehrin ötesinde avlanıyor ve daha günlerce dönmeyebilir," dedi Lord Eddard. "Robert bana</p>
<p class="calibre1">bu görevi onun tahtında oturmam, onun kulaklarıyla duymam ve onun sesiyle konuşmam için verdi ve</p>
<p class="calibre1">ben  de  bunu  yapacağım...  buna  rağmen,  kendisine  haber  verilmesi  konusunda  hemfikirim." </p>
<p class="calibre1">Goblenlerin altında tanıdık bir yüz gördü. "Sör Robar." </p>
<p class="calibre1">Sör Robar Royce öne çıktı ve reverans yaptı. "Lordum." </p>
<p class="calibre1">"Babanız  kralla  birlikte  ava  gitti,"  dedi  Ned.  "Onlara  bugün  burada  neler  olduğunu  ve  neler</p>
<p class="calibre1">konuşulduğunu iletebilir misiniz?" </p>
<p class="calibre1">"Derhal lordum." </p>
<p class="calibre1">"Gregor Clegane'den intikamımızı almamıza müsaade var mı?" diye sordu Marq Piper. </p>
<p class="calibre1">"İntikam? Ben adaletten bahsettiğimizi sanıyordum. Clegane'in topraklarını yakmak, halkını kılıçtan</p>
<p class="calibre1">geçirmek sadece sizin yaralı gururunuzu tamir etmeye yarar, adalet ve huzuru sağlamaya değil." Genç</p>
<p class="calibre1">şövalye cevap veremeden Ned köylülere döndü. "Sherrer halkı, evlerinizi ve tarlalarınızdaki ekinleri</p>
<p class="calibre1">geri veremem. Ölülerinizi canlandıramam. Ama size kralımız Robert adına adalet sağlayabilirim." </p>
<p class="calibre1">Salondaki  bütün  gözler  Ned'in  üstüne  sabitlenmişti.  Bekliyorlardı.  Ned  kollarından  güç  alarak, </p>
<p class="calibre1">kırık  bacağı  sargı  içinde  inlerken  ayağa  kalkmayı  başardı.  Acıyı  hissetmiyormuş  gibi  yapmak  için</p>
<p class="calibre1">çabalıyordu. Şimdi zayıflık gösterecek zaman değildi. "İlk İnsanlar, kılıcı, hükmü verenin kullanması</p>
<p class="calibre1">gerektiğine  inanırdı  ve  biz  kuzeyde  hâlâ  bu  inanca  göre  hareket  ederiz.  Benim  vereceğim  cezanın</p>
<p class="calibre1">infazı  için  başka  birini  yollamaktan  hiç  memnun  olmayacağım  ama  başka  seçeneğim  yok  gibi</p>
<p class="calibre1">görünüyor." Eliyle kırık bacağını gösterdi. </p>
<p class="calibre1">"Lord  Eddard!"  Ses  salonun  batı  duvarından,  cesaretle  öne  çıkan  gencecik  yakışıklı  bir</p>
<p class="calibre1">delikanlıdan  gelmişti.  Üzerinde  zırhı  yokken  on  altı  yaşından  bile  küçük  görünüyordu  Sör  Loras</p>
<p class="calibre1">Tyrell. Soluk mavi ipekliler giymişti. Belindeki zincir kemerde, hanedanının arması olan altın güller</p>
<p class="calibre1">sıralıydı.  "Cezayı  sizin  yerinize  infaz  etme  onurunu  bana  bahşetmeniz  için  yalvarıyorum.  Bu  görevi</p>
<p class="calibre1">bana verin lordum, sizi hayal kırıklığına uğratmayacağıma yemin ederim." </p>
<p class="calibre1">Serçeparmak  kikirdedi.  "Sör  Loras,  sizi  tek  başınıza  Gregor  Clegane'e  yollarsak,  bize  kesik</p>
<p class="calibre1">başınızı,  ağzınıza  koca  bir  erik  tıkılı  halde  geri  gönderir.  Yürüyen  Dağ  herkesin  adaletine  boyun</p>
<p class="calibre1">eğecek bir adam değildir." </p>
<p class="calibre1">"Ben Gregor Clegane'den korkmuyorum," dedi Sör Loras mağrurca. </p>
<p class="calibre1">Ned ağır ağır, Aegon'ın şekilsiz tahtına tekrar oturdu. Duvar boyunca dizilmiş insanların yüzlerine</p>
<p class="calibre1">baktı. "Lord Beric," diye seslendi. "Myrli Thoros, Sör Gladden, Lord Lothar." Adı söylenen adamlar</p>
<p class="calibre1">bir  bir  öne  çıktı.  "Her  biriniz  yirmi  adamınızı  alarak  sözlerimi  Gregor  Clegane'e  götüreceksiniz. </p>
<p class="calibre1">Benim  adamlarımdan  yirmisi  de  sizinle  birlikte  gelecek.  Lord  Beric  Dondarrion,  rütbenize  uygun</p>
<p class="calibre1">olarak kumandan sizsiniz." </p>
<p class="calibre1"><a id="p308"></a>Altın kızıl saçlı genç lord eğildi. "Emredersiniz Lord Eddard." </p>
<p class="calibre1">Ned bütün salonun duyması için sesini yükseltti. "Andallar'ın, Rhoynarlar'ın, İlk İnsanların Kralı, </p>
<p class="calibre1">Yedi  Krallık  Lordu,  Diyar'ın  Koruyucusu,  Baratheon  Hanedanı'ndan  Bu  İsimle  Anılan  İlk  Kral</p>
<p class="calibre1">Robert'ın adına; Stark Hanedanı'ndan ben Kral Eli Lord Eddard, derhal batıya at sürmenizi, Üç Dişli</p>
<p class="calibre1">Mızrak'ın  Kızıl  Çatal'ını  kralın  sancağı  altında  geçmenizi,  suçlu  şövalye  Sör  Gregor  Clegane  ve</p>
<p class="calibre1">işbirlikçilerine  kral  adaletini  götürmenizi  emrediyorum.  Gregor  Clegane'in  suçluluğunu  ilan  ediyor; </p>
<p class="calibre1">diyar  tebaası  haklarını,  bütün  rütbelerini  ve  unvanlarını  kaldırıyor;  arazilerine,  mülklerine, </p>
<p class="calibre1">gelirlerine el koyuyor ve onu ölüme mahkûm ediyorum. Tanrılar ruhunu bağışlasın." </p>
<p class="calibre1">Sesin yankılanması kesildiğine, Çiçek Şövalyesi kafası karışmış halde sordu. "Lord Eddard, ben?" </p>
<p class="calibre1">Ned tahtından delikanlıya baktı. O kadar yüksekten Robb kadar genç görünüyordu çocuk. "Kimse</p>
<p class="calibre1">yiğitliğinizden  şüphe  edemez  Sör  Loras,  ancak  biz  adalet  peşindeyiz,  sizse  intikam."  Tekrar  Lord</p>
<p class="calibre1">Beric'e döndü. "Günün ilk ışıklarıyla yola çıkın. Böyle meselelerin ivedilikle halledilmesi gerekir." </p>
<p class="calibre1">Elini kaldırdı. "Taht bugün başka talep dinlemeyecek," dedi. </p>
<p class="calibre1">Alyn ve Porther tahtın dik demir merdivenlerini tırmanarak Ned'in inmesine yardım ettiler. Aşağı</p>
<p class="calibre1">inerlerken,  Sör  Loras'ın  somurtkan  bakışlarla  kendisini  izlediğini  biliyordu  Ned  ama  taht  odasının</p>
<p class="calibre1">zeminine vardıklarında delikanlı gitmişti. </p>
<p class="calibre1">Varys,  Demir  Taht'ın  dibinde,  konsey  masasındaki  kâğıtları  topluyordu.  Serçeparmak  ve  Yüce</p>
<p class="calibre1">Üstat  Pycelle  salondan  ayrılmıştı.  "Siz  benden  cesur  bir  adamsınız  lordum,"  dedi  hadım,  hafif  bir</p>
<p class="calibre1">sesle. </p>
<p class="calibre1">"Neden  öyle  Lord  Varys?"  diye  sordu  Ned  kabaca.  Bacağı  zonkluyordu,  kelime  oyunlarıyla</p>
<p class="calibre1">uğraşacak hali yoktu. </p>
<p class="calibre1">"Yerinizde  ben  olsaydım  Sör  Loras'ı  gönderirdim.  Gitmeyi  çok  istiyordu.  Lannisterlar'ı  düşmanı</p>
<p class="calibre1">olarak gören bir adam, Tyrelller'in dostluğunu memnuniyetle kabul eder." </p>
<p class="calibre1">"Sör Loras çok genç," dedi Ned. "Hayal kırıklığını kolayca unutacaktır." </p>
<p class="calibre1">"Ya  Sör  İlyn?"  Hadım  parmağını  pudralı  tombul  yanağına  götürdü.  "Nam-ı  diğer  Kral  Adaleti. </p>
<p class="calibre1">Onun görevini yapmak için başka adamlar yolladığınızı duyunca... bazıları bunu ölümcül bir hakaret</p>
<p class="calibre1">olarak görebilir." </p>
<p class="calibre1">"Niyetim  hakaret  etmek  değildi,"  dedi  Ned.  Dilsiz  şövalyeye  hiç  güvenmiyordu.  Cellatlardan</p>
<p class="calibre1">hoşlanmamasıydı  belki  bu  güvensizliğin  sebebi.  "Payneler,  Lannisterlar'ın  sancak  beyidir  bunu</p>
<p class="calibre1">unutmayın.  Lord  Tywin'e  karşı  sorumluluğu  olmayan  birilerini  göndermek  yapılacak  en  doğru  olan</p>
<p class="calibre1">şeydi." </p>
<p class="calibre1">"Çok akıllıca davrandığınıza şüphe yok," dedi Varys. "Buna rağmen, salonun arkalarında duran Sör</p>
<p class="calibre1">İlyn'i  şöyle  bir  görme  şansım  oldu.  O  soluk  gözlerini  bize  dikmişti.  Çok  mutlu  görünmediğini</p>
<p class="calibre1">söyleyebilirim. Umarım o da hayal kırıklığını kolayca unutur. İşini yapmayı çok seviyor da..." </p>
<p class="calibre1"><a id="p309"></a>Sansa</p>
<p class="calibre1">"Sör  Loras'ın  gitmesine  izin  vermedi,"  dedi  Sansa,  Jeyne  Poole'a.  Konsey  toplantısının  olduğu</p>
<p class="calibre1">günün  akşamı,  bir  yağ  lambasının  ışığında,  soğuk  akşam  yemeklerini  yiyorlardı.  "Sanırım  bacağı</p>
<p class="calibre1">yüzünden."  Lord  Eddard  akşam  yemeğini  yatak  odasında Alyn,  Harwin  ve  Vayon  Poole  ile  birlikte</p>
<p class="calibre1">yiyordu.  Kırık  bacağını  dinlendirmesi  gerekiyordu.  Rahibe  Mordane  bütün  gün  salonda  ayakta</p>
<p class="calibre1">durduğu için bacak ağrılarından şikâyetçiydi. Arya'nın gelip Jeyne ve Sansa'ya katılması gerekiyordu</p>
<p class="calibre1">ama dans dersinden çıkışı gecikmişti. </p>
<p class="calibre1">"Bacağı  mı?"  dedi  Jeyne  emin  değilmiş  gibi.  Sansa'yla  yaşıt,  siyah  saçlı,  güzel  bir  kızdı.  "Sör</p>
<p class="calibre1">Loras'ın bacağına ne olmuş ki?" </p>
<p class="calibre1">"Onun bacağı değil," dedi Sansa bir tavuk budunu nazikçe ısırırken. "Babamın bacağı şapşal. Canı</p>
<p class="calibre1">o kadar çok acıyor ki, öfkeleniyor. Yoksa mutlaka Sör Loras'ı gönderirdi, buna eminim." </p>
<p class="calibre1">Sansa  babasının  kararına  hâlâ  şaşırıyordu.  Çiçek  Şövalyesi  öne  çıkıp  konuşmaya  başladığında, </p>
<p class="calibre1">Yaşlı  Dadı'nın  anlattığı  hikâyelerin  gerçek  olduğunu  görecek  sanmıştı.  Sör  Gregor  bir  canavardı  ve</p>
<p class="calibre1">Sör  Loras  da  onu  yok  etmeye  yeminli  gerçek  kahraman.  Belindeki  altın  gülleri,  gözlerinin  üstüne</p>
<p class="calibre1">düşen koyu kahverengi saçları ve yakışıklı yüzüyle gerçek bir kahraman gibi görünüyordu zaten. Ve</p>
<p class="calibre1">sonra,  Lord  Eddard  onu  reddetti.  Sansa  bu  duruma  fazlasıyla  sinirlenmişti.  Rahibe  Mordane'le</p>
<p class="calibre1">birlikte  salonun  merdivenlerinden  inerken  açık  açık  da  dile  getirmişti  bunu. Ama  rahibe,  babasının</p>
<p class="calibre1">kararlarını sorgulamanın Sansa'ya düşmediğini söylemişti. </p>
<p class="calibre1">Tam o sırada Lord Baelish'in sesini duymuşlardı. "Bilemiyorum Rahibe. Babasının bazı kararları</p>
<p class="calibre1">gerçekten sorgulanmalı. Bu genç hanım güzel olduğu kadar akıllı bence." Lord Baelish öyle uzun ve</p>
<p class="calibre1">derin  bir  reverans  yapmıştı  ki,  Sansa  adam  kendisine  iltifat  mı  ediyor  yoksa  kendisiyle  dalga  mı</p>
<p class="calibre1">geçiyor anlamamıştı. </p>
<p class="calibre1">Rahibe  Mordane  adamın  kendilerini  duyduğunu  fark  edince  çok  sinirlenmişti.  "Kız  sadece</p>
<p class="calibre1">konuşuyor lordum. Aptalca gevezelikler. Hiçbir şey kastetmiyordu." </p>
<p class="calibre1">Lord Baelish küçük keçisakalına dokunarak, "Hiçbir şey mi? Bana söyle çocuğum, sen görevin Sör</p>
<p class="calibre1">Loras'a verilmesini hangi sebeplerle istiyordun?" dedi. </p>
<p class="calibre1">Sansa'nın,  canavar  ve  kahramanla  ilgili  düşüncelerini  açıklamaktan  başka  çaresi  kalmamıştı, </p>
<p class="calibre1">Kralın  konsey  üyesi  gülümsedi.  "Pekâlâ,  bunlar  benim  gerekçelerim  olmazdı  ama..."  Sansa'nın</p>
<p class="calibre1">yanağına dokundu ve elmacık kemiklerinin üstünde parmağını hafifçe gezdirdi. "Hayat bir şarkı değil</p>
<p class="calibre1">tatlım. Bir gün üzülerek öğreneceksin bunu." </p>
<p class="calibre1">Sansa bunların hepsini Jeyne'e anlatmak istemiyordu. Lord Baelish'le olan konuşmasını hatırlamak</p>
<p class="calibre1">bile onu huzursuz etmişti nedense. </p>
<p class="calibre1">"Kral  Adaleti  olarak  bilinen  kişi  Sör  İlyn,  Sör  Loras  değil.  Lord  Eddard  onu  göndermeliydi</p>
<p class="calibre1">aslında," dedi Jeyne. </p>
<p class="calibre1">Sansa titredi. Sör İlyn'i ne zaman görse titriyordu. Çıplak teninde sürünerek ilerleyen ölü yaratıklar</p>
<p class="calibre1">varmış  gibi  hissettiriyordu  adamın  bakışları.  "Sör  İlyn  de  ikinci  canavar  gibi.  Babam  onu</p>
<p class="calibre1">göndermediği için mutluyum." </p>
<p class="calibre1">"Lord Beric de Sör Loras kadar kahraman. Çok cesur ve yürekli." </p>
<p class="calibre1">"Öyledir  herhalde,"  dedi  Sansa  emin  olamıyormuş  gibi.  Beric  Dondarrion  yeterince  yakışıklıydı</p>
<p class="calibre1">ama  çok  yaşlıydı,  neredeyse  yirmi  iki  yaşına  gelmişti.  Çiçek  Şövalyesi  çok  daha  doğru  bir  seçim</p>
<p class="calibre1"><a id="p310"></a>olurdu.  Jeyne'in  böyle  konuşması  doğaldı  çünkü  Lord  Beric'i  mızrak  müsabakasında  gördüğü  ilk</p>
<p class="calibre1">andan beri ona âşıktı. Sansa, Jeyne'in aptallık ettiğini düşünüyordu çünkü eninde sonunda Jeyne bir</p>
<p class="calibre1">kâhyanın kızıydı ve adama ne kadar âşık olursa olsun, Lord Beric kendi seviyesinin o kadar altında</p>
<p class="calibre1">bir kıza dönüp bakmazdı. Jeyne lordun yarı yaşında olmasaydı bile. </p>
<p class="calibre1">Bütün  bunları  Jeyne'e  söylemek  nezaketsizlik  olurdu  elbette,  bu  yüzden  sütünden  bir  yudum  alıp</p>
<p class="calibre1">konuyu değiştirdi. "Rüyamda beyaz erkek geyiği, Joffrey'nin yakaladığını gördüm," dedi. Aslında bu</p>
<p class="calibre1">Sansa'nın dileğiydi ama rüya demesi daha iyi olacaktı. Rüyaların kehanetlerle dolu olduğunu herkes</p>
<p class="calibre1">bilirdi.  Beyaz  erkek  geyikler  son  derece  seyrek  görülen  büyülü  yaratıklardı  ve  Sansa,  geyiği</p>
<p class="calibre1">avlamanın o sarhoş kraldan çok Joffrey'nin hakkı olduğuna kesinlikle inanıyordu. </p>
<p class="calibre1">"Bir  rüya  mı?  Gerçekten  mi?  Ne  gördün?  Prens  Joffrey  geyiğin  yanına  gitti,  çıplak  eliyle  onu</p>
<p class="calibre1">okşadı ve hiç zarar vermedi değil mi?" </p>
<p class="calibre1">"Hayır,"  dedi  Sansa.  "Geyiği  altın  bir  okla  vurdu  ve  bana  getirdi."  Şarkılarda,  hiçbir  şövalye</p>
<p class="calibre1">büyülü  hayvanları  öldürmez,  onları  çıplak  elleriyle  okşar  ve  zarar  vermeden  bırakırdı  ama</p>
<p class="calibre1">Joffrey'nin ava çıkmayı, avını öldürme kısmını ne kadar sevdiğini biliyordu. Ama sadece hayvanları. </p>
<p class="calibre1">Sansa, Jory'nin ve diğer zavallı adamların öldürülmesinde Joffrey'nin hiç suçu olmadığını biliyordu. </p>
<p class="calibre1">Onları Joffrey'nin zalim amcası Kral Katili öldürmüştü. Babası o konuda çok öfkeliydi ama Joffrey'yi</p>
<p class="calibre1">suçlamak büyük haksızlık olurdu. Arya'nın yaptığı bir şey için Sansa'nın suçlanması gibi. </p>
<p class="calibre1">"Öğleden  sonra  kız  kardeşini  gördüm,"  dedi  Jeyne,  sanki  Sansa'nın  düşüncelerini  okumuştu. </p>
<p class="calibre1">"Amuda kalmış, ellerinin üzerinde ahırlara doğru yürüyordu. Neden böyle bir şey yapıyor ki?" </p>
<p class="calibre1">"Arya'nın  yaptığı  hiçbir  şeyin  sebebini  bilmiyorum."  Sansa  ahırlardan  nefret  ediyordu.  Gübre  ve</p>
<p class="calibre1">sinek  dolu,  iğrenç  kokan  yerlerdi.  At  binmeye  çıkacakları  zaman  bile  ahırlara  gitmez,  seyisin  atı</p>
<p class="calibre1">eyerleyip  avluya  getirmesini  isterdi.  "Konseyde  neler  olduğunu  duymak  istiyor  musun,  istemiyor</p>
<p class="calibre1">musun?" </p>
<p class="calibre1">"İstiyorum," dedi Jeyne. </p>
<p class="calibre1">"Sur için yalvarmaya gelmiş bir kara kardeş vardı. Yaşlı ve pis kokulu bir adam." Sansa bundan</p>
<p class="calibre1">hiç  hoşlanmamıştı.  Bütün  kara  kardeşlerin  amcası  Ben  gibi  olduğunu  hayal  etmişti  hep.  Şarkılarda, </p>
<p class="calibre1">Sur'un  kara  şövalyeleri  denirdi  onlar  için  ama  bugün  gördüğü  adam  kamburdu,  iğrençti  ve  sanki</p>
<p class="calibre1">bitliymiş  gibi  görünüyordu.  Eğer  Gece  Nöbetçileri  gerçekten  böyle  adamlardan  oluşuyorsa,  üvey</p>
<p class="calibre1">kardeşi Jon için üzgündü. "Babam salondaki şövalyelere, siyahları kuşanıp soylarını onurlandırmaya</p>
<p class="calibre1">gönüllü olup olmayacaklarını sordu ama kimse öne çıkmadı. Hal böyle olunca, zindanlardan seçtiği</p>
<p class="calibre1">adamları  Yoren'e  verdi.  Onun  ardından  Dorne  Hudutları'ndan  gelen  iki  kardeş  hürsüvari  babamın</p>
<p class="calibre1">huzuruna  çıkarak  kılıç  yeminiyle  krala  bağlanmak  istediklerini  söylediler.  Babam  yeminlerini  kabul</p>
<p class="calibre1">etti..." </p>
<p class="calibre1">Jeyne esnedi. "Limonlu kek var mı?" </p>
<p class="calibre1">Sansa  lafının  kesilmesinden  hoşlanmadı  ama  limonlu  kekin  bugün  taht  odasında  olanlardan  daha</p>
<p class="calibre1">heyecan verici olduğunu kabul etmesi gerekirdi. "Bir bakalım," dedi. </p>
<p class="calibre1">Mutfaktakiler  bugün  limonlu  kek  yapmamışlardı  ama  en  az  onun  kadar  lezzetli  soğuk  çilek  tartı</p>
<p class="calibre1">buldular.  Kulenin  merdivenlerinde  oturdular,  kıkırdayarak,  dedikodu  yaparak,  sırlarını  paylaşarak</p>
<p class="calibre1">tartlarını yediler. Sansa yatmak için odasına giderken en az Arya kadar asi hissediyordu kendini. </p>
<p class="calibre1">Ertesi  sabah  güneş  doğmadan  uyandı  ve  adamlarını  avluya  toplayan  Lord  Beric'i  izledi.  Şafak</p>
<p class="calibre1">vakti, önlerinde dalgalanan üç sancakla birlikte yola çıktılar. Baratheonlar'ın taç giymiş erkek geyikli</p>
<p class="calibre1">sancağı en üstte dalgalanıyordu. Starklar'ın ulu kurdu ve Lord Beric'in kendi hanedanının arması olan</p>
<p class="calibre1"><a id="p311"></a>çatallı  yıldırım  daha  kısa  iki  direğe  asılmıştı.  Bir  şarkının  hayat  bulması  gibiydi,  çok  heyecan</p>
<p class="calibre1">vericiydi.  Kılıçların  metalik  sesleri,  meşalelerin  göz  kırpan  alevleri,  rüzgârla  dans  eden  sancaklar, </p>
<p class="calibre1">kişneyen  homurdanan  atlar,  yivli  kale  kapısı  açılırken  kendini  göstermeye  başlayan  güneş.  Gümüş</p>
<p class="calibre1">renkli zırhları ve gri pelerinleriyle Stark adamları özellikle göz kamaştırıcıydı. </p>
<p class="calibre1">Stark  sancağını  Alyn  taşıyordu.  Atının  dizginlerini  çekerek  Lord  Beric'in  yanında  durup  sohbet</p>
<p class="calibre1">etmeye  başladığında  Sansa  gururla  doldu.  Alyn,  Jory'den  daha  yakışıklıydı  ve  bir  gün  şövalye</p>
<p class="calibre1">olacaktı. </p>
<p class="calibre1">Adamlar yola çıktıktan sonra El Kulesi öyle boş görünüyordu ki kahvaltıda Arya'ya rastlamak bile</p>
<p class="calibre1">sevindirdi  Sansa'yı.  "Herkes  nerede?"  diye  sordu  Arya  bir  kan  portakalının  kabuğunu  elleriyle</p>
<p class="calibre1">soymaya çalışırken. "Babam onları Jaime Lannister'ı avlasınlar diye mi gönderdi?" </p>
<p class="calibre1">Sansa içini çekti. "Lord Beric'le birlikte Sör Gregor Clegane'in başını kesmeye gittiler." Tahta bir</p>
<p class="calibre1">kaşıkla yulaf lapası yiyen Rahibe Mordane'e döndü. "Lord Beric, Sör Clegane'in kesik başını kendi</p>
<p class="calibre1">kapısının sivri demirlerine mi geçirecek yoksa buraya, krala mı getirecek, rahibe?" Dün gece Jeyne'le</p>
<p class="calibre1">bu konuyu tartışmışlardı. </p>
<p class="calibre1">Rahibe  dehşet  içindeymiş  gibi  görünüyordu.  "Bir  leydi  böyle  konuları  kahvaltısını  ederken</p>
<p class="calibre1">tartışmaz. Senin görgü kuralların nerede kaldı Sansa? Son zamanlarda en az kız kardeşin kadar kötü</p>
<p class="calibre1">tavırlar sergiliyorsun." </p>
<p class="calibre1">"Gregor ne yapmış?" diye sordu Arya. </p>
<p class="calibre1">"Karakol yakıp insanları öldürmüş. Kadınları ve çocukları da." </p>
<p class="calibre1">Arya  kaşlarını  çattı.  "Jaime  Lannister,  Jory'yi,  Heward'ı  ve  Wyl'i  öldürdü.  Tazı  Mycah'ı  katletti. </p>
<p class="calibre1">Birilerinin de onların kafasını kesmesi gerek." </p>
<p class="calibre1">"Aynı  şeyler  değil,"  dedi  Sansa.  "Tazı,  Joffrey'nin  yeminli  kılıcı.  Senin  kasap  çocuğu,  prense</p>
<p class="calibre1">saldırmıştı." </p>
<p class="calibre1">"Yalancı," dedi Arya. Parmakları portakala öyle derin girmişti ki kıpkırmızı sular fışkırdı. </p>
<p class="calibre1">"Hiç durma, bana bir sürü kötü isim tak," dedi Sansa umursamıyormuş gibi. "Joffrey ile evlendiğim</p>
<p class="calibre1">zaman cesaret edemeyeceksin. Önümde reverans yapıp, bana majesteleri demek zorunda kalacaksın." </p>
<p class="calibre1">Arya masanın diğer ucundan elindeki portakalı fırlatınca Sansa çığlık attı. Tam alnının ortasına isabet</p>
<p class="calibre1">etmişti. Çenesinden kırmızı sular damlarken portakal da kucağına düştü. </p>
<p class="calibre1">"Yüzünüzde portakal suyu var Majesteleri," dedi Arya. </p>
<p class="calibre1">Portakal  suyu  alnından  akıyor,  gözlerini  yakıyordu.  Bir  mendille  yüzünü  sildi.  Kucağına  düşen</p>
<p class="calibre1">portakalın,  yepyeni  fildişi  rengi  ipek  elbisesine  neler  ettiğini  görünce  bir  çığlık  daha  attı.  "Sen</p>
<p class="calibre1">korkunç birisin," diye bağırdı. "Leydi yerine seni öldürmeleri gerekirdi!" </p>
<p class="calibre1">Rahibe  Mordane  öfkeyle  ayağa  kalktı.  "Lord  babanız  bu  olanları  mutlaka  duyacak.  Odalarınıza</p>
<p class="calibre1">gidin. Derhal. Derhal!" </p>
<p class="calibre1">"Ben de mi?" dedi Sansa. Gözleri yaşla dolmuştu. "Bu haksızlık." </p>
<p class="calibre1">"Bu mesele tartışmaya açık değil. Gidin!" </p>
<p class="calibre1">Sansa  başını  dik  tutarak  yürümeye  başladı.  O  bir  gün  kraliçe  olacaktı;  kraliçeler  ağlamazdı.  En</p>
<p class="calibre1">azından herkesin görebileceği yerlerde. Odasına girdiğinde kapıyı kapattı ve elbisesini çıkardı. Kan</p>
<p class="calibre1">portakalı  elbisesinin  üstünde  kocaman  kırmızı  bir  leke  bırakmıştı.  "Ondan  nefret  ediyorum!"  diye</p>
<p class="calibre1">bağırdı.  Elbiseyi  top  haline  getirip,  dün  geceden  şöminede  kalan  küllerin  üstüne  fırlattı.  Lekenin  iç</p>
<p class="calibre1">eteğine de geçtiğini görünce kendine verdiği söze rağmen hıçkırmaya başladı. Öfkeyle üstündeki her</p>
<p class="calibre1"><a id="p312"></a>şeyi çıkardı, kendini yatağa attı ve uyuyana kadar ağladı. </p>
<p class="calibre1">Rahibe Mordane kapısını çaldığında öğlen olmuştu. "Sansa, baban seni görmek istiyor." </p>
<p class="calibre1">Sansa kalktı. "Leydi," diye fısıldadı. Bir an, ulu kurdun odada onunla birlikte olduğunu, üzgün ve</p>
<p class="calibre1">anlayışlı  altın  rengi  gözleriyle  ona  baktığını  sandı.  Rüya  görmüştü.  Leydi'yle  birlikte  koşuyorlardı</p>
<p class="calibre1">ve...  hatırlamaya  çalışmak,  yağmuru  elleriyle  yakalamaya  çalışmak  gibiydi.  Rüya  uzaklaşıp  gitti. </p>
<p class="calibre1">Leydi yine ölüydü. </p>
<p class="calibre1">"Sansa!" Kapı bu sefer daha şiddetle çalınıyordu. "Beni duyuyor musun?" </p>
<p class="calibre1">"Evet rahibe," diye seslendi Sansa. "Giyinmem için biraz zaman verin lütfen." Gözleri ağlamaktan</p>
<p class="calibre1">kıpkırmızı olmuştu ama güzel görünmek için elinden geleni yaptı. </p>
<p class="calibre1">Rahibe  Mordane'le  birlikte  babasının  salonuna  girdiklerinde,  Lord  Eddard  deri  ciltli  kalın  bir</p>
<p class="calibre1">kitabın  üzerine  eğilmişti.  "Buraya  gel  Sansa,"  dedi.  Rahibe  Mordane,  Arya'yı  getirmeye  gitmişti. </p>
<p class="calibre1">"Yanıma otur." Kitabı kapattı. </p>
<p class="calibre1">Rahibe  Mordane'in  ellerinin  arasında  kısılıp  kalmış  Arya  kıvranarak  odaya  girdi.  Sansa,  soluk</p>
<p class="calibre1">yeşil  damask  kumaşından  hoş  bir  elbise  giymişti  ama  kız  kardeşinin  üzerinde  sabah  kahvaltısında</p>
<p class="calibre1">giydiği  deri  ve  kaba  yünden  yapılmış  pejmürde  kıyafetler  vardı  hâlâ.  "İşte  diğeri  de  burada,"  dedi</p>
<p class="calibre1">Rahibe Mordane. </p>
<p class="calibre1">"Teşekkürler  Rahibe  Mordane.  İzin  verirseniz  kızlarımla  yalnız  konuşmak  istiyorum."  Rahibe</p>
<p class="calibre1">reverans yaptı ve salondan çıktı. </p>
<p class="calibre1">"Her  şeyi  Arya  başlattı,"  dedi  Sansa  aceleyle.  "Bana  yalancı  dedi  ve  portakal  fırlattı.  Elbisem</p>
<p class="calibre1">mahvoldu.  Prens  Joffrey  ile  nişanlandığımızda  kraliçenin  hediye  ettiği  fildişi  renkli  ipek  elbise. </p>
<p class="calibre1">Prensle  evleneceğim  için  benden  nefret  ediyor.  Her  şeyi  mahvetmeye  çalışıyor  baba.  Güzel,  iyi, </p>
<p class="calibre1">harikulade olan hiçbir şeye tahammül edemiyor." </p>
<p class="calibre1">"Yeter Sansa." Lord Eddard'ın sesi sabırsız ve sert çıkmıştı. </p>
<p class="calibre1">Arya  gözlerini  kaldırdı.  "Özür  dilerim  baba.  Hatalıydım.  Tatlı  ablamın  beni  affetmesini  rica</p>
<p class="calibre1">ediyorum." </p>
<p class="calibre1">Sansa  o  kadar  çok  şaşırmıştı  ki  bir  an  ne  diyeceğini  bilemez  halde  kaldı.  Sonunda  konuştu.  "Ya</p>
<p class="calibre1">elbisem ne olacak?" </p>
<p class="calibre1">"Belki... Elbiseni yıkayabilirim," dedi Arya. </p>
<p class="calibre1">"Yıkamak işe yaramaz," dedi Sansa. "Gece gündüz yıkasan da fark etmez çünkü ipek mahvoldu." </p>
<p class="calibre1">"O zaman... Sana yenisini yaparım," dedi Arya. </p>
<p class="calibre1">Sansa kafasını kaldırdı ve küçümseyen bir ses tonuyla, "Sen mi? Sen domuz ahırlarını temizlerken</p>
<p class="calibre1">giyilebilecek bir elbise bile dikemezsin," dedi. </p>
<p class="calibre1">Lord  Eddard  içini  çekti.  "Sizi  buraya  elbiselerle  ilgili  çağırmadım,"  dedi.  "İkinizi  de  Kışyarı'na</p>
<p class="calibre1">geri göndermeye karar verdim." </p>
<p class="calibre1">Sansa bir kez daha söyleyecek söz bulamıyordu. Donup kalmış gibiydi. Gözleri yine ıslanmıştı. </p>
<p class="calibre1">"Gönderemezsin," dedi Arya. </p>
<p class="calibre1">"Lütfen baba," demeyi başardı sonunda Sansa. "Lütfen yapma." </p>
<p class="calibre1">Ned  Stark  yorgun  bir  gülümsemeyle  kızlarına  baktı.  "Sonunda  aynı  fikirde  olduğunuz  bir  konu</p>
<p class="calibre1">bulduk," dedi. </p>
<p class="calibre1"><a id="p313"></a>"Ben  yanlış  bir  şey  yapmadım,"  dedi  Sansa  yalvarır  gibi.  "Gitmek  istemiyorum."  Kral Toprakları'nı seviyordu. Konseyin şaşasını, ipekliler, kadifeler, mücevherler içindeki soylu leydileri</p>
<p class="calibre1">ve  lordları,  kalabalık  şehri.  Turnuva  bütün  hayatı  boyunca  gördüğü  en  heyecanlı  olaydı  ve  henüz</p>
<p class="calibre1">görmediği  pek  çok  şey  vardı.  Hasat  festivalleri,  kumpanyaların  gösterileri,  maskeli  balolar.  Bütün</p>
<p class="calibre1">bunları kaybetmek istemiyordu. "Arya'yı gönder. Yemin ederim ki her şeyi o başlattı. Baba lütfen, çok</p>
<p class="calibre1">iyi  davranacağıma  söz  veriyorum.  Burada  kalmama  izin  ver,  tıpkı  kraliçe  gibi  iyi,  soylu  ve  zarif</p>
<p class="calibre1">davranacağım." </p>
<p class="calibre1">Babasının  ağzı  tuhaf  bir  biçimde  bükülmüştü.  "Sansa,  sizi  kavga  ettiğiniz  için  göndermiyorum, </p>
<p class="calibre1">gerçi  tanrılar  biliyor  didişmelerinizden  bezdim  ama  sizi  Kışyarı'na  güvenliğiniz  için  yolluyorum. </p>
<p class="calibre1">Adamlarımdan üçü sokağın ortasında köpekler gibi katledildi ve Robert ne yaptı? Ava çıktı." </p>
<p class="calibre1">Arya çirkin bir şekilde dudaklarını çiğniyordu. "Syrio da bizimle birlikte gelebilir mi?" </p>
<p class="calibre1">"Senin  aptal  dans  eğitmenin  kimin  umrunda?"  diye  parladı  Sansa.  "Baba,  şimdi  hatırladım.  Ben</p>
<p class="calibre1">buradan  gidemem.  Prens  Joffrey  ile  evleneceğim."  Müstakbel  kocası  için  cesaretle  gülümsemeye</p>
<p class="calibre1">zorladı  kendini.  "Onu  seviyorum  baba,  gerçekten  seviyorum.  Kraliçe  Naerys'ın  Ejderha  Şövalyesi</p>
<p class="calibre1">Prens  Aemon'ı  sevdiği  kadar  çok  seviyorum.  Jonquil'in  Sör  Florain'i  sevdiği  kadar  çok.  Onun</p>
<p class="calibre1">kraliçesi olmak ve ondan bebeklerim olsun istiyorum." </p>
<p class="calibre1">"Tatlı  kızım,  beni  dinle,"  dedi  babası  yumuşak  bir  sesle.  "Yeterince  büyüdüğün  zaman,  sana</p>
<p class="calibre1">yakışır,  seni  hak  eden,  cesur,  nazik,  güçlü,  soylu  bir  lordla  evlenmeni  sağlayacağım.  Seni  Prens</p>
<p class="calibre1">Joffrey ile nişanlamamız korkunç bir hataydı. O çocuk Prens Aemon değil. Bana inan." </p>
<p class="calibre1">"Evet  öyle!"  diye  ısrar  etti  Sansa.  "Ben  nazik  ve  cesur  birini  istemiyorum.  Ben  onu  istiyorum. </p>
<p class="calibre1">Birlikte çok mutlu olacağız. Tıpkı şarkılarda olduğu gibi, göreceksin. Ona altın saçlı bir oğlan çocuğu</p>
<p class="calibre1">vereceğim ve oğlum bir gün diyarın kralı olacak. Gelmiş geçmiş en büyük kral. Kurt kadar cesaretli</p>
<p class="calibre1">ve aslan kadar gururlu." </p>
<p class="calibre1">Arya yüzünü ekşitti. "Babası Joffrey olursa biraz zor," dedi. "O yalancı, korkak ve bir geyik, aslan</p>
<p class="calibre1">değil." </p>
<p class="calibre1">Sansa gözyaşlarının aktığını hissediyordu. "Hayır! Sarhoş babasına hiç benzemiyor o," diye bağırdı</p>
<p class="calibre1">kardeşine, üzüntüsünden kendini kaybetmiş gibiydi. </p>
<p class="calibre1">Babası  şaşkın  halde  ona  bakıyordu.  "Tanrılar,"  dedi.  "Çocuktan  al  haberi..."  Rahibe  Mordane'e</p>
<p class="calibre1">seslendi.  "Sizi  götürmesi  için  hızlı  bir  ticari  kadırga  arıyorum.  Bu  günlerde  deniz,  Kral Yolu'ndan</p>
<p class="calibre1">daha  güvenli.  Uygun  bir  gemi  bulduğum  anda  Rahibe  Mordane  ve  muhafızlarla  birlikte  yola</p>
<p class="calibre1">çıkacaksınız... ve evet, Syrio da gelecek, tabi hizmetime girmeyi kabul ederse. Bununla ilgili kimseye</p>
<p class="calibre1">bir şey söylemeyin. Planlarımızı kimsenin bilmemesi çok daha iyi olur. Yarın tekrar konuşacağız." </p>
<p class="calibre1">Rahibe  Mordane  ile  birlikte  merdivenlerden  inerken  Sansa  ağlıyordu.  Her  şeyini  elinden</p>
<p class="calibre1">alıyorlardı;  turnuvaları,  konseyi,  prensini,  hepsini.  Onu,  Kışyarı'nın  soğuk  gri  duvarlarına  geri</p>
<p class="calibre1">gönderiyorlardı ve hayatı boyunca orada kapalı kalacaktı. Hayatı daha başlamadan son buluyordu. </p>
<p class="calibre1">"Ağlamayı kes çocuğum," dedi Rahibe Mordane. "Babanız sizler için en iyi olanı bilir." </p>
<p class="calibre1">"O  kadar  da  kötü  değil  Sansa,"  dedi Arya.  "Bir  kadırgayla  yolculuk  edeceğiz.  Güzel  bir  macera</p>
<p class="calibre1">olacak. Tekrar Robb'la, Bran'la, Yaşlı Dadı'yla, Hodor'la ve diğerleriyle birlikte olacağız." Sansa'nın</p>
<p class="calibre1">kolunu tuttu. </p>
<p class="calibre1">"Hodor!" diye bağırdı Sansa. "Senin Hodor'la evlenmen gerek, sen de tıpkı onun gibi çirkin, kıllı</p>
<p class="calibre1">ve aptalsın!" Kolunu kardeşinin elinden çekti, koşarak odasına girdi ve kapıyı çarparak kapattı. </p>
<p class="calibre1"><a id="p314"></a>Eddard</p>
<p class="calibre1">"Acı  tanrıların  bir  hediyesidir  Lord  Eddard,"  dedi Yüce  Üstat  Pycelle.  "Kemiğin  kaynadığı,  etin</p>
<p class="calibre1">iyileştiği anlamına gelir. Şükretmelisiniz." </p>
<p class="calibre1">"Bacağımın zonklaması durduğunda şükredeceğim." </p>
<p class="calibre1">Pycelle  yatağın  yanındaki  masaya  bir  matara  bıraktı.  "Haşhaş  sütü.  Ağrınız  dayanılmaz  olursa</p>
<p class="calibre1">için." </p>
<p class="calibre1">"Zaten çok fazla uyuyorum." </p>
<p class="calibre1">"Uyku en iyi şifacıdır." </p>
<p class="calibre1">"En iyi şifacı sizsiniz diye düşünüyordum." </p>
<p class="calibre1">Pycelle belli belirsiz gülümsedi. "Sizi böyle keskin espriler yaparken görmek çok güzel lordum." </p>
<p class="calibre1">Ned'e  doğru  eğildi  ve  sesini  alçalttı.  "Bu  sabah  haberci  kuzgun  geldi.  Kraliçeye  babasından  bir</p>
<p class="calibre1">mektup getirdi. Bilmeniz gerektiğini düşündüm." </p>
<p class="calibre1">"Kara kanatlara yüklü kara haberler," dedi Ned. "Ne diyor?" </p>
<p class="calibre1">"Sör  Gregor  Clegane  için  yolladığınız  adamlar  hususunda  son  derece  öfkeli,"  diye  cevapladı</p>
<p class="calibre1">Pycelle.  "Böyle  olmasından  endişe  ediyordum.  Hatırlarsanız  konsey  masasında  defalarca  dile</p>
<p class="calibre1">getirmiştim." </p>
<p class="calibre1">"Bırakın  istediği  kadar  öfkelensin,"  dedi  Ned.  Bacağının  her  zonklamasında,  Jaime  Lannister'ın</p>
<p class="calibre1">gülümsemesini  ve  kollarında  ölü  yatan  Jory'yi  hatırlıyordu.  "Bırakın  kızına  istediği  kadar  mektup</p>
<p class="calibre1">yazsın.  Lord  Beric  krala  ait  bir  sancak  taşıyor.  Lord  Tywin  kral  adaletini  engellemeye  çalışırsa</p>
<p class="calibre1">Robert'a  hesap  verir.  Majesteleri'nin  avlanmaktan  daha  fazla  sevdiği  bir  şey  varsa,  o  da  kendisine</p>
<p class="calibre1">ayaklanan lordların haddini bildirmektir." </p>
<p class="calibre1">Pycelle  doğrulurken  üstat  zinciri  ses  çıkardı.  "Sizin  dediğiniz  gibi  olsun.  Sabah  tekrar  ziyaret</p>
<p class="calibre1">ederim."  Yaşlı  adam  aceleyle  eşyalarını  toplayıp  odadan  ayrıldı.  Üstadın  hiç  vakit  kaybetmeden</p>
<p class="calibre1">kraliyet dairesine gidip kraliçeye laf taşıyacağından hemen hemen hiç şüphesi yoktu Ned'in. Bilmeniz</p>
<p class="calibre1">gerektiğini  düşündüm...  sanki  babasından  gelen  mektubun  haberini  vermesini  emreden  Cersei'nin  ta</p>
<p class="calibre1">kendisi  değilmiş  gibi.  Verdiği  cevabın,  kadının  o  kusursuz  dişlerini  titretmesini  diledi.  Robert'tan</p>
<p class="calibre1">üstada anlattığı kadar emin olamıyordu aslında ama kraliçenin bunu bilmesine gerek yoktu. </p>
<p class="calibre1">Bir  kadeh  ballı  şarap  istedi.  Şarap  da  zihnini  bulandırıyordu  ama  haşhaş  sütü  kadar  değil. </p>
<p class="calibre1">Düşünme  yeteneğini  kaybetmemesi  gerekiyordu.  Jon  Arryn'ın  kendini  öldürtecek  ne  yaptığını, </p>
<p class="calibre1">öğrendikleriyle  ilgili  harekete  geçecek  kadar  yaşayıp  yaşamadığını  en  az  bin  kez  sormuştu  kendine. </p>
<p class="calibre1">Belki de harekete geçtiği için öldürülmüştü Jon. </p>
<p class="calibre1">Bazen  çocukların  masum  gözleri  yetişkin  insanların  göremediği  şeyleri  görebiliyordu  tuhaf  bir</p>
<p class="calibre1">şekilde. Sansa büyüdüğü zaman, her şeyi açıkça görmesini sağladığını söyleyecekti kızına. Hiçbir şey</p>
<p class="calibre1">bilmeden,  sarhoş  babasına  hiç  benzemiyor  o,  demişti  öfkeli  bir  sesle  ve  basit  gerçek  Ned'in  önüne</p>
<p class="calibre1">ölüm  kadar  soğuk  bir  şekilde  serilmişti.  Jon Arryn'ı  öldüren  kılıç  buydu,  diye  düşündü  Ned.  Ve  o</p>
<p class="calibre1">kılıç  Robert'ı  da  öldürecek.  Çok  daha  yavaş  ama  kesin  bir  ölüm  olacak.  Kırık  kemikler  zamanla</p>
<p class="calibre1">iyileşiyordu ama bazı ihanetler iltihap yapıyor ve ruhu zehirliyordu. </p>
<p class="calibre1">Yüce  Üstat  Pycelle'den  bir  saat  kadar  sonra  Serçeparmak  geldi.  Göğsüne  siyah  iplikle  alaykuşu</p>
<p class="calibre1">işlenmiş  kırmızı  bir  takım  ve  siyah  beyaz  çizgili  bir  pelerin  giyiyordu.  "Uzun  süre  kalamayacağım</p>
<p class="calibre1"><a id="p315"></a>lordum,"  dedi.  "Leydi  Tanda  beni  öğle  yemeğine  bekliyor.  Bana  yağlı  bir  dana  kızarttıracağından şüphem yok. Gerçi dana, kızı kadar yağlı olursa patlayıp ölürüm muhtemelen. Bacağınız nasıl?" </p>
<p class="calibre1">"Şiş, ağrılı ve beni deliye döndürecek kadar kaşıntılı." </p>
<p class="calibre1">Serçeparmak  tek  kaşını  kaldırdı.  "Öyleyse  bir  daha  üstünüze  at  düşmemesine  dikkat  edin.  Bir  an</p>
<p class="calibre1">önce  iyileşmeniz  gerekiyor.  Diyar  iyice  kaynamaya  başladı.  Varys  batıdan  çok  karanlık  fısıltılar</p>
<p class="calibre1">duyuyor.  Hürsüvariler  ve  paralı  askerler  Casterly  Kayası'na  yığılıyormuş.  Lord  Tywin'in  doyumsuz</p>
<p class="calibre1">sohbeti için olmadığına eminim." </p>
<p class="calibre1">"Kraldan haber var mı?" diye sordu Ned. "Robert daha ne kadar avlanmayı düşünüyor?" </p>
<p class="calibre1">"Bir seçeneği olsa, siz de kraliçe de yaşlılıktan ölene kadar ormanda kalır gibi geliyor bana," diye</p>
<p class="calibre1">cevapladı  Serçeparmak  gülümseyerek.  "Böyle  bir  seçeneği  olmadığına  göre  bir  şeyler  öldürür</p>
<p class="calibre1">öldürmez  geri  dönecektir.  Beyaz  erkek  geyiği  bulmuşlar...  daha  doğrusu  hayvandan  geri  kalanları</p>
<p class="calibre1">bulmuşlar.  Bir  kurt  geyiği  onlardan  önce  yakalamış  ve  krala  sadece  boynuzlarla  toynaklar  kalınış. </p>
<p class="calibre1">Robert, ormanın derinliklerinde devasa bir yaban domuzu olduğunu duyana kadar çok öfkeliymiş. O</p>
<p class="calibre1">hayvanı  avlayana  kadar  rahat  etmez.  Prens  Joffrey,  Royceler,  Sör  Balon  Swann  ve  kafileden  yirmi</p>
<p class="calibre1">kişi bu sabah döndü. Diğerleri hâlâ kralın yanında." </p>
<p class="calibre1">"Ya  Tazı?"  diye  sordu  Ned  kaşlarını  çatarak.  Jaime  Lannister  babasının  yanına  gittiğinden  beri</p>
<p class="calibre1">Lannister kabilesinde onu en çok endişelendiren adam Sandor Clegane'di. </p>
<p class="calibre1">"Ah,  o  da  Joffrey  ile  birlikte  döndü  ve  hemen  kraliçenin  yanına  gitti."  Serçeparmak  gülümsedi. </p>
<p class="calibre1">"Lord Beric'in, ağabeyinin kafasını kesmek için yola çıktığını öğrendiği anda, Sandor'un yakınındaki</p>
<p class="calibre1">çalılıklarda bir sinek olabilmek için yüz gümüş geyik verirdim," dedi. </p>
<p class="calibre1">"Kör bir adam bile Tazı'nın ağabeyinden nasıl nefret ettiğini görebilir." </p>
<p class="calibre1">"Ah,  evet.  Ama  en  nefret  ettiği  adamı  siz  öldürüyorsunuz.  Dondarrion,  Yürüyen  Dağ'ın  kafasını</p>
<p class="calibre1">kestiğinde, bütün Clegane toprakları ve hazinesi Sandor'un olacak ama sizin yerinizde olsam teşekkür</p>
<p class="calibre1">beklemezdim. Şimdi müsaadenizle lordum, Leydi Tanda ve yağlı danaları beni bekliyor." </p>
<p class="calibre1">Serçeparmak  kapıya  yürürken  masadaki  kalın  kitabı  gördü  ve  durup  sayfalarını  karıştırmaya</p>
<p class="calibre1">başladı.  Yedi  Krallık'ın  Büyük  Hanedanlarının  Kökleri  ve  Tarihçeleri;  Necip  Lordların  ve  Soylu</p>
<p class="calibre1">Leydilerin  ve  Çocuklarının  Ayrıntılı  Vasıfları,  diye  yüksek  sesle  okudu.  "Bundan  daha  sıkıcı  bir</p>
<p class="calibre1">okuma işi olamaz. Bir uyku iksiri mi lordum?" </p>
<p class="calibre1">Bir an için her şeyi anlatmayı düşündü Ned ama Serçeparmak'ın kitapla ilgili yaptığı laf oyununda</p>
<p class="calibre1">onu  çok  rahatsız  eden  bir  şey  vardı.  Çok  kurnaz  bir  adamdı  ve  dudağındaki  alaycı  gülümseme  hiç</p>
<p class="calibre1">kaybolmuyordu.  "Jon  Arryn  hastalandığında  bu  kitabı  okuyordu,"  dedi  temkinli  bir  tonla. </p>
<p class="calibre1">Serçeparmak'ın tepkisini merak ediyordu. </p>
<p class="calibre1">Ve adam her zamanki gibi ince bir alayla karşılık verdi: "Öyleyse ölüm onu epey rahatlatmıştır." </p>
<p class="calibre1">Lord Petyr Baelish reverans yaparak odadan çıktı. </p>
<p class="calibre1">Eddard  Stark  bir  küfür  savurdu.  Kendi  adamları  dışında  güvenebileceği  kimse  yoktu  bu  şehirde. </p>
<p class="calibre1">Serçeparmak,  Catelyn'i  saklamış,  Ned'in  araştırmalarına  yardım  etmişti  ama  o  gece  Jaime  ve</p>
<p class="calibre1">adamları geldiğinde kendi postunu kurtarmak için o kadar acele etmesi Ned'i hâlâ rahatsız ediyordu. </p>
<p class="calibre1">Varys  ondan  da  beterdi.  Sadakat  yeminlerine  rağmen,  hadım  çok  fazla  şey  biliyor,  çok  az  şey</p>
<p class="calibre1">yapıyordu. Yüce Üstat Pycelle her geçen gün daha fazla Cersei'nin köpeğiymiş gibi görünüyordu. Sör</p>
<p class="calibre1">Barristan  yaşlı  ve  muhafazakâr  bir  adamdı,  Ned  ona  öğrendiklerini  anlatsa,  görevini  yapması</p>
<p class="calibre1">gerektiğini söylerdi. </p>
<p class="calibre1">Çok  az  zaman  vardı,  durum  düşündürücüydü.  Kral  birkaç  gün  içinde  dönecekti  ve  Ned'in  görev</p>
<p class="calibre1"><a id="p316"></a>onuru,  öğrendiği  her  şeyi  Robert'a  anlatmasını  gerektiriyordu.  Vayon  Poole  kızlarının  Kışyarı'na</p>
<p class="calibre1">dönmesi  için  Rüzgâr  Cadısı  isimli  bir  kadırga  bulmuştu.  Gemi  Braavos  açıklarındaydı  ve  üç  gün</p>
<p class="calibre1">içinde  şehre  varacaktı.  Artık  kızlarının  güvenliğini  bahane  ederek  yapması  gereken  şeyleri</p>
<p class="calibre1">erteleyemezdi. </p>
<p class="calibre1">Gece rüyasında Rhaegar Targaryen'ın çocuklarını görmüştü. Tywin Lannister kendi muhafızlarının</p>
<p class="calibre1">kırmızı  pelerinlerine  sarılı  ölü  bedenleri  Demir  Taht'ın  önüne  sermişti.  Zekice  davranmıştı,  kırmızı</p>
<p class="calibre1">pelerinlerin  içinde  o  kadar  kötü  görünmüyordu  kan.  Kızın  ayakları  çıplaktı,  üzerinde  hâlâ  geceliği</p>
<p class="calibre1">vardı. Ve oğlan, oğlan... </p>
<p class="calibre1">Ned bunun tekrar olmasına izin veremezdi. Diyar bir deli krala daha dayanamazdı, bir intikam ve</p>
<p class="calibre1">kan dansı daha olmamalıydı. Çocukların hayatını kurtarmak için bir yol bulmak zorundaydı. </p>
<p class="calibre1">Robert  merhamet  gösterebilirdi.  Affettiği  tek  adam  Sör  Barristan  değildi.  Yüce  Üstat  Pycelle, </p>
<p class="calibre1">Örümcek  Varys,  Lord  Balon  Greyjoy,  hepsi  bir  zamanlar  Robert'ın  düşmanlarıydı  ama  hepsi  onun</p>
<p class="calibre1">dostluğuna,  rütbelere  ve  sadakat  yeminlerine  karşılık  mevkilere  sahip  olmuşlardı.  Robert,  cesur  bir</p>
<p class="calibre1">düşmana gösterdiği saygıyı ona da gösterirdi. </p>
<p class="calibre1">Ama  bu  farklı  bir  durumdu.  Karanlıktaki  zehir,  ruha  saplanmış  bir  bıçak.  Robert  bunu  asla</p>
<p class="calibre1">affetmezdi. Tıpkı Rhaegar'ı affedemediği gibi. Hepsini öldürecek, dedi kendi kendine. </p>
<p class="calibre1">Buna  rağmen  Ned  sessiz  kalamazdı.  Robert'a  karşı  sorumlulukları  vardı.  Krallığa,  Jon  Arryn'ın</p>
<p class="calibre1">gölgesine  ve...  bir  şekilde  gerçeğin  tam  ortasına  düşmüş  Bran'a  karşı  sorumluydu.  Bran  gerçeği</p>
<p class="calibre1">öğrenmemiş olsaydı onu neden katletmek istesinlerdi ki? </p>
<p class="calibre1">Öğleden  sonra  çocuklarının  Şişman  Tom  dediği,  zencefil  sakallı,  tombul  muhafız  Tommard'ı</p>
<p class="calibre1">çağırttı.  Jory'nin  vefatı,  Alyn'ın  gidişiyle  muhafızlarının  komutası  Tommard'a  kalmıştı.  Bunu</p>
<p class="calibre1">düşününce  biraz  huzursuzlandı  Ned.  Tommard  sağlam,  nazik,  sadık  ve  hevesli  bir  adamdı  ama</p>
<p class="calibre1">neredeyse  elli  yaşına  gelmişti.  Gençliğinde  bile  çok  hareketli  olduğu  söylenemezdi.  Ned, </p>
<p class="calibre1">muhafızlarının yarısıyla beraber en iyi savaşçılarını batıya göndermekle bir hata yapmıştı belki. </p>
<p class="calibre1">"Yardımına ihtiyacım olacak," dedi Tommard yanına geldiğinde. Adam ne zaman Ned'in huzuruna</p>
<p class="calibre1">çıksa telaşlanıyordu. "Beni tanrı korusuna götür." </p>
<p class="calibre1">"Bacağınız bu durumdayken akıllıca olur mu lordum?" </p>
<p class="calibre1">"Olmaz ama gitmem gerek." </p>
<p class="calibre1">Tommard,  Varly'yi  çağırdı.  Ned  iki  adamın  omuzlarına  tutunarak  kulenin  merdivenlerinden  inip</p>
<p class="calibre1">avluyu  geçmeyi  başarabildi.  "Muhafızların  iki  katına  çıkarılmasını  istiyorum,"  dedi  Tommard'a. </p>
<p class="calibre1">"Benim iznim olmadan kimse El Kulesi'ne girmeyecek ve buradan dışarı çıkmayacak." </p>
<p class="calibre1">Tom düşündü. "Lordum, Alyn ve diğerlerinin yokluğu yüzünden hali hazırda epey sıkıştık." </p>
<p class="calibre1">"Kısa bir zaman için," dedi Ned. "Nöbet sürelerini uzatın." </p>
<p class="calibre1">"Emredersiniz lordum," dedi Tom. "Size nedenini sorabilir miyim?" </p>
<p class="calibre1">"Sormasan daha iyi," diye yanıt verdi Ned kesin bir ifadeyle. </p>
<p class="calibre1">Güney  tanrılarının  şehrinde  bulunan  tanrı  korusu  her  zamanki  gibi  boştu. Adamlar  yürek  ağacının</p>
<p class="calibre1">dibine  oturmasına  yardım  ederlerken,  Ned'in  bacağı  çığlıklar  atıyordu.  "Teşekkür  ederim,"  dedi. </p>
<p class="calibre1">Kemerinden, katlanıp kendi mührüyle kapatılmış bir kâğıt çıkardı. "Bunu acilen gitmesi gereken yere</p>
<p class="calibre1">götürün." </p>
<p class="calibre1">Tommard kâğıdın üstündeki ismi okuduğunda dudağını ısırdı. "Lordum..." </p>
<p class="calibre1">"Sana söylediğimi yap," dedi Ned. </p>
<p class="calibre1"><a id="p317"></a>Sessiz  tanrı  korusunda  ne  kadar  zaman  beklediğini  bilmiyordu.  Burası  huzur  doluydu.  Ağaçlar</p>
<p class="calibre1">kalenin ihtişamını gizliyordu. Kuşların sesini, böceklerin mırıltısını, meltemle hışırdayan yaprakları</p>
<p class="calibre1">duyabiliyordu. Yürek ağacı, üzerinde gözler olmayan, kahverengi yaşlı bir meşeydi ama Ned burada</p>
<p class="calibre1">tanrılarının varlığını hissedebiliyordu. Bacağı daha az zonkluyor gibiydi. </p>
<p class="calibre1">Güneş  surların  ve  kulelerin  üstünde  kırmızıya  dönerken,  gün  batımında  geldi  kadın.  Ned'in</p>
<p class="calibre1">söylediği  gibi  tek  başına  gelmişti.  İlk  kez  sade  giyinmişti.  Deri  çizmeler  ve  binici  kıyafeti. </p>
<p class="calibre1">Kahverengi pelerininin başlığını çıkardığında, yüzündeki çürüğü gördü Ned. Kralın vurduğu yerdeki</p>
<p class="calibre1">kızgın morluk sarıya dönmeye başlamıştı ve şişlik inmişti. </p>
<p class="calibre1">Cersei, "Neden burada?" diye sordu Ned'e tam yanında ayakta dururken. </p>
<p class="calibre1">"Böylece tanrılar bizi görebilir," diye cevapladı Ned. </p>
<p class="calibre1">Ned'in  yanına  çimenlerin  üstüne  oturdu.  Her  hareketinden  zarafet  akıyordu.  Sapsarı  bukleleri</p>
<p class="calibre1">rüzgârda  uçuşuyordu.  Gözleri  yaz  yaprakları  kadar  yeşildi.  Ned  daha  önce  onun  güzelliğine  dikkat</p>
<p class="calibre1">etmemişti ama şimdi görebiliyordu. "Jon Arryn'ın ölümüne sebep olan gerçeği biliyorum," dedi. </p>
<p class="calibre1">"Biliyor  musunuz?"  Kraliçe  bir  kedi  kadar  tetikte,  Ned'in  yüzünü  inceliyordu.  "Beni  buraya  bu</p>
<p class="calibre1">yüzden  mi  çağırdınız  Lord  Stark?  Bilmeceler  çözmek  için  mi?  Yoksa  amacınız,  karınızın  Tyrion'ı</p>
<p class="calibre1">kaçırdığı gibi kaçırmak mı beni?" </p>
<p class="calibre1">"Buna  inanıyor  olsaydın  buraya  asla  gelmezdin,"  dedi  Ned.  Hafifçe  kadının  yanağına  dokundu. </p>
<p class="calibre1">"Bunu daha önce de yaptı mı?" </p>
<p class="calibre1">"Birkaç  kez,"  dedi  yüzünü  Ned'den  uzaklaştırarak.  "Ama  yüzüme  vurmamıştı  daha  önce.  Jaime</p>
<p class="calibre1">görse onu öldürürdü çünkü. Kardeşim Jaime, arkadaşından yüz tane eder." </p>
<p class="calibre1">"Kardeşin mi?" dedi Ned. "Yoksa âşığın mı?" </p>
<p class="calibre1">"İkisi de," diye cevap verdi kadın. Gözünü bile kırpmadan gerçeği söylemişti. "Çocukluğumuzdan</p>
<p class="calibre1">beri  üstelik.  Hem  neden  olmasın?  Targaryenlar  kanlarını  saf  tutmak  için  üç  yüz  yıldır  kardeşleri</p>
<p class="calibre1">evlendiriyor. Jaime'yle ben kardeşten daha öteyiz. Biz onunla anne karnını paylaştık. Benim ayağımı</p>
<p class="calibre1">tutarak  dünyaya  gelmiş  o,  eski  üstadımız  anlatmıştı.  O  benim  içimdeyken  kendimi...  tamamlanmış</p>
<p class="calibre1">hissediyorum." Bir gülücüğün hayaleti geçti dudaklarından. </p>
<p class="calibre1">"Oğlum Bran..." </p>
<p class="calibre1">Cersei gözlerini Ned'den kaçırmadı. "Bizi gördü. Çocuklarını seviyorsun, değil mi?" </p>
<p class="calibre1">Meydan  dövüşünün  yapıldığı  sabah  Robert  da  aynı  soruyu  sormuştu.  Ned  aynı  cevabı  verdi. </p>
<p class="calibre1">"Bütün kalbimle." </p>
<p class="calibre1">"Ben de çocuklarımı öyle seviyorum." </p>
<p class="calibre1">Ned  düşündü,  Hiç  tanımadığım  bir  çocuğun  hayatına  karşılık,  Arya'nın,  Sansa'nın,  Bran'ın, </p>
<p class="calibre1">Rickon'un ya da Robb'un hayatı söz konusu olsaydı ne yapardım? Ya Catelyn, Jon'un hayatına karşılık</p>
<p class="calibre1">kendi  doğurduğu  çocukların  hayatı  söz  konusu  olsaydı,  ne  yapardı?  Cevabı  bilmiyordu.  Asla</p>
<p class="calibre1">öğrenmemek için dua etti. </p>
<p class="calibre1">"Üçü de Jaime'den," dedi Ned. Bu bir soru değildi. </p>
<p class="calibre1">"Tanrılara şükür," diye karşılık verdi Cersei. </p>
<p class="calibre1">Tohum güçlü. Jon Arryn ölüm döşeğinde böyle söylemişti ve tohum gerçekten güçlüydü. Onca piç</p>
<p class="calibre1">ve simsiyah saçları. Yüce Üstat Malleon, aslan ve boynuz arasında doksan yıl önce gerçekleşmiş son</p>
<p class="calibre1">evliliği  kitabında  yazmıştı.  Tya  Lannister,  hüküm  süren  lordun  üçüncü  oğlu  Gowen  Baratheon  ile</p>
<p class="calibre1"><a id="p318"></a>evlenmişti. İlk ve tek oğulları iri, gürbüz, simsiyah saçlı, daha adı konmadan ölmüş bir bebekti. Bu</p>
<p class="calibre1">evlilikten  otuz  yıl  kadar  önce  bir  Lannister,  Baratheonlar'dan  bir  bakireyle  evlenmişti.  Üç  kız  bir</p>
<p class="calibre1">erkek çocukları olmuştu. Çocukların hepsinin saçları simsiyahtı. Ned kurumuş sarı sayfaların arasında</p>
<p class="calibre1">ne kadar geri giderse gitsin, altının kömür önünde eğildiğini görmüştü. </p>
<p class="calibre1">"On iki yıl," dedi Ned. "Nasıl oldu da kraldan hamile kalmadın?" </p>
<p class="calibre1">Kendini savunur gibi başını kaldırdı. "Senin sevgili Robert'ın rahmime bir çocuk bıraktı bir kez." </p>
<p class="calibre1">Sesi tiksintiyle kalınlaşmıştı. "Kardeşim beni temizleyecek bir kadın  buldu.  Robert  asla  öğrenmedi. </p>
<p class="calibre1">Dürüst  olmam  gerekirse  onun  bana  dokunmasına  tahammül  edemiyorum. Yıllardır  içime  girmesine</p>
<p class="calibre1">izin vermedim. Fahişelerinden ayrılıp yatak odama gelmeye vakit bulduğunda, onu memnun etmek için</p>
<p class="calibre1">başka  yollar  kullanıyorum.  Gerçi  ne  yaparsak  yapalım,  kral  her  zaman  körkütük  sarhoş  olduğu  için</p>
<p class="calibre1">sabah hiçbir şey hatırlamıyor." </p>
<p class="calibre1">Herkes  nasıl  bu  kadar  kör  olabilmişti?  Gerçek  bunca  zamandır  tam  önlerinde  duruyordu.  Gerçek</p>
<p class="calibre1">çocukların  yüzlerinde  yazılıydı.  Ned'in  midesi  bulanıyordu.  "Robert'ın  tahta  oturduğu  günü</p>
<p class="calibre1">hatırlıyorum,  tam  bir  kraldı,"  dedi  sessizce.  "Onu  bütün  kalbiyle  sevebilecek  bin  tane  kadın</p>
<p class="calibre1">bulabilirdi. Ondan bu kadar nefret etmeni sağlayacak ne yaptı sana?" </p>
<p class="calibre1">Gece  karanlığında  yanan  yeşil  alevler  gibi  parladı  gözleri.  "Düğün  gecemizde,  ilk  kez  bir  yatağı</p>
<p class="calibre1">paylaştığımızda  bana  senin  kız  kardeşinin  adını  söyledi.  Üstümdeydi,  içimdeydi  ve  kulağıma</p>
<p class="calibre1">fısıldadı: Lyanna." </p>
<p class="calibre1">Ned  Stark  solgun  mavi  gülleri  hatırladı  ve  içinden  hıçkırmak  geldi  bir  an.  "Hanginize  daha  fazla</p>
<p class="calibre1">acımam gerektiğini bilmiyorum," dedi. </p>
<p class="calibre1">Söylediği şey kraliçeyi eğlendirmiş gibiydi. "Acımanı kendine sakla Lord Stark. Benim ihtiyacım</p>
<p class="calibre1">yok." </p>
<p class="calibre1">"Ne yapmak zorunda olduğumu biliyorsun." </p>
<p class="calibre1">"Zorunda?"  Elini  Ned'in  sağlam  bacağına,  tam  dizinin  üstüne  koydu.  "Gerçek  bir  erkek  istediğini</p>
<p class="calibre1">yapar,  yapmak  zorunda  olduğu  şeyi  değil."  Parmakları  ağır  ağır  Ned'in  bacağını  okşamaya  başladı, </p>
<p class="calibre1">kalçalarına kadar çıktı, sözlerin en tatlısını veriyor gibiydi. "Krallığın güçlü bir El'e ihtiyacı var. Joff</p>
<p class="calibre1">daha yıllarca tahta çıkamayacak. Kimse yeni bir savaş istemiyor. Ben hiç istemiyorum." Elleri Ned'in</p>
<p class="calibre1">yüzünü,  saçlarını  okşadı.  "Eğer  dostlar  düşman  olabiliyorsa,  düşmanlar  da  dost  olabilir.  Karın</p>
<p class="calibre1">binlerce  fersah  uzakta  ve  Jaime  babamın  yanına  kaçtı.  Bana  nazik  davran  Ned.  Asla  pişman</p>
<p class="calibre1">olmayacağına söz veririm." </p>
<p class="calibre1">"Aynı teklifi Jon Arryn'a da yaptın mı?" </p>
<p class="calibre1">Ned'e bir tokat attı. </p>
<p class="calibre1">"Bunu bir onur madalyası olarak takacağım," dedi Ned kuru bir sesle. </p>
<p class="calibre1">"Onurmuş," diye parladı Cersei. "Bana soylu lord rolü oynamaya kalkma. Sen beni ne sanıyorsun? </p>
<p class="calibre1">Senin  de  bir  piçin  var.  Onu  gördüm.  Annesi  kimdi  merak  ediyorum.  Evi  yanarken  tecavüz  ettiğin</p>
<p class="calibre1">Dorne'lu bir köylü kızı mı? Bir fahişe mi? Yoksa şövalyenin yas tutan kız kardeşi Leydi Ashara mı? </p>
<p class="calibre1">Kendini  denize  atmış  diye  duydum.  Neden  yaptı  sence?  Kılıçtan  geçirdiğin  ağabeyi  için  mi,  yoksa</p>
<p class="calibre1">elinden  aldığın  evladının  hasreti  yüzünden  mi?  Söyle  bana  pek  soylu  ve  onurlu  lordum,  senin</p>
<p class="calibre1">Robert'tan, benden ya da Jaime'den ne farkın var?" </p>
<p class="calibre1">"En  başta,  ben  çocuk  öldürmüyorum.  Beni  çok  iyi  dinle  leydim.  Çünkü  sadece  bir  kez</p>
<p class="calibre1">söyleyeceğim.  Kral  avdan  döndüğünde  ona  bütün  gerçeği  açıklayacağım.  Bu  yüzden,  o  dönmeden</p>
<p class="calibre1">gitmiş olman gerek. Çocuklarınla birlikte. Senin yerinde olsam Casterly Kayası'na gitmezdim. Özgür</p>
<p class="calibre1"><a id="p319"></a>Şehirler'e, hatta daha uzağa, Yaz Adaları'na ya da İbben Limanı'na doğru yelken açardım. Rüzgâr ne</p>
<p class="calibre1">kadar hızlı eserse." </p>
<p class="calibre1">"Sürgün," dedi. "Tadımı acı bir kadeh." </p>
<p class="calibre1">"Babanın, Rhaegar'ın çocuklarına sunduğu kadehten daha tatlı," dedi Ned. "Hak ettiğinden daha iyi. </p>
<p class="calibre1">Babanın ve kardeşlerinin de seninle gelmesi en iyisi olur. Lord Tywin'in altınları sayesinde rahatça</p>
<p class="calibre1">yaşayabilir ve sizi koruyacak paralı askerler tutabilirsiniz. İhtiyacınız  olacak.  Nereye  kaçarsan  kaç, </p>
<p class="calibre1">Robert'ın öfkesi seni takip edecektir buna şüphen olmasın." </p>
<p class="calibre1">Kraliçe ayağa kalktı. "Ya benim öfkem Lord Stark?" diye sordu yumuşak bir sesle. Gözleri Ned'in</p>
<p class="calibre1">yüzünü  inceliyordu.  "Krallığı  kendine  saklamalıydın.  Alman  için  önünde  duruyordu.  Jaime,  Kral</p>
<p class="calibre1">Toprakları'nın  düştüğü  gün  onu  Demir  Taht'ta  otururken  bulduğunu  anlatmıştı  bana.  Bütün  yapman</p>
<p class="calibre1">gereken merdivenleri çıkmak ve tahta oturmaktı. Ne acıklı bir hata." </p>
<p class="calibre1">"Tahmin edebileceğinden çok daha fazla hata yaptım," dedi Ned. "Ama o tahta oturmamak onlardan</p>
<p class="calibre1">biri değildi." </p>
<p class="calibre1">"Alı,  evet  öyle  lordum,"  diye  ısrar  etti  Cersei.  "Taht  oyununda  ya  kazanırsın  ya  ölürsün.  İkisinin</p>
<p class="calibre1">arası yoktur." </p>
<p class="calibre1">Çürük yanağını başlığının altına gizledi ve Ned'i karanlıkta, meşe ağacının dibinde, tanrı korusunun</p>
<p class="calibre1">sessizliğinde, siyah lacivert gökyüzünün altında yalnız bıraktı. Yıldızlar görünmeye başlamıştı. </p>
<p class="calibre1"><a id="p320"></a>Daenerys</p>
<p class="calibre1">Khal  Drogo'nun  getirip  önüne  bıraktığı  çiğ  ve  kanlı  yürekten,  soğuk  gece  havasında  buharlar</p>
<p class="calibre1">tütüyordu.  Drogo'nun  kolları  dirseğine  kadar  kırmızıya  boyanmıştı.  Ellerinde  taş  bıçakları  olan</p>
<p class="calibre1">kansüvarileri, arkasındaki yaban aygırı ölüsünün yanında, kumda diz çökmüşlerdi. Çukurun kireç taşı</p>
<p class="calibre1">kaplı  duvarlarında  parlayan  turuncu  meşale  alevleri,  aygırdan  akan  kanın  siyah  görünmesine  sebep</p>
<p class="calibre1">oluyordu. </p>
<p class="calibre1">Dany  şişmiş  yumuşak  karnını  okşadı.  Yüzü  boncuk  boncuk  terlemişti  ve  ter  kaşlarından  aşağı</p>
<p class="calibre1">süzülüyordu.  Vaes  Dothrak'ın  kocakarıları,  kırışık  suratlarında  çakmak  taşı  gibi  parlayan  gözleriyle</p>
<p class="calibre1">Dany'yi  izliyordu.  Dany  korkmuş  gibi  görünemezdi,  tereddüt  edemezdi.  Aygırın  kanlı  kalbini  iki</p>
<p class="calibre1">eliyle birden alıp ağzına götürürken, sert ve adaleli ete dişlerini geçirirken, ben ejderhanın kanıyım, </p>
<p class="calibre1">diye hatırlattı kendine. </p>
<p class="calibre1">IIık kan ağzını doldurdu ve çenesinden aşağı aktı. Yüreğin tadı yüzünden öğürecek gibi oldu ama</p>
<p class="calibre1">kendini  çiğneyip  yutmak  için  zorladı.  Dothraklar,  çiğ  aygır  yüreğinin  karnındaki  erkek  evladı</p>
<p class="calibre1">güçlendireceğine  ve  korkusuz  kılacağına  inanıyordu  ama  bunun  için  bütün  yüreği  yiyip  bitirmesi</p>
<p class="calibre1">gerekiyordu.  Kandan  boğulursa,  eti  yutamayıp  kusarsa  kehanetler  gerçekleşmeyecek  demekti.  Çocuk</p>
<p class="calibre1">kız olabilirdi, hastalıklı doğabilirdi ya da doğum sırasında ölebilirdi. </p>
<p class="calibre1">Hizmetçileri  tören  için  hazırlanmasına  yardım  etmişti.  Hamilelik  yüzünden  iyice  hassaslaşan</p>
<p class="calibre1">midesine  rağmen,  kâse  kâse  yarı  pıhtılaşmış  kan  içmişti.  Artık  çenesi  ağrıyana  kadar  İrri'nin</p>
<p class="calibre1">hazırladığı  kurutulmuş  at  etini  çiğnemişti.  Açlığın  çiğ  yüreği  yemesine  yardım  edeceğini  umarak</p>
<p class="calibre1">törenin yapılacağı akşamdan önceki gece ve gündüz boyunca aç bırakmıştı kendini. </p>
<p class="calibre1">Yaban  aygırının  kalbi  kastan  ibaretti  ve  Dany'nin  her  lokmayı  dişleriyle  koparması,  iyice</p>
<p class="calibre1">çiğnedikten  sonra  yutması  gerekiyordu.  Dağların  Anası'nın  gölgesindeki  Vaes  Dothrak'ın  kutsal</p>
<p class="calibre1">topraklarına  çelik  girmesi  yasaktı,  eti  tırnak  ve  dişleriyle  parçalamalıydı.  Midesi  kalkıyordu  ama</p>
<p class="calibre1">yemeye devam etti. Ağzı kan içinde kalmıştı. Yüzü kan içindeydi, sanki dudakları patlamış gibiydi. </p>
<p class="calibre1">Khal  Drogo  bronz  bir  kalkan  kadar  sert  yüzüyle  Dany'yi  izliyordu.  Yağlanmış  uzun  siyah  saç</p>
<p class="calibre1">örgüsü  parlıyordu.  Bıyığına  altın  halkalar,  örgüsüne  altın  çanlar  takmıştı.  Belinde  som  altından</p>
<p class="calibre1">yapılmış ağır bir kemer vardı ama vücudu çıplaktı. Dany ne zaman daha fazla yiyemeyeceğini hissetse</p>
<p class="calibre1">ona baktı. Çiğnedi ve yuttu, çiğnedi ve yuttu, çiğnedi ve yuttu. Sonlara doğru, Drogo'nun siyah badem</p>
<p class="calibre1">gözlerinde gurur görür gibi olduğunu düşündü ama emin değildi. Khal'ın yüzü aklından geçeni kolay</p>
<p class="calibre1">kolay ele vermezdi. </p>
<p class="calibre1">Sonunda bitti. Son lokmayı yutmak için kendini zorlarken yüzü ve elleri kanla yapış yapış olmuştu. </p>
<p class="calibre1">Dönüp dosh khaleen kocakarılarına baktı. </p>
<p class="calibre1">"Khalakka dothrae mr'anha!" dedi elinden geldiği kadar iyi Dothrakça konuşarak. "İçimde bir prens</p>
<p class="calibre1">at koşturuyor." Hizmetçisi Jhiqui'yle birlikte günlerce tekrar etmişti bu cümleyi. </p>
<p class="calibre1">Elinde  kuru  ve  bükülmüş  bir  dal  tutan  tek  gözlü,  en  yaşlı  kocakarı  kollarını  gökyüzüne  kaldırdı. </p>
<p class="calibre1">"Khalakka dothrae!" diye bağırdı. "Prens at koşturuyor!" </p>
<p class="calibre1">"Koşturuyor," dedi diğer kadın. "Rakh! Rakh! Rakh haj!" diye bağırdılar hep beraber. "Bir oğlan, </p>
<p class="calibre1">bir oğlan, güçlü bir oğlan." </p>
<p class="calibre1">Bronz kuşlar kanat çırpıyormuş gibi çaldı ziller. Uzun bir savaş borusu en pes sesiyle derin derin</p>
<p class="calibre1">öttü.  Yaşlı  kadınlar  şarkı  söylemeye  başladılar.  Boyanmış  deri  yeleklerinin  altındaki  terden  ve</p>
<p class="calibre1"><a id="p321"></a>yağdan parlayan kurumuş göğüsleri ileri geri sallanıyordu. Hizmetlerindeki hadımlar bronz sobaların</p>
<p class="calibre1">içlerini  kurumuş  otlarla  doldurdu  ve  kokulu  duman  aya,  yıldızlara  doğru  yükselmeye  başladı. </p>
<p class="calibre1">Dothraklar, yıldızların alevden yapılmış atlar olduğuna inanırdı. Geceleri gökyüzünde dörtnala koşan</p>
<p class="calibre1">kalabalık bir aygır sürüsü. </p>
<p class="calibre1">Duman iyice yukarı yükseldiğinde, en yaşlı, tek gözlü kocakarı geleceğe daha iyi bakabilmek için</p>
<p class="calibre1">gözünü  kapattı.  Derin  bir  sessizlik  çöktü.  Uzaklarda  uçan  gece  kuşlarının  kanatlarını,  meşalelerden</p>
<p class="calibre1">çıkan  çıtırtıları  ve  tıslamaları,  göl  suyunun  hafif  ve  sakin  sesini  duyabiliyordu  Dany.  Dothraklar</p>
<p class="calibre1">gecenin gözleriyle ona bakıyor, bekliyorlardı. </p>
<p class="calibre1">Khal  Drogo  elini  Dany'nin  koluna  koydu.  Adamın  parmaklarındaki  gerginliği  hissedebiliyordu. </p>
<p class="calibre1">Dosh  khaleen  geleceğin  dumanına  gözünü  dikmişken  bir  khal  bile  korkunun  tadına  bakabiliyordu. </p>
<p class="calibre1">Dany'nin hizmetçileri tam arkasında titreyerek bekliyordu. </p>
<p class="calibre1">En sonunda kocakarı gözünü açtı ve kollarını yukarı kaldırdı. "Yüzünü gördüm ve toynaklarından</p>
<p class="calibre1">çıkan gök gürültüsünü duydum," diye açıkladı incecik, titrek sesiyle. </p>
<p class="calibre1">"Toynaklarından çıkan gök gürültüsü," dedi diğerleri hep bir ağızdan. </p>
<p class="calibre1">"Arkasına aldığı rüzgâr kadar hızlı ve khalasar'ı dünyayı kaplayacak kadar kalabalık. Adamlarının</p>
<p class="calibre1">ellerinde  otlar  kadar  ince  kenarlı,  ustura  gibi  keskin  arakh'lar  var.  Düşmanları  onun  önünde</p>
<p class="calibre1">titreyecek. Karıları onun ardından kan ağlayıp, üzüntüden kendi etlerini kesecek. Saçlarındaki ziller</p>
<p class="calibre1">gelişini  haber  verecek  ve  taş  çadırların  içindeki  beyaz  adamlar  onun  adını  duyduklarında  dehşete</p>
<p class="calibre1">düşecek." Tek gözlü kocakarı titredi ve sanki korkuyormuş gibi Dany'ye baktı. "Prens at koşturuyor. O</p>
<p class="calibre1">dünyanın tepesine çıkacak aygır olacak." </p>
<p class="calibre1">"Dünyanın tepesine çıkacak aygır!" diye bağırdı izleyenler. Sesleri gecede uzun süre yankılandı. </p>
<p class="calibre1">Tek gözlü kocakarı Dany'ye baktı. "Dünyanın tepesine çıkacak aygırın ismi ne olacak?" </p>
<p class="calibre1">Cevap  vermek  için  ayağa  kalktı  Dany.  "Ona  Rhaego  diyeceğiz,"  dedi  Jhiqui'den  öğrendiği</p>
<p class="calibre1">kelimelerle.  Dothraklar  hep  bir  ağızdan  Rhaego  diye  bağırırken,  ellerini  korumak  istermiş  gibi</p>
<p class="calibre1">göğüslerinin  altındaki  yuvarlak  karnına  koydu.  "Rhaego,"  diye  çığlık  atıyorlardı.  "Rhaego,  Rhaego, </p>
<p class="calibre1">Rhaego!" </p>
<p class="calibre1">Khal  Drogo  çukurdan  çıkmasına  yardım  ederken  oğlunun  ismi  kulaklarında  çınlıyordu. </p>
<p class="calibre1">Kansüverileri arkalarındaydı. Bir geçit alayı, onları Dağların Anası'na açılan atlı kapıya giden, Vaes</p>
<p class="calibre1">Dothrak'ın  kalbinden  geçen,  geniş  ve  otlarla  kaplı  tanrı  yoluna  kadar  götürdü.  Önce  köleleri  ve</p>
<p class="calibre1">hadımlarıyla birlikte dosh khaleen kocakarılar geldi. Bazıları gururla dimdik yürürken, bazıları titrek</p>
<p class="calibre1">ve yaşlı bacaklarının üstünde debeleniyor, oymalı bastonlardan destek alıyordu. Hepsi bir zamanlar</p>
<p class="calibre1">khaleesi  idi.  Kocaları  ölüp  de  yeni  bir  khal  başa  geçtiğinde,  eski  khaleesi'ler  kalabalık  Dothrak</p>
<p class="calibre1">ulusuna hükmetmek üzere buraya yollanıyordu. En kudretli khal bile dosh khaleen bilgeliği ve gücü</p>
<p class="calibre1">karşısında  eğilirdi.  Buna  rağmen  Dany,  istese  de  istemese  de  bir  gün  onların  arasına</p>
<p class="calibre1">gönderilebileceğini düşündüğünde titriyordu. </p>
<p class="calibre1">Bilge  kadınların  ardından  diğerleri  geldi:  Khal  Ogo  ve  oğlu  khalakka  Fogo,  Khal  Jommo  ve</p>
<p class="calibre1">karıları,  Drogo'nun  khalasar'ının  önde  gelenleri,  Dany'nin  hizmetçileri,  khal'ın  köleleri  ve</p>
<p class="calibre1">hizmetçileri,  ayrıca  başka  bir  sürü  insan.  Hepsi  beraber  tanrı  yolunda  yürürken  ziller  çalıyor, </p>
<p class="calibre1">davullar  ilahi  bir  ritmle  vuruyordu.  Yol  boyunca  sıralanmış  çalıntı  kahramanlar  ve  ölü  insanların</p>
<p class="calibre1">tanrıları, karanlıkta düşüncelere dalmış gibi duruyordu. Geçit alayının iki yanında koşturan kölelerin</p>
<p class="calibre1">taşıdığı meşalelerin ışıkları devasa anıtların üzerinde titriyor, onları adeta canlandırıyordu. </p>
<p class="calibre1">"Rhaego  ismi,  ne  demek?"  diye  sordu  Khal  Drogo  yürürlerken.  Yedi  Krallık'ın  Ortak  Dil'inde</p>
<p class="calibre1"><a id="p322"></a>konuşmuştu. Dany fırsat oldukça birkaç kelime öğretiyordu kocasına. Drogo kolay öğreniyordu, aklına</p>
<p class="calibre1">koyduğu  şeyi  mutlaka  yapıyordu  ama  aksanı  o  kadar  kaba  ve  barbarcaydı  ki  Viserys  ve  Sör  Jorah</p>
<p class="calibre1">söylediği tek kelimeyi bile anlayamıyordu. </p>
<p class="calibre1">"Ağabeyim  Rhaegar  korkusuz  bir  savaşçıydı  güneşim  ve  yıldızım,"  dedi  Dany.  "Ben  doğmadan</p>
<p class="calibre1">önce öldü. Sör Jorah, onun son ejderha olduğunu söylüyor." </p>
<p class="calibre1">Khal Drogo baktı. Yüzü bronz bir maske gibiydi ama uzun siyah bıyıklarının ve altın halkalarının</p>
<p class="calibre1">altında belli belirsiz bir gülümseme görür gibi oldu Dany. "İsim, iyi. Dan Ares karım, ay ışığım." </p>
<p class="calibre1">Etrafı  sazlıklarla  çevrili,  Dothrakların  Dünyanın  Rahmi  dedikleri  göle  geldiler.  Su  sakin  ve</p>
<p class="calibre1">durgundu.  Jhiqui,  binlerce  yıl  önce  ilk  insanın  bu  gölün  derinliklerinden  ilk  atın  sırtında  çıktığını</p>
<p class="calibre1">anlatmıştı Dany'ye. </p>
<p class="calibre1">Dany  çamurlanmış  giysilerini  üstünden  çıkarıp  yere  atarken  geçit  alayı  gölün  sazlık  kıyısında</p>
<p class="calibre1">bekliyordu. Çırılçıplak halde dikkatli adımlarla göle girdi. İrri gölün dibi olmadığını söylemişti ama</p>
<p class="calibre1">Dany  uzun  sazları  iterek  ilerlerken  ayak  parmaklarının  arasında  hareket  eden  balçık  zemini</p>
<p class="calibre1">hissediyordu. Ay ışığı gölün durgun ve siyah sularının üstünde parlıyor, Dany hareket ettikçe kırılıp</p>
<p class="calibre1">şekilden  şekle  giriyordu.  Suyun  soğukluğu  kalçalarına  tırmanıp  alt  dudaklarını  öptüğünde  tüyleri</p>
<p class="calibre1">diken  diken  oldu.  Aygır  kanı  ellerinde  ve  ağzının  çevresinde  kurumuştu.  Eğildi,  avuçlarını  suyla</p>
<p class="calibre1">doldurup  yüzüne  çarptı.  Khal  ve  diğerleri  onu  izlerken  kendini  ve  içindeki  çocuğu  gölün  sularıyla</p>
<p class="calibre1">arındırdı.  Dosh  khaleen  yaşlı  kadınlarının  fısıltılarını  duyabiliyordu.  Ne  konuştuklarını  merak</p>
<p class="calibre1">ediyordu. </p>
<p class="calibre1">Titreyerek ve üzerinden sular akarak gölden çıktığında, hizmetçisi Doreah elinde ipek bir elbiseyle</p>
<p class="calibre1">ona  doğru  yürüdü  ama  Khal  Drogo  kızı  durdurdu.  Onaylayan  gözlerle  Dany'nin  iyice  şişmiş</p>
<p class="calibre1">göğüslerine  ve  karnına  bakıyordu. Ağır  kemerinin  tuttuğu  deri  at  pantolonunun  içindeki  erkekliğinin</p>
<p class="calibre1">kabardığını  görebiliyordu  Dany.  Kocasının  yanına  gitti  ve  kemerini  çözmesine  yardım  etti.  Devasa</p>
<p class="calibre1">Khal'ı,  Dany'yi  kalçalarından  tutup  bir  çocukmuş  gibi  havaya  kaldırdı.  Örgüsündeki  çanlar  hafifçe</p>
<p class="calibre1">çınlıyordu. </p>
<p class="calibre1">Dany kollarını kocasının boynuna doladı ve adam içine girerken yüzünü göğsüne gömdü. Üç sert</p>
<p class="calibre1">vuruş ve bitmişti. "Dünyanın tepesine çıkacak aygır," diye fısıldadı Drogo kalın sesiyle. Elleri hâlâ at</p>
<p class="calibre1">kanı kokuyordu. Zevkin zirvesine vardığında Dany'nin boğazını sertçe ısırmıştı ve içinden çıktığında</p>
<p class="calibre1">tohumları  Dany'nin  bacaklarının  arasından  akıyordu.  Doreah  ipek  elbiseyi  sırtına  geçirirken  İrri</p>
<p class="calibre1">yumuşak terliklerini giydirdi. </p>
<p class="calibre1">Khal  Drogo  kemerini  taktı  ve  atların  göl  kıyısına  getirilmesini  emretti.  Khaleesi'yi  gümüş  atına</p>
<p class="calibre1">bindirme onuru Cohollo'nun oldu. Drogo aygırına atladı ve ay ışığıyla yıkanan tanrı yolunda koşturup</p>
<p class="calibre1">uzaklaştı. Dany gümüşle birlikte ağır bir tempo tutturdu. </p>
<p class="calibre1">Khal  Drogo'nun  sarayının  tepesini  örten  ipek  tavan  bu  gece  açılmıştı  ve  ay  ışığı  onlarla  birlikte</p>
<p class="calibre1">içeri giriyordu. Taş kaplı üç büyük ateş çukurundaki alevler dört metre yüksekliğe kadar çıkıyordu. </p>
<p class="calibre1">Hava  kızarmış  et  ve  ekşi  kısrak  sütü  kokuyordu.  Büyük  alan  çok  kalabalıktı.  İsimleri  ve  rütbeleri</p>
<p class="calibre1">geçit alayına katılmak için yeterli olmayanlar yerdeki minderlerde oturuyordu. Dany gümüşün üstünde</p>
<p class="calibre1">kemerli  kapıdan  girip  salonun  tam  ortasında  durduğunda  bütün  gözler  üzerindeydi.  Dothraklar</p>
<p class="calibre1">göğüsleri  ve  karnı  için  çığlıklar  atıyor,  içindeki  hayatı  kutluyordu.  Dany  söyledikleri  her  şeyi</p>
<p class="calibre1">anlamıyordu  ama  aralarından  bir  cümle  gayet  iyi  seçiliyordu.  "Dünyanın  tepesine  çıkacak  aygır." </p>
<p class="calibre1">Binlerce ağız aynı anda söylüyordu. </p>
<p class="calibre1">Davulların  ve  boruların  sesi  geceyi  dolduruyor,  yarı  çıplak  kadınlar  et,  erik,  hurma  ve  nar  dolu</p>
<p class="calibre1">alçak masaların üstünde dans ediyordu. Erkeklerin yarısı kesik kısrak sütüyle sarhoştu ama bu gece, </p>
<p class="calibre1"><a id="p323"></a>çelik  girmesine  ve  kan  dökülmesine  izin  verilmeyen  topraklarda  arakh'ların  çekilmeyeceğini</p>
<p class="calibre1">biliyordu Dany. </p>
<p class="calibre1">Khal  Drogo  aygırından  indi  ve  yüksek  sıradaki  yerini  aldı.  Şehre  geldiklerinde  khalasar'larıyla</p>
<p class="calibre1">birlikte  Vaes  Dothrak'ta  olan  Khal  Ogo  ve  Khal  Jommo,  Drogo'nun  sağına  ve  soluna  oturtularak</p>
<p class="calibre1">onurlandırılmıştı.  Hemen  altlarındaki  sırada  üç  khal'ın  kansüvarileri  oturuyordu.  Onların  da  altında</p>
<p class="calibre1">Khal Jommo'nun dört karısı vardı. </p>
<p class="calibre1">Dany  gümüşten  indi  ve  dizginlerini  bir  köleye  uzattı.  Doreah  ve  İrri  kendisi  için  minderler</p>
<p class="calibre1">hazırlarken ağabeyine bakındı. Bu kadar kalabalık bir alanda bile solgun yüzü, altın gümüş saçları ve</p>
<p class="calibre1">dilenci kıyafetleriyle Viserys'i seçmek çok kolay olurdu ama ortalarda görünmüyordu. </p>
<p class="calibre1">Duvarların  dibinde,  alçak  masaların  etrafındaki  ince  kilimler  ve  düz  minderler  üstünde  oturan, </p>
<p class="calibre1">örgüleri erkekliklerinden bile kısa adamların arasında gezindi bakışları ama sadece siyah gözler ve</p>
<p class="calibre1">bakır tenler gördü. Ortadaki ateş çukurunun yakınında duran Sör Mormont'u fark etti. Yüksek kıdemli</p>
<p class="calibre1">olmasa  da  itibarlı  bir  yerdi.  Dothraklar  şövalyenin  cesaretini  kılıçla  ölçmüşlerdi.  Dany,  Jhiqui'yi</p>
<p class="calibre1">göndererek adamı masasına davet etti. Mormont hemen geldi ve bir dizinin üstüne çöktü. "Khaleesi, </p>
<p class="calibre1">emirlerinizi bekliyorum." </p>
<p class="calibre1">Dany yanındaki kabarık mindere eliyle vurdu, "Oturun ve benimle sohbet edin," dedi. </p>
<p class="calibre1">"Onur duyarım." Şövalye bağdaş kurarak mindere oturdu. Bir köle, şövalyenin önünde eğilerek bir</p>
<p class="calibre1">tabak olgun incir ikram etti. Adam bir incir aldı ve yarısını ısırdı. </p>
<p class="calibre1">"Ağabeyim nerede?" diye sordu Dany. "Ziyafet için şimdiye kadar gelmiş olmalıydı." </p>
<p class="calibre1">"Majesteleri'ni  bu  sabah  gördüm,"  dedi  Sör  Jorah.  "Batı  Pazarı'na  gidip  şarap  alacağını</p>
<p class="calibre1">söylüyordu." </p>
<p class="calibre1">"Şarap  mı?"  dedi  Dany  düşünceli  bir  halde.  Viserys  kısrak  sütüne  tahammül  edemiyordu.  Son</p>
<p class="calibre1">günlerde  sık  sık  Batı  Pazarı'na  gidiyor,  büyük  kervanlarla  doğudan  ve  batıdan  gelen  tüccarlarla</p>
<p class="calibre1">birlikte içiyordu. Onların sohbetini kız kardeşinin sohbetinden daha cazip bulduğu aşikârdı. </p>
<p class="calibre1">"Şarap,"  diyerek  onayladı  Sör  Jorah.  "Kervanları  koruyan  paralı  askerlerden  bazılarını  ordusuna</p>
<p class="calibre1">katılsınlar diye iknaya çalışıyor." Kölelerden biri masaya kan tartı getirdi. Şövalye iki eliyle birden</p>
<p class="calibre1">tarta saldırdı. </p>
<p class="calibre1">"Bu  akıllıca  mı?"  dedi  Dany.  "Askerlere  verecek  altını  yok.  Ya  ihanete  uğrarsa?"  Kervanları</p>
<p class="calibre1">koruyan paralı askerler onur denen şeyi bilmezdi ve Kral Toprakları'ndaki İşgalci, ağabeyinin kafası</p>
<p class="calibre1">için  gayet  iyi  bir  ödül  verebilirdi.  "Onunla  birlikte  gidip  güvenliğini  sağlamalıydınız.  Sonuçta  siz</p>
<p class="calibre1">onun yeminli kılıcısınız." </p>
<p class="calibre1">"Vaes Dothrak'tayız," diye hatırlattı adam. "Burada kimse kılıç taşıyamaz ve kimse kan dökemez." </p>
<p class="calibre1">"Buna rağmen adamlar ölür," diye karşılık verdi Dany. "Jhogo anlattı. Bazı tüccarlar yanlarında iri</p>
<p class="calibre1">hadımlar  getiriyormuş.  Hırsızlık  yapanları  elleriyle  boğuyormuş  adamlar.  Böylece  kan  akmıyor, </p>
<p class="calibre1">tanrılar öfkelenmiyormuş." </p>
<p class="calibre1">"Öyleyse  dua  edelim  de  ağabeyiniz  hiçbir  şey  çalmayacak  kadar  akıllı  olsun."  Sör  Jorah  ağzına</p>
<p class="calibre1">bulaşan yağı elinin tersiyle sildi ve masaya eğildi. "Sizin ejderha yumurtalarınızı almaya niyetlendi. </p>
<p class="calibre1">Ona, yumurtalara dokunduğu anda ellerini bileklerinden ayıracağımı söyledim." </p>
<p class="calibre1">Dany  donup  kalmıştı,  söyleyecek  laf  bulamıyordu.  "Yumurtalarım...  ama  onlar  benim.  Yargıç</p>
<p class="calibre1">İllyrio  bana  düğün  hediyesi  olarak  verdi  onları.  Viserys  yumurtaları  neden  istesin?  Onlar  sadece</p>
<p class="calibre1">taş..." </p>
<p class="calibre1"><a id="p324"></a>"Aynı şey elmaslar, yakutlar, ateş opalleri için de söylenebilir prenses... ve ejder yumurtaları çok</p>
<p class="calibre1">daha  ender  rastlanır  taşlar.  Birlikte  içtiği  tüccarlar,  o  taşlardan  sadece  biri  için  kendi  erkeklik</p>
<p class="calibre1">organlarını bile satar. Üç tane ejderha yumurtasıyla dilediği kadar paralı asker alabilir Viserys." </p>
<p class="calibre1">Dany  bunu  bilmiyordu,  hiç  şüphelenmemişti.  "Öyleyse...  onları  almalı.  Çalmasına  gerek  yoktu, </p>
<p class="calibre1">sadece istemesi yeterdi. O benim ağabeyim... ve benim gerçek kralım." </p>
<p class="calibre1">"O sizin ağabeyiniz," diye kabul etti Sör Jorah. </p>
<p class="calibre1">"Anlamıyorsunuz  sör,"  dedi  Dany.  "Annem  beni  doğururken  ölmüş.  Babam  ve  ağabeyim  Rhaegar</p>
<p class="calibre1">onlardan  çok  daha  önce.  Eğer  Viserys  yanımda  olup  bana  onlarla  ilgili  şeyler  anlatmasaydı</p>
<p class="calibre1">isimlerinden  başka  hiçbir  şey  bilmezdim.  Geriye  sadece  o  kaldı.  Sadece  o.  Sahip  olduğum  tek  aile</p>
<p class="calibre1">Viserys." </p>
<p class="calibre1">"Artık öyle değil Khaleesi," dedi Sör Jorah. "Siz artık Dothraklar'a aitsiniz. Karnınızda dünyanın</p>
<p class="calibre1">tepesine  çıkacak  aygır  var."  Kadehini  kaldırdı.  Bir  köle,  ekşi  kokan  ve  kesildiği  için  parça  parça</p>
<p class="calibre1">akan kısrak sütüyle doldurdu kadehi. </p>
<p class="calibre1">Dany  köleyi  bir  el  hareketiyle  gönderdi.  Kısrak  sütünün  kokusu  bile  midesini  alt  üst  etmeye</p>
<p class="calibre1">yetiyordu ve yemek için onca uğraştığı aygır yüreğini kusmaya niyeti yoktu. "Bu ne anlama geliyor?" </p>
<p class="calibre1">diye sordu. "Nedir bu aygır? Herkes bağırıp duruyordu ama hiçbir şey anlamadım." </p>
<p class="calibre1">"Aygır, eski kehanetlerde geleceği söylenen khal'lar khal'ıdır çocuğum. Bütün Dothraklılar'ı tek bir</p>
<p class="calibre1">khalasar'da  toplayacağı  ve  dünyanın  sonuna  at  süreceği  vadedilmiştir.  Dünya  üstündeki  her  insanın</p>
<p class="calibre1">onun khalasar'ına katılacağı söylenir." </p>
<p class="calibre1">"Ah!" dedi Dany kısık bir sesle. İpek elbisenin üstünden karnını okşadı. "Adını Rhaego koydum." </p>
<p class="calibre1">"İşgalci'nin kanını dondurmaya yetecek bir isim." </p>
<p class="calibre1">Doreah aniden gelip Dany'nin kolunu çekiştirdi. "Leydim," diye fısıldadı telaşla, "Ağabeyiniz..." </p>
<p class="calibre1">Dany,  uzun  çatısız  alan  boyunca  baktı  ve  kendisine  doğru  yalpalayan  adımlarla  gelen  Viserys'i</p>
<p class="calibre1">gördü.  Sendelemesinden  anlaşıldığı  üzere  aradığı  şarabı  bulmuştu.  Ve  cesaretini  arttıran  başka  bir</p>
<p class="calibre1">şey daha. </p>
<p class="calibre1">Yağlı  ve  lekeli  kırmızı  ipeklilerini  giymişti.  Siyah  kadife  pelerini  ve  eldivenleri  güneşten</p>
<p class="calibre1">solmuştu.  Deri  çizmeleri  iyice  kuruyup  çatlamıştı.  Altın  gümüş  saçları  dolaşmıştı.  Belindeki  deri</p>
<p class="calibre1">kının  içinde  uzun  bir  kılıç  taşıyordu.  Dothraklar  gözlerini  kılıca  dikti.  Dany  adamların  küfürler</p>
<p class="calibre1">ettiğini,  tehditler  savurduğunu  duydu.  Sesler  dalga  dalga  büyüyordu.  Müzik  davulların  gergin</p>
<p class="calibre1">kekelemesiyle durdu. </p>
<p class="calibre1">Dany'nin  kalbi  dehşet  duygusuyla  sıkışıyordu.  "Yanına  gidin,"  dedi  Sör  Jorah'a.  "Onu  durdurun, </p>
<p class="calibre1">buraya getirin. Eğer istediği ejderha yumurtalarını almaksa tamam deyin." Şövalye hızla ayağa kalktı. </p>
<p class="calibre1">"Kız  kardeşim  nerede?"  diye  bağırdı  Viserys,  şaraptan  kalınlaşmış  sesiyle.  "Ziyafetine  katılmak</p>
<p class="calibre1">için geldim. Bensiz başlamaya nasıl cüret edersiniz? Kimse kraldan önce sofraya oturamaz. Nerede</p>
<p class="calibre1">o? Fahişe, ejderhadan saklanamaz." </p>
<p class="calibre1">Üç ateş çukurundan en büyüğünün orada durdu. Etrafındaki Dothrakların suratlarına şöyle bir baktı. </p>
<p class="calibre1">Mekânda  beş  bin  adam  vardı  ancak  Ortak  Dil'i  bilenlerin  sayısı  bir  elin  parmaklarını  geçmezdi. </p>
<p class="calibre1">Sözleri anlaşılmazdı fakat sarhoş olduğunu anlamak için yüzüne bakmak kâfiydi. </p>
<p class="calibre1">Sör  Jorah  yanına  gitti.  Kolundan  tutarak  kulağına  bir  şeyler  fısıldadı  ama  Viserys  kolunu  çekip</p>
<p class="calibre1">kurtuldu. "Ellerini üstümden çek! Kimse izin istemeden ejderhaya dokunamaz." </p>
<p class="calibre1">Dany  endişeyle  yüksek  sıraya  baktı.  Drogo  yanında  oturan  iki  khal'a  bir  şeyler  söylüyordu.  Khal</p>
<p class="calibre1"><a id="p325"></a>Jommo sırıttı ve Khal Ogo yüksek sesle kahkaha atmaya başladı. </p>
<p class="calibre1">Kahkahayı duyan Viserys gözlerini kaldırdı. "Khal Drogo," dedi kalın bir sesle ama nerdeyse nazik</p>
<p class="calibre1">bir  şekilde.  "Ziyafet  için  buradayım."  Sör  Jorah'tan  uzaklaştı  ve  üç  khal'a  katılmak  üzere  yüksek</p>
<p class="calibre1">sıraya doğru yürümeye başladı. </p>
<p class="calibre1">Khal Drogo ayağa kalktı. Dany'nin anlayamayacağı kadar hızlı bir şekilde onlarca kelime söyledi</p>
<p class="calibre1">ve  elini  ileri  uzattı.  "Khal  Drogo  yüksek  sırada  yeriniz  olmadığını  söylüyor,"  diye  tercüme  etti  Sör</p>
<p class="calibre1">Jorah. "Khal Drogo yerinizin orası olduğunu söylüyor." </p>
<p class="calibre1">Viserys  khal'ın  işaret  ettiği,  salonun  en  gerisinde,  duvarın  köşesinde,  daha  iyi  adamların  görmek</p>
<p class="calibre1">zorunda  kalmaması  için  gölgede  bırakılmış,  aşağının  da  aşağısı  kansız  delikanlıların,  kör  ve  sakat</p>
<p class="calibre1">yaşlıların oturduğu, etten uzak, itibardan daha da uzak yere baktı. "Burası krala layık bir yer değil," </p>
<p class="calibre1">diye duyurdu. </p>
<p class="calibre1">"Yer, orası," dedi Khal Drogo, Dany'den öğrendiği Ortak Dil'de. "Orası. Çıplak Ayaklı Kral için." </p>
<p class="calibre1">Ellerini birbirine vurdu. "At arabası getirin! "Khal Rhaggat için." </p>
<p class="calibre1">Beş bin Dothraklı aynı anda kahkaha atıp bağırmaya başladı. Sör Jorah, Viserys'in yanında durmuş, </p>
<p class="calibre1">kulağına  bağırarak  bir  şeyler  söylemeye  çalışıyordu  ama  salondaki  gök  gürültüsü  gibi  sesler</p>
<p class="calibre1">yüzünden ne söylediğini duyamıyordu Dany. Ağabeyi de bağırarak cevap verdi Sör Jorah'a. İki adam, </p>
<p class="calibre1">Mormont, Viserys'i yere serene kadar itişti. </p>
<p class="calibre1">Viserys kılıcını çekti. </p>
<p class="calibre1">Çıplak çelik, ateş çukurlarından yükselen alevlerin ışığında kıpkırmızı parladı. "Benden uzak dur!" </p>
<p class="calibre1">diye tısladı. Sör Jorah bir adım geri gitti ve Viserys yalpalayarak ayağa kalktı. Yargıç İllyrio'nun kral</p>
<p class="calibre1">gibi  görünsün  diye  ödünç  verdiği  kılıcını  başının  üstünde  salladı.  Dothraklar  dört  bir  yandan</p>
<p class="calibre1">bağırıyor, küfür ediyordu. </p>
<p class="calibre1">Dany  dehşet  dolu  bir  çığlık  attı.  Bu  topraklarda  silah  çekmenin  ne  anlama  geldiğini  ağabeyi</p>
<p class="calibre1">bilmiyorsa bile Dany biliyordu. </p>
<p class="calibre1">Çığlığını duyan Viserys döndü, ona baktı ve o gece ilk kez kız kardeşini gördü. "İşte buradaymış," </p>
<p class="calibre1">dedi  gülümseyerek.  Dany'ye  doğru  yürümeye  başladı.  Önündeki  düşman  duvarını  aşmaya</p>
<p class="calibre1">çalışıyormuş gibi kılıcını savura savura ilerliyordu ama yolunda duran kimse yoktu aslında. </p>
<p class="calibre1">"Kılıç...  yapmamalısın,  lütfen,"  diye  yalvardı  Dany.  "Lütfen  Viserys.  Bu  yasak.  Kılıcını  bırak  ve</p>
<p class="calibre1">benimle minderlerde otur. İçki var, yemek var. İstediğin şey ejderha yumurtaları mı? Senin olsun, ama</p>
<p class="calibre1">yalvarırım kılıcı bırak." </p>
<p class="calibre1">"Ne diyorsa onu yap aptal," diye bağırdı Sör Jorah. "Hepimizin ölümüne sebep olmadan dediğini</p>
<p class="calibre1">yap." </p>
<p class="calibre1">Viserys  güldü.  "Bizi  öldüremezler.  Kutsal  şehrin  sınırları  içinde  kan  dökemez  onlar  ama  ben</p>
<p class="calibre1">dökebilirim." Kılıcının ucunu Dany'nin göğüslerinin arasına dayadı ve ağır ağır karnına doğru indirdi. </p>
<p class="calibre1">"Almaya geldiğim şeyi istiyorum," dedi Dany'ye. "Bana söz verilen tacı istiyorum. Seni satın aldı ama</p>
<p class="calibre1">ücretini  ödemedi.  Ona  yaptığımız  ticareti  hatırlat  yoksa  seni  geri  alırım.  Seni  ve  yumurtaları.  Kanlı</p>
<p class="calibre1">dölü onda kalabilir. Karnını kesip piçini çıkarırım ve burada bırakırım." Kılıcın ucu ipeği deldi ve</p>
<p class="calibre1">göbeğine  battı.  Viserys  aynı  anda  hem  hıçkırıyor,  hem  kahkaha  atıyordu.  Bu  adam  bir  zamanlar</p>
<p class="calibre1">Dany'nin ağabeyiydi. </p>
<p class="calibre1">Hizmetçisi Jhiqui, sesi çok uzaktan geliyormuşçasına sessiz, korku içinde hıçkırıyor, duyduklarını</p>
<p class="calibre1">tercüme etmemek için yalvarıyordu. Tercüme ederse Khal Drogo onu atının arkasına bağlar, Dağların</p>
<p class="calibre1">Anası'na kadar sürüklerdi. "Korkma," dedi Dany. "Ona ben anlatacağım." </p>
<p class="calibre1"><a id="p326"></a>Yeterince  kelime  bilmiyordu  Dany  ama  Khal  Drogo'nun  konuşması  bittiğinde,  Dothrak  dilinde</p>
<p class="calibre1">öfkeyle  söylediği  cümlelerden  duyduklarını  anladığını  biliyordu.  Hayatının  güneşi  yüksek  sıranın</p>
<p class="calibre1">merdivenlerinden aşağı indi. "Ne söyledi?" diye sordu bir zamanlar ağabeyi olan adam korkuyla. </p>
<p class="calibre1">Salona öyle bir sessizlik çökmüştü ki, Khal Drogo her adım attığında örgüsünde sallanan zillerin</p>
<p class="calibre1">çıkardığı hafif sesler duyuluyordu. Kansüvarileri bakırdan gölgelermiş gibi takip ediyordu. Daenerys</p>
<p class="calibre1">buz kesmişti. "Bakınca titretecek kadar muhteşem bir altın taç takman gerektiğini söyledi," dedi. </p>
<p class="calibre1">Viserys  gülümsedi  ve  kılıcını  indirdi.  En  hüzünlü  şeydi  bu.  Daha  sonra  kalbini  parçalayan  en</p>
<p class="calibre1">hüzünlü şey... gülümsemesi. "Bütün istediğim buydu," dedi. "Bana söz verilen şeydi." </p>
<p class="calibre1">Hayatının  güneşi  yanına  geldiğinde  Dany  bir  koluyla  beline  sarıldı.  Khal'ın  bir  kelimesiyle</p>
<p class="calibre1">kansüvarileri  öne  çıktı.  Qotho  bir  zamanlar  ağabeyi  olan  adamın  kollarını  tuttu.  Haggo  kocaman</p>
<p class="calibre1">ellerinin  tek  bir  hareketiyle  bileğini  kırdı.  Cohollo  kılıcı  sakatlanan  elinden  aldı.  Viserys  hâlâ</p>
<p class="calibre1">anlamamıştı. "Hayır," diye bağırdı. "Bana dokunamazsınız. Ben ejderhayım, ejderha! Taç giyeceğim!" </p>
<p class="calibre1">Khal  Drogo  kemerini  çıkardı.  Kemerin  üstündeki  ağır  ve  gösterişli  som  altın  madalyonların  her</p>
<p class="calibre1">biri,  bir  erkek  eli  büyüklüğündeydi.  Drogo  emreder  bir  sesle  bir  şey  söyledi. Aşçı  kölelerden  biri</p>
<p class="calibre1">ateş çukurundaki demir yahni kazanını çıkarıp içindeki yemeği yere boşalttı ve kazanı tekrar çukura</p>
<p class="calibre1">götürdü. Drogo kemerini kazanın içine attı ve ifadesiz bir yüzle altın kemerin kırmızıya dönüşmesi, </p>
<p class="calibre1">şeklini  kaybetmesini  izledi.  Kocasının  siyah  gözlerinde  dans  eden  alevleri  görebiliyordu  Dany.  Bir</p>
<p class="calibre1">köle at kılından yapılmış eldivenleri uzattı. Drogo köleye hiç bakmadan eldivenleri aldı ve ellerine</p>
<p class="calibre1">geçirdi. </p>
<p class="calibre1">Viserys  keskin  çığlıklar  atmaya  başladı.  Ölümle  yüzleşen  bir  korkağın  sözsüz  çığlıkları. </p>
<p class="calibre1">Çırpınıyor,  tekmeliyordu.  Bir  köpek  gibi  inliyor,  bir  çocuk  gibi  ağlıyordu.  Dothraklar  onu  sıkı  sıkı</p>
<p class="calibre1">tutuyordu.  Sör  Jorah,  Dany'nin  yanına  geldi.  Elini  omzuna  koydu.  "Yalvarırım  arkanızı  dönün</p>
<p class="calibre1">prensesim," dedi. </p>
<p class="calibre1">"Hayır." Kollarını karnının üstüne sardı. </p>
<p class="calibre1">Sonunda Viserys ona baktı. "Kardeşim, lütfen... Dany durmalarını söyle... tatlı kız kardeşim..." </p>
<p class="calibre1">Altın  yumuşayıp  akar  hale  geldiğinde  Drogo  alevlerin  içine  uzanıp  kazanı  aldı.  "Taç!"  diye</p>
<p class="calibre1">kükredi. "İşte. Çekçek Kralı'na taç." Ve kazanı, bir zamanlar Dany'nin ağabeyi olan adamın kafasına</p>
<p class="calibre1">geçirdi. </p>
<p class="calibre1">O  korkunç  demir  miğfer  yüzünü  kapladığında  Viserys  Targaryen'ın  çıkardığı  sesler  bir  insana  ait</p>
<p class="calibre1">değildi. Ayağı tuhaf ve çılgın bir hızla toprağı tekmeliyordu. Sonra yavaşladı ve durdu. Erimiş altın</p>
<p class="calibre1">damlaları göğsüne indi ve kırmızı ipeği delip geçti... ama bir damla kan akmamıştı. </p>
<p class="calibre1">O ejderha değildi, diye düşündü Dany, garip bir şekilde sakindi. Ateş ejderhaları öldüremez. </p>
<p class="calibre1"><a id="p327"></a>Eddard</p>
<p class="calibre1">Daha  önce  binlerce  kez  yürüdüğü  gibi,  Kışyarı'nın  altındaki  mahzen  mezarda  yürüyordu.  Kış</p>
<p class="calibre1">Kralları  buzdan  gözleriyle  geçişini  izliyordu  ve  ayaklarının  dibindeki  ulu  kurtlar  başlarını  çevirip</p>
<p class="calibre1">hırlıyordu.  Sonunda,  Lyanna  ve  Brandon'la  yan  yana  yatan  babasının  mezarına  geldi.  Bana  söz  ver</p>
<p class="calibre1">Ned, diye fısıldadı Lyanna'nın heykeli. Mavi güllerden bir taç giyiyordu ve gözlerinden kan akıyordu. </p>
<p class="calibre1">Ned  Stark  aniden  uyandı.  Kalbi  deli  gibi  çarpıyordu  ve  çarşaflara  dolanmıştı.  Odası  zifiri</p>
<p class="calibre1">karanlıktı. Biri kapıyı yumrukluyordu. "Lord Eddard," diye seslendi biri yüksek sesle. </p>
<p class="calibre1">"Bir dakika." Sersemlemiş halde ve çırılçıplak karanlık odada yürüdü. Kapıyı açtığında yumruğu</p>
<p class="calibre1">hâlâ havada olan Tommard ve Cayn'in arasında duran kraliyet kâhyasını gördü. "Lord El, Majesteleri</p>
<p class="calibre1">huzura çıkmanızı emrediyor. Hemen." </p>
<p class="calibre1">Demek ki Robert avdan dönmüştü. Vakit gece yarısını çoktan geçmişti. "Giyinmemi bekleyin." Ned</p>
<p class="calibre1">kâhyayı  kapıda  bıraktı.  Cayn  kıyafetlerini  giymesine  yardım  etti;  beyaz  keten  bir  tunik,  gri  pelerin, </p>
<p class="calibre1">sarılı bacağına giren paçası kesilip bollaştırılmış bir pantolon, görev nişanı rozet ve en sonunda ağır, </p>
<p class="calibre1">gümüş bir kemer. Valyria hançerini kemerine taktı. </p>
<p class="calibre1">Cayn  ve  Tomard  onu  avludan  geçirirken  Kızıl  Kale  karanlık  ve  sakindi.  Surların  üzerindeki</p>
<p class="calibre1">dolunay yere yakın görünüyordu. Siperlerdeki altın pelerinli muhafız gece kontrollerini yapıyordu. </p>
<p class="calibre1">Kraliyet  daireleri  Kızıl  Kale'nin  tam  ortasındaki,  dikenli  tellerle  çevrili  kuru  bir  hendeğin  ve  üç</p>
<p class="calibre1">metre  kalınlığındaki  duvarların  arkasına  kurulmuş,  kalenin  içinde  ayrı  bir  kaleye  benzeyen,  yekpare</p>
<p class="calibre1">ve  kare  şekilli  Maegor  Hisarı'ndaydı.  Hendek  köprüsünün  sonunda  nöbet  tutan  Sör  Boros  Blount, </p>
<p class="calibre1">beyaz zırhı içinde bir hayalete benziyordu. Kalenin içine girdikten sonra iki muhafız daha gördü Ned; </p>
<p class="calibre1">Sör  Preston  Greenfield  merdivenlerin  başında,  Sör  Barristan  Selmy  kralın  odasının  kapısında</p>
<p class="calibre1">bekliyordu.  Beyazlar  içinde  üç  adam,  diye  düşündü.  Hatırladığı  şey  tüylerini  ürpertmişti.  Sör</p>
<p class="calibre1">Barristan Selmy'nin yüzü giydiği zırh kadar soluklaşmıştı. Bir şeylerin korkunç şekilde yanlış gittiğini</p>
<p class="calibre1">anlamak için adamın suratına bakmak yeterliydi. Kraliyet kâhyası kapıyı açtı. "Kral Eli, Lord Eddard</p>
<p class="calibre1">Stark," diyerek gelişini duyurdu. </p>
<p class="calibre1">"Buraya getirin," diye seslendi Robert. Sesi tuhaf bir şekilde pürüzlüydü. </p>
<p class="calibre1">Odanın  karşılıklı  iki  ucunda  yanan  ikiz  sobalardan  yayılan  ışık  duvarları  kederli  bir  kızıla</p>
<p class="calibre1">boyuyordu.  İçerideki  sıcaklık  boğucuydu.  Robert  cibinlikli  yataktaydı.  Lord  Renly  kapalı</p>
<p class="calibre1">pencerelerin  önünde  huzursuzca  hareket  ederken,  Yüce  Üstat  Pycelle  yatağın  yanında  duruyordu. </p>
<p class="calibre1">Hizmetçiler  bir  oraya  bir  buraya  koşturuyor,  sobaları  sürekli  odunla  besliyor  ve  şarap</p>
<p class="calibre1">kaynatıyorlardı. Cersei Lannister yatağın ayak dibine oturmuştu. Saçları uykudan kalkmış gibi hafifçe</p>
<p class="calibre1">dağınıktı  ama  gözlerinde  uykudan  eser  yoktu.  Tom  ve  Cayn,  Ned'in  odanın  diğer  ucuna  yürümesine</p>
<p class="calibre1">yardım  ederlerken  kadının  gözleri  Ned'in  üzerindeydi.  Hâlâ  rüyadaymış  gibi  çok  ağır  hareket</p>
<p class="calibre1">ediyordu Ned. </p>
<p class="calibre1">Robert'ın ayağında çizmeleri vardı. Ned, kralın üstüne örtülü battaniyenin ucundan çıkan çizmeye</p>
<p class="calibre1">yapışmış çamuru ve otları görebiliyordu. Yerde, üzeri kırmızı kahverengi lekelerle dolu, kesilmiş bir</p>
<p class="calibre1">binici yeleği vardı. Oda duman, kan ve ölüm kokuyordu. </p>
<p class="calibre1">"Ned," diye fısıldadı kral onu gördüğünde. Yüzü süt kadar beyazdı. "Gel... daha yakına gel." </p>
<p class="calibre1">Adamları  Robert'ın  yanına  gitmesi  için  yardım  etti.  Ned  yatağın  direklerinden  birine  tutunup</p>
<p class="calibre1">dengesini  buldu.  Ne  kadar  kötü  olduğunu  anlaması  için  Robert'a  bakması  yeterliydi.  "Ne?.."  diye</p>
<p class="calibre1"><a id="p328"></a>başladı cümlesine ama kelimeler boğazında düğümlendi. </p>
<p class="calibre1">"Bir  yaban  domuzu,"  dedi  Lord  Renly.  Hâlâ  av  kıyafetlerinin  içindeydi.  Pelerininde  kan  lekeleri</p>
<p class="calibre1">vardı. </p>
<p class="calibre1">"Bir  şeytan,"  diye  hırladı  kral.  "Benim  hatam.  Çok  fazla  şarap  içmiştim.  Lanet  olsun  bana. </p>
<p class="calibre1">Iskaladım." </p>
<p class="calibre1">"Geri  kalanınız  neredeydi?"  diye  sordu  Ned  ciddi  bir  sesle.  "Sör  Barristan  ve  Kral  Muhafızları</p>
<p class="calibre1">neredeydi?" </p>
<p class="calibre1">Renly'nin dudağı seğirdi. "Ağabeyim yaban domuzunu tek başına haklayacağını söyledi ve kenarda</p>
<p class="calibre1">durmamızı emretti." </p>
<p class="calibre1">Eddard Stark battaniyeyi kaldırdı. </p>
<p class="calibre1">Yarayı  kapatmak  için  ellerinden  geleni  yapmışlardı  ama  faydası  olmamıştı.  Yaban  domuzu  bir</p>
<p class="calibre1">canavar olmalıydı. Uzun dişiyle, kasığından göğüs ucuna kadar yarmıştı kralı. Yüce Üstat Pycelle'in</p>
<p class="calibre1">yaraların  üstüne  koyduğu  şaraplı  sargılar  şimdiden  kanla  simsiyah  olmuştu. Yaradan  yükselen  koku</p>
<p class="calibre1">dayanılmazdı. Ned'in midesi kalktı, battaniyeyi örttü. </p>
<p class="calibre1">"Kötü  kokuyor,"  dedi  Robert.  "Ölüm  kokusu  bu,  burnum  kokuyu  almıyor  sanıyorsan  yanılıyorsun. </p>
<p class="calibre1">Piç beni fena benzetmiş, değil mi?" Kralın gülümsemesi yarasından da beterdi. Dişleri kıpkırmızıydı. </p>
<p class="calibre1">"Tam gözünün içine hançeri soktum. Sor da söylesinler. Sorsana." </p>
<p class="calibre1">"Gerçekten öyle," diye mırıldandı Lord Renly. "Ağabeyimin emriyle leşi yanımızda getirdik." </p>
<p class="calibre1">"Ziyafet  için,"  diye  fısıldadı  Robert.  "Şimdi  bizi  yalnız  bırakın.  Hepiniz  çıkın.  Ned'le  konuşmam</p>
<p class="calibre1">gerek." </p>
<p class="calibre1">"Robert, tatlı lordum..." diye başladı Cersei. </p>
<p class="calibre1">"Size  çıkın  dedim,"  diye  parladı  Robert,  eski  öfkesinin  soluk  bir  gölgesi  gibi.  "Bunun  neresini</p>
<p class="calibre1">anlayamıyorsun kadın?" </p>
<p class="calibre1">Cersei eteğini ve gururunu toplayıp odadan çıktı. Lord Renly ve diğerleri onu takip etti. Yüce Üstat</p>
<p class="calibre1">Pycelle oyalandı. Krala beyaz ve koyu bir sıvı verirken elleri titriyordu. "Haşhaş sütü Majesteleri," </p>
<p class="calibre1">dedi. "İçin. Ağrılarınızı azaltır." </p>
<p class="calibre1">Robert  kadehi  elinin  tersiyle  itip  devirdi.  "Git  başımdan  yaşlı  aptal. Yakında  zaten  uyuyacağım. </p>
<p class="calibre1">Dışarı çık." </p>
<p class="calibre1">Yüce Üstat Pycelle sert bakışlarla krala baktı ve odadan çıktı. </p>
<p class="calibre1">"Sana lanet olsun Robert," dedi Ned yalnız kaldıklarında. Bacağının zonklaması o kadar kötüydü ki</p>
<p class="calibre1">acıdan  kör  olduğunu  düşündü.  Belki  de  üzüntüydü  gözlerini  bulanıklaştıran.  Yatağın  kenarına, </p>
<p class="calibre1">arkadaşının yanına oturdu. "Neden hep kafanın dikine gitmek zorundasın?" </p>
<p class="calibre1">"Boşver  Ned,"  dedi  Robert  homurdanarak.  "O  piçi  öldürdüm,  değil  mi?"  Bir  tutam  siyah  saç</p>
<p class="calibre1">gözlerinin  arasına  düştü.  "Sana  da  aynısını  yapmalıyım  aslında.  Adamın  huzurla  avlanmasına  bile</p>
<p class="calibre1">müsaade etmezsin sen. Sör Robar beni buldu. Gregor'un kellesi. Çirkin bir fikir. Tazı'ya söylemedik. </p>
<p class="calibre1">İyi  haberi  Cersei  versin."  Kahkahası,  bir  acı  dalgasıyla  birlikte  inlemeye  dönüştü.  "Tanrılar  biraz</p>
<p class="calibre1">merhamet  edin,"  diye  mırıldanıp  acısını  yuttu.  "Şu  kız.  Daenerys.  Sadece  bir  çocuk,  haklıydın...  bu</p>
<p class="calibre1">yüzden,  o  kız...  tanrılar  domuzu  yolladı...  beni  cezalandırmak  için..."  Kral  öksürmeye  başladı, </p>
<p class="calibre1">ağzından  kan  geliyordu.  "Hataydı...  sadece  bir  çocuk...  Varys,  Serçeparmak,  hatta  kardeşim,  işe</p>
<p class="calibre1">yaramazlar...  bir  tek  sen  söyledin  bana..." Acı  içinde  ve  güçlükle  elini  uzattı,  "Kâğıt  ve  mürekkep. </p>
<p class="calibre1">Bak orada, masanın üstünde. Sana söyleyeceklerimi yaz." </p>
<p class="calibre1"><a id="p329"></a>Ned kâğıdı kucağına koyup düzeltti ve mürekkebi aldı. "Emrinizdeyim Majesteleri." </p>
<p class="calibre1">"Bu mektup, Baratheon Hanedanı'ndan, Andallar'ın Kralı... şu kahrolası unvanların hepsini yaz işte, </p>
<p class="calibre1">devamını biliyorsun... Ben Robert Baratheon'ın sözü ve vasiyetidir. Ölümüm halinde Kışyarı Lordu, </p>
<p class="calibre1">Kral  Eli,  Lord  Eddard  Stark'ın,  Kral  Vekili  ve  Diyar'ın  Koruyucusu  olarak  görev  yapmasını</p>
<p class="calibre1">emrediyorum. Oğlum Joffrey yeterli yaşa gelene kadar Lord Stark'ın hükmetmesini... </p>
<p class="calibre1">"Robert..." Joffrey senin oğlun değil, demek istedi ama Robert'ın yüzünde öyle bir eziyet kazılıydı</p>
<p class="calibre1">ki daha fazla canını yakamazdı. Başını öne eğdi ve yazdı. Kralın "oğlum" dediği cümleyi "veliahtım" </p>
<p class="calibre1">olarak  değiştirdi  sadece.  Bu  kandırmaca,  kendini  lekelenmiş  gibi  hissettiriyordu.  Sevgi  uğruna</p>
<p class="calibre1">söylediğimiz yalanlar, diye düşündü. Tanrılar beni affetsin. "Başka ne yazmamı istiyorsun?" </p>
<p class="calibre1">"Yaz... ne yazman gerekiyorsa. Korumak ve savunmak, eski ve yeni tanrılar, sen kelimeleri bilirsin. </p>
<p class="calibre1">Yaz. İmzalayacağım. Öldüğümde vasiyetimi konseye verirsin." </p>
<p class="calibre1">"Robert,"  dedi  Ned,  kederden  boğulmuş  sesiyle.  "Bunu  yapma.  Sakın  ölme.  Diyarın  sana  ihtiyacı</p>
<p class="calibre1">var." </p>
<p class="calibre1">Robert, Ned'in elini tutup iyice sıktı. "Sen çok kötü bir yalancısın Eddard Stark," dedi acı içinde. </p>
<p class="calibre1">"Diyar... diyar ne kadar sefil bir kral olduğumu biliyor. Aerys kadar kötü bir kral oldum ben. Tanrılar</p>
<p class="calibre1">affetsin." </p>
<p class="calibre1">Ned, "Hayır," dedi ölüm döşeğindeki arkadaşına. "Aerys kadar kötü değil. Hiç o kadar kötü değil." </p>
<p class="calibre1">Robert  hafifçe  gülümsemeyi  başardı.  "En  azından  şu  son  kararımın  çok  doğru  olduğunu</p>
<p class="calibre1">söyleyecekler.  Sen  beni  hayal  kırıklığına  uğratmazsın. Artık  sen  hükmedeceksin.  Benden  daha  fazla</p>
<p class="calibre1">nefret edeceksin bu işten ama işini doğru yapacaksın. Daha bitiremedin mi yazmayı?" </p>
<p class="calibre1">"İşte burada Majesteleri," deyip kâğıdı uzattı. Kral gözleri kör halde imzaladığı kâğıdın kenarına</p>
<p class="calibre1">bir parça kan bulaştı. "Mühürlenirken şahitler olması gerek." </p>
<p class="calibre1">"Yaban domuzunu cenaze ziyafetimde ikram edin," dedi Robert. "Ağzına bir elma tıkıştırın ve çıtır</p>
<p class="calibre1">çıtır kızartın. O piçi mideye indirin. Yemekten patlasan bile umrumda değil. Bana söz ver Ned." </p>
<p class="calibre1">"Söz veriyorum." Bana söz ver Ned, diye yankılandı Lyanna'nın sesi. </p>
<p class="calibre1">"Kız, Daenerys. Yaşamasına izin ver. Eğer çok geç olmadıysa, onlarla konuş ve onu öldürmelerine</p>
<p class="calibre1">engel ol. Ve oğluma yardım et Ned. Benden daha iyi bir adam olmasını sağla." Yüzü acıyla çarpıldı. </p>
<p class="calibre1">"Tanrılar, merhamet edin." </p>
<p class="calibre1">"Edecekler dostum," dedi Ned. "Edecekler." </p>
<p class="calibre1">Kral  gözlerini  kapattı,  dinleniyormuş  gibi  görünüyordu.  "Bir  domuz  tarafından  öldürüldü,"  dedi. </p>
<p class="calibre1">"Buna gülmek gerek ama canım çok yanıyor." </p>
<p class="calibre1">Ned gülemiyordu. "İnsanları çağırayım mı?" </p>
<p class="calibre1">Robert başıyla hafifçe onayladı. "Nasıl istersen. Tanrılar, burası neden bu kadar soğuk?" </p>
<p class="calibre1">Hizmetçiler aceleyle odaya dalıp ateşi besledi. Kraliçe gitmişti, bu bile biraz rahatlama sayılırdı. </p>
<p class="calibre1">Cersei'nin azıcık akla varsa gün doğmadan kaleden ayrılacağını düşünüyordu Ned. Gitmekte geç bile</p>
<p class="calibre1">kalmıştı. </p>
<p class="calibre1">Kral  Robert  karısını  özlüyormuş  gibi  görünmüyordu.  Kâğıdın  üzerine  akıtılan  erimiş  sıcak  sarı</p>
<p class="calibre1">muma  mührünü  basarken,  erkek  kardeşi  Renly  ve  Yüce  Üstat  Pycelle'e  şahitlik  etmelerini  emretti. </p>
<p class="calibre1">"Şimdi bana ağrım için bir şeyler içirin ve ölmeme izin verin." </p>
<p class="calibre1">Yüce  Üstat  Pycelle  yeni  bir  kadeh  haşhaş  sütü  hazırladı.  Bu  defa  son  damlasına  kadar  içti  kral. </p>
<p class="calibre1"><a id="p330"></a>Boş kadehi yere attığında siyah sakallarında beyaz damlalar vardı. "Rüya görecek miyim?" </p>
<p class="calibre1">Ned cevapladı. "Göreceksin lordum." </p>
<p class="calibre1">"İyi öyleyse," dedi gülümseyerek. "Lyanna'ya sevgilerini sunacağım Ned. Çocuklarıma iyi bak." </p>
<p class="calibre1">Dostunun söyledikleri karnının içinde kıvrılan bir bıçak gibi acıttı Ned'in canını. Bir an kaybolmuş</p>
<p class="calibre1">gibi hissetti. Yalan söylemek için yeterli güç bulamadı. Sonra piçleri hatırladı; annesinin göğsündeki</p>
<p class="calibre1">küçük  Barra,  Vadi'deki  Mya,  dökümhanedeki  Gendry  ve  diğerleri.  "Çocuklarına  kendi  çocuklarım</p>
<p class="calibre1">gibi bakacağım," dedi. </p>
<p class="calibre1">Robert başıyla onayladı ve gözlerini kapattı. Haşhaş sütü yüzündeki acı ifadesini alıp götürürken</p>
<p class="calibre1">yastıklara gömülen arkadaşını izledi Ned. Robert sonunda uykuya yenik düştü. </p>
<p class="calibre1">Yüce  Üstat  Pycelle  yatağın  yanına  gelirken  boynundaki  ağır  zincir  ses  çıkarıyordu.  "Elimden</p>
<p class="calibre1">gelenin en iyisini yapacağım lordum ama yaralar ölümcül. Onu geri getirmeleri tam iki gün sürmüş, </p>
<p class="calibre1">yarayı kapatmaya çalıştığımda çok geç olmuştu. Majesteleri'nin acısını azaltabilirim ama artık sadece</p>
<p class="calibre1">tanrılar iyileştirebilir onu." </p>
<p class="calibre1">"Ne kadar zaman var?" diye sordu Ned. </p>
<p class="calibre1">"Şimdiye dek ölmüş olmalıydı. Hayata bu kadar azimle tutunan bir adam daha görmedim ben." </p>
<p class="calibre1">"Ağabeyim her zaman güçlüydü," dedi Lord Renly. "Çok akıllı değildi belki ama hep güçlüydü." </p>
<p class="calibre1">Odanın eritici sıcağı yüzünden kaşlarından ter damlıyordu. Genç, yakışıklı ve esmer haliyle Robert'ın</p>
<p class="calibre1">hayaleti gibiydi. "Domuzu katletti. Bütün iç organları karnından dışarı dökülüyordu ama bir şekilde</p>
<p class="calibre1">hayvanı öldürmeyi becerdi," dedi. Sesi şaşkınlık doluydu. </p>
<p class="calibre1">"Düşmanı hâlâ ayaktaysa, Robert savaş alanından asla ayrılmaz," dedi Ned. </p>
<p class="calibre1">Sör  Barristan  Selmy,  hâlâ  odanın  dışında,  merdivenlerde  nöbet  tutuyordu.  "Üstat  Pycelle  ona</p>
<p class="calibre1">haşhaş sütü içirdi," dedi Ned, şövalyeye. "Benim iznim olmadan kimse yanına girip rahatsız etmesin</p>
<p class="calibre1">onu." </p>
<p class="calibre1">"Emredersiniz lordum," dedi Sör Barristan. Olduğundan daha yaşlı görünüyordu. "Kutsal görevimi</p>
<p class="calibre1">yapmakta başarısız oldum." </p>
<p class="calibre1">"En  sadık  şövalye  bile,  kendine  bu  kadar  zarar  veren  bir  kralı  koruyamaz,"  dedi  Ned.  "Robert</p>
<p class="calibre1">domuz avlamayı severdi. En az bin domuzu öldürdüğüne ben şahidim." Bacaklarını ayırır, mızrağını</p>
<p class="calibre1">doğrultur,  domuzun  saldırdığı  ana  kadar  hiç  kıpırdamadan  bekler,  hayvan  tam  üstüne  atıldığı  sırada</p>
<p class="calibre1">bir küfür eder ve tek bir mızrak atışıyla avının işini bitirirdi. "Ölümünün bu yüzden olacağını kimse</p>
<p class="calibre1">bilemezdi." </p>
<p class="calibre1">"Böyle konuşmakla nezaket gösteriyorsunuz Lord Eddard." </p>
<p class="calibre1">"Kral anlattı. Şarap yüzünden diyor." </p>
<p class="calibre1">Beyaz  saçlı  şövalye  başıyla  onayladı.  Düşünceliydi.  "Domuzun  ininden  çıktığını  gördüğümüzde</p>
<p class="calibre1">kral eyerinin üstünde sallanıyordu. Buna rağmen hepimize uzakta durmamızı emretti." </p>
<p class="calibre1">"Bir şey merak ediyorum Sör Barristan," dedi Ned. "Krala şarabı kim vermişti?" </p>
<p class="calibre1">Ned  hadımın  geldiğini  duymamıştı  ama  kafasını  çevirdiğinde  Varys  yanlarındaydı. Yerlere  kadar</p>
<p class="calibre1">uzun siyah kadife bir elbise giyiyordu ve yanakları yeni pudralanmıştı. </p>
<p class="calibre1">"Şarap kralın kendi matarasındaydı," dedi Sör Barristan. </p>
<p class="calibre1">"Sadece bir matara mı? Avda insan epey susar." </p>
<p class="calibre1">"Saymadım ama birden fazla olduğu kesin. Matara ne zaman boşalsa yaveri yenisini getiriyordu." </p>
<p class="calibre1"><a id="p331"></a>"Görevine çok bağlı bir çocuk," dedi Varys. "Kralının susuz kalmaması için önlemini almış." </p>
<p class="calibre1">Ned'in ağzında acı bir tat vardı. Robert'ın göğüs zırhı için oradan oraya koşturduğu sarı saçlı iki</p>
<p class="calibre1">delikanlıyı hatırladı. Kral o geceki ziyafette bu hikâyeyi anlatmış ve titreyene kadar gülmüştü. "Hangi</p>
<p class="calibre1">yaver?" </p>
<p class="calibre1">"Büyük olan," dedi Sör Barristan. "Lancel." </p>
<p class="calibre1">"Delikanlıyı iyi tanırım," dedi Varys. "Güçlü bir oğlan. Lord Tywin'in yeğeni ve kraliçenin kuzeni. </p>
<p class="calibre1">Umarım  zavallı  delikanlı  kendini  suçlamıyordur.  Kendi  gençliğimi  hatırlıyorum  da,  çocuklar  çok</p>
<p class="calibre1">masum ve hassas oluyor." </p>
<p class="calibre1">Varys'in  de  bir  zamanlar  çocuk  olduğu  kesindi  ama  masum  olduğu  bir  vakit  var  mıydı  merak</p>
<p class="calibre1">ediyordu Ned. "Çocuklar demişken, Robert, Daenerys Targaryen'la ilgili kararından vazgeçti. Her ne</p>
<p class="calibre1">planladıysanız hemen iptal etmenizi istiyorum." </p>
<p class="calibre1">"Yazık,"  dedi  Varys.  "Çok  geç  olmuş  olabilir.  Korkarım  ki  kuşlar  uçtu.  Ama  elimden  geleni</p>
<p class="calibre1">yapacağım  lordum.  İzninizle."  Reverans  yaptı  ve  merdivenlerde  kayboldu.  Yumuşak  terlikleri</p>
<p class="calibre1">basamaklara sürtündükçe fısıltı gibi sesler çıkıyordu. </p>
<p class="calibre1">Tomard ve Cayn, Ned'in köprüden geçmesine yardım ederlerken Lord Renly, Maegor Hisarı'ndan</p>
<p class="calibre1">çıktı. Ned'e seslendi. "Biraz zamanınızı ayırırsanız sevinirim," dedi. </p>
<p class="calibre1">Ned durdu. "Elbette." </p>
<p class="calibre1">Renly  yanına  doğru  yürümeye  başladı.  "Adamlarınızı  gönderin,"  dedi.  Köprünün  ortasında</p>
<p class="calibre1">buluştular. Altlarındaki kuru hendeğin etrafına çekilmiş dikenli tellerin zalim uçları ay ışığında gümüş</p>
<p class="calibre1">gibi parlıyordu. </p>
<p class="calibre1">Ned  bir  baş  hareketi  yaptı.  Tommard  ve  Cayn  saygıyla  eğilerek  uzaklaştı.  Lord  Renly  temkinli</p>
<p class="calibre1">gözlerle,  avlunun  uzak  köşesinde  duran  Sör  Boros'a  ve  hemen  arkalarındaki  kapıda  bekleyen  Sör</p>
<p class="calibre1">Preston'a  baktı.  "Şu  mektup,"  dedi  eğilerek.  "Kral  vekâletiyle  mi  ilgiliydi? Ağabeyim  sizi  Diyar'ın</p>
<p class="calibre1">Koruyucusu mu ilan etti?" Bir cevap almak için beklemedi. "Lordum, emrimde otuz şahsi muhafızım</p>
<p class="calibre1">var. Lordlar ve şövalyelerden oluşan pek çok dosta da sahibim. Bana bir saat müsaade edin ve yüz</p>
<p class="calibre1">kılıçlı adamı emrinize vereyim." </p>
<p class="calibre1">"Yüz kılıçlı adamla ne yapacağım lordum?" </p>
<p class="calibre1">"Saldırı! Hemen şimdi, bütün kale uykudayken." Tekrar Sör Boros'a baktı ve temkinli bir fısıltıyla</p>
<p class="calibre1">konuşmaya devam etti. "Joffrey'yi annesinden almalı ve avcumuzda tutmalıyız. Koruyucu olmuş fark</p>
<p class="calibre1">etmez, kralı eline alan krallığı da almış demektir. Myrcella ve Tommen'ı da yakalamalıyız. Çocukları</p>
<p class="calibre1">bizim  elimizdeyken  Cersei  bize  karşı  hareket  edemez.  Konsey  Koruyucu  Lord'luğunuzu  onaylar  ve</p>
<p class="calibre1">Joffrey'yi himayenize verir." </p>
<p class="calibre1">Ned  buz  gibi  gözlerle  baktı  adama.  "Robert  henüz  ölmedi.  Tanrılar  onu  korusun.  Korumazlarsa, </p>
<p class="calibre1">onun  son  sözlerini  duymaları  için  konseyi  toplarım  ve  gücün  el  değiştirmesi  konusu  tartışılır  ama</p>
<p class="calibre1">Robert  dünya  üstündeki  son  saatlerini  yaşarken,  onun  koridorlarında  kan  dökmeyeceğim  ve  korku</p>
<p class="calibre1">dolu küçücük çocukları yataklarından çekip almayacağım." </p>
<p class="calibre1">Lord  Renly  bir  adım  geri  gitti.  Bir  yay  kadar  gergindi.  "Kaybettiğiniz  her  an  Cersei'ye  hazırlık</p>
<p class="calibre1">yapmak için biraz daha vakit kazandırıyor. Robert öldüğünde her ikimiz için de çok geç olabilir." </p>
<p class="calibre1">"O halde dua edelim de Robert ölmesin." </p>
<p class="calibre1">"Bu ihtimal çok düşük," dedi Renly. </p>
<p class="calibre1">"Tanrılar bazen merhamet gösterir." </p>
<p class="calibre1"><a id="p332"></a>"Ama Lannisterlar göstermez." Lord Renly döndü ve hendeği geçerek ağabeyinin ölüm döşeğinde</p>
<p class="calibre1">yattığı kuleye girdi. </p>
<p class="calibre1">Ned  odasına  döndüğünde  çok  yorgun  ve  kederli  hissediyordu  kendini  ama  uyuması  söz  konusu</p>
<p class="calibre1">değildi.  Taht  oyununda  ya  kazanırsın  ya  ölürsün,  demişti  Cersei  Lannister  tanrı  korusunda.  Lord</p>
<p class="calibre1">Renly'nin teklifini geri çevirmekle doğru bir şey yapıp yapmadığını merak ediyordu. Böyle entrikalar</p>
</body>
</html>
