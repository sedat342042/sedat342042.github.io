<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-11.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-11.html" xml:lang="tr-TR">
    <div class="Basic-Text-Frame-4">
      <p class="split"></p>

      <p class="anabaslik" id="toc_marker-26" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">24</span></p>

      <p class="cizgi30" xml:lang="en-GB"><img alt="19270.jpg" class="Basic-Graphics-Frame" src="../Images/19270.jpg" width="42%" /></p>

      <p class="Normal-4 para-style-override-22" xml:lang="en-US"></p>

      <p class="Normal-4 para-style-override-22" xml:lang="en-US"></p>

      <p class="paragraf"><span class="metin-1" xml:lang="tr-TR">Wolgast nihayet Amy’ye gelmişti. Ona rüyalarında gelmişti.</span></p>

      <p class="paragraf"><span class="metin-1" xml:lang="tr-TR">Rüyalar farklı farklı yerlerde geçiyordu. Olmuş şeylerin öyküleri, geçmişteki olayların ve duyguların tekrar oynatılan kayıtlarıydılar; karman çormandılar, pastiştiler, bir araya gelince yepyeni bir şey gibi görünen görüntülerdi. Amy’nin hayatıydılar, iç içe geçmiş dünü ve bugünüydüler; bilincini öyle mutlak bir şekilde ele geçiriyorlardı ki, Amy uyanıp da kendini katı nesnelerden ve düzenli akan zamandan oluşan basit bir gerçeklikte bulunca irkiliyordu. Sanki uyanıklık dünyasıyla uyku dünyası yer değiştirmişti; Amy gününe başlarken, uyku dünyası daha gerçek gelmeyi sürdürüyordu. Testiden su dökerken, çember oluşturmuş çocuklara kitap okurken, avludaki yaprakları süpürürken ansızın, görünür dünyanın altındaki bir yeraltı nehrinin akıntısına kapılmışçasına hislerde boğuluyordu.</span></p>

      <p class="paragraf"><span class="metin-1" xml:lang="tr-TR">Bir atlıkarınca, dönen ışıkları ve çıngıl çıngıl bir müzik. Amy’nin dudaklarındaki soğuk süt ve tozşeker tadı. Mavi ışıklı bir odada ateşler içinde yatarken salınan zihni ve onu şefkatle yol göstererek karanlıktan çıkaran bir ses, Wolgast’ın sesi.</span></p>

      <p class="paragraf"><span class="metin-italik" xml:lang="tr-TR">Bana geri gel Amy, geri gel.</span></p>

      <p class="paragraf"><span class="metin-1" xml:lang="tr-TR">En güçlü rüya, oda rüyasıydı: o kirli ve havasız oda, etrafa saçılmış giysi yığınları, her tarafta üstünde bayat yiyecekler bulunan tabaklar, köşede anlamsız bir zalimlikle bangır bangır ses çıkaran televizyon ve o kadın, ki Amy’nin anladığı kadarıyla annesiydi –bunu bilmek müthiş bir özleme kapılmasına yol açıyordu–, sıkış tıkış mekânda telaşla hareket eden, yerdeki şeyleri alıp torbalara tıkıştıran.</span> <span class="metin-italik" xml:lang="tr-TR">Hadi tatlım, uyan. Amy, gitmeliyiz.</span> <span class="metin-1" xml:lang="tr-TR">Gidiyorlardı, annesi gidiyordu, dünya yarılıp ikiye ayrılmıştı ve bir tarafta Amy, diğer taraftaysa annesi duruyordu; o an ve ayrılış hissi doğal olmayan bir şekilde uzuyordu, sanki Amy annesini iskeleden ayrılan bir teknenin pupasından seyrediyordu. Hayatının aslında burada, bu odada başladığını biliyordu. Bir çeşit doğuşa tanık olduğunu.</span></p>

      <p class="paragraf"><span class="metin-1" xml:lang="tr-TR">Ama ikisinden başka biri daha vardı orada. Wolgast vardı. Saçmaydı bu; Wolgast, Amy’nin hayatına sonradan girmişti. Ama rüyadayken, Wolgast’ın varlığı gayet doğal geliyordu; Wolgast oradaydı, çünkü vardı. Amy başta onun varlığını fiziksel bir gerçeklikten çok, sahnenin üstünde asılı duran bir çeşit buğulu duygu parıltısı olarak algılamıştı. Annesi ondan uzaklaştıkça, Amy’nin paylaşmadığı ve anlam veremediği bir telaşa kapıldıkça –korkunç bir şey olmuştu–, Amy Wolgast’ı daha yoğun algılamıştı. Derin bir sükûnete kapılmıştı; olanları soyutlanmışlık hissiyle seyrederken, şimdi gerçekleşir gibi görünen bütün bu olayların aslında çok eskiden yaşandığını biliyordu. Onları hem ilk kez deneyimliyor, hem de anımsıyordu aynı anda –hem faildi, hem gözlemciydi–; ama Wolgast’ın varlığı normal değildi ve Amy onun şimdi yatağın kenarında oturduğunu, annesininse sırra kadem bastığını gördü. Wolgast’ın üstünde siyah takım elbise ve kravat vardı, ayakları çıplaktı. Önünde uzattığı, parmak uçlarını birleştirdiği ellerine pür dikkat bakıyordu.</span> <span class="metin-italik" xml:lang="tr-TR">Bu kilise,</span> <span class="metin-1" xml:lang="tr-TR">dedi monoton bir sesle, işaretparmakları hariç ellerini kenetleyerek,</span> <span class="metin-italik" xml:lang="tr-TR">bu da kulesi. Kapıyı aç</span> <span class="metin-1" xml:lang="tr-TR">–başparmaklarını kaldırıp salladı–</span> <span class="metin-italik" xml:lang="tr-TR">ve bütün o insanları gör. Amy, merhaba.</span></p>

      <p class="paragraf"><span class="metin-1" xml:lang="tr-TR">– Merhaba, dedi Amy.</span></p>

      <p class="paragraf"><span class="metin-italik" xml:lang="tr-TR">Gittiğim için üzgünüm. Seni özledim.</span></p>

      <p class="paragraf"><span class="metin-1" xml:lang="tr-TR">– Ben de seni özledim.</span></p>

      <p class="paragraf"><span class="metin-1" xml:lang="tr-TR">Etraflarındaki mekân değişmişti; oda karanlığa gömülmüştü ve bu karanlıkta sadece ikisi vardı, bir sahnede aydınlatılan bir çift oyuncu gibi.</span></p>

      <p class="paragraf"><span class="metin-italik" xml:lang="tr-TR">Bir şey değişiyor.</span></p>

      <p class="paragraf"><span class="metin-1" xml:lang="tr-TR">– Evet. Bence de.</span></p>

      <p class="paragraf"><span class="metin-italik" xml:lang="tr-TR">O adama gitmelisin Amy.</span></p>

      <p class="paragraf"><span class="metin-1" xml:lang="tr-TR">– Kime? Kime gitmeliyim?</span></p>

      <p class="paragraf"><span class="metin-italik" xml:lang="tr-TR">O diğerlerinden farklı. Görür görmez anladım. Bir bardak buzlu çay. Tek istediği buydu, o sıcakta serinlemek istiyordu. O kadını tüm kalbiyle sevdi. Ama bunu biliyorsun, değil mi Amy?</span></p>

      <p class="paragraf"><span class="metin-1" xml:lang="tr-TR">– Evet.</span></p>

      <p class="paragraf"><span class="metin-italik" xml:lang="tr-TR">Okyanus kadar engin bir zaman, ona öyle demiştim. Sana bunu verebilirim Anthony; okyanus kadar engin bir zaman.</span> <span class="metin-1" xml:lang="tr-TR">Wolgast’ın yüzünde öfke belirdi birden.</span> <span class="metin-italik" xml:lang="tr-TR">Texas’tan hep nefret etmişimdir, bilirsin.</span></p>

      <p class="paragraf"><span class="metin-1" xml:lang="tr-TR">Amy’ye bakmış değildi henüz; Amy bunun konuşmaları için şart olmadığını, hatta yasak olduğunu sezdi. Sonra:</span></p>

      <p class="paragraf"><span class="metin-italik" xml:lang="tr-TR">Kampı düşünüyordum şimdi. Birlikte kitap okumamızı, Borsa oynamamızı. Park Place, Boardwalk, Marvin Gardens. Hep sen kazanırdın.</span></p>

      <p class="paragraf"><span class="metin-1" xml:lang="tr-TR">– Kazanmama izin veriyordun bence.</span></p>

      <p class="paragraf"><span class="metin-1" xml:lang="tr-TR">Wolgast kendi kendine kıkırdadı.</span> <span class="metin-italik" xml:lang="tr-TR">Hayır, sen bileğinin hakkıyla kazanıyordun hep. Ve Jacob Marley.</span> <span class="metin-1" xml:lang="tr-TR">Bir Noel Şarkısı</span><span class="metin-italik" xml:lang="tr-TR">, favorin buydu. Bütün kitabı ezberlemiştin galiba. Hatırlıyor musun?</span></p>

      <p class="paragraf"><span class="metin-1" xml:lang="tr-TR">– Hepsini hatırlıyorum. Kar yağdığı günü. Kardan melekler yapmıştık.</span></p>

      <p class="paragraf"><span class="metin-italik" xml:lang="tr-TR">Yaşamı boyunca ördüğü zincirleri taşıyordu.</span> <span class="metin-1" xml:lang="tr-TR">Wolgast şaşkınlıkla kaşlarını çattı birden.</span> <span class="metin-italik" xml:lang="tr-TR">Öyle üzücü bir öyküydü ki.</span></p>

      <p class="paragraf"><span class="metin-italik" xml:lang="tr-TR">Bu nehir,</span> <span class="metin-1" xml:lang="tr-TR">diye düşündü Amy.</span> <span class="metin-italik" xml:lang="tr-TR">Geçmişin büyük, yılankavi nehri.</span></p>

      <p class="paragraf"><span class="metin-italik" xml:lang="tr-TR">Sonsuza dek öyle yaşayabilirdim.</span> <span class="metin-1" xml:lang="tr-TR">Wolgast gözlerini yana, yukarıya kaldırıp karanlığa baktı.</span> <span class="metin-italik" xml:lang="tr-TR">Lila, görmüyor musun? İstediğim buydu. Hayatta tek istediğim buydu.</span> <span class="metin-1" xml:lang="tr-TR">Sonra:</span> <span class="metin-italik" xml:lang="tr-TR">Burası neresi... biliyor musun Amy?</span></p>

      <p class="paragraf"><span class="metin-1" xml:lang="tr-TR">– Galiba hiçbir yer değil. Uykudayım bence.</span></p>

      <p class="paragraf"><span class="metin-1" xml:lang="tr-TR">Wolgast bu sözleri düşündükten sonra, hafifçe başını sallayarak onayladı.</span> <span class="metin-italik" xml:lang="tr-TR">Eh. Bana da öyle geliyor. Şimdi sen söyleyince, gayet mantıklı geliyor.</span> <span class="metin-1" xml:lang="tr-TR">Adam derin bir nefes aldı ve yavaşça verdi.</span> <span class="metin-italik" xml:lang="tr-TR">Tuhaf. Hatırlayamadığım o kadar çok şey var ki. Öyle oluyor, bilirsin ya. Sanki senden geriye sadece küçücük bir parça kalıyor. Ama şimdi bazı şeyler netleşiyor.</span></p>

      <p class="paragraf"><span class="metin-1" xml:lang="tr-TR">– Seni özlüyorum babacığım.</span></p>

      <p class="paragraf"><span class="metin-italik" xml:lang="tr-TR">Özlediğini biliyorum. Ben de seni özlüyorum canım, asla bilemeyeceğin kadar çok hem de. Hayatımın en mutlu zamanları, seninle geçirdiğim zamanlardı bence. Keşke seni kurtarabilseydim Amy.</span></p>

      <p class="paragraf"><span class="metin-1" xml:lang="tr-TR">– Kurtardın ya. Beni kurtardın.</span></p>

      <p class="paragraf"><span class="metin-italik" xml:lang="tr-TR">Küçücük bir kızdın sadece, dünyada yapayalnızdın. Seni almalarına asla izin vermemeliydim. Denedim, ama yeterince değil. Asıl sınav budur, bilirsin. Bir insanın hayatının gerçek ölçütü budur. Çok korktum hep. Umarım beni affedebilirsin.</span></p>

      <p class="paragraf"><span class="metin-1" xml:lang="tr-TR">Amy hüzünlendi. Wolgast’ı teselli etmek, onu kollarının arasına almak istiyordu. Ama bunu yapmaya kalkarsa, bir adım bile yaklaşırsa rüyanın biteceğini biliyordu; o zaman Amy yine yapayalnız kalacaktı.</span></p>

      <p class="paragraf"><span class="metin-1" xml:lang="tr-TR">– Affediyorum. Tabii ki affediyorum. Affedilecek bir şey yok ki.</span></p>

      <p class="paragraf"><span class="metin-italik" xml:lang="tr-TR">Sana söylemediğim o kadar çok şey var ki.</span> <span class="metin-1" xml:lang="tr-TR">Wolgast kendi ellerine dikkatle bakıyordu.</span> <span class="metin-italik" xml:lang="tr-TR">Lila hakkında, Eva hakkında. Küçük kızımızdı o. Ona öyle benziyordun ki.</span></p>

      <p class="paragraf"><span class="metin-1" xml:lang="tr-TR">– Söylemene gerek yoktu babacığım. Biliyordum, biliyordum. Hep biliyordum.</span></p>

      <p class="paragraf"><span class="metin-italik" xml:lang="tr-TR">Sen kalbimi doldurdun Amy. Benim için bunu yaptın. Eva’dan kalan boşluğu doldurdun. Ama nasıl onu kurtaramadıysam, seni de kurtaramadım.</span></p>

      <p class="paragraf"><span class="metin-1" xml:lang="tr-TR">Sanki bu sözler sebep olmuşçasına, oda giderek uzaklaşmaya başlamıştı; ikisinin arasındaki mesafe koridor gibi uzuyordu. Amy umutsuzluğa kapıldı birden.</span></p>

      <p class="paragraf"><span class="metin-italik" xml:lang="tr-TR">Bunları seninle birlikte hatırlamak güzel Amy. Sakıncası yoksa, burada biraz daha kalacağım.</span></p>

      <p class="paragraf"><span class="metin-1" xml:lang="tr-TR">Wolgast, Amy’yi terk ediyordu, uzaklaştıkça küçülüyordu.</span></p>

      <p class="paragraf"><span class="metin-1" xml:lang="tr-TR">– Babacığım, n’olur. Gitme.</span></p>

      <p class="paragraf"><span class="metin-italik" xml:lang="tr-TR">Cesur kızım benim. Cesur Amy’m. O adam seni bekliyor. Baştan beri bekliyor, gemide. Yanıtlar orada. Zamanı gelince ona gitmelisin.</span></p>

      <p class="paragraf"><span class="metin-1" xml:lang="tr-TR">– Hangi gemide? Bildiğim bir gemi yok.</span></p>

      <p class="paragraf"><span class="metin-1" xml:lang="tr-TR">Ama Amy’nin yalvarması boşunaydı; rüya giderek soluyordu, Wolgast kaybolmak üzereydi. Büyüyen karanlığın en ucundaydı.</span></p>

      <p class="paragraf"><span class="metin-1" xml:lang="tr-TR">– N’olur babacığım, diye haykırdı Amy. Beni bırakma. Ne yapacağımı bilmiyorum.</span></p>

      <p class="paragraf"><span class="metin-1" xml:lang="tr-TR">Wolgast sonunda yüzünü ona çevirdi ve onun gözlerine baktı. Parlak, ışıl ışıl bakışları Amy’nin kalbini deldi.</span></p>

      <p class="paragraf"><span class="metin-italik" xml:lang="tr-TR">Ah, seni hiçbir zaman bırakacağımı sanmıyorum Amy.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-27" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">25</span></p>

      <p class="cizgi" xml:lang="en-GB"><img alt="19272.jpg" class="Basic-Graphics-Frame" src="../Images/19272.jpg" width="42%" /></p>

      <p class="kisim-baslik para-style-override-19" xml:lang="en-US"><span class="kisim-baslik-yeni" style="font-size:0.93em;" xml:lang="tr-TR">Vorhees Kampı, Batı Texas</span></p>

      <p class="kisim-baslik" xml:lang="en-US"><span class="kisim-baslik-yeni" style="font-size:0.93em;" xml:lang="tr-TR">Seferberlik Ordusu Batı Karargâhı</span></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Teğmen Peter Jaxon madalyalı bir subay, üç ayrı sefere katılmış bir gazi ve hakkında öyküler anlatılan bir adam olsa da, hayatının askıda olduğunu hissediyordu bazen.</span></p>

      <p class="paragraf"><span class="metin-1" xml:lang="tr-TR">Emir bekliyordu; yemek kuyruğunda bekliyordu; tuvalet kuyruğunda bekliyordu. Şafağın sökmesini bekliyordu ve sökmezse, biraz daha bekliyordu. Emir, silah, erzak, haber... sadece bunları bekliyordu. Günlerce, haftalarca, hatta aylarca beklediği oluyordu; sanki beklemek için doğmuştu, sanki insan boyundaki bir bekleme makinesiydi.</span></p>

      <p class="paragraf"><span class="metin-1" xml:lang="tr-TR">Şimdi de bekliyordu.</span></p>

      <p class="paragraf"><span class="metin-1" xml:lang="tr-TR">Komuta çadırında önemli bir şey olmuştu; Peter’ın bundan hiç şüphesi yoktu. Apgar’la diğerleri sabahtan beri içerideydiler. Peter en kötü ihtimali düşünüp kaygılanmaya başlamıştı. Söylentileri aylardır duyuyordu hepsi: Görev kuvveti yakında bir tane öldürmezse, av iptal edilecekti.</span></p>

      <p class="paragraf"><span class="metin-1" xml:lang="tr-TR">Amy ile birlikte dağa çıkmasından bu yana beş yıl geçmişti. Beş yıldır On İki’nin peşindeydi. Beş yılda hiçbir ilerleme kaydedememişti.</span></p>

      <p class="paragraf"><span class="metin-1" xml:lang="tr-TR">On İki Numaralı denek olan Anthony Carter’ın memleketi Houston başlamak için en uygun yer olurdu, etrafı aşılamaz bataklıkla çevrili olmasaydı eğer. Beş Numara’nın, Thaddeus Turrell’ın memleketi New Orleans için de geçerliydi bu. Rupert Sosa’nın memleketi Oklahoma’ya gitmek felaketten başka bir şey getirmemişti; koca şehir harabeye dönmüştü, her yerde draklar vardı, kaçmadan önce on altı adam yitirmişlerdi.</span></p>

      <p class="paragraf"><span class="metin-1" xml:lang="tr-TR">Başka yerler de vardı. Jefferson City, Missouri. Oglala, Güney Dakota. Everett, Washington. Bloomington, Minnesota. Orlando, Florida. Black Creek, Kentucky. Niagara Falls, New York. Hepsi de uzak ve erişilmezdi, kilometrelerce ve yıllarca ötedeydi. Peter kilitli dolabının kapağının iç tarafına sıkıştırdığı haritada, bu şehirlerden her birini mürekkeple çember içine almıştı. On İki’nin yaşadığı yerleri. On İki’den birini öldürmek, onun bütün çocuklarını öldürmek demekti; zihinlerinin serbest kalıp ölüm yolculuğuna çıkması demekti. En azından Peter buna inanıyordu. Lacey Bir Numaralı deneği, Babcock’ı öldüren bombayı patlatmadan önce bunu öğretmişti ona; Amy de Lacey’nin kulübesinden çıkıp da karlı arazide, güneşin altında can çekişen Çokluk’a doğru giderken bunu göstermişti.</span></p>

      <p class="paragraf"><span class="metin-italik" xml:lang="tr-TR">Sen Smith’sin, sen Tate’sin, sen Dupree’sin, Erie Ramos Ward Cho Singh Atkinson Johnson Montefusco Cohen Murrey Nguyen Elberson Lazaro Torres...</span></p>

      <p class="paragraf"><span class="metin-1" xml:lang="tr-TR">O zamanlar on kişilik bir gruptular. Şimdiyse altı kişiydiler. Peter’ın ağabeyi ölmüştü, Maus’la Sara da. Roswell Garnizonu’na yolculuk eden beşinden sadece Hollis ile Caleb sağ kalmıştı... “Bebek Caleb”, gerçi artık bebek sayılmazdı, Kerrville’deki yetimhanede rahibeler tarafından yetiştiriliyordu. Viraller Roswell Garnizonu’nun savunma hattını yardıklarında Hollis, Caleb’ı alıp sığınaklardan birine koşmuştu. Theo’yla Maus ölmüşlerdi bile. Sara’ya ne olduğunu bilen yoktu; çarpışma sırasında ortadan kaybolmuştu. Hollis sonrasında onun cesedini aramış, ama bulamamıştı. Tek mantıklı açıklama dönüştürüldüğüydü.</span></p>

      <p class="paragraf"><span class="metin-1" xml:lang="tr-TR">Yıllar geçtikçe diğerleri rüzgâr gibi, dört bir yana dağılmışlardı. Michael Freeport’taki rafineride çalışıyordu, birinci sınıf bir petrolcüydü. Colorado’da aralarına katılan Greer askeri cezaevindeydi, görev yerini terk ettiği için altı yıl hapse mahkûm edilmişti. Hollis ise kim bilir neredeydi. Kardeş gibi sevdikleri o adam, Sara’nın ölümü yüzünden yıkılınca şehrin karanlık yeraltı dünyasına, ticaret dünyasına girmişti. Peter onun yükseldiğini, Tifty’nin sağ kollarından biri haline geldiğini duymuştu. Baştaki gruptan sadece Peter’la Alicia ava katılmışlardı.</span></p>

      <p class="paragraf"><span class="metin-1" xml:lang="tr-TR">Ve Amy. Amy’ye ne olmuştu?</span></p>

      <p class="paragraf"><span class="metin-1" xml:lang="tr-TR">Peter onu sık sık düşünüyordu. Amy dış görünüş itibarıyla her zamanki gibiydi –103 yaşında olmasına karşın, on dört yaşında bir kız gibi görünüyordu–, oysa tanıştıkları günden beri epey değişmişti. Bulmacalardan başka bir şey söylemeyen Hiçlikten Gelen Kız yoktu artık. Onun yerinde çok daha sıcak, daha</span> <span class="metin-italik" xml:lang="tr-TR">insani</span> <span class="metin-1" xml:lang="tr-TR">biri vardı. Geçmişinden sık sık bahsediyordu, sadece tek başına gezdiği yıllardan değil, Önceki Zaman’a ait en eski anılarından da: annesinden, Lacey’den, dağlardaki bir kamptan ve kendisini kurtaran adamdan. Brad Wolgast. Amy onun gerçek babası olmadığını (gerçek babasının kim olduğunu asla bilmemişti), ama yine de kendisine babalık ettiğini söylemişti. Ondan ne zaman bahsetse gözleri kederleniyordu. Peter bu adamın Amy’yi korurken öldüğünü ve Amy’nin bu borcu asla ödeyemeyeceğini, ama hayatı –o sonsuz, akıl almaz hayatı– boyunca ödemeye çalışabileceğini, sormaya gerek duymadan biliyordu.</span></p>

      <p class="paragraf"><span class="metin-1" xml:lang="tr-TR">Amy şimdi Caleb’la birlikteydi, rahibelerin arasındaydı, tarikatın gri cüppesini giyiyordu. Peter, Amy’nin onların inançlarını paylaştığını sanmıyordu –rahibeler suratsızdılar, insanoğlunun son günlerini yaşadığı yönündeki inançlarını yansıtan bir felsefi ve fiziksel iffet anlayışını benimsemişlerdi– ama orası Amy’nin kolayca gizlenebileceği bir yerdi. Koloni’de olanlardan sonra, Amy’nin gerçek kimliğini ve taşıdığı gücü lider kadronun dışındaki herkesten gizlemekte karar kılmışlardı.</span></p>

      <p class="paragraf"><span class="metin-1" xml:lang="tr-TR">Peter yemekhaneye gitti ve orada bir saati boş boş geçirdi. Müfrezesi, Lubbock’a işe yarar şeyler bulmak için keşfe giden yirmi dört askeri yeni dönmüştü; adamların şansı yaver gitmişti, görevi olaysız tamamlamışlardı. En büyük ödül, eski lastiklerle dolu bir araba hurdalığı olmuştu. Bir iki gün sonra oraya kamyonla dönecek ve taşıyabildikleri kadar çok lastiği Kerrville’deki vulkanizasyon tesisine götüreceklerdi.</span></p>

      <p class="paragraf"><span class="metin-1" xml:lang="tr-TR">Yüksek rütbeli subaylar saatlerdir çadırdaydılar. Ne hakkında konuşuyor olabilirlerdi?</span></p>

      <p class="paragraf"><span class="metin-1" xml:lang="tr-TR">Peter Koloni’yi düşündü yine. Orayı haftalarca, hatta aylarca düşünmeyip sonra birden düşünmeye başlaması tuhaftı. Orayı terk etmesine yol açan olayları başkası yaşamış gibi geliyordu şimdi... Seferberlik Ordusu’ndan Teğmen Peter Jaxon değil, hatta Asli Nöbetçi Peter Jaxon bile değil, hayal gücü küçük hayatıyla sınırlı olan bir çeşit çocuk adam yaşamıştı onları. Ağabeyi Theo’yla önemsiz konularda rekabete girmesine yol açan aşağılık kompleksini beslemeye ne kadar enerji harcamıştı? Babasının, büyük Demitrius Jaxon’ın, Hane Halkı Başkanı’nın, Uzun Yolculuklar Kaptanı’nın şimdi onu görse ne diyeceğini biliyordu.</span> <span class="metin-italik" xml:lang="tr-TR">İyi işler yaptın. Savaşta sen atak davrandın. Sana oğlum demekten gurur duyuyorum.</span> <span class="metin-1" xml:lang="tr-TR">Oysa Peter, Theo’yla bir saat olsun geçirebilmek için bütün bunlardan vazgeçerdi.</span></p>

      <p class="paragraf"><span class="metin-1" xml:lang="tr-TR">Ve Caleb’a ne zaman baksa ağabeyini görüyordu.</span></p>

      <p class="paragraf"><span class="metin-1" xml:lang="tr-TR">Masada yanına Satch Dodd oturdu. Peter gibi düşük rütbeli subay olan Satch, ailesi Tarla Katliamı’nda öldürüldüğünde henüz bebekti. Peter’ın gördüğü kadarıyla Satch bundan asla bahsetmiyordu, ama herkes biliyordu.</span></p>

      <p class="paragraf"><span class="metin-1" xml:lang="tr-TR">“Mesele nedir, fikrin var mı?” diye sordu Satch. Toparlak, çocuksu yüzü ona çok samimi bir hava katardı hep.</span></p>

      <p class="paragraf"><span class="metin-1" xml:lang="tr-TR">Peter başını iki yana salladı.</span></p>

      <p class="paragraf"><span class="metin-1" xml:lang="tr-TR">“Lubbock’ta güzel şeyler bulmuşlar.”</span></p>

      <p class="paragraf"><span class="metin-1" xml:lang="tr-TR">“Sadece lastik.”</span></p>

      <p class="paragraf"><span class="metin-1" xml:lang="tr-TR">İkisinin de aklı başka yerdeydi; zaman geçiriyorlardı o kadar. “Lastik lastiktir. Lastiksiz pek bir şey yapamayız.”</span></p>

      <p class="paragraf"><span class="metin-1" xml:lang="tr-TR">Satch’in mangası sabahleyin yola çıkacaktı; Midland yönündeki yüz altmış kilometrelik bölgeyi tarayacaklardı. Zor işti bu: O bölge kapatılmamış eski kuyulardan çıkan petrolle kaplıydı.</span></p>

      <p class="paragraf"><span class="metin-1" xml:lang="tr-TR">“Kulağıma çalınan bir şeyi söyleyeyim” dedi Satch. “Sivil Otorite o kuyulardan bazılarının kullanılıp kullanılamayacağını merak ediyor, tanklar benzinsiz kalmasın diye. Yakında orada garnizon kurabiliriz.”</span></p>

      <p class="paragraf"><span class="metin-1" xml:lang="tr-TR">Peter irkildi; bu olasılık hiç aklına gelmemişti. “Freeport’ta sonsuza dek yetecek kadar benzin var sanıyordum.”</span></p>

      <p class="paragraf"><span class="metin-1" xml:lang="tr-TR">“Sonsuzluğun tanımına göre değişir. Teoride evet, epey var. Ama her şey eninde sonunda biter.” Satch gözlerini kısarak ona baktı. “Senin petrolcü bir arkadaşın yok muydu? California’daki ekibindendi, değil mi?”</span></p>

      <p class="paragraf"><span class="metin-1" xml:lang="tr-TR">“Michael.”</span></p>

      <p class="paragraf"><span class="metin-1" xml:lang="tr-TR">Satch başını iki yana salladı. “Ta California’dan yürüyerek gelmek. Hayatımda duyduğum en çılgınca öykü bu hâlâ.” Avuçlarını masaya koyup ayağa kalktı. “Komutanlar bir şey derse haberim olsun. Bahse girmem gerekse, yakında topumuzu petrol içinde debelenelim diye Midland’e gönderecekler derdim.”</span></p>

      <p class="paragraf"><span class="metin-1" xml:lang="tr-TR">Peter’ı yalnız bıraktı. Satch’ın sözleri Peter’ı neşelendirmemişti; tersine. Yemekhaneye yarım düzine gönüllü asker girdi; yemek arayan erkeklerin sert, küfürlü, dobra üslubuyla konuşuyorlardı. Peter onlarla zaman geçirse biraz kafasını dağıtırdı, ama kuyruktan ayrılıp masa ararlarken hiçbiri dönüp ona bakmadı; keyifsizliği ve yakasındaki kararmış gümüş levha onları uzak tutmaya yetmişti besbelli.</span></p>

      <p class="paragraf"><span class="metin-1" xml:lang="tr-TR">Üst düzey subaylar ne konuşuyor olabilirlerdi?</span></p>

      <p class="paragraf"><span class="metin-1" xml:lang="tr-TR">Avdan vazgeçmek: Peter bunu hayal edemiyordu. Beş yıl boyunca başka pek bir şey düşünmemişti. Roswell’den hemen sonra Seferberlik Ordusu’na yazılmıştı; bir sürü kişi yazılmıştı. O gece ölen herkesin yerini bir arkadaşı, kardeşi ya da oğlu almıştı. Tek amacı intikam almak olanlar genellikle erkenden pes eder ya da kendilerini öldürtürlerdi –daha iyi bir gerekçe şarttı– ve Peter’ın kendini kandırdığı yoktu. İntikam isteği etkili olmuştu. Ama arzusunun asıl kökleri daha derindeydi. Hayatı boyunca, Uzun Yolculuk günlerinden beri bir şeyin, kendisinden daha önemli bir davanın parçası olmayı istemişti. Onu yoldaşlarına bağlayan yemini ettiği anda hissetmişti bunu; hedefi, kaderi, benliği, tüm bunlar onlarınkiyle bağlantılıydı artık. Bunun kendisini küçültüp küçültmeyeceğini, kimliğinin topluluğun içinde eriyip erimeyeceğini merak etmişti başta; oysa tam tersi olmuştu. Theo’yla diğerleri ölünce bunu söyleyebileceği kimsesi kalmasa da, Seferberlik Ordusu’na katılmak kendini hiç olmadığı kadar canlı hissetmesini sağlamıştı. Askerlerin yemek yemesini –gülüşmelerini, şakalaşmalarını, hayatlarının son öğününü yercesine fasulyeleri ağızlarına tıkıştırmalarını– seyrederken, o eski günleri kıskançlıkla anımsadı.</span></p>

      <p class="paragraf"><span class="metin-1" xml:lang="tr-TR">Çünkü yolda bir yerde, o duyguyu yitirmişti. Seferler düzenlendikçe, insanlar öldükçe, toprak kazanıldıkça ve kaybedildikçe, bunlar olumlu bir sonuca varmazmış gibi göründükçe, o his giderek azalıp kaybolmuştu. Peter’ın askerleriyle arasındaki bağ sürüyordu, yerçekimi kadar kalıcı bir güçtü o; Peter o askerlerden herhangi biri için gözünü kırpmadan canını feda ederdi ve aynı şeyin onlar için de geçerli olduğuna inanıyordu. Ama eksik bir şey vardı ve Peter bunun ne olduğunu bilmiyordu. Alicia’nın ne diyeceğini biliyordu sadece.</span> <span class="metin-italik" xml:lang="tr-TR">Yorgunsun o kadar. Epeydir mücadele ediyorsun. Herkesin başına gelir, sabırlı ol.</span> <span class="metin-1" xml:lang="tr-TR">Bu yanlış değildi, ama bundan daha fazlası da vardı.</span></p>

      <p class="paragraf"><span class="metin-1" xml:lang="tr-TR">Peter sonunda daha fazla dayanamadı. Çadırdan çıkıp garnizonun diğer tarafına gitti. Kapıyı çalmak için bahaneye ihtiyacı vardı sadece; şansı yaver giderse onu içeri alırlardı ve böylece ne haltlar karıştırdıklarını öğrenebilirdi.</span></p>

      <p class="paragraf"><span class="metin-1" xml:lang="tr-TR">Bunlara kafa yormasına gerek yoktu oysa. O yaklaşırken kapı açıldı: Binbaşı Henneman, albayın yaveri göründü. Sırım gibiydi, sarışındı ve biraz çarpık dişlerini ancak gülümserken sergilerdi, yani hiçbir zaman.</span></p>

      <p class="paragraf"><span class="metin-1" xml:lang="tr-TR">“Jaxon. Ben de seni aramaya çıkıyordum. İçeri gel.”</span></p>

      <p class="paragraf"><span class="metin-1" xml:lang="tr-TR">Loş çadıra giren Peter, kapıda durup gözlerinin ışığa alışmasını bekledi. Geniş masada bütün yüksek rütbeli subaylar –Binbaşı Lewis, Binbaşı Hooper, Yüzbaşı Rich, Yüzbaşı Perez, Yüzbaşı Childs ve görev kuvvetinin sorumlu subayı Albay Apgar– ve bir kişi daha oturuyordu.</span></p>

      <p class="paragraf"><span class="metin-1" xml:lang="tr-TR">“Selam Peter.”</span></p>

      <p class="paragraf"><span class="metin-1" xml:lang="tr-TR">Alicia’ydı bu.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">“İki tane giriş bulabildim, burası ve burası.”</span></p>

      <p class="paragraf"><span class="metin-1" xml:lang="tr-TR">Alica herkesin dikkatini masaya serili bir haritaya çekmişti: ABD JEOLOJİK TETKİK, GÜNEY NEW MEXICO. Bunun yanında daha küçük, eski ve solgun bir harita vardı: MİLLİ PARK SERVİSİ, CARLSBAD MAĞARALARI.</span></p>

      <p class="paragraf"><span class="metin-1" xml:lang="tr-TR">“Mağaranın ana girişinin genişliği yaklaşık üç yüz metre. En güçlü patlayıcılarımız bile bu girişi kapamaya yetmez; hem zaten bölge fazla sarp olduğundan onları yukarı çıkaramayız.”</span></p>

      <p class="paragraf"><span class="metin-1" xml:lang="tr-TR">“Ne öneriyorsun peki?” diye sordu Apgar.</span></p>

      <p class="paragraf"><span class="metin-1" xml:lang="tr-TR">“Onu kuşatalım.” Alicia tekrar haritayı gösterdi. “Birkaç yüz metre ötede bir başka giriş buldum. Eski bir asansör boşluğu. Martínez bu iki girişin arasında bir yerlerde olmalı. Ana girişin dibine, asansör boşluğuna açılan tünele bir paket H2 koyalım. Böylece Martínez asansör boşluğuna doğru kaçar ve oradan çıktığında karşısında bizden birini bulur.”</span></p>

      <p class="paragraf"><span class="metin-1" xml:lang="tr-TR">“Bizden birini” diye tekrarladı Apgar. “Yani seni.”</span></p>

      <p class="paragraf"><span class="metin-1" xml:lang="tr-TR">Alicia başıyla onayladı.</span></p>

      <p class="paragraf"><span class="metin-1" xml:lang="tr-TR">Albay koltuğunda arkasına yaslandı. Herkes bekledi.</span></p>

      <p class="paragraf"><span class="metin-1" xml:lang="tr-TR">“Yanlış anlama Teğmen. Neler yapabileceğini biliyorum. Hepimiz biliyoruz. Ama bu yaratık Nevada’da gördüğüne benziyorsa, bu dönüşü olmayan bir yolculuk olur gibime geliyor.”</span></p>

      <p class="paragraf"><span class="metin-1" xml:lang="tr-TR">“Yanıma kimi alsam ayak bağı olur.”</span></p>

      <p class="paragraf"><span class="metin-1" xml:lang="tr-TR">Adam şüpheyle kaşlarını çattı. “Ve Martínez’in orada olduğundan eminsin.”</span></p>

      <p class="paragraf"><span class="metin-1" xml:lang="tr-TR">“Bu gayet mantıklı komutanım. Babcock da bir mağarada kalıyordu. Üstelik El Paso, Carlsbad’in sadece yüz altmış kilometre ötesinde. Orası Martínez’in memleketi.”</span></p>

      <p class="paragraf"><span class="metin-1" xml:lang="tr-TR">Apgar bir an düşündü. “Evet, mantıklı, ama nasıl bu kadar emin olabiliyorsun?”</span></p>

      <p class="paragraf"><span class="metin-1" xml:lang="tr-TR">Alicia duraksadı. “Bunu gerçekten açıklayamam albayım. Biliyorum sadece.”</span></p>

      <p class="paragraf"><span class="metin-1" xml:lang="tr-TR">Peter masanın ucuna oturmuştu. “Konuşabilir miyim komutanım?”</span></p>

      <p class="paragraf"><span class="metin-1" xml:lang="tr-TR">Apgar gözlerini devirdi. “Tamam Jaxon, konuş bakalım; ne diyeceğini hepimiz biliyoruz zaten.”</span></p>

      <p class="paragraf"><span class="metin-1" xml:lang="tr-TR">“Burada Teğmen Donadio dışında On İki’den birini görmüş tek kişi benim. Teğmene güveniyorum. Martínez o mağarada diyorsa doğrudur.”</span></p>

      <p class="paragraf"><span class="metin-1" xml:lang="tr-TR">“Geçmişini hepimiz biliyoruz teğmen. Ama altı üstü bir seziye dayanıyorsun. Emin olmadan kimseyi riske atamam.”</span></p>

      <p class="paragraf"><span class="metin-1" xml:lang="tr-TR">“Öyleyse belki başka bir yol vardır. Bütün deneklere çip takılmıştı, tıpkı Amy’ye takıldığı gibi. Martínez’i sinyalini takip ederek bulabiliriz.”</span></p>

      <p class="paragraf"><span class="metin-1" xml:lang="tr-TR">“Bunu ben de düşündüm. Tek bir sorun var. Radyo dalgaları kayalardan geçmez. Yerin üç yüz metre altından sinyal almayı nasıl başaracaksın?”</span></p>

      <p class="paragraf"><span class="metin-1" xml:lang="tr-TR">“Yerüstünden almayacağız ki. Mağaranın içinden alacağız.”</span></p>

      <p class="paragraf"><span class="metin-1" xml:lang="tr-TR">Peter dikkatlerini tekrar grafiğe çekti. “Alicia’nın dediğini yapalım; ana girişten diğer mağara odalarına uzanan tünele bir paket H2 yerleştirelim. On İki’nin üyeleri iridir; ama dar alanda Martínez’in dikkatini çekmeye yeter bu. Paketi ana girişteki uzaktan kumandalı patlatıcıya telle bağlarız, sonra da güvenli bir mesafeden patlatırız. Bunu, atıyorum, Mavi Ekip halletsin.”</span></p>

      <p class="paragraf"><span class="metin-1" xml:lang="tr-TR">Apgar başıyla onayladı. “Buraya kadar tamam.”</span></p>

      <p class="paragraf"><span class="metin-1" xml:lang="tr-TR">“Ama dışarı çıkmaya çalışan Martínez’i durdurmak için asansör boşluğundan aşağı tek bir kişi göndermeyelim. İki kişi gönderelim; yanlarında bir telsiz yön bulucu olsun. Buna da Kırmızı Ekip diyelim. Kırmızı Ekip’in yapacağı ilk iş asansör boşluğunun dibine ikinci bir H2 paketi yerleştirmek. Kısa sürede, diyelim on beş saniyede patlayacak şekilde ayarlayalım. Birinci asker mağaraya girip RDF’yle</span><span class="dipnot"><a class="footnote-link" href="#footnote-225-15" id="footnote-225-15-backlink">15</a></span> <span class="metin-1" xml:lang="tr-TR">Martínez’i bulur, ikinci asker de asansör boşluğunda kalır. Yeryüzüyle telsiz bağlantısını kaybetmemek gerek; ikinci askerin işi bu olur. Yani bir tür aracılık yapar. Temelde bir papatya zinciri sistemi kuracağız. Birinci asker ikinci askerle, ikinci asker asansör boşluğunun tepesindeki kişiyle (ki buna üçüncü asker diyelim), üçüncü asker de Mavi Ekip’le telsiz bağlantısı içinde olacak. Böylece operasyonun bütün unsurlarını koordine edebiliriz. Hiçbir şey şansa kalmaz.”</span></p>

      <p class="paragraf"><span class="metin-1" xml:lang="tr-TR">Apgar başıyla onayladı. “Pekâlâ, ama şimdiden bazı problemler öngörmeye başladım Teğmen. Aşağısı labirent gibi. Birinci askerle ikinci askerin bağlantısı kesilirse ne olacak? O zaman bütün sistem çöker.”</span></p>

      <p class="paragraf"><span class="metin-1" xml:lang="tr-TR">“Bu bir risk, ama birinci asker şu üç kesişim noktasından öteye gitmezse bağlantının kesilmesi için bir sebep yok.” Peter onları haritada gösterdi. “Mağaranın tamamını olmasa da çoğunu tarayabiliriz.”</span></p>

      <p class="paragraf"><span class="metin-1" xml:lang="tr-TR">“Devam et.”</span></p>

      <p class="paragraf"><span class="metin-1" xml:lang="tr-TR">“Evet. İki paketi yerleştiriyoruz; birinci asker Martínez’i aramaya giriyor, ikinci askerse ondan haber almayı bekliyor. Bundan sonrası sadece zamanlama meselesi. Birinci asker Martínez’i bulunca telsizle ikinci askere haber veriyor; ikinci askerse yeryüzüyle bağlantı kuruyor. Mavi Ekip mağaradaki bombayı patlatıyor. Martínez sinirleniyor. Birinci asker koşarak, Martínez’in onu takip etmesini sağlayarak asansör boşluğuna dönüyor. İkinci asker zamanlayıcıyı başlatıyor. Yukarı çıkıyorlar, ikinci paket patlıyor, Martínez tarih oluyor.” Peter el çırptı. “Bu kadar basit.”</span></p>

      <p class="paragraf"><span class="metin-1" xml:lang="tr-TR">Apgar bunu düşündü. “Hata payı pek yok. Donadio’nun hızlı olduğunu biliyorum, ama on beş saniye kaçmak için az bir süre. O kadar sürede yukarı çekmek mümkün mü bilmiyorum.”</span></p>

      <p class="paragraf"><span class="metin-1" xml:lang="tr-TR">“En tepeye çıkmaya gerek yok ki. Asansör boşluğu yeterince koruma sağlar. On beş metre çıksalar yeter.”</span></p>

      <p class="paragraf"><span class="metin-1" xml:lang="tr-TR">“Konuyu netleştirmek açısından... Bir askeri yem olarak kullanmaktan bahsediyorsun.”</span></p>

      <p class="paragraf"><span class="metin-1" xml:lang="tr-TR">“Evet komutanım.”</span></p>

      <p class="paragraf"><span class="metin-1" xml:lang="tr-TR">“Bunu daha önce de yapmış gibi konuşuyorsun.”</span></p>

      <p class="paragraf"><span class="metin-1" xml:lang="tr-TR">“Ben değil. Rahibe Lacey yaptı.”</span></p>

      <p class="paragraf"><span class="metin-1" xml:lang="tr-TR">“Senin şu mistik rahiben.”</span></p>

      <p class="paragraf"><span class="metin-1" xml:lang="tr-TR">“Lacey bundan çok daha fazlasıydı albayım.”</span></p>

      <p class="paragraf"><span class="metin-1" xml:lang="tr-TR">Apgar parmak uçlarını birleştirip haritaya göz attıktan sonra gözlerini Peter’ın yüzüne doğru kaldırdı. “Birinci asker Donadio olur elbette. Peki ikinci askerin, o intihara meyilli kişinin kim olacağı konusunda fikrin var mı?”</span></p>

      <p class="paragraf"><span class="metin-1" xml:lang="tr-TR">“Evet komutanım. Gönüllü olmak istiyorum.”</span></p>

      <p class="paragraf"><span class="metin-1" xml:lang="tr-TR">“Buna neden şaşırmadım?” Apgar diğerlerine döndü. “Söyleyecek sözü olan? Hooper? Lewis?”</span></p>

      <p class="paragraf"><span class="metin-1" xml:lang="tr-TR">İki adam da onay verdiler.</span></p>

      <p class="paragraf"><span class="metin-1" xml:lang="tr-TR">“Donadio?”</span></p>

      <p class="paragraf"><span class="metin-1" xml:lang="tr-TR">Alicia, Peter’a göz attıktan sonra –</span><span class="metin-italik" xml:lang="tr-TR">Bundan emin misin?</span><span class="metin-1" xml:lang="tr-TR">– başını hafifçe sallayarak onayladı.</span></p>

      <p class="paragraf"><span class="metin-1" xml:lang="tr-TR">Kısa bir sessizlikten sonra Albay iç geçirerek pes etti. “Pekâlâ teğmenler, bu sizin şovunuz. Henneman, iki müfreze yeter mi sence?”</span></p>

      <p class="paragraf"><span class="metin-1" xml:lang="tr-TR">“Bence yeter albayım.”</span></p>

      <p class="paragraf"><span class="metin-1" xml:lang="tr-TR">“Teğmen Dodd’a brifing ver ve portatif çitler temin et. Bir de RDF gerek. Operasyonun kırk sekiz saat içinde başlamasını istiyorum.” Apgar tekrar Peter’a baktı. “Fikrini değiştirmen için son şans Teğmen.”</span></p>

      <p class="paragraf"><span class="metin-1" xml:lang="tr-TR">“Hayır komutanım.”</span></p>

      <p class="paragraf"><span class="metin-1" xml:lang="tr-TR">“Ben de öyle düşünmüştüm.” Adam odaya göz gezdirdi. “Pekâlâ millet. O piçi gebertelim de, Genelkurmay ne olduğumuzu görsün.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">İki gece sonra, dağın eteğinde kamp kurdular. Yirmi dört asker, bir çift portatif çitin içinde uyudular; şafakta uyanıp dağa çıkmaya hazırlandılar. Portatif çitlerin etrafındaki tozlu toprakta ayak izleri vardı; uyuklayan iki düzine askerin kokusuna gelen gece ziyaretçilerinin büyük şöleni, çelik duvarlar tarafından engellenmişti. Dağ, araçların çıkamayacağı kadar sarptı, yol yılankaviydi. Yanlarına alacakları her şeyi sırtlarında taşımaları gerekecekti. Dağın tepesindeyken yanlarında onları koruyacak portatif çitler bulunmayacağından, tek bir şansları olacaktı. Sabah aydınlığında, görevleri kısa ve net bir şekilde söylendi.</span> <span class="metin-italik" xml:lang="tr-TR">Martínez’i bulup öldürün veya karanlıkta ölün.</span></p>

      <p class="paragraf"><span class="metin-1" xml:lang="tr-TR">Henneman kıdemli subaydı, burada olması tuhaftı. Garnizon surlarının dışına pek çıkmazdı. Oysa şimdiki konumuna, yıllarca bunun tam tersini yaparak ulaşmıştı. Tulsa, New Orleans, Kearney, Roswell... Henneman şimdi bulunduğu nispeten güvenli mevkiye, kanlı bir savaş merdivenini tırmanarak gelmişti. Yeteneklerinden kimsenin şüphesi yoktu ve varlığı önemliydi. Ekiplerden birine Peter, diğerineyse Dodd liderlik edecekti. Alicia ise Alicia’ydı: keşifçi ve keskin nişancıydı. Tek tabanca takılırdı, aykırı durur ve pek kimseye hesap vermezmiş gibi görünürdü. Neler yapabileceğini herkes bilse de, insanlar ondan huzursuz oluyordu. Peter’ın bildiği kadarıyla kimse bu konuda ağzını açmamıştı –en azından Peter’a–, ama rahatsızlıkları uzak durmalarından, Alicia’ya ihtiyatla kaçamak bakışlar fırlatmalarından anlaşılıyordu; onunla göz göze gelemiyorlardı sanki. Alicia insanoğluyla viralin arasındaki bir köprüydü, ikisinin arasında bir şeydi: Ne zaman taraf değiştirecekti?</span></p>

      <p class="paragraf"><span class="metin-1" xml:lang="tr-TR">Şafaktan hemen önce yola çıktılar. Artık zamanla yarışıyorlardı. Güneş batmadan önce patlayıcıları yerleştirmeleri ve herkesin konuşlanması gerekiyordu. Serin çöl gecesinin yerini alan kavurucu güneşin püskül gibi ışınları önce sırtlarını, sonra omuzlarını, sonra da başlarının tepesini aydınlattı. Dinlenecek vakit yoktu; dağa çıkarlarken, kumanyalar önden arkaya dağıtıldı. Önden giden Alicia arada sırada geriye dönüp Henneman’la konuşuyordu. Mağaranın girişine vardıklarında ikindi sonu olmuştu.</span></p>

      <p class="paragraf"><span class="metin-1" xml:lang="tr-TR">“Tanrım, şaka yapmıyormuşsun” dedi Henneman.</span></p>

      <p class="paragraf"><span class="metin-1" xml:lang="tr-TR">Mağaranın ağzında duruyorlardı. Batı güneşi, mağaranın ancak girişini aydınlatıyordu; daha ötede, ağza benzer bir karanlık vardı. Kıvrık taş banklarının arasında kuru yapraklar ve çalı çırpı parçaları saçılı olan amfiteatrın varlığı bir muammaydı; insanlar burada ne seyrediyorlardı ki? İki yanında metal parmaklıklar bulunan bir yol kıvrılarak mağaraya giriyordu. Üç saat sonra hava kararacaktı.</span></p>

      <p class="paragraf"><span class="metin-1" xml:lang="tr-TR">Planı son kez gözden geçirdiler. Dodd’ın ekibi patlayıcıları mağaranın dibine yerleştirecekti. Alicia’nın haritasına göre, yol yerin altmış metre altında son buluyordu; oradaki dar tünel, doksan metre daha aşağıdaki ilk büyük mağara odasına kadar iniyordu. Patlayıcılar bu tünele yerleştirilecekti ve mağaranın girişinden görülebilen bir yere konulacak uzaktan kumandalı patlatıcıya telle bağlanacaktı. Tünelin darlığı, patlamayla oluşan basınç dalgasının tahrip gücünü katbekat artıracak ve aşağıdaki yaratıkların asansör boşluğuna doğru kaçmasına yol açacaktı teoride. Patlayıcılar yerleştirilince ve Dodd’ın adamları yeryüzüne dönünce, Peter’la Alicia aşağı ineceklerdi. Asansör en aşağıdaydı, yeryüzünün iki yüz on metre altındaydı ve tepesindeki karşı ağırlıklar tarafından olduğu yerde tutuluyordu. Peter’la Alicia bir bocurgat halatına tutunarak asansör boşluğunun dibine ineceklerdi, kaçarken de aynı yöntemle yukarı çıkacaklardı.</span></p>

      <p class="paragraf"><span class="metin-1" xml:lang="tr-TR">Dodd’la ekibi yola çıktı. On beş dakika sonra Dodd aşağıdan telsizle konuştu. Tünelin ağzına varmışlardı.</span></p>

      <p class="paragraf"><span class="metin-1" xml:lang="tr-TR">“Burası epey ürkütücü” dedi Dodd. “Görmelisiniz.”</span></p>

      <p class="paragraf"><span class="metin-1" xml:lang="tr-TR">Yakında göreceklerdi. Dodd’ın ekibi, paketi patlatıcıya bağlamak için yanına doksan metrelik kablo almıştı. Beş dakika sessizlik oldu; sonra Dodd tekrar konuştu. Bombayla kablo yerleştirilmişti; ekibi yukarı çıkmaya başlamıştı. Peter’la Alicia sekiz yüz metre kadar uzakta, bir zamanlar park ofislerinin bulunduğu binadaki asansör boşluğunun tepesinde bekliyorlardı. Bocurgat hazırdı. Saat tam beşti; zamanları azalıyordu.</span></p>

      <p class="paragraf"><span class="metin-1" xml:lang="tr-TR">Telsizden Dodd’ın sesi geldi: “Mavi Ekip görevi tamamladı.”</span></p>

      <p class="paragraf"><span class="metin-1" xml:lang="tr-TR">Alicia’yla Peter koşumlarını taktılar; Henneman onlara iyi şans diledi. Asansör boşluğunun kenarından içine atladılar; karanlık bir kuyuya düşen bozuk paralar gibiydiler. Yeleklerine takılı portatif floresan lambaların ışığı duvarları sarımsı bir renge boyuyordu. Peter’ın zihni ve algıları açıktı. Korkunun belirli bir türü, farkındalığı artırır ve zihni odaklardı; Peter’ınki o türdendi. Otuz, altmış, doksan metreyi hızla indiler; ağırlıklarını taşıyan koşumlar, onları aşağı indiren bir çift el gibiydi. Asansör kabloları –ağaç gövdesi kalınlığında bir çelik halat ve plastik kılıflı iki daha ince kablo– yanlarından akıp duruyordu. Aşağıda karanlık bir şekil belirdi: asansörün tepesi. Kablolar asansörün tepesindeki bir levhaya bağlıydı. Tok bir sesle indiler.</span></p>

      <p class="paragraf"><span class="metin-1" xml:lang="tr-TR">“Kırmızı Ekip indi.”</span></p>

      <p class="paragraf"><span class="metin-1" xml:lang="tr-TR">Alicia tavan kapağını açtı; içeri atladılar. Asansörün kapıları açıktı. Ötesinde engin bir alan uzanıyordu, sanki bir katedralin girişindeydiler. Nemli ve soğuk havada, hafif idrar kokusuyla karışık kesif bir toprak kokusu vardı. Tüfek fenerlerinin ışıklarıyla etrafı taradılar, huzmeleri zifiri karanlıkta gezdirdiler. Tuhaf, organik görünüşlü şekiller vardı dört bir yanda; duvarlar buruşuk ettendi sanki.</span></p>

      <p class="paragraf"><span class="metin-1" xml:lang="tr-TR">“Uçanlar adına, şuraya bak” dedi Alicia.</span></p>

      <p class="paragraf"><span class="metin-1" xml:lang="tr-TR">Gözlüğünü çıkarmıştı; artık doğal ortamındaydı, daimi karanlığın hüküm sürdüğü bir bölgedeydi. Floresan ışığında diz çöküp, sırt çantasından iki nesne çıkardı. Bunlardan birincisi patlayıcı paketiydi... Sekiz adet yüksek tahrip güçlü plastik patlayıcı çubuğu, mekanik bir zamanlayıcıya telle bağlanmıştı. Alicia bunu mağara zeminine ihtiyatla bıraktı. İkinci nesne telsiz yön bulucuydu; bu küçük, kutu şeklindeki, yönlendirici antenli cihaz 1432 megahertzlik sinyalleri algılayacak güçteydi. RDF’yi çalıştıran Alicia asansörden inerken cihazı öne uzattı ve etrafı taradı. Cihazdan hafif ama düzenli bip sesleri gelmeye başladı. İbresi kımıldadı.</span></p>

      <p class="paragraf"><span class="metin-1" xml:lang="tr-TR">“Buldum seni.”</span></p>

      <p class="paragraf"><span class="metin-1" xml:lang="tr-TR">Peter yeryüzüyle telsiz bağlantısı kurdu: hedef buradaydı. Alicia’nın sözüne inanmaması için sebep yoktu, ama durum çok daha gerçek bir hal almıştı birden. Bu mağaralarda bir yerde, On İki’nin Onuncusu Julio Martínez pusuda bekliyordu.</span></p>

      <p class="paragraf"><span class="metin-1" xml:lang="tr-TR">Peter “Dodd’a söyleyin, hazır olsun ve benden haber beklesin” dedi Henneman’a.</span></p>

      <p class="paragraf"><span class="metin-1" xml:lang="tr-TR">“Anlaşıldı. Gözünüzü dört açın teğmenler.”</span></p>

      <p class="paragraf"><span class="metin-1" xml:lang="tr-TR">Beklenen an gelmişti. Peter’la Alicia son kez bakıştılar; gözleri anlam yüklüydü. Bir kez daha uçurumun kenarında birlikteydiler. Bunu söze dökmeye gerek yoktu; her şey söylenmişti. Birbirleri olmadan var olamazlardı, ama aralarındaki mesafe asla aşılamazdı. Neyseler oydular, savaşan askerlerdi onlar. Bu bağ diğer tüm bağlardan güçlüydü, biri hariç; ona da asla sahip olamayacaklardı. Alicia alametifarikası olan palaskalarını kuşanmıştı her zamanki gibi, ama Tatar yayının yerine bir M4 tüfek almıştı yanına; tüfeğin namlusunun altında, kalın boru şeklinde bir bomba atar takılıydı. Martínez’e acımayacaktı, arkasından dua da okumayacaktı.</span></p>

      <p class="paragraf"><span class="metin-1" xml:lang="tr-TR">“Birazdan görüşürüz.”</span></p>

      <p class="paragraf"><span class="metin-1" xml:lang="tr-TR">Alicia karanlığa karışıp gözden kayboldu.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Satch Dodd’ın ekibi mağaranın ağzında, amfiteatrın en alt basamağında ateş hattı oluşturmuştu. Gökyüzü fark edilir ölçüde kararmaya başlamıştı; gündüz geceye dönüştükçe, göğün renkleri canlanıyordu. Dodd patlatıcıyı sımsıkı tutuyordu. Patlatıcının sinyali mağaranın dibindeki alıcıya ulaşınca basit bir elektrik devresini kapatacaktı ve böylece oluşan akım, telden bombaya geçecekti.</span></p>

      <p class="paragraf"><span class="metin-1" xml:lang="tr-TR">Patlama o mesafeden bile epey hissedilecekti.</span></p>

      <p class="paragraf"><span class="metin-1" xml:lang="tr-TR">Mağaranın dibine yaptığı yolculuk Dodd’ı sarsmıştı; gerçi adamlarının bunu anlamasına izin veremezdi. Hayatında öyle bir yer görmemişti... Yabancı şekillerin ve tuhaf renklerin bulunduğu, çarpık boyutlu, bambaşka bir dünyaydı orası; Dodd nereye baksa, hiçliğin içine sarmal şeklinde inen karanlık girintiler görmüştü. Tüneli inerken, kendi mezarına indiği hissine kapılmıştı. Dodd cehennemin ne olduğunu yetimhanede öğrenmişti; cehennem kötü insanların ruhlarının sonsuza dek acı içinde kıvrandığı, ebediyen kasvetin hüküm sürdüğü bir boyuttu. Dodd başta bu fikri dehşet verici bulsa da, o zamanlar bile biraz inanılmaz bulmuştu. Henüz çocuk olmasına karşın, cehennemin çocuklara basit ahlak kurallarını öğretmek için okunan meseller gibi bir masaldan ibaret olduğunu sezmişti. Tarla Katliamı’ndan kurtulan en genç insan olan Dodd, bu sayede diğer çocuklardan biraz üstün konumda olmuştu hep; sanki bu deneyim ona bir şekilde bilgelik katmıştı. Bu hiç doğru değildi elbette –ebeveynini aslında tanımadığından yokluklarını hissetmiyordu ve o güne dair hiçbir şey hatırlamıyordu–, ama yas tuttuğunu sanan arkadaşlarının duyduğu hayranlık sayesinde kendini özel algı güçlerine sahip bir çocuk olarak görmeye başlamıştı, özellikle de rahibelerin mistik sözleri konusunda. Tamam, Tanrı’ya itirazı yoktu; Tanrı’nın varlığı mantıklı geliyordu bir bakıma. Cennete de inanmaya hazırdı, çünkü cennet hoş bir fikirdi ve ona inanmanın zararı yoktu. Ama daha ileri gitmek istemiyordu. Cehennem bildiğin saçmalıktı.</span></p>

      <p class="paragraf"><span class="metin-1" xml:lang="tr-TR">Dodd şimdi, mağaranın ağzında elinde patlatıcıyla dururken, bundan o kadar emin değildi.</span></p>

      <p class="paragraf"><span class="metin-1" xml:lang="tr-TR">Beklemek asla kolay olmazdı. Kurşunlar uçuşmaya başlayınca bir çeşit netlik hissine kapılırdınız hep. Ya ölecektiniz ya da ölmeyecektiniz, ya öldürecektiniz ya da öldürülecektiniz; ikisinin arası yoktu. Durumunuzu bilirdiniz ve Dodd kalbinin küt küt attığı o vahşi anlarda bir adrenalin dalgasının üstünde yükseldiğini ve bu dalganın benliğiyle ilgili ne varsa ortadan kaldırdığını hissederdi. Satch Dodd olarak bilinen adamın savaşın kaosunda kendi içinde bile yok olduğu söylenebilirdi; Dodd ortalık yatıştığında, hâlâ ayakta durduğunu fark ettiğinde, bir topun içine konup da dünyaya geri fırlatılmışçasına canlı hissederdi kendini.</span></p>

      <p class="paragraf"><span class="metin-1" xml:lang="tr-TR">Oysa insan beklerken kendiyle fazla baş başa kalırdı. Anılar, şüpheler, pişmanlıklar, kaygılar, gelecekte yatan tüm olasılıklar; tüm bunlar insanın zihninde birbirine karışıp çorba olurdu. Dodd bir yanıyla duruma –elindeki patlatıcıya, etrafındaki adamlarına ve omzunda takılı telsize, Henneman’ın mağarayı patlatma emrinin geleceği telsize– tamamen odaklanmışken, diğer yanıyla kendi benliğinin odalarında seke seke koşuyordu. Bu histen, tepeden tırnağa hissettiği bu psikolojik bulantıdan kurtulup da eylem gücünü kazanması ancak Henneman’ın bombayı patlatma emrini vermesiyle birlikte gerçekleşecekti.</span></p>

      <p class="paragraf"><span class="metin-1" xml:lang="tr-TR">Telsizden binbaşının cızırtılı sesi geldi. “Mavi Ekip, gözünüzü dört açın. Donadio içeri giriyor.”</span></p>

      <p class="paragraf"><span class="metin-1" xml:lang="tr-TR">Dodd gerildi; ana döndüğünü hissetti. “Anlaşıldı.”</span></p>

      <p class="paragraf"><span class="metin-1" xml:lang="tr-TR">Buna sevindi.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Alicia Donadio iki yüz on metre aşağıda, eski bir resifteki kireçtaşı yatağını aşındıran sülfürlü suların açtığı ışıksız mağaralarda, sinyali takip ediyordu. Bu sinyalin, şimdiki çağın şafağında Nuh Projesi’nin yarattığı CV virüsünün verildiği on iki idam mahkûmundan biri olan Julio Martínez’in boynundaki çipten yayıldığından hiç şüphesi yoktu.</span></p>

      <p class="paragraf"><span class="metin-italik" xml:lang="tr-TR">Louise,</span> <span class="metin-1" xml:lang="tr-TR">diye düşündü.</span> <span class="metin-italik" xml:lang="tr-TR">Louise.</span></p>

      <p class="paragraf"><span class="metin-1" xml:lang="tr-TR">Bu isim, mağaraya indikleri andan beri aklından çıkmıyordu. Tuhaftı bu: Nuh Projesi bina kompleksinde buldukları kayıtlara göre, Martínez bir kadını tecavüz edip öldürdüğü için değil, bir polisi öldürdüğü için mahkûm edilmişti. Kadının ölümü fark edilmemişti belki de veya Martínez’le ilişkilendirilmemişti. Polisin ölümü de vardı, bembeyaz bir kıvılcımı andıran bir şiddet patlamasıydı, ama On İki’den her birinin içinde tek bir öykü yatardı... Onların gerçek özü, varlıklarının özü olan bir öykü. Martínez’in durumunda, bu öykü Louise’di.</span></p>

      <p class="paragraf"><span class="metin-1" xml:lang="tr-TR">Alicia’nın elindeki haritaya göre, asansörden çeşitli mağaralara uzanan iki tünel vardı; bu mağaralara görkemli olduklarını düşündürten isimler verilmişti. Kral Sarayı. Devler Salonu. Kraliçe Odası. Birine de basitçe Büyük Oda denmişti. Alicia geçitlerin uçlarındaki kesişim noktalarından öteye gidemezdi; yoksa Peter’ın görüş alanından çıkardı ve yüzeyle iletişimi kesilirdi. Tek başına kalırdı.</span></p>

      <p class="paragraf"><span class="metin-italik" xml:lang="tr-TR">Kral Sarayı,</span> <span class="metin-1" xml:lang="tr-TR">diye düşündü. Martínez’in hoşuna gidecek bir yer olabilirdi burası.</span></p>

      <p class="paragraf"><span class="metin-1" xml:lang="tr-TR">“Sola sapıyorum.”</span></p>

      <p class="paragraf"><span class="metin-1" xml:lang="tr-TR">Geçitte ilerledikçe RDF’nin ibresi sarsılıyor ve bip sesleri hızlanıyordu. Doğru tahmin etmişti. Etrafındaki basık duvarların yüzeyine gömülü parlak parçacıklar, tüfek fenerinin eğri huzmesinde ışıldıyordu. Burada viraller vardı, büyük bir sürü, gömülü bir hazine gibi, Martínez’in liderliğinde. Alicia her şeyi net görüyordu şimdi; her adımda netleşen görüntüler zihnini ele geçiriyordu. Louise, boynundaki ilmeğin daralması; boynunun süt beyazı olması, yüzünün kandan şişip gül rengini alması; gözlerindeki şaşkınlık ve dehşet ifadesi, yaklaşan ölümün soğuk kesinliği. Tüm bunlar Alicia’nın başına gelircesine netti, ama sonra bir şey değişti. Alicia bu olayı aynı anda iki farklı yönden deneyimliyordu şimdi. Louise’e bakarken, bir yandan da onun</span> <span class="metin-italik" xml:lang="tr-TR">gözlerinden</span> <span class="metin-1" xml:lang="tr-TR">bakıyordu. Bu nasıl mümkündü? Alicia görünmeyen dünyayla böyle uyumlanmaya ne zaman başlamıştı? Martínez’in yüzünü Louise’in gözlerinden görüyordu. Yüz hatları keskin, kır saçı geriye zarifçe, V şeklinde taranmış, bakımlı bir adam. Bir insan yüzü, ama tam olarak değil: Gözlerinin ardında insanca bir şey yoktu, ruhsuz bir boşluk vardı sadece. Hayvansı bir haz alıyordu. Louise onun gözünde bir hiçti. Sırf o haz alsın ve sonra da öldürsün diye yaratılmış, ılık yüzeylerden oluşan bir bünyeydi. Kadının adı bluzunda okunaklı bir şekilde yazılıydı, ama adamın zihni bu adı tecavüz ederken boğduğu insanla ilişkilendiremiyordu, çünkü kendisine gerçek gelen tek şey kendisiydi. Alicia, Louise’in duyduğu dehşeti ve acıyı hissetti; sonra da kadının öleceğini, hayatının sonunun geldiğini anladığı karanlık anı yaşadı; kadın evrende iz bırakmadan ölecekti ve dünyayı terk ederken hissedeceği tek şey, ırzına geçen Martínez olacaktı.</span></p>

      <p class="paragraf"><span class="metin-1" xml:lang="tr-TR">Alicia kesişim noktasına, Tahtalı Köy denen yere varmıştı. Burnuna gelen kesif idrar kokusu, ağzını ve genzini kapladı. Nemli havada, nefesi buzlu bir bulut gibi çıkıyordu önünde. RDF’nin düzenli olarak hızlanan bip sesleri, kesintisiz bir ses akıntısına dönüşmüştü.</span></p>

      <p class="paragraf"><span class="metin-1" xml:lang="tr-TR">Alicia ne yapmak istediğini o zaman anladı. Baştan beri bunu istemişti aslında. Plan bahaneydi, onun gerçek niyetini gizleyen karmaşık bir hileydi.</span></p>

      <p class="paragraf"><span class="metin-1" xml:lang="tr-TR">Martínez’i bizzat öldürmek istiyordu. Onun can verdiğini hissetmek istiyordu.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Asansördeki Peter bir terslik olduğunu, Alicia’nın görüş alanından çıkmasından sadece birkaç saniye önce fark etti. Bunu bilmesinin mantıklı bir açıklaması yoktu; dinginlikte öylece dururken iliklerinde hissetmişti o kadar.</span></p>

      <p class="paragraf"><span class="metin-1" xml:lang="tr-TR">“Lish, ses ver.”</span></p>

      <p class="paragraf"><span class="metin-1" xml:lang="tr-TR">Karşılık gelmedi.</span></p>

      <p class="paragraf"><span class="metin-1" xml:lang="tr-TR">“Lish, beni duyabiliyor musun?”</span></p>

      <p class="paragraf"><span class="metin-1" xml:lang="tr-TR">Statik tıslaması, sonra da: “Orada kal.”</span></p>

      <p class="paragraf"><span class="metin-1" xml:lang="tr-TR">Alicia’nın sesinde huzursuz edici bir şey vardı. Kaderine razı olmuşluk hissi; Alicia uçurumdan sarkarken tutunduğu ipi kesiyordu sanki. Peter’ın karşılık vermesine fırsat kalmadan Alicia’nın sesi tekrar geldi: “Ciddiyim Peter.”</span></p>

      <p class="paragraf"><span class="metin-1" xml:lang="tr-TR">Sonra sesi kesildi.</span></p>

      <p class="paragraf"><span class="metin-1" xml:lang="tr-TR">Peter yeryüzüyle telsiz bağlantısı kurdu. “Bir terslik var, Alicia’yla bağlantım kesildi.”</span></p>

      <p class="paragraf"><span class="metin-1" xml:lang="tr-TR">“Yerinden ayrılma Jaxon.”</span></p>

      <p class="paragraf"><span class="metin-1" xml:lang="tr-TR">Alicia sol tünel mi demişti? Evet, sol.</span></p>

      <p class="paragraf"><span class="metin-1" xml:lang="tr-TR">Peter “Onun peşinden gidiyorum” dedi Henneman’a.</span></p>

      <p class="paragraf"><span class="metin-1" xml:lang="tr-TR">“Hayır. Olduğun yer...”</span></p>

      <p class="paragraf"><span class="metin-1" xml:lang="tr-TR">Ama Peter, Henneman’ın mesajının geri kalanını duymadı. Harekete geçmişti bile.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Aynı anda, Teğmen Dodd adamlarıyla birlikte telaşla mağaraya dalıyordu. Telsiz bağlantısı zincirinin koptuğundan ve Peter’ın, dolayısıyla da Alicia’nın ana girişin dibindeki bombanın etkisiz hale geldiğini bilmediklerinden habersizdi... ki Genelkurmay’a asla tatminkâr bir şekilde açıklanamayacak bir olaylar zincirinin ilk halkasıydı bu talihsizlik. Mağaranın dibindeki alıcının yeryüzüyle bağlantısı her nasılsa –kısa devre, mekanik bir arıza veya kaderin cilvesi yüzünden– kesilmişti. Olabilecek en büyük çuvallamaydı bu ve Dodd şimdi cehennemin ağzına dalıyordu.</span></p>

      <p class="paragraf"><span class="metin-1" xml:lang="tr-TR">İlk seferde aşağı inmesi on beş dakika sürmüştü; bu kez, dar ve kaygan yolda var gücüyle koşarak, beş dakikadan az sürede inmeyi başardı. Yukarıda verilen mücadeleyi gözucuyla gördü ve tiz çığlıklar işitti, ama bunları düşünemeyecek kadar telaşlıydı; Henneman paketi patlatma emri verdiğinde Dodd mağaradan çıkamamışsa ölürdü, çünkü adamları emri yerine getirirlerdi. Aklındaki tek şey dibe inip patlatıcıyı onarmak ve yukarı dönüp mağaradan çıkmaktı.</span></p>

      <p class="paragraf"><span class="metin-1" xml:lang="tr-TR">İşte oradaydı. Alıcı. Dodd onu tünelin ağzındaki pürüzsüz, masaya benzer bir kayanın üstüne bırakmıştı; şimdiyse cihaz yerde yan yatıyordu. Onu yere düşüren neydi? Hızlı hızlı soluyan Dodd dizlerinin üstüne çöktü. Yüzünden oluk oluk ter akıyordu. Hava leş gibi kokuyordu. Dodd cihazı özenle eline aldı. Alıcının iki düğmesi vardı; biri patlatıcıyı aktive etmeye, diğeriyse devreyi kapatıp bombayı ateşlemeye yarıyordu. Patlatıcı neden çalışmıyordu? Ama sonra Dodd yere düşen cihazın anteninin çıkmış olduğunu gördü. Sırt çantasından tornavida çıkardı.</span></p>

      <p class="paragraf"><span class="metin-1" xml:lang="tr-TR">Tavan kımıldamaya başladı.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Alicia önce kemikleri fark etti. Kemikleri ve kokuyu, kesif ve pis kokuyu; mezarda hapsolmuş gaz kokusu gibi ekşi ve biyolojik bir kokuydu bu. Alicia öne doğru bir adım attı. Postallı ayağını yere basarken, kemik ezdiğini önce hissetti, sonra da işitti. Küçük bir şeyin iskeleti. Dişlerini sergileyerek, alay edercesine sırıtan minik kafatası: Bir çeşit sürüngenin miydi? Alicia’nın görüş alanı genişledi. Zemin gevrek kalıntılarla kaplıydı; kar tabakası gibiydiler ve diz, hatta bel yüksekliğine kadar çıkıyorlardı yer yer.</span></p>

      <p class="paragraf"><span class="metin-italik" xml:lang="tr-TR">Neredesin?</span> <span class="metin-1" xml:lang="tr-TR">diye düşündü Alicia.</span> <span class="metin-italik" xml:lang="tr-TR">Göster kendini piç. Louise’den mesaj getirdim.</span></p>

      <p class="paragraf"><span class="metin-1" xml:lang="tr-TR">Martínez yakındaydı, çok yakındaydı. Alicia’nın onunla karşılaşması an meselesiydi. Yıllardır ilk kez korkuyordu, ama daha da ötesi, nefret duyuyordu. Nefret bütün benliğini ele geçiren saf bir güçtü. Tüm hayatını bu an için yaşamıştı sanki. Martínez dünyanın baş belasıydı. Alicia şan şöhret, hatta adalet peşinde bile değildi. İntikam peşindeydi; öldürmeyi değil, öldürme eylemini arzuluyordu.</span> <span class="metin-italik" xml:lang="tr-TR">Bu Louise’den,</span> <span class="metin-1" xml:lang="tr-TR">demek istiyordu. Elinin altında Martínez’in can verdiğini hissetmek istiyordu.</span></p>

      <p class="paragraf"><span class="metin-italik" xml:lang="tr-TR">Gel bana. Gel bana.</span></p>

      <p class="paragraf"><span class="metin-1" xml:lang="tr-TR">Loşlukta bir şekil, Alicia’nın tüfeğinin huzmesinde parlak beyaz bir ten belirdi. Alicia donakaldı. Bu da neydi?.. İleri doğru bir adım, sonra bir adım daha attı.</span></p>

      <p class="paragraf"><span class="metin-1" xml:lang="tr-TR">Bir adamdı bu.</span></p>

      <p class="paragraf"><span class="metin-1" xml:lang="tr-TR">Çökmüştü, derisi sarkmıştı, çok yaşlı ve zayıftı, kemikleri sayılıyordu; bembeyaz cildi neredeyse yarı saydamdı. Mağaranın zemininde çırılçıplak büzülmüştü. Alicia’nın tüfeğinin ışığı yüzünden geçince, adam irkilmedi; gözleri taş gibiydi, hareketsiz ve kördü. Ellerinde bir yarasa çırpınıyordu. Hayvan, incecik zarları parmak kemiklerinin arasında yelpaze şeklinde gerilmiş uzun kanatlarını âcizce çırpıyordu. Yarasayı yüzüne yaklaştıran adam, hayvanın narin başını afallatıcı bir şevkle ağzına aldı. Son bir kez, boğuk bir sesle ciyaklayan yaratığın kanatları titredi ve sonra kemik kırılma sesi duyuldu; adam hayvanın gövdesini döndürerek çekti ve başını yere tükürdü. Gövdeyi dudaklarına bastırıp hazla emmeye başladı; emdikçe vücudu sarsılıyordu ve genzinden hafif, neredeyse çocuksu bir mırlama sesi çıkıyordu.</span></p>

      <p class="paragraf"><span class="metin-1" xml:lang="tr-TR">Alicia’nın sesi o geniş mekânda fazla yüksek çıktı. “Sen de kimsin?”</span></p>

      <p class="paragraf"><span class="metin-1" xml:lang="tr-TR">Kör adam kaskatı yüzünü sesin geldiği tarafa çevirdi. Dudaklarıyla çenesinden kan akıyordu. Alicia adamın boynunun yan tarafındaki mavi resmi ilk kez fark etti: yılan resmiydi bu.</span></p>

      <p class="paragraf"><span class="metin-1" xml:lang="tr-TR">“Cevap ver.”</span></p>

      <p class="paragraf"><span class="metin-1" xml:lang="tr-TR">Konuşmadan çok solumayı andıran hafif bir ses: “Ig... Ig...”</span></p>

      <p class="paragraf"><span class="metin-1" xml:lang="tr-TR">“Ig? Adın bu mu? Ig?”</span></p>

      <p class="paragraf"><span class="metin-1" xml:lang="tr-TR">“...nacio.” Adam kaşlarını çattı. “Ignacio?”</span></p>

      <p class="paragraf"><span class="metin-1" xml:lang="tr-TR">Alicia’nın arkasından ayak sesleri geldi; Alicia geriye dönünce, yüzünden Peter’ın tüfeğinin huzmesi geçti.</span></p>

      <p class="paragraf"><span class="metin-1" xml:lang="tr-TR">“Bekle demiştim.”</span></p>

      <p class="paragraf"><span class="metin-1" xml:lang="tr-TR">Yerde büzülmüş adamı görünce donakalan Peter’ın yüzü ifadesizdi.</span></p>

      <p class="paragraf"><span class="metin-1" xml:lang="tr-TR">Alicia tüfeğini adamın alnına doğrulttu. “Nerede o? Martínez nerede?”</span></p>

      <p class="paragraf"><span class="metin-1" xml:lang="tr-TR">Adamın kör gözleri yaşardı. “Bizi terk etti.” Acıyla inlercesine konuşuyordu. “Bizi neden terk etti?”</span></p>

      <p class="paragraf"><span class="metin-1" xml:lang="tr-TR">“Ne demek terk etti?”</span></p>

      <p class="paragraf"><span class="metin-1" xml:lang="tr-TR">Adam elini kaldırıp Alicia’nın tüfeğinin namlusunu el yordamıyla buldu ve tutup alnına sertçe yasladı.</span></p>

      <p class="paragraf"><span class="metin-1" xml:lang="tr-TR">“Lütfen” dedi. “Öldür beni.”</span></p>

      <p class="Normal-4 para-style-override-22" xml:lang="en-US"></p>

      <p class="Normal-4 para-style-override-22" xml:lang="en-US"></p>

      <p class="x40px"><span class="metin-1" xml:lang="tr-TR">Bunlar yarasaydı. Yüzlerce, binlerce, milyonlarca yarasa. Tünelin tavanından fırlayarak, yekvücut halinde inerek, Dodd’ın duyularına ısılarıyla, ağırlıklarıyla, sesleriyle ve kokularıyla hücum ettiler. Onu dalga gibi kapladılar ve safi hayvan cinnetiyle oluşturdukları girdapta hapsettiler. Dodd kollarını çılgınca sallayarak yarasaları yüzünden ve gözlerinden kovmaya çalıştı; etine batan iğne gibi dişlerin acısını hayal meyal hissetti başta.</span> <span class="metin-italik" xml:lang="tr-TR">Seni parçalayacaklar,</span> <span class="metin-1" xml:lang="tr-TR">diyordu zihni ona;</span> <span class="metin-italik" xml:lang="tr-TR">işin sonu bu olacak; bu mağarada, yarasalar tarafından parçalanarak ölmek senin korkunç kaderin.</span> <span class="metin-1" xml:lang="tr-TR">Çığlık atmaya başlayan Dodd acıyı giderek daha çok fark etti ve sonunda tamamen hissedince, zihniyle bedeni saf ve yok edici ıstırabı aynı anda hissederek bütünleşince, parlak ışıklara ve düğmelere sahip patlatıcının üstüne yüzükoyun düşerken, upuzun bir an boyunca çekiç gibi düşerken, aklından geçen tek düşünce –</span><span class="metin-italik" xml:lang="tr-TR">hassiktir</span><span class="metin-1" xml:lang="tr-TR">– son düşüncesi oldu.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Erken patlatılan ilk paketin basınç dalgası mağaranın karmaşık tünellerinden ve odalarından roket gibi geçerek, kontrolden çıkmış bir lokomotifin enerjisiyle geçerek Kral Sarayı’na ulaşınca, yeri derinden sarsan müthiş bir patlama oldu. Bunu ikinci bir sarsıntı izledi; bir gemi dev bir dalganın üstünde yükseliyordu sanki. Eşit ölçüde atmosferik, işitsel, ısısal ve sismik bir olaydı bu; dünyanın merkezini etkileyecek kadar güçlüydü.</span></p>

      <p class="paragraf"><span class="metin-1" xml:lang="tr-TR">Onlara, metabolizmalarını yavaşlatarak uzun süre kış uykusunda kalabilen virallere askılar deniyordu. Kış uykusundayken yıllarca, hatta onyıllarca yaşayabiliyorlardı; bilinmeyen sebeplerden dolayı, baş aşağı sarkmayı –belki de yarasalarla biyolojik akraba olmalarının, ırklarının örtük belleğinin ifadesiydi bu– ve kollarını göğüslerinde tuhaf bir titizlikle, lahitteki mumya misali çapraz kavuşturmayı yeğliyorlardı. Carlsbad Mağaraları’nın çeşitli odalarında (ama Kral Sarayı’nda değil; burası sadece Ignacio’nundu) bekliyorlardı; bombanın patlaması, uyuyan bu biyolojik sarkıtları, bu parlak buz sarkıtları ordusunu uyandırdı. Herhangi bir canlı türünün yapacağı gibi, ortamlarındaki bu değişimi ölümcül bir tehdit olarak algıladılar; viraller olarak, kan kokusu alınca birden uykuları açıldı.</span></p>

      <p class="paragraf"><span class="metin-1" xml:lang="tr-TR">Peter’la Alicia koşmaya başladılar.</span></p>

      <p class="paragraf"><span class="metin-1" xml:lang="tr-TR">Alicia tek başına olsa durup dövüşebilirdi. Viral ordusuna yenik düşeceği kesindi, ama dönüp savaşmak doğasında yer aldığından bu imkânsız görevden tuhaf bir tatmin duyardı: Ölümü kaderin işi olurdu, dünyayı onuruyla terk ederdi. Ama yanında Peter vardı; viraller Alicia’nın değil Peter’ın kanını istiyorlardı. Yaratıklar mağaranın yeraltı kanallarını dizginsiz bir sel gibi doldurarak yaklaşmaktaydı. Asansör sadece yüz metre ötede olmasına karşın, kilometrelerce uzakta gibiydi. Peşlerindeki viraller gürlüyordu. Peter’la Alicia asansöre daldılar. Zamanlayıcıyı başlatacak vakit yoktu; baştaki stratejileri geçersizdi artık. Alicia asansör zemininden paketi kaptı, Peter’ı bileğinden tutup tavan boşluğundan çıkardı, sonra da Peter’ın peşinden yukarı sıçrayıp asansörün tepesine tangırtıyla indi.</span></p>

      <p class="paragraf"><span class="metin-1" xml:lang="tr-TR">“Bir kabloyu tut!” diye haykırdı.</span></p>

      <p class="paragraf"><span class="metin-1" xml:lang="tr-TR">Peter bir şey anlamadı bir an.</span></p>

      <p class="paragraf"><span class="metin-1" xml:lang="tr-TR">“Dediğimi yap, tutun!”</span></p>

      <p class="paragraf"><span class="metin-1" xml:lang="tr-TR">Peter, Alicia’nın niyetini anlamış mıydı? Bunun önemi yoktu; Peter söyleneni yaptı. Alicia paketi asansörün üstüne attı, sonra da tüfeğini indirip kablo levhasına doğrulttu ve tetiği çekti.</span></p>

      <p class="paragraf"><span class="metin-1" xml:lang="tr-TR">Asansörün ağırlığından kurtulan karşı ağırlıklar aşağı düştü. Sonra kablo birden gerildi ve müthiş bir ivme kuvveti, onları göğe doğru roket gibi çıkardı: Etrafı bulanıklaşan Peter, yükselişlerini hayatla arasındaki tek bağ olan ellerinde odaklanan bir safi hareket hissi olarak algıladı. Alicia ona aşağıdan destek vermese, kabloyu bırakıp düşerdi. Fıldır fıldır dönüyorlardı, kolları bacakları birbirine karışmıştı, Peter’ın zihninin kaldıramayacağı kadar şiddetli bir fiziksel veri bombardımanına tutulmuşlardı; Peter asansör boşluğunda peşlerinden gelen, duvardan duvara sıçrayarak aşağıdan yaklaşan viralleri görmüyordu.</span></p>

      <p class="paragraf"><span class="metin-1" xml:lang="tr-TR">Ama Alicia görüyordu. Peter’ın tersine, yalnızca insan duyularına değil, takipçilerinde de bulunan içsel jiroskoba sahipti; zaman, mekân ve devinim farkındalığı sürekli yeniden hesaplama yetisine sahip olduğundan, kabloyu bırakmadan tüfeğini aşağı doğrultabildi. Bomba atarı kullanmak niyetindeydi; hedefi asansörün tepesindeki paketti.</span></p>

      <p class="paragraf"><span class="metin-1" xml:lang="tr-TR">Ateş etti.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-28" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">26</span></p>

      <p class="cizgi" xml:lang="en-GB"><img alt="19274.jpg" class="Basic-Graphics-Frame" src="../Images/19274.jpg" width="42%" /></p>

      <p class="kisim-baslik para-style-override-19" xml:lang="en-US"><span class="kisim-baslik-yeni" style="font-size:0.93em;" xml:lang="tr-TR">Federal Askeri Cezaevi</span></p>

      <p class="kisim-baslik" xml:lang="en-US"><span class="kisim-baslik-yeni char-style-override-11" xml:lang="tr-TR">Kerrville, Texas</span></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Eskiden İkinci Seferberlik Ordusu’nda görev yapan, şimdiyse sadece Texas Cumhuriyeti Federal Askeri Cezaevi’ndeki 62 numaralı mahkûm olarak bilinen Binbaşı Lucius Greer –İmanlı Lucius, İnanan– birinin gelmesini bekliyordu.</span></p>

      <p class="paragraf"><span class="metin-1" xml:lang="tr-TR">İçinde yaşadığı hücre on beş metrekareydi; içeride sadece yatak, klozet, lavabo, sandalye ve küçük bir masa vardı. Yüksekteki, zırhlı camlı, küçük pencereden ışık geliyordu yalnızca. Lucius Greer hayatının son dört yıl, dokuz ay, on bir gününü bu odada geçirmişti. Firar etmekle suçlanmıştı ki Lucius bunun çok da adil olmadığı kanısındaydı. Görev yerinden ayrılıp da Amy’nin peşinden dağa, Babcock’la savaşmaya çıkmakla aslında başka türden, daha önemli bir emre uyduğu söylenebilirdi. Ama Lucius askerdi ve bir askerin görev anlayışına sahipti; cezasını itirazsız kabullenmişti.</span></p>

      <p class="paragraf"><span class="metin-1" xml:lang="tr-TR">Günlerini düşünmekle geçiriyordu... Buna mecburdu, gerçi bunu asla başaramayan ve geceleri yalnızlıktan uluyan insanlar olduğunu biliyordu, onların seslerini duyuyordu. Hapishanenin küçük bir avlusu vardı; mahkûmların haftada bir dışarı çıkmalarına izin veriliyordu, ama ancak teker teker ve bir saatliğine. Lucius hapis hayatının ilk altı ayını, delireceğinden emin olarak geçirmişti. Şınav çekmek ve uyumak bir yere kadardı; Lucius hücredeki daha birinci ayında kendi kendine konuşmaya başlamıştı: saçma sapan monologlara girişiyordu, her şeyden bahsediyordu ve hiçbir şeyden bahsetmiyordu; havadan ve yemeklerden, düşüncelerinden ve anılarından, askeri cezaevinin duvarlarının ardındaki dünyadan ve şimdi orada olanlardan bahsediyordu. Mevsim yaz mıydı? Yağmur yağmış mıydı? Bu gece akşam yemeğinde bisküvi mi yiyeceklerdi? Aylar geçtikçe, hapishane görevlilerinden bahseder olmuştu giderek: Onu gözetlediklerinden emindi ve paranoyası arttıkça, onu öldürmek istediklerini de düşünmeye başlamıştı. Önce uyumayı, sonra da yemeyi kesmişti; egzersiz yapmayı, hatta hücresinden çıkmayı bile reddetmişti. Geceleri yatağının kenarında iki büklüm oturup kapıya, katillerinin gireceği kapıya bakıyordu.</span></p>

      <p class="paragraf"><span class="metin-1" xml:lang="tr-TR">Lucius bir süre böyle işkence çektikten sonra, buna artık dayanamayacağına karar verdi. Mantıklı benliğinin çok azı kalmıştı geride; yakında onu da tamamen yitirecekti. Aklını ve zihninin deneyimlerini, anılarını, kişilik yapısını yitirerek ölmek dayanılmaz bir düşünceydi. Hücrede intihar etmek kolay değildi, ama başarılabilirdi. İntihara kararlı biri, masaya çıkıp çenesini göğsüne yaslayabilir ve yüzükoyun düşüp boynunu kırabilirdi.</span></p>

      <p class="paragraf"><span class="metin-1" xml:lang="tr-TR">Lucius bunu peş peşe üç kez denedi; üçünde de başarısız oldu. Dua etmeye başladı... Tek bir basit cümleyle Tanrı’dan yardım istedi.</span> <span class="metin-italik" xml:lang="tr-TR">Ölmeme yardım et.</span> <span class="metin-1" xml:lang="tr-TR">Beton zemine defalarca çarpan başında çınlama vardı artık; bir dişi de çatlamıştı. Masaya bir kez daha çıkıp düşme açısını hesapladı ve kendini yerçekiminin kollarına bıraktı.</span></p>

      <p class="paragraf"><span class="metin-1" xml:lang="tr-TR">Bilincini tekrar kazandığında, aradan ne kadar zaman geçtiğini bilmiyordu. Soğuk betonda sırtüstü yatıyordu. Evren yine onu reddetmişti. Ölüm, açamadığı bir kapıydı. Tamamen umutsuzluğa kapılınca gözleri yaşardı.</span></p>

      <p class="paragraf"><span class="metin-italik" xml:lang="tr-TR">Lucius, bana neden sırt çevirdin?</span></p>

      <p class="paragraf"><span class="metin-1" xml:lang="tr-TR">Bu sözcükleri duymamıştı aslında. Mesele o kadar basit, o kadar sıradan değildi. Bir varlığın sesini, dünyanın yüzeyinin altında yaşayan müşfik bir rehberin sesini</span> <span class="metin-italik" xml:lang="tr-TR">hissetmişti</span><span class="metin-1" xml:lang="tr-TR">.</span></p>

      <p class="paragraf"><span class="metin-italik" xml:lang="tr-TR">Canını sadece benim alabileceğimi bilmiyor musun? Yalnızca benim ölüm getirebileceğimi bilmiyor musun?</span></p>

      <p class="paragraf"><span class="metin-1" xml:lang="tr-TR">Lucius’un zihni kitap gibi açılmış ve gizli bir gerçekliği sergilemişti sanki. Yerde yatıyordu, vücudu zaman ve mekândaki belirli bir noktadaydı, ama bilincinin genişlediğini ve ifade edemediği bir enginlikle birleştiğini hissediyordu. Bu enginlik her yerdeydi ve hiçbir yerdeydi; zihnin algılayabileceği, ama sıradan şeyler, bu yatak, şu klozet, bu duvarlar yüzünden dikkati dağılan gözlerin göremeyeceği, görünmez bir boyuttaydı. İçine ışık dalgalarıyla birlikte huzur yayıldı.</span></p>

      <p class="paragraf"><span class="metin-italik" xml:lang="tr-TR">Görevin daha bitmedi Lucius.</span></p>

      <p class="paragraf"><span class="metin-1" xml:lang="tr-TR">Lucius’un hapsedilmişlik hissi geçiverdi. Hücresinin duvarları incecik kâğıttandı, maddenin bir aldatmacasıydı. Lucius’un düşünceleri günbegün derinleşti ve zihni keşfettiği huzurun, bağışlamanın ve bilgeliğin gücüyle kaynaştı. Bu Tanrı’ydı elbette veya ona Tanrı denebilirdi. Ama bu terim bile yetersiz geliyordu; insanların isimsiz bir şey için uydurdukları bir sözcüktü. Dünya, dünya değildi; daha derin bir gerçekliğin ifadesiydi, tıpkı tuvaldeki boyanın ressamın düşüncelerinin ifadesi olması gibi. Ve bu farkındalıkla birlikte, Lucius’un hayat yolculuğunun tamamlanmadığı ve gerçek hedefinin henüz açığa çıkarılmadığı bilgisi geldi.</span></p>

      <p class="paragraf"><span class="metin-1" xml:lang="tr-TR">Bir şey daha: Tanrı bir kadındı görünüşe göre.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Lucius yetimhanede, rahibelerin arasında büyümüştü; ebeveynine veya başka herhangi bir hayata ilişkin anısı yoktu. On altı yaşında İG’ye katılmıştı, tıpkı o zamanlar yetimhanedeki neredeyse tüm oğlanların yaptığı gibi; İkinci Seferberlik Ordusu kurulurken, ona ilk yazılanlardan biriydi. Tarla Katliamı’ndan –pikniğe giden on bir aile pusuya düşürülmüştü ve yirmi sekiz kişi öldürülmüş ya da dönüştürülmüştü– hemen sonraydı bu ve o günden sağ çıkan birçok adam da İkinci Seferberlik Ordusu’na yazılmıştı. Ama Lucius’un kararının sebebi intikam arzusu değildi. Çocukken bile, büyük Niles Coffee’nin maceralarından etkilenmemişti; o kahramanlık öykülerine hiç inanmamıştı. Aklı başında insan drak</span> <span class="metin-italik" xml:lang="tr-TR">avına</span> <span class="metin-1" xml:lang="tr-TR">çıkar mıydı hiç? Ama Lucius gençti ve tüm genç adamlar gibi onun da kanı kaynıyordu; görevlerinden de bıkmıştı: şehir surlarında nöbet tutmaktan, tarlaları taramaktan, sokağa çıkma yasağını ihlal eden gençleri kovalamaktan. Etrafta uyuşuklar hep oluyordu elbette (onları gözetleme platformundan vurmak, mermi israfı olarak görüldüğü için tasvip edilmese de, abartılmadığı sürece yasak değildi); H-kasabası’nda arada sırada çıkan bar kavgalarını ayırmak da oyalayıcıydı. Ama bunlar dikkati dağıtsa da, Lucius’un can sıkıntısının çaresi değildi. Lucius Greer’ın diğer tek seçeneği ölüme tutkun manyaklarla bir arada olmaksa, öyle olsundu.</span></p>

      <p class="paragraf"><span class="metin-1" xml:lang="tr-TR">Ama Lucius asıl ihtiyacı olan şeyi, hayatında noksan olan şeyi, yani bir aileyi Seferberlik Ordusu’nda buldu. İlk görevi, Roswell Yolu’ndan garnizona (o zamanlar derme çatma bir ileri karakoldu sadece) giden insan, erzak ve levazım konvoylarını korumaktı. Birliğinde iki acemi asker vardı, Nathan Crukshank ile Curtis Vorhees. Cruk da Lucius gibi İG’deyken orduya yazılmıştı, ama Vorhees eskiden çiftçiydi; Lucius’un bildiği kadarıyla adam hayatında hiç ateş etmemişti. Ama tarlada karısıyla iki kızını yitirdiğinden, kimse ona hayır demek istememişti. Kamyonlar hep gece vakti seyahat ederdi ve bir gün Kerrville’e dönerlerken konvoyları pusuya düşürüldü. Saldırı şafağa bir saat kala gerçekleşmişti. Lucius ilk tankerin arkasında, bir Humvee’de Cruk ve Vor ile birlikteydi. Viraller saldırınca Lucius şöyle düşündü:</span> <span class="metin-italik" xml:lang="tr-TR">Buraya kadarmış, işimiz bitti. Bundan sağ çıkmama imkân yok.</span> <span class="metin-1" xml:lang="tr-TR">Ama direksiyon başındaki Crukshank bunu umursamadı veya aynı fikirde değildi. O gaza basarken, Vorhees elli kalibrelik makineli tüfekle viralleri vurmaya başladı. Tankerin sürücüsünün ön camdan saldırıya uğrayıp öldüğünden habersizdiler. Paralel gittikleri tanker sola kayıp Humvee’nin ön tarafına sürtündü. Lucius bayılmış olmalıydı, çünkü kendine geldiğinde Cruk onu sürükleyerek enkazdan çıkarıyordu. Tanker alevler içindeydi. Konvoyun geri kalanı gitmişti, Roswell Yolu’nda gözden kaybolmuştu.</span></p>

      <p class="paragraf"><span class="metin-1" xml:lang="tr-TR">Geride bırakılmışlardı.</span></p>

      <p class="paragraf"><span class="metin-1" xml:lang="tr-TR">Sonraki bir saat, Lucius’un hayatında yaşadığı en kısa ve en uzun saatti. Viraller tekrar tekrar geldiler. Üç adam onları geri püskürtmeyi tekrar tekrar başardılar; mermilerini son ana dek, çoğunlukla yaratıklar sadece birkaç adım öteye gelene dek sakladılar. Kaçmaya çalışabilirlerdi, ama ellerindeki en iyi savunma aracı ters dönmüş Humvee’ydi ve ayak bileği kırılmış olan Lucius yerinden kımıldayamıyordu.</span></p>

      <p class="paragraf"><span class="metin-1" xml:lang="tr-TR">Devriye onları yolda oturur halde bulduğunda, öyle çok gülüyorlardı ki gözlerinden yaşlar akıyordu. Lucius hayatında hiç kimseyi, o gecenin karanlık koridorunda onunla birlikte yürüyen o iki adam kadar kendine yakın hissetmediğini biliyordu.</span></p>

      <p class="paragraf"><span class="metin-1" xml:lang="tr-TR">Roswell, Laredo, Texarkana; Lubbock, Shreveport, Kearney, Colorado. Lucius Kerrville’i, o ışıklı ve surlu sığınağı uzun yıllar boyunca görmedi. Yuvası orası değildi artık. Yuvası Seferberlik Ordusu’ydu.</span></p>

      <p class="paragraf"><span class="metin-1" xml:lang="tr-TR">Ta ki Amy ile, Hiçlikten Gelen Kız’la tanışana ve her şey değişene dek.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Üç ziyaretçisi olacaktı.</span></p>

      <p class="paragraf"><span class="metin-1" xml:lang="tr-TR">İlki bir eylül sabahı erkenden geldi. Greer sulu yulaf lapasından ibaret kahvaltısını bitirip sabah jimnastiğini tamamlamıştı bile: beş yüzer şınav ve mekik, ardından da bir o kadar çöküp, tahta duruşuna geçip yukarı zıplama hareketi. Tanrı’nın emrettiği gibi, hücresinin tavanındaki borudan sarkarak yirmilik setlerle önlü arkalı yüz barfiks çekmişti. Sonra yatağının kenarına oturmuş ve görünmez yolculuğuna başlamak için zihnini sakinleştirmişti.</span></p>

      <p class="paragraf"><span class="metin-1" xml:lang="tr-TR">Rahibelerden öğrendiği bir duayla başlardı hep. Önemli olan duanın sözlerinden çok ritmiydi; onu okumak egzersizden önce ısınma hareketleri yapmakla eşdeğerdi, zihni sıçramaya hazırlardı.</span></p>

      <p class="paragraf"><span class="metin-1" xml:lang="tr-TR">Greer tam başlamışken, açılan kilidin sesi düşüncelerini yarıda kesti; hücresinin kapısı açıldı.</span></p>

      <p class="paragraf"><span class="metin-1" xml:lang="tr-TR">“Seni görmeye gelen biri var Altmış İki.”</span></p>

      <p class="paragraf"><span class="metin-1" xml:lang="tr-TR">Lucius ayağa kalkarken içeri bir kadın girdi... İnce yapılıydı, siyah saçında gri teller seçiliyordu ve küçük, kara gözlerinde yadsınamaz bir otoriterlik vardı. İnsan kendini böyle bir kadına, bütün sırlarını kitap gibi okuyan bir kadına ister istemez açardı. Kadın koltuk altında küçük bir evrak çantası taşıyordu.</span></p>

      <p class="paragraf"><span class="metin-1" xml:lang="tr-TR">“Binbaşı Greer.”</span></p>

      <p class="paragraf"><span class="metin-1" xml:lang="tr-TR">“Sayın başkan.”</span></p>

      <p class="paragraf"><span class="metin-1" xml:lang="tr-TR">Kadın ellili yaşlarda, iriyarı bir adam olan gardiyana döndü. “Teşekkürler çavuş. Bizi yalnız bırakabilirsin.”</span></p>

      <p class="paragraf"><span class="metin-1" xml:lang="tr-TR">Gardiyanın adı Coolidge’ti. İnsan gardiyanlarını zamanla tanırdı ve Coolidge’le Lucius epey içli dışlı olmuşlardı; gerçi Coolidge, Lucius’un inançları konusunda ne düşüneceğini bilemez gibiydi. Pragmatik ve sıradan bir insandı, dürüst ama saftı, iki yetişkin oğlu da kendisi gibi İG’deydi.</span></p>

      <p class="paragraf"><span class="metin-1" xml:lang="tr-TR">“Emin misiniz?”</span></p>

      <p class="paragraf"><span class="metin-1" xml:lang="tr-TR">“Evet, teşekkürler. Gidebilirsin.”</span></p>

      <p class="paragraf"><span class="metin-1" xml:lang="tr-TR">Adam çıkarken kapıyı arkasından kapadı. Başkan kutu gibi odada yürürken etrafa bakındı.</span></p>

      <p class="paragraf"><span class="metin-1" xml:lang="tr-TR">“Sıra dışı.” Gözlerini Lucius’a çevirdi. “Hiç dışarı çıkmıyormuşsun.”</span></p>

      <p class="paragraf"><span class="metin-1" xml:lang="tr-TR">“Çıkmak için sebep görmüyorum.”</span></p>

      <p class="paragraf"><span class="metin-1" xml:lang="tr-TR">“Ama bütün gün ne yapıyor olabilirsin ki?”</span></p>

      <p class="paragraf"><span class="metin-1" xml:lang="tr-TR">Lucius gülümsedi. “Geldiğinizde yaptığım şeyi. Düşünüyorum.”</span></p>

      <p class="paragraf"><span class="metin-1" xml:lang="tr-TR">“Düşünüyorsun” dedi başkan. “Ne hakkında?”</span></p>

      <p class="paragraf"><span class="metin-1" xml:lang="tr-TR">“Düşünüyorum sadece. Aklımdan düşünceler geçiyor.”</span></p>

      <p class="paragraf"><span class="metin-1" xml:lang="tr-TR">Başkan sandalyeye oturdu. Lucius da yatağın kenarına oturunca yüz yüze oldular.</span></p>

      <p class="paragraf"><span class="metin-1" xml:lang="tr-TR">“Öncelikle şunu söyleyeyim ki, şu an burada değilim.</span> <span class="metin-italik" xml:lang="tr-TR">Resmi</span> <span class="metin-1" xml:lang="tr-TR">olarak yani. Gayriresmi olaraksa, çok önemli bir meselede yardımına ihtiyacım olduğunu söyleyeceğim sana. Senin hakkında epey tartışma yaşandı; ve ben ağzının sıkılığına güveniyorum. Konuşmamızdan kimsenin haberi olmayacak. Anlaşıldı mı?”</span></p>

      <p class="paragraf"><span class="metin-1" xml:lang="tr-TR">“Tamam.”</span></p>

      <p class="paragraf"><span class="metin-1" xml:lang="tr-TR">Kadın evrak çantasından çıkardığı, sararmış bir sayfayı Lucius’a verdi.</span></p>

      <p class="paragraf"><span class="metin-1" xml:lang="tr-TR">“Bunu hatırladın mı?”</span></p>

      <p class="paragraf"><span class="metin-1" xml:lang="tr-TR">Karakalemle çizilmiş bir harita: çizgi şeklinde bir nehir, alelacele çiziktirilmiş bir yol ve bir bina kompleksinin sınırlarını gösteren noktalı çizgiler. Sadece bina kompleksinin değil: koca bir şehrin.</span></p>

      <p class="paragraf"><span class="metin-1" xml:lang="tr-TR">“Bunu nereden buldunuz?” dedi Lucius.</span></p>

      <p class="paragraf"><span class="metin-1" xml:lang="tr-TR">“Orası önemli değil. Bu haritayı biliyor musun?”</span></p>

      <p class="paragraf"><span class="metin-1" xml:lang="tr-TR">“Bilmemem tuhaf olurdu.”</span></p>

      <p class="paragraf"><span class="metin-1" xml:lang="tr-TR">“Neden?”</span></p>

      <p class="paragraf"><span class="metin-1" xml:lang="tr-TR">“Çünkü ben çizdim.”</span></p>

      <p class="paragraf"><span class="metin-1" xml:lang="tr-TR">Kendisinden beklenen yanıtı vermişti; Lucius bunu kadının yüzünden anladı.</span></p>

      <p class="paragraf"><span class="metin-1" xml:lang="tr-TR">“Sorunu yanıtlayayım: Bu harita General Vorhees’in Genelkurmay’daki şahsi dosyalarının arasındaydı. O sırada generalin yanında kimler olduğunu öğrenmek için biraz araştırma yapmak gerekti. Sen, Crukshank, bir de Tifty Lamont adında genç bir acemi er.”</span></p>

      <p class="paragraf"><span class="metin-1" xml:lang="tr-TR">Tifty. Lucius bu ismi duymayalı kaç sene olmuştu? Gerçi Kerrville’de Tifty Lamont’u bilmeyen yoktu elbette. Crukshank’e gelince: Lucius beş yıl önce, Roswell Garnizonu düştüğünde öldürülen arkadaşını düşününce hüzünlendi biraz.</span></p>

      <p class="paragraf"><span class="metin-1" xml:lang="tr-TR">“Haritadaki bu yeri tekrar bulabilir misin?”</span></p>

      <p class="paragraf"><span class="metin-1" xml:lang="tr-TR">“Bilmem. Aradan epey zaman geçti.”</span></p>

      <p class="paragraf"><span class="metin-1" xml:lang="tr-TR">“Bundan kimseye bahsettiniz mi?”</span></p>

      <p class="paragraf"><span class="metin-1" xml:lang="tr-TR">“Genelkurmay’a bildirdik; kimseye bahsetmememiz açıkça söylendi bize.”</span></p>

      <p class="paragraf"><span class="metin-1" xml:lang="tr-TR">“Emri kimin verdiğini biliyor musun?”</span></p>

      <p class="paragraf"><span class="metin-1" xml:lang="tr-TR">Lucius başını iki yana salladı. “Asla öğrenemedim. Müfrezenin sorumlu subayı Crukshank’ti, Vorhees de onun yaveriydi. Tifty S2’ydi.</span><span class="dipnot"><a class="footnote-link" href="#footnote-225-16" id="footnote-225-16-backlink">16</a></span><span class="metin-1" xml:lang="tr-TR">”</span></p>

      <p class="paragraf"><span class="metin-1" xml:lang="tr-TR">“Neden Tifty?”</span></p>

      <p class="paragraf"><span class="metin-1" xml:lang="tr-TR">“Bana sorarsanız Tifty Lamont kadar iyi iz sürebilen kimse yoktur.”</span></p>

      <p class="paragraf"><span class="metin-1" xml:lang="tr-TR">Başkan bu ismi duyunca tekrar kaşlarını çattı. Büyük gangster Tifty Lamont kaçakçıların lideriydi ve şehirdeki en çok aranan suçluydu.</span></p>

      <p class="paragraf"><span class="metin-1" xml:lang="tr-TR">“Orada kaç kişi vardı sence?”</span></p>

      <p class="paragraf"><span class="metin-1" xml:lang="tr-TR">“Emin değilim. Bir sürü. Orası Kerrville’in en az iki katıydı. Ayrıca görebildiğim kadarıyla tepeden tırnağa silahlıydılar.”</span></p>

      <p class="paragraf"><span class="metin-1" xml:lang="tr-TR">“Elektrikleri var mıydı?”</span></p>

      <p class="paragraf"><span class="metin-1" xml:lang="tr-TR">“Evet, ama elektrik elde etmek için petrol kullanmıyorlardı bence. Daha çok hidroelektrik kullanıyorlardı, taşıtlar için de biyodizel. Tarım ve imalat tesisleri çok büyüktü. Kışlalar vardı. Üç büyük bina vardı; ortadaki bir çeşit kubbeydi, güneydekiyse bir zamanlar futbol stadyumuymuş gibi görünüyordu. Üçüncüsü nehrin batı yakasındaydı, ne olduğunu anlayamadık. Görünüşe bakılırsa inşa halindeydi; gece gündüz çalışıyorlardı.”</span></p>

      <p class="paragraf"><span class="metin-1" xml:lang="tr-TR">“Ve onlarla hiç temas kurmadınız?”</span></p>

      <p class="paragraf"><span class="metin-1" xml:lang="tr-TR">“Hayır.”</span></p>

      <p class="paragraf"><span class="metin-1" xml:lang="tr-TR">Başkan, Lucius’un dikkatini sınıra yöneltti. “Buradaki şey...”</span></p>

      <p class="paragraf"><span class="metin-1" xml:lang="tr-TR">“İstihkâmlar. Bir çit hattı. Hiç yoktan iyiydi, ama drakları durdurmaya yetmezdi.”</span></p>

      <p class="paragraf"><span class="metin-1" xml:lang="tr-TR">“Öyleyse orada olmasının sebebi neydi sence?”</span></p>

      <p class="paragraf"><span class="metin-1" xml:lang="tr-TR">“Bilmem. Ama Crukshank’in bir teorisi vardı.”</span></p>

      <p class="paragraf"><span class="metin-1" xml:lang="tr-TR">“Neydi?”</span></p>

      <p class="paragraf"><span class="metin-1" xml:lang="tr-TR">“Hedefin belki de insanları içeride tutmak olduğunu söyledi.”</span></p>

      <p class="paragraf"><span class="metin-1" xml:lang="tr-TR">Başkan haritaya göz attıktan sonra tekrar Lucius’a baktı. “Peki bundan hiç bahsetmedin mi? Kimseye?”</span></p>

      <p class="paragraf"><span class="metin-1" xml:lang="tr-TR">“Hayır efendim. Şu ana dek.”</span></p>

      <p class="paragraf"><span class="metin-1" xml:lang="tr-TR">Sessizlik çöktü. Lucius soruların bittiği izlenimine kapıldı; başkan amacına ulaşmıştı. Kadın haritayı evrak çantasına geri koydu. O sandalyesinden kalkarken Lucius konuştu:</span></p>

      <p class="paragraf"><span class="metin-1" xml:lang="tr-TR">“Sayın başkan, bana bunu neden şimdi sorduğunuzu sorabilir miyim? Onca yıldan sonra.”</span></p>

      <p class="paragraf"><span class="metin-1" xml:lang="tr-TR">Başkan kapıya gidip iki kere vurdu. Kilit açılırken, kadın tekrar Lucius’a döndü.</span></p>

      <p class="paragraf"><span class="metin-1" xml:lang="tr-TR">“Dua etmeye başlamışsın.”</span></p>

      <p class="paragraf"><span class="metin-1" xml:lang="tr-TR">Lucius başıyla onayladı.</span></p>

      <p class="paragraf"><span class="metin-1" xml:lang="tr-TR">“Öyleyse yanılıyor olmam için dua etmen iyi olur.”</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-29" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">27</span></p>

      <p class="cizgi30" xml:lang="en-GB"><img alt="19277.jpg" class="Basic-Graphics-Frame" src="../Images/19277.jpg" width="42%" /></p>

      <p class="Normal-4 para-style-override-22" xml:lang="en-US"></p>

      <p class="Normal-4 para-style-override-22" xml:lang="en-US"></p>

      <p class="paragraf"><span class="metin-1" xml:lang="tr-TR">Peter on gündür revirdeydi. Üç kaburgası çatlamıştı, omzu çıkmıştı, bacaklarında ve ayaklarında yanıklar vardı, elleri sıyrılıp kıpkırmızı olmuştu; her tarafında sayısız morluk, yarık ve kesik vardı. Bayılmıştı, ama görünüşe bakılırsa elinden geleni yapmasına karşın kafasını kırmayı becerememişti. Her harekette canı acıyordu, nefes aldığında bile.</span></p>

      <p class="paragraf"><span class="metin-1" xml:lang="tr-TR">“Duyduğuma göre hâlâ yaşıyor olman büyük şansmış” dedi doktor. Altmış yaşlarında bir adamdı, yıllardır lik içtiği için burnu şişkin ve damarlıydı, sesi de öyle kalındı ki yorgun çıkıyordu. Hastalarıyla çoğunlukla iflah olmaz derecede itaatsiz bir köpekle konuşurcasına konuşurdu. “Yatmaya devam teğmen. Ben aksini söyleyene kadar burada benimlesin.”</span></p>

      <p class="paragraf"><span class="metin-1" xml:lang="tr-TR">Henneman ekibin garnizona döndüğü gün Peter’ı sorguya çekmişti. Peter ağrı kesiciler yüzünden biraz sersemlemiş haldeydi hâlâ; binbaşının sorularını, başka bir odadaki uzaktan tanıdığı insanların konuşmasını dinlercesine bölük pörçük duymuştu. Boynunda yılan dövmesi olan bir adam, çok yaşlı bir adam.</span> <span class="metin-italik" xml:lang="tr-TR">Evet,</span> <span class="metin-1" xml:lang="tr-TR">diye onaylamıştı Peter, yastıktaki başını sallayarak, gördükleri oydu. Adam kim olduğunu söylemiş miydi?</span> <span class="metin-italik" xml:lang="tr-TR">Ignacio,</span> <span class="metin-1" xml:lang="tr-TR">diye karşılık vermişti Peter.</span> <span class="metin-italik" xml:lang="tr-TR">Adının Ignacio olduğunu söyledi.</span> <span class="metin-1" xml:lang="tr-TR">Binbaşının bu yanıtları nasıl değerlendireceğini bilemediği belliydi; Peter da aynı durumdaydı. Henneman aynı soruları biraz değiştirerek tekrar tekrar sorar gibiydi; Peter bir noktada uykuya dalmıştı. Gözlerini tekrar açtığında –aradan bir gün ve bir gecenin geçtiğini kısa sürede keşfedecekti– tek başınaydı.</span></p>

      <p class="paragraf"><span class="metin-1" xml:lang="tr-TR">Dördüncü günün ikindisine kadar, doktordan başka kimseyi görmedi; sonra yatağının yanında Alicia belirdi. Peter yatakta oturuyordu artık; sol kolu askıdaydı. O ikindi vakti ilk defa tuvalete yürüyerek gidip gelmişti ki bir dönüm noktasıydı bu; gerçi ayaklarını sürüyerek attığı birkaç adım bile onu bitkin düşürmüştü, üstüne üstlük şimdi de elleri fırın eldivenine benzeyen sargıların içindeyken karnını nasıl doyuracağını bilemiyordu.</span></p>

      <p class="paragraf"><span class="metin-1" xml:lang="tr-TR">“Uçanlar adına, berbat görünüyorsun teğmen.”</span></p>

      <p class="paragraf"><span class="metin-1" xml:lang="tr-TR">Çadırın içi yeterince loş olduğundan, Alicia gözlüğünü çıkarmıştı. Peter onun gözlerinin turuncu rengine alışmıştı, gerçi Alicia gözlerini başkalarına nadiren gösterirdi. Peter’ın yatağının yanındaki sandalyeye oturan Alicia, onun beceriksizce kaşıklamaya çabaladığı mısır unu lapasıyla dolu kâseye baktı.</span></p>

      <p class="paragraf"><span class="metin-1" xml:lang="tr-TR">“Biraz yardım ister misin?”</span></p>

      <p class="paragraf"><span class="metin-1" xml:lang="tr-TR">“Hadi ordan.”</span></p>

      <p class="paragraf"><span class="metin-1" xml:lang="tr-TR">Alicia gülümsedi. “Eh, hâlâ gururlu olduğunu görmek güzel. Henneman seni sorguya çekti mi?”</span></p>

      <p class="paragraf"><span class="metin-1" xml:lang="tr-TR">“Pek hatırlamıyorum. Verdiğim yanıtlardan pek hoşlanmadı galiba.” Peter’ın elinden kayan kaşıktan gömleğine zamk kıvamında lapa döküldü. “Lanet olsun.”</span></p>

      <p class="paragraf"><span class="metin-1" xml:lang="tr-TR">“Dur, yardım edeyim.”</span></p>

      <p class="paragraf"><span class="metin-1" xml:lang="tr-TR">Peter kaşığı başparmağıyla kâsenin arasına sıkıştırarak avcuna almaya çalışıyordu şimdi. “Ben yaparım dedim ya.”</span></p>

      <p class="paragraf"><span class="metin-1" xml:lang="tr-TR">“Hadi ya? Dur işte.”</span></p>

      <p class="paragraf"><span class="metin-1" xml:lang="tr-TR">İç geçiren Peter kaşığı tepsiye bıraktı. Alicia kaşığı lapaya daldırdıktan sonra Peter’ın ağzına götürdü. “Anneciğine ağzını aç bakayım.”</span></p>

      <p class="paragraf"><span class="metin-1" xml:lang="tr-TR">“Anaç olduğunu hiç tahmin etmemiştim.”</span></p>

      <p class="paragraf"><span class="metin-1" xml:lang="tr-TR">“Sana özel muamele. Ye hadi.”</span></p>

      <p class="paragraf"><span class="metin-1" xml:lang="tr-TR">Sonunda kâse boşaldı. Alicia bir bez alıp Peter’ın çenesini sildi.</span></p>

      <p class="paragraf"><span class="metin-1" xml:lang="tr-TR">“Bunu kendim yapabilirim, biliyorsun.”</span></p>

      <p class="paragraf"><span class="metin-1" xml:lang="tr-TR">“Olmaz. Hizmete dahil.” Alicia arkasına yaslandı. “İşte tertemiz oldun.” Bezi yana bıraktı. “Bu sabah Satch’in cenaze töreni vardı. Güzeldi. Henneman’la Apgar konuşma yaptılar.”</span></p>

      <p class="paragraf"><span class="metin-1" xml:lang="tr-TR">Satch’in patlamada öldüğü varsayılsa da, Henneman yanına bir müfreze alarak dağa tekrar gidip onu aramıştı. Sembolik bir jestti bu; yine de gerekliydi. Her halükârda, bir şey bulamamışlardı. O mağaranın dibinde olan bitenleri bilmek asla mümkün olmayacaktı.</span></p>

      <p class="paragraf"><span class="metin-1" xml:lang="tr-TR">“O dosya kapandı yani.”</span></p>

      <p class="paragraf"><span class="metin-1" xml:lang="tr-TR">“Satch iyi adamdı. Onu herkes severdi.”</span></p>

      <p class="paragraf"><span class="metin-1" xml:lang="tr-TR">“Hep öyle deriz.”</span></p>

      <p class="paragraf"><span class="metin-1" xml:lang="tr-TR">Alicia omuz silkti. “Doğru olmadığı anlamına gelmiyor.”</span></p>

      <p class="paragraf"><span class="metin-1" xml:lang="tr-TR">Peter ikisinin de aynı şeyi düşündüklerini biliyordu: Plan onların fikriydi ve Satch ölmüştü.</span></p>

      <p class="paragraf"><span class="metin-1" xml:lang="tr-TR">“Karnın doyduğuna göre, artık gideyim. Apgar beni güneye, bazı petrol sahalarında keşif yapmaya gönderiyor.”</span></p>

      <p class="paragraf"><span class="metin-1" xml:lang="tr-TR">“Lish, orada, aşağıda bir şey olduğunu nereden bildin?”</span></p>

      <p class="paragraf"><span class="metin-1" xml:lang="tr-TR">Alicia gafil avlanmış gibiydi. “Buna verecek cevabım yok Peter. Bir... histi o kadar.”</span></p>

      <p class="paragraf"><span class="metin-1" xml:lang="tr-TR">“Bir his.”</span></p>

      <p class="paragraf"><span class="metin-1" xml:lang="tr-TR">Alicia ona görmeyen gözlerle bakıyordu şimdi. “Kelimelerle nasıl ifade edeceğimi cidden bilmiyorum.”</span></p>

      <p class="paragraf"><span class="metin-1" xml:lang="tr-TR">“Bunu sadece Amy yapabiliyor sanıyordum.”</span></p>

      <p class="paragraf"><span class="metin-1" xml:lang="tr-TR">Alicia bu konuyu kapattığını belirtmek için omuz silkti:</span> <span class="metin-italik" xml:lang="tr-TR">Uzatma.</span> <span class="metin-1" xml:lang="tr-TR">“Yanımda olduğun için sana teşekkür borçluyum sanırım. Başarısızlığın sorumluluğunu paylaştığım birinin olması hoş.”</span></p>

      <p class="paragraf"><span class="metin-1" xml:lang="tr-TR">“Fena çuvalladık, değil mi?” dedi Peter karamsarca.</span></p>

      <p class="paragraf"><span class="metin-1" xml:lang="tr-TR">“Apgar ne isterse yapacak. Zihin okuma becerim yok.”</span></p>

      <p class="paragraf"><span class="metin-1" xml:lang="tr-TR">“Bize inanıyor mu sence?”</span></p>

      <p class="paragraf"><span class="metin-1" xml:lang="tr-TR">Alicia bir şey demedi. Gözleri yine dalmıştı. Sonra yüzünde tuhaf bir ifadeyle konuştu:</span></p>

      <p class="paragraf"><span class="metin-1" xml:lang="tr-TR">“Peter, şu</span> <span class="metin-italik" xml:lang="tr-TR">Dracula</span> <span class="metin-1" xml:lang="tr-TR">filmini hatırlıyor musun?”</span></p>

      <p class="paragraf"><span class="metin-1" xml:lang="tr-TR">Peter beş yıl öncesini hatırladı. Alicia’nın görevden döndüğü gece, eski bir bakır madeninde viral yuvası buldukları gece Colorada garnizonunda Vorhees’in adamlarıyla birlikte izlemişti o filmi.</span></p>

      <p class="paragraf"><span class="metin-1" xml:lang="tr-TR">“İzlediğini bilmiyordum.”</span></p>

      <p class="paragraf"><span class="metin-1" xml:lang="tr-TR">“Ne izlemesi?</span> <span class="metin-italik" xml:lang="tr-TR">İnceledim</span> <span class="metin-1" xml:lang="tr-TR">resmen. O film, viral kullanım kılavuzu gibi. Pelerin, şato filan gibi saçmalıkları boş ver. Geri kalanı uyuyor. Hayatı ‘doğal sürenin ötesinde’ uzatılmış bir insan. Kalbine kazık saplanarak öldürülebiliyor. Memleketinin toprağında uyuması gerekiyor. Sonra şu ayna meselesi...”</span></p>

      <p class="paragraf"><span class="metin-1" xml:lang="tr-TR">“Las Vegas’taki tava gibi” diye araya girdi Peter.</span> <span class="metin-1" xml:lang="tr-TR">“Aynı şeyi düşünmüştüm.”</span></p>

      <p class="paragraf"><span class="metin-1" xml:lang="tr-TR">“Yansımalarından bir şekilde rahatsız oluyorlar sanki. Filmin tamamında da öyle.”</span></p>

      <p class="paragraf"><span class="metin-1" xml:lang="tr-TR">“Lish, ne söylemeye çalışıyorsun?”</span></p>

      <p class="paragraf"><span class="metin-1" xml:lang="tr-TR">Alicia duraksadı. “Baştan beri dikkatimi çeken, ama ne olduğunu bulamadığım bir şey vardı. Dracula’nın yardımcısı var. Hâlâ insan gibi görünen biri.”</span></p>

      <p class="paragraf"><span class="metin-1" xml:lang="tr-TR">Peter hatırladı. “Hani şu örümcek yiyen zırdeli.”</span></p>

      <p class="paragraf"><span class="metin-1" xml:lang="tr-TR">“Evet, o adam. Renfield. Dracula ona hastalık bulaştırıyor, ama adam dönüşmüyor, en azından tamamen dönüşmüyor. Enfeksiyonun ilk safhalarında kalmış biri gibi daha çok. Ya hepsinin öyle birer yardımcısı varsa diye merak ettim.” Alicia artık Peter’a pür dikkat bakıyordu. “Olson’ın Jude’la ilgili ne dediğini hatırlıyor musun?”</span></p>

      <p class="paragraf"><span class="metin-1" xml:lang="tr-TR">Olson, Nevada’da buldukları topluluğun, Barınak’ın lideriydi... O koca kasabanın insanları kendi aralarından seçtikleri kişileri On İki’nin Birincisi Babcock’a kurban ediyorlardı. İdare Olson’daymış gibi görünse de, orayı aslında Jude’un yönettiği ortaya çıkmıştı. Babcock’la arasında özel bir ilişki vardı, ama bu ilişkinin doğasını anlayamamışlardı.</span></p>

      <p class="paragraf"><span class="metin-1" xml:lang="tr-TR">“</span> <span class="metin-1" xml:lang="tr-TR">‘Onlardan biriydi...’</span> <span class="metin-1" xml:lang="tr-TR">” diye alıntı yaptı Peter. “Olson’ın ne demek istediğini asla anlamamıştım. Saçma gelmişti. Hem sen adamın kafasına silah dayamıştın.”</span></p>

      <p class="paragraf"><span class="metin-1" xml:lang="tr-TR">“Evet. Ve keşke onu öldürseydim diye düşündüğüm oluyor inan. Ama saçmalamıyordu bence. Kerrville’deki kütüphanede araştırma yaptım. Eski kitapları karıştırdım. Yardımcı iblislerden bahsediliyor, mesela bir cadının kedisi gibi. Bir çeşit asistan. Olson böyle bir şeyi kastediyordu belki de.”</span></p>

      <p class="paragraf"><span class="metin-1" xml:lang="tr-TR">Peter birkaç saniye bunu düşündü. “Yani Ignacio, Martínez’in... yardımcısıydı diyorsun.”</span></p>

      <p class="paragraf"><span class="metin-1" xml:lang="tr-TR">Alicia omuz silkti. “Tamam, ortada kanıt yok. Bilgi kırıntılarından sonuç çıkarmaya çalışıyorum. Ama bir de sinyal meselesi var. Tıpkı Amy ile On İki gibi, Ignacio’ya da çip yerleştirilmiş. Demek ki Nuh Projesi’yle bağlantılı o.”</span></p>

      <p class="paragraf"><span class="metin-1" xml:lang="tr-TR">“Apgar’a bunlardan bahsettin mi?”</span></p>

      <p class="paragraf"><span class="metin-1" xml:lang="tr-TR">“Şaka mı yapıyorsun? Başım yeterince belada zaten.”</span></p>

      <p class="paragraf"><span class="metin-1" xml:lang="tr-TR">Peter’ın bundan şüphesi yoktu. Mağaraya yapılan saldırının başarısız olmasından Alicia kadar kendisinin de sorumlu tutulduğundan da şüphesi yoktu.</span></p>

      <p class="paragraf"><span class="metin-1" xml:lang="tr-TR">Alicia gitmek için ayağa kalktı. “Her halükârda, Odessa’dan döndüğümde durumumuz netleşmiş olur herhalde. Şu an için kaygılanmanın anlamı yok. Vazgeçilmez olduğunu düşündüğünü biliyorum, ama sensiz birkaç gün idare edebiliriz.”</span></p>

      <p class="paragraf"><span class="metin-1" xml:lang="tr-TR">“Pek de moral vermiyorsun.”</span></p>

      <p class="paragraf"><span class="metin-1" xml:lang="tr-TR">Alicia gülümsedi. “Gelip sana tekrar yemek yedirmemi bekleme yeter teğmen. O bir kereliğineydi.”</span></p>

      <p class="paragraf"><span class="metin-1" xml:lang="tr-TR">Alicia kapıya doğru giderken Peter “Lish, bir saniye bekle” dedi.</span></p>

      <p class="paragraf"><span class="metin-1" xml:lang="tr-TR">Alicia dönüp ona baktı.</span></p>

      <p class="paragraf"><span class="metin-1" xml:lang="tr-TR">“Ignacio şey demişti ya. ‘Bizi terk etti.’ Ne demek istedi sence?”</span></p>

      <p class="paragraf"><span class="metin-1" xml:lang="tr-TR">“Buna verecek yanıtım yok. Bildiğim tek şey şu ki, Martínez’in orada olması gerekiyordu.”</span></p>

      <p class="paragraf"><span class="metin-1" xml:lang="tr-TR">“Sence nereye gitti?”</span></p>

      <p class="paragraf"><span class="metin-1" xml:lang="tr-TR">Alicia buna hemen yanıt vermedi. Yüzü gölgelendi, içten karardı. Peter bunu ilk kez görüyordu. Alicia en tehlikeli durumlarda bile soğukkanlılığını hiç yitirmezdi. Tamamen odaklanabilen, her zaman işine yoğunlaşan bir kadındı. Bu Alicia ise o kadına benziyordu, ama enerjisi farklıydı. Enerjisi daha derin bir yerden geliyordu sanki.</span></p>

      <p class="paragraf"><span class="metin-1" xml:lang="tr-TR">“Keşke bilsem” dedi ve gözlüğünü taktı. “Bilmek isterdim inan.”</span></p>

      <p class="paragraf"><span class="metin-1" xml:lang="tr-TR">Sonra çadır kapısından çıkıp gitti. Peter onun yokluğunu hemen hissetti her zamanki gibi. Bu doğruydu: birbirlerini terk edip duruyorlardı.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Peter onu bir daha görmedi. Altı gün sonra taburcu edildi. Kaburgalarının iyileşmesi zaman alacaktı ve iki hafta boyunca kendini zorlamaması şarttı, ama en azından yataktan çıkmıştı. Görev yerine gitmek için garnizonda yürürken, kendini hafiflemiş hissetti. Yıllar önce, küçük bir çocukken ateşinin çıkıp hasta olmasını ve ateşi geçtikten sonra kalkıp gezindiğinde sıradan şeylerin bile tazelikle, canlılıkla doluymuş gibi geldiğini anımsattı bu his.</span></p>

      <p class="paragraf"><span class="metin-1" xml:lang="tr-TR">Ama bir farklılık vardı; Peter bunu hissedebiliyordu. Her şey –iskelelerdeki askerler, jeneratörlerin uğultusu, dört bir yandaki askerlerin düzenli hareketleri– normal görünse de Peter bir değişim, bariz bir şevksizlik seziyordu.</span></p>

      <p class="paragraf"><span class="metin-1" xml:lang="tr-TR">Komuta çadırına girince, Apgar’ın eski metal masasının ardında ayakta durduğunu ve bir kâğıt yığınına kaşlarını çatarak baktığını gördü.</span></p>

      <p class="paragraf"><span class="metin-1" xml:lang="tr-TR">“Jaxon. Birkaç gün daha gelmezsin sanıyordum. Kendini nasıl hissediyorsun?”</span></p>

      <p class="paragraf"><span class="metin-1" xml:lang="tr-TR">Peter’a alışılmadık ölçüde kişisel bir soru gibi geldi bu. “İyiyim efendim. Sorduğunuz için teşekkürler.”</span></p>

      <p class="paragraf"><span class="metin-1" xml:lang="tr-TR">“Otur lütfen.”</span></p>

      <p class="paragraf"><span class="metin-1" xml:lang="tr-TR">Apgar bir süre sayfaları karıştırdı. Albay iriyarı bir adam olmasa da –Peter ondan en az iki karış uzundu– güçlü bir izlenim uyandırırdı; kararlı hareket ederdi, hiçbir şeyi ziyan etmezdi. İki dakika kadar sonra, belgeleri istediği şekilde düzene koyduğuna kanaat getirince, koltuğuna oturup masanın diğer tarafındaki Peter’a baktı.</span></p>

      <p class="paragraf"><span class="metin-1" xml:lang="tr-TR">“Sana yeni emirler vereceğim. Bu sabah Kerrville’den geldiler. Bir şey demeden önce şunu bilmeni istiyorum ki, bunun Carlsbad’de olanlarla alakası yok. Aslında bir süredir beklediğim bir şeydi.”</span></p>

      <p class="paragraf"><span class="metin-1" xml:lang="tr-TR">Peter’ın son umudu da söndü. Tamamen tükendi. “Avdan vazgeçiyoruz, değil mi?”</span></p>

      <p class="paragraf"><span class="metin-1" xml:lang="tr-TR">“‘Vazgeçmek’ denemez. Gözden geçirilecek. Genelkurmay bazı kaynaklarımızın başka yerlerde kullanılması gerektiğini düşünüyor. Sen şimdilik Petrol Yolu’nda görev yapacaksın.”</span></p>

      <p class="paragraf"><span class="metin-1" xml:lang="tr-TR">Durum Peter’ın tahmininden de kötüydü. “İç Güvenlik’in işi bu.”</span></p>

      <p class="paragraf"><span class="metin-1" xml:lang="tr-TR">“Genel olarak evet. Ama başkanın emri böyle, üstelik emsalsiz değil. Başkan petrol sevkıyatında alınan güvenlik tedbirlerini yetersiz buluyor ve ordunun bu işe el atmasını istiyor anlaşılan. Hafta sonu Kerrville’e gidecek nakliye aracına binmeni istiyorum. Oraya varınca, Freeport’taki İG ofisine gidip kaydol.”</span></p>

      <p class="paragraf"><span class="metin-1" xml:lang="tr-TR">Apgar ne derse desin, Peter bu emrin tamamen Carlsbad’le ilgili olduğunu biliyordu. Rütbesi indirilmese de sorumlulukları azaltılıyordu.</span></p>

      <p class="paragraf"><span class="metin-1" xml:lang="tr-TR">“Bunu yapamazsınız efendim.”</span></p>

      <p class="paragraf"><span class="metin-1" xml:lang="tr-TR">Albay kaşlarını kaldırmakla yetindi. “Seni yanlış duydum galiba teğmen. Bana ne yapacağımı ve ne yapamayacağımı söylemişsin gibi geldi.”</span></p>

      <p class="paragraf"><span class="metin-1" xml:lang="tr-TR">Peter yüzünün kızardığını hissetti. “Özür dilerim albayım. Öyle demek istemedim.”</span></p>

      <p class="paragraf"><span class="metin-1" xml:lang="tr-TR">Apgar bir an Peter’ı süzdü. “Bak, seni anlıyorum Jaxon. Söylesene ne kadar zamandır buradasın?”</span></p>

      <p class="paragraf"><span class="metin-1" xml:lang="tr-TR">Albay yanıtı biliyordu elbette; girizgâh yapıyordu sadece. “On altı ay.”</span></p>

      <p class="paragraf"><span class="metin-1" xml:lang="tr-TR">“Çubukların arasında uzun bir süre. Dinlendirilmen gerekirdi. Ama sen kalmak için başvuru yaptın hep. Buna göz yumdum, çünkü avın senin için ne anlama geldiğini biliyorum. Hepimizin burada bulunmamızın sebebi sensin bir bakıma.”</span></p>

      <p class="paragraf"><span class="metin-1" xml:lang="tr-TR">“Ben hep burada olmak istiyorum komutanım.”</span></p>

      <p class="paragraf"><span class="metin-1" xml:lang="tr-TR">“Bunu açıkça belli ettin zaten. Ama sen altı üstü insansın teğmen. Açıkçası ara vermeye ihtiyacın var. Buradaki işlerimiz hallolunca Kerrville’e döneceğim ve bölgelere geri gönderilmen için başvuruda bulunacağım ilk fırsatta. Pazarlıktan hazzeden biri değilim, o yüzden bu teklifimi kabul etsen iyi olur.”</span></p>

      <p class="paragraf"><span class="metin-1" xml:lang="tr-TR">Peter’ın kabul etmekten başka çaresi yoktu. “Teğmen Donadio’ya ne olacağını sorabilir miyim albayım?”</span></p>

      <p class="paragraf"><span class="metin-1" xml:lang="tr-TR">“Ona da yeni emirler geldi. Sırf sana değil yani. Petrol sahalarından döner dönmez kuzeye, Kearney’ye gidecek.”</span></p>

      <p class="paragraf"><span class="metin-1" xml:lang="tr-TR">Fort Kearney, Seferberlik Ordusu’nun en kuzeydeki ileri karakoluydu. İkmal hattı ta Amarillo’ya kadar uzanırdı; ilk kar yağışından önce kapanırdı genellikle.</span></p>

      <p class="paragraf"><span class="metin-1" xml:lang="tr-TR">“Neden orası? İki ay sonra kış gelecek.”</span></p>

      <p class="paragraf"><span class="metin-1" xml:lang="tr-TR">“Genelkurmay bana her şeyi anlatmaz, fakat anladığım kadarıyla orada işler epey kızışmış. Alicia’nın yeteneklerini göz önüne alınca, karakolu boşaltmadan önce etrafın düşmanlardan temizlenmesine yardım edecek yeni bir S2 istiyorlar bence.”</span></p>

      <p class="paragraf"><span class="metin-1" xml:lang="tr-TR">Bu açıklama pek inandırıcı olmasa da, Peter üstelememesi gerektiğini biliyordu.</span></p>

      <p class="paragraf"><span class="metin-1" xml:lang="tr-TR">“Satch’e üzüldüm” diye devam etti Apgar. “İyi bir subaydı. Arkadaştınız, biliyorum.”</span></p>

      <p class="paragraf"><span class="metin-1" xml:lang="tr-TR">“Teşekkürler komutanım.”</span></p>

      <p class="paragraf"><span class="metin-1" xml:lang="tr-TR">“Gidebilirsin teğmen.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Peter haftanın geri kalanını gergin geçirdi. Yapacak işi olmadığından, çoğunlukla çadırında kaldı. Kilitli dolabının kapağının iç tarafındaki harita bir zamanlar ona cesaret verirken, şimdi kötü bir şaka gibi geliyordu. Alicia’nın teorisi doğru olabilirdi de, olmayabilirdi de. Doğru olup olmadığını asla bilemeyeceklerdi muhtemelen. Seferberlik Ordusu’na yazılmasından önceki hayatını düşündü ve hata yapıp yapmadığını merak etti. O zamanlar savaş sadece onun savaşıydı. Şimdiyse kuralları, protokolleri, emir komuta zincirleri olan büyük bir kuruluşa aitti ve Peter’ın neredeyse hiç söz hakkı yoktu. Günün birinde insanların arkasından “İyi adamdı” diyeceği, sıradan bir düşük rütbeli subay olmak uğruna özgürlüğünden vazgeçmişti.</span></p>

      <p class="paragraf"><span class="metin-1" xml:lang="tr-TR">Gitme gününün sabahı geldi. Peter kilitli dolabını el arabasına yükleyip depo alanına gitti; orada Peter’ın adamlarının Lubbock’tan getirdiği, otomobil lastikleriyle yüklü bir yarı römork bekliyordu. Peter dolabını eskort aracının yük kompartımanına koyup yolcu koltuğuna oturdu.</span></p>

      <p class="paragraf"><span class="metin-1" xml:lang="tr-TR">“Memleketinize döneceğinize seviniyor musunuz efendim?”</span></p>

      <p class="paragraf"><span class="metin-1" xml:lang="tr-TR">Peter başıyla onaylamakla yetindi. Yoksa ters bir cevap verecekti ve Satch’in bölüğünden bir onbaşı olan sürücü bunu hak etmiyordu.</span></p>

      <p class="paragraf"><span class="metin-1" xml:lang="tr-TR">“Maaşımı alır almaz ne yapacağımı söyleyeyim” dedi onbaşı; neşesini dizginlemekte zorlanıyordu. “Dosdoğru H-kasabası’na gideceğim ve yarısını lik içerek, diğer yarısını da kerhanede harcayacağım.” Yüzü utançla kızardı birden; Peter’a ürkekçe baktı. “Şey, kusura bakmayın efendim.”</span></p>

      <p class="paragraf"><span class="metin-1" xml:lang="tr-TR">“Sorun değil onbaşı.”</span></p>

      <p class="paragraf"><span class="metin-1" xml:lang="tr-TR">“Memleketinizde bekleyeniniz var mı teğmenim? Sormamın sakıncası yoksa eğer.”</span></p>

      <p class="paragraf"><span class="metin-1" xml:lang="tr-TR">Yanıt fazla karmaşıktı. “Var sayılır.”</span></p>

      <p class="paragraf"><span class="metin-1" xml:lang="tr-TR">Onbaşı kurnazca gülümsedi. “Eh, o bayan her kimse sizi gördüğüne sevinecektir eminim.”</span></p>

      <p class="paragraf"><span class="metin-1" xml:lang="tr-TR">Emir verilmişti; konvoy dizel dumanları salarak harekete geçti. Peter üç gün boyunca sürdürmeyi umduğu trans haline geçmeye başlamışken, makinelerin gürültüsü arasından birinin seslendiğini işitti.</span></p>

      <p class="paragraf"><span class="metin-1" xml:lang="tr-TR">“Kapıda durun!”</span></p>

      <p class="paragraf"><span class="metin-1" xml:lang="tr-TR">Alicia Humvee’ye doğru koşuyordu. Peter pencereyi indirdi.</span></p>

      <p class="paragraf"><span class="metin-1" xml:lang="tr-TR">“Geleli daha bir saat oluyor” dedi Alicia. “Sen kim oluyorsun da vedalaşmadan gidiyorsun?”</span></p>

      <p class="paragraf"><span class="metin-1" xml:lang="tr-TR">Yüzü yağ ve kir içindeydi; petrol kokuyordu biraz. Ama Peter’ın dikkatini, Alicia’nın yakasındaki metal ışıltısı çekti: bir çift yüzbaşı arması.</span></p>

      <p class="paragraf"><span class="metin-1" xml:lang="tr-TR">“Vay, şuna bak” dedi Peter, kıskançlığını gizleme çabasıyla biraz buruk gülümseyerek. “Sana ‘komutanım’ demeye başlamam gerekecek herhalde.”</span></p>

      <p class="paragraf"><span class="metin-1" xml:lang="tr-TR">“Kulağa hoş geliyor. Bana sorarsan zamanı gelmişti zaten.”</span></p>

      <p class="paragraf"><span class="metin-1" xml:lang="tr-TR">“Apgar beni sepetliyor.”</span></p>

      <p class="paragraf"><span class="metin-1" xml:lang="tr-TR">“Biliyorum. Petrol Yolu’na.” Açıklama yapmaya gerek yoktu. “Kolay iş Peter. Hak ettin.”</span></p>

      <p class="paragraf"><span class="metin-1" xml:lang="tr-TR">“Öyle diyorlar.”</span></p>

      <p class="paragraf"><span class="metin-1" xml:lang="tr-TR">“Devre’ye benden selam söyle. Greer’a da, görürsen eğer.”</span></p>

      <p class="paragraf"><span class="metin-1" xml:lang="tr-TR">Peter başıyla onayladı. Sürücünün yanında söyleyebilecekleri çok şey kalmamıştı. “Kearney’ye ne zaman gidiyorsun?”</span></p>

      <p class="paragraf"><span class="metin-1" xml:lang="tr-TR">“İki gün sonra.”</span></p>

      <p class="paragraf"><span class="metin-1" xml:lang="tr-TR">“Gözünü dört aç. Apgar’ın söylediğine göre orada işler kızışmış.”</span></p>

      <p class="paragraf"><span class="metin-1" xml:lang="tr-TR">“Sen de.” Alicia gözlerini direksiyona diken sürücüye göz attıktan sonra tekrar Peter’a baktı. “Merak etme. Konuştuğumuz şey konusunda. Bitmedi, tamam mı?”</span></p>

      <p class="paragraf"><span class="metin-1" xml:lang="tr-TR">Peter, Alicia’nın sözlerindeki söylenmemiş bir şeyin baskısını hissetti. Arkalarından sabırsız motor homurtuları geldi. Herkes bekliyordu.</span></p>

      <p class="paragraf"><span class="metin-1" xml:lang="tr-TR">“Komutanım, artık gitmeliyiz” dedi sürücü.</span></p>

      <p class="paragraf"><span class="metin-1" xml:lang="tr-TR">“Sorun değil, burada işimiz bitti.” Alicia, Peter’a son kez baktı. “Ciddiyim Peter. Sorun yok. Sen git, oğlunu gör.”</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-30" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">28</span></p>

      <p class="cizgi30" xml:lang="en-GB"><img alt="19280.jpg" class="Basic-Graphics-Frame" src="../Images/19280.jpg" width="42%" /></p>

      <p class="Normal-4 para-style-override-22" xml:lang="en-US"></p>

      <p class="Normal-4 para-style-override-22" xml:lang="en-US"></p>

      <p class="paragraf"><span class="metin-1" xml:lang="tr-TR">İlk sancı bir eylül sonu ikindisinde, Texas güneşinin sıcağında, bulutsuz mavi göğün altında, istasyona gürleyerek giren gecikmiş bir tren misali saplandı. Amy avludaydı, çocukların oyun oynamalarını seyrediyordu; birkaç dakika sonra zil çalınca çocuklar içeri girip derse devam edeceklerdi, Amy de akşam yemeğinin hazırlanmasına yardım etmek için mutfağa dönecekti. Sürekli yinelenen gündelik işlerin sonsuz ritminin ortasında, biraz olsun dinlenebildiği tek vakitti bu. Öğle yemeği bitip de sofralar kaldırılınca ve sabah boyunca kıpır kıpır olmuş çocuklar kurtlarını döksünler diye serbest bırakılınca, Amy onların peşinden dışarı çıkar ve oyun alanının kenarında, çocukların parlak enerjisini hissedecek kadar yakında ama kendisini oyuna dahil edemeyecekleri kadar uzakta dururdu hep. Gününün favori yarım saatiydi bu; Amy tam gözlerini kapatıp da güz güneşinin ılık ışınlarını hissetmek için yüzünü kaldırmışken, sancı başladı: Diyaframına şiddetli ağrı saplanınca iki büklüm olan ve öne doğru sendelerken şoka giren Amy’nin attığı hafif çığlık, avludaki curcunada bile fark edildi.</span></p>

      <p class="paragraf"><span class="metin-1" xml:lang="tr-TR">“Amy? İyi misin?”</span></p>

      <p class="paragraf"><span class="metin-1" xml:lang="tr-TR">Amy’nin görüş alanında Rahibe Catherine’in görüntüsü –soluk benzi ve uzun yüzü, peygamberçiçeği mavisi irisleri– belirdi. Vücudundan ter boşanıyordu; elleriyle ayakları soğuk pelteye dönmüştü. Belinin altındaki her şey kütlesini yitirmiş gibiydi; Amy her an eriyip toprağa karışıverecekti sanki. Kusmakla kusmamak arasında başa baş süren mücadele yüzünden konuşamıyordu.</span></p>

      <p class="paragraf"><span class="metin-1" xml:lang="tr-TR">“Otursan iyi olur belki. Hayalet gibi bembeyaz oldun.”</span></p>

      <p class="paragraf"><span class="metin-1" xml:lang="tr-TR">Rahibe Catherine onu yetimhane duvarının dibindeki bir banka götürdü... Aradaki altı metre, Amy’ye bir iki kilometre gibi geldi. Banka vardıklarında, bir adım daha atacak mecali kalmamıştı. Rahibe Catherine telaşla getirdiği bir bardak suyu onun eline tutuşturdu. Oyun alanındaki hareketlilik azalmamış gibiydi, ama Amy bazı çocukların kendisini seyrettiğini biliyordu. Çektiği acı azalmış, genel bir bulantıya dönüşmüştü; halsizlik hissi geçmişti. Hem üşüyor, hem terliyordu. Etrafında başka rahibeler toplanmıştı; Rahibe Catherine’i kısık ve kaygılı seslerle sorguya çekiyorlardı. Amy su istemiyordu, ama herkes ısrar etti. Amy küçük bir yudum aldı.</span></p>

      <p class="paragraf"><span class="metin-1" xml:lang="tr-TR">“Kusura bakmayın” demeyi başardı. “Bir şeyim yoktu, sonra birden...”</span></p>

      <p class="paragraf"><span class="metin-1" xml:lang="tr-TR">“Bu tarafa rahibe” dedi Catherine, kollarını yetimhane kapısına doğru sallayarak. “Çabuk gelin.”</span></p>

      <p class="paragraf"><span class="metin-1" xml:lang="tr-TR">Küçük kalabalık ikiye ayrıldı ve aradan Rahibe Peg geçti. Yaşlı kadın yüzünü ekşiterek, hem kaygılı hem de sinirli görünmeyi başararak Amy’yi inceledi.</span></p>

      <p class="paragraf"><span class="metin-1" xml:lang="tr-TR">“Eee, burada olanları biri anlatacak mı, yoksa tahmin mi etmem gerekiyor?”</span></p>

      <p class="paragraf"><span class="metin-1" xml:lang="tr-TR">“Bilmiyorum” dedi Rahibe Catherine. “Durup dururken yığılıverdi.”</span></p>

      <p class="paragraf"><span class="metin-1" xml:lang="tr-TR">Oyun alanında kimse kıpırdamıyordu şimdi. Artık bütün çocuklar Amy’ye bakıyordu. Amy, Caleb’ı aradı, ama Rahibe Peg görüş alanını kapatıyordu. Anımsayabildiği kadarıyla, daha önce kendini hasta hissetmemişti hiç; hastalığı teoride anlıyordu, ama asla yaşamamıştı. Duyduğu utanç, sancıdan bile kötüydü neredeyse. Milletin kendisine bakmayı kesmesini sağlamak için bir şey, herhangi bir şey söylemek istiyordu.</span></p>

      <p class="paragraf"><span class="metin-1" xml:lang="tr-TR">“Amy? Öyle mi oldu?”</span></p>

      <p class="paragraf"><span class="metin-1" xml:lang="tr-TR">“Başım döndü o kadar. Karnım ağrıdı. Sorun neydi bilmiyorum.”</span></p>

      <p class="paragraf"><span class="metin-1" xml:lang="tr-TR">Yaşlı kadın avcunu Amy’nin alnına bastırdı. “Eh, ateşin yok gibi.”</span></p>

      <p class="paragraf"><span class="metin-1" xml:lang="tr-TR">“Yediğim bir şey dokundu herhalde. Burada bir dakika otursam düzelirim eminim.”</span></p>

      <p class="paragraf"><span class="metin-1" xml:lang="tr-TR">Rahibe Catherine “İyi görünmüyor” diye araya girince diğerleri başlarıyla onayladılar. “Açıkçası bayılacaksın sandım Amy.”</span></p>

      <p class="paragraf"><span class="metin-1" xml:lang="tr-TR">Herkes mırıldanmaya başladı. Evet, Amy iyi görünmüyordu, hiç iyi görünmüyordu. Soğuk almış olabilir miydi? Veya daha kötü bir şeydi belki de? Kızın yediği bir şey dokunduysa, onlar da hastalanacaklar mıydı?</span></p>

      <p class="paragraf"><span class="metin-1" xml:lang="tr-TR">Rahibe Peg gruptakilerin tahmin yürütmelerine biraz göz yumduktan sonra elini kaldırarak onları susturdu. “Riske girmek için sebep görmüyorum. Doğru yatağa Amy.”</span></p>

      <p class="paragraf"><span class="metin-1" xml:lang="tr-TR">“Ama gerçekten kendimi çok daha iyi hissediyorum. Bir şeyim yok bence.”</span></p>

      <p class="paragraf"><span class="metin-1" xml:lang="tr-TR">“Buna ben karar vereceğim. Rahibe Catherine, onu yatakhaneye götürür müsün?”</span></p>

      <p class="paragraf"><span class="metin-1" xml:lang="tr-TR">Catherine, Amy’nin ayağa kalkmasına yardım etti. Amy’nin başı döndü biraz; midesi de tam düzelmemişti. Ama kendini çok daha iyi hissediyordu artık. Catherine onu binaya sokup merdivenden çıkararak, Rahibe Peg hariç bütün rahibelerin uyuduğu odaya götürdü; Rahibe Peg lider olduğundan, kendi odası vardı. Amy soyunup yatağa girdi.</span></p>

      <p class="paragraf"><span class="metin-1" xml:lang="tr-TR">“Yapabileceğim başka bir şey var mı?” Rahibe Catherine panjurları kapıyordu.</span></p>

      <p class="paragraf"><span class="metin-1" xml:lang="tr-TR">“Ben iyiyim.” Amy gülümsemek için elinden geleni yaptı. “Biraz dinlemeye ihtiyacım var sadece.”</span></p>

      <p class="paragraf"><span class="metin-1" xml:lang="tr-TR">Yatağın ayakucunda duran Catherine, Amy’yi süzdü bir an. “Bunun ne olabileceğini biliyorsun, değil mi? Senin yaşında bir kız.”</span></p>

      <p class="paragraf"><span class="metin-italik" xml:lang="tr-TR">Senin yaşında.</span> <span class="metin-1" xml:lang="tr-TR">Amy</span> <span class="metin-italik" xml:lang="tr-TR">Rahibe Catherine gerçeği bilseydi,</span> <span class="metin-1" xml:lang="tr-TR">diye düşündü. Ama kadının ne demek istediğini anlamıştı. Bu fikre şaşırdı.</span></p>

      <p class="paragraf"><span class="metin-1" xml:lang="tr-TR">Rahibe Catherine anlayışla gülümsedi. “Eh, eğer oysa yakında anlarsın. Hepimiz yaşadık inan.”</span></p>

      <p class="paragraf"><span class="metin-1" xml:lang="tr-TR">Catherine, Amy’ye bir ihtiyacı olursa onu çağıracağına söz verdirdikten sonra çıkıp gitti. Yatağında sırtüstü uzanan Amy gözlerini kapadı. İkindi zili çalmıştı; güneş, ter ve taze ikindi havası kokusu yayan çocuklar alt katta sıra halinde derse giriyor olmalıydılar ve belki de bazıları oyun alanında neler olduğunu merak ediyordu. Caleb kaygılanmıştı mutlaka; Amy, Rahibe Catherine’e çocukla konuşmasını söylemediği için hayıflandı.</span> <span class="metin-italik" xml:lang="tr-TR">Yorgun sadece. Kendini iyi hissetmiyordu. Birazdan kendini toplar, bak görürsün.</span></p>

      <p class="paragraf"><span class="metin-1" xml:lang="tr-TR">Ama yine de:</span> <span class="metin-italik" xml:lang="tr-TR">Senin yaşında bir kız.</span> <span class="metin-1" xml:lang="tr-TR">Bu mümkün müydü? Bütün rahibeler “çile” adını verdikleri şeyden yakınırlardı; bir arada yatan herkesin aynı zamanda âdet gördüğü ve her dört haftadan birinin kâbus gibi geçtiği, böyle zamanlarda ortalığın kanlı bezden geçilmediği ve milletin sinirinin tepesinde olduğu esprisi yetimhanede yaygındı. Amy bu temel gerçekleri hiç bilmeden yüz yıl yaşamıştı; şimdi bile o fenomeni tam olarak anladığını söyleyemezdi, ama az çok fikir sahibi olmuştu. Başta dehşete kapılmıştı; ama zamanla bu his yerini yoğun, neredeyse biyolojik bir arzuya ve kendisinin asla âdet görmeyeceği, insanlığa aidiyetin bu kapısının ona hep kapalı kalacağı, sonsuza dek çocuk bedeninde yaşayacağı korkusuna bırakmıştı.</span></p>

      <p class="paragraf"><span class="metin-1" xml:lang="tr-TR">Kontrol etti: Hayır, kanama yoktu. Rahibe Catherine haklıysa, kanama ne zaman başlardı? Catherine’e başka sorular sorma imkânı olmamasına hayıflandı. Ne kadar kan akacaktı, ne kadar acı çekecekti, kendini nasıl hissedecekti? Hiçbir şey eskisi gibi olmazdı herhalde. Âdet görmesi iyi de olabilirdi, kötü de; belki de hiç âdet görmezdi.</span></p>

      <p class="paragraf"><span class="metin-1" xml:lang="tr-TR">Kadın olmayı isterdi. Kadınlığının yansımasını bir başkasının gözlerinde görmeyi. Kalbinin zaten bildiği şeyi vücudunun tanımasını.</span></p>

      <p class="paragraf"><span class="metin-1" xml:lang="tr-TR">Bir miyavlama sesi düşüncelerini yarıda kesti. Fareci ona bakmaya gelmişti elbette. Yaşlı, gri kedi salına salına yatağa yaklaştı. Hali içler acısıydı... Gözleri kataraktlıydı, tüyleri kirden yapış yapıştı, öyle yaşlanmıştı ki kuyruğu yerde sürünüyordu. “Bana bakmaya mı geldin? Beni merak mı ettin oğlum? Eh, gel hadi.” Amy onu yerden kaldırdı, tekrar yatağa uzandı ve kediyi özenle göğsüne yatırdı. Ellerini kedinin postunda gezdirdi; Fareci, Amy’nin boynunu başıyla iterek karşılık verdi.</span> <span class="metin-italik" xml:lang="tr-TR">Gündüz vakti yatakta ne işin var?</span> <span class="metin-1" xml:lang="tr-TR">Üç tur attıktan sonra Amy’nin göğsüne kuruldu ve yüksek sesle hırıldamaya başladı.</span> <span class="metin-italik" xml:lang="tr-TR">Tamam. Sen uyu. Ben burada olacağım.</span></p>

      <p class="paragraf"><span class="metin-1" xml:lang="tr-TR">Amy gözlerini kapadı.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Sonra gece oldu, Amy dışarıdaydı.</span></p>

      <p class="paragraf"><span class="metin-1" xml:lang="tr-TR">Dışarı nasıl çıkmıştı?</span></p>

      <p class="paragraf"><span class="metin-1" xml:lang="tr-TR">Üstünde geceliği vardı hâlâ; çıplak ayakları çiyden ıslanmıştı. Saati bilmese de, vaktin geç olduğunu hissediyordu. Rüyada mıydı? Ama uykudaysa neden her şey bu kadar gerçek geliyordu? Etrafını inceledi. Nehrin yukarı kısmındaydı, barajın yakınındaydı. Hava serin ve nemliydi. Bir telaş hissine kapılmış durumdaydı; Amy sanki rüyasında kovalandığını görürken uyanmıştı. Neden buradaydı? Uykusunda gezmiş miydi yoksa?</span></p>

      <p class="paragraf"><span class="metin-1" xml:lang="tr-TR">Bacağına bir şey sürtününce irkildi. Aşağı bakınca, Fareci’nin kataraktlı gözleriyle kendisine baktığını gördü. Hayvan yüksek sesle miyavlamaya başladıktan sonra baraja doğru koşar adım gitti ve bir metre kadar ileride durup tekrar Amy’ye baktı.</span></p>

      <p class="paragraf"><span class="metin-1" xml:lang="tr-TR">Ne demek istediği açıktı; Amy onu takip etti. Yaşlı kedi onu barajın dibindeki küçük bir betonarme yapıya götürdü. İçeride mekanik bir şey mi vardı? Fareci kapıda durmuş miyavlıyordu.</span></p>

      <p class="paragraf"><span class="metin-1" xml:lang="tr-TR">Amy kapıyı açıp içeri girdi. İçerisi zifiri karanlıktı; yolunu nasıl bulacaktı? Duvarı el yordamıyla yoklayarak elektrik düğmesini aradı. Buldu. Işıklar titreşerek yandı. Küçük odanın ortasında, metal parmaklıkla korunan küçük bir merdiven boşluğu vardı. Fareci en üst basamakta duruyordu. Dönüp Amy’ye baktıktan ve son bir kez ısrarla miyavladıktan sonra aşağı indi.</span></p>

      <p class="paragraf"><span class="metin-1" xml:lang="tr-TR">Merdiven döne döne iniyordu. Amy merdivenin dibinde kendini tekrar zifiri karanlıkta buldu. Yine el yordamıyla elektrik düğmesini aradı; sonra nerede olduğunu gördü. Dümdüz uzanan, geniş bir borunun içindeydi. Fareci epey ilerideydi, duvarlardaki uzun gölgelerini peşi sıra sürüklüyordu. Halkayla çevrili olan, ikinci bir kapağa vardılar. Yerde, kapağın yanında uzun bir boru parçası yatıyordu. Amy boruyu yuvarlak kapak kolunun metal çubuklarının arasına sıkıştırıp çevirdi; kapı açıldı ve bir portatif merdiven belirdi. Amy danışmak için dönüp Fareci’ye baktı; kedi onun bakışlarına kuşkucu bir ifadeyle karşılık verdi.</span></p>

      <p class="paragraf"><span class="metin-italik" xml:lang="tr-TR">Maalesef ben daha ileri gidemeyeceğim. Artık tek başınasın.</span></p>

      <p class="paragraf"><span class="metin-1" xml:lang="tr-TR">Amy merdiveni indi. Aşağıda onu bekleyen bir şey vardı; bunu iliklerinde hissediyordu. Korkunç, kederli ve özlemle dolu bir şey. Ayakları yere bastı. Şimdi ilkinden daha geniş bir tüneldeydi. Yerde su akıyordu ince ince. Amy diğer uçta yuvarlak bir ışık gördü. Nerede olduğunu anladı: Boşaltma kanallarından birindeydi. Gördüğü şey ay ışığıydı. O yarı gölgeli aydınlığa doğru ilerlerken, ışığın önünden bir gölge geçti. Gölge değil, bir insan.</span></p>

      <p class="paragraf"><span class="metin-1" xml:lang="tr-TR">Amy anladı.</span></p>

      <p class="paragraf"><span class="metin-italik" xml:lang="tr-TR">Amy, Amy, kalbimdeki kız.</span></p>

      <p class="paragraf"><span class="metin-1" xml:lang="tr-TR">Wolgast parmaklık çubuklarının arasından elini uzattı ona; eli uzundu, çarpıktı, pençe şeklindeydi, parmakları şişkindi, tırnakları sivri ve kıvrıktı. Avuçları dokununca, Wolgast parmaklarını kıvırıp Amy’ninkilerin arasından geçirdi. Amy korkmuyordu, içine yayılan hafifliği hissediyordu sadece. Gözlerindeki yaşlar görüşünü bulandırdı.</span></p>

      <p class="paragraf"><span class="metin-italik" xml:lang="tr-TR">Amy, hatırlıyorum. Her şeyi hatırlıyorum.</span></p>

      <p class="paragraf"><span class="metin-1" xml:lang="tr-TR">Birbirlerinin elini sımsıkı tuttular. Wolgast’ın dokunuşunun verdiği his Amy’nin tüm bedenine yayılmıştı, onu sıcaklığıyla tepeden tırnağa yıkıyordu... Sevginin, yuvanın sıcaklığıyla. Diyordu ki:</span> <span class="metin-italik" xml:lang="tr-TR">Hep burada olacağım. Seni hep koruyacağım.</span></p>

      <p class="paragraf"><span class="metin-italik" xml:lang="tr-TR">Cesur kızım benim. Cesur Amy’m. Ağlama.</span></p>

      <p class="paragraf"><span class="metin-1" xml:lang="tr-TR">Güçlü duygularla sarsılan Amy hüngür hüngür ağladı. Mutluydu, üzgündü, hayatının tüm ağırlığını hissediyordu.</span></p>

      <p class="paragraf"><span class="metin-1" xml:lang="tr-TR">– Bana neler oluyor? Kendimi neden böyle hissediyorum? Lütfen söyle bana.</span></p>

      <p class="paragraf"><span class="metin-1" xml:lang="tr-TR">Wolgast’ın yüzünde ifade yoktu, olamazdı da; tüm benliği gözlerindeydi.</span></p>

      <p class="paragraf"><span class="metin-italik" xml:lang="tr-TR">Bütün soruların yanıtlanacak. O seni bekliyor, gemide. Zamanı gelince sana yolu göstereceğim.</span></p>

      <p class="paragraf"><span class="metin-1" xml:lang="tr-TR">– Ne zaman? Ne zaman göstereceksin?</span></p>

      <p class="paragraf"><span class="metin-1" xml:lang="tr-TR">Ama Amy bunu sorarken bile yanıtı biliyordu.</span></p>

      <p class="paragraf"><span class="metin-italik" xml:lang="tr-TR">Yakında,</span> <span class="metin-1" xml:lang="tr-TR">dedi Wolgast.</span> <span class="metin-italik" xml:lang="tr-TR">Çok ama çok yakında.</span></p>

      <p class="paragraf"></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-15-backlink" id="footnote-225-15">15</a> <span class="dipnotlar" style="font-size:0.94em;" xml:lang="tr-TR">Telsiz yön bulucu. (ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-16-backlink" id="footnote-225-16">16</a> <span class="dipnotlar" style="font-size:0.94em;" xml:lang="tr-TR">İstihbarat ve güvenlik personeli.(ç.n.)</span></p>
        </div>
      </div>
    </div>
  </div>
</body>
</html>
