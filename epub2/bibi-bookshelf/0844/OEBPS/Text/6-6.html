<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-6.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-6.html" xml:lang="tr-TR">
    <div class="Basic-Text-Frame-4">
      <p class="split"></p>

      <p class="Normal-4 para-style-override-24" xml:lang="en-US"><span class="metin-bold char-style-override-12" xml:lang="tr-TR">ORDU BAKANLIĞI</span></p>

      <p class="Normal-4 para-style-override-24" xml:lang="en-US"><span class="metin-bold char-style-override-12" xml:lang="tr-TR">ABD MERKEZ KOMUTANLIĞI</span></p>

      <p class="Normal-4 para-style-override-24" xml:lang="en-US"><span class="metin-bold char-style-override-12" xml:lang="tr-TR">7115 SOUTH BOUNDARY BULVARI</span></p>

      <p class="Normal-4 para-style-override-24" xml:lang="en-US"><span class="metin-bold char-style-override-12" xml:lang="tr-TR">MACDILL HAVA ÜSSÜ, FL 33621–5101</span></p>

      <p class="Normal-4 para-style-override-25" xml:lang="en-US"></p>

      <p class="Normal-4 para-style-override-26" xml:lang="en-US"><span class="alinti-bold char-style-override-13" xml:lang="tr-TR">01050008HAZ</span></p>

      <p class="Normal-4 para-style-override-27" xml:lang="en-US"><span class="alinti-bold" xml:lang="tr-TR">ABDMERKOM IMMACULATA OPERASYONU EMRİ</span></p>

      <p class="Normal-4 para-style-override-25" xml:lang="en-US"><span class="alinti-bold" xml:lang="tr-TR">REFERANSLAR: 929621 SAYILI KARARNAME, 1. HL KEŞİF</span></p>

      <p class="Normal-4 para-style-override-27" xml:lang="en-US"><span class="alinti-bold" xml:lang="tr-TR">ARAŞTIRMASI OPERASYON EMRİ 18-26, Pafta V107</span></p>

      <p class="alinti-1 para-style-override-28" xml:lang="en-US"></p>

      <p class="alinti-1 para-style-override-29" xml:lang="en-US"><span class="alinti-bold" style="font-size:1.11em;" xml:lang="tr-TR">GÖREV ORGANİZASYONU:</span> <span class="alinti-1" style="font-size:1.11em;" xml:lang="tr-TR">Müşterek Görev Kuvveti (MGK) SCORCH’a şu unsurlar dahildir: 388. Hava Tümeni (HT), 23. Savaş Grubu (23 SG), 62. Yurtiçi Hava Savunma Grubu (62 YHSG), Colorado Ordusu Ulusal Muhafızları (CO OUM), Kansas Ordusu Ulusal Muhafızları (KS OUM), Nebraska Ordusu Ulusal Muhafızları (NE OUM) ve Iowa Ordusu Ulusal Muhafızları (IA OUM).</span></p>

      <p class="alinti-1 para-style-override-28" xml:lang="en-US"></p>

      <p class="Normal-4 para-style-override-30" xml:lang="en-US"><span class="alinti-bold" xml:lang="tr-TR">1. DURUM</span></p>

      <p class="alinti-1 para-style-override-31" xml:lang="en-US"><span class="alinti-1" style="font-size:1.11em;" xml:lang="tr-TR">a. Düşman Kuvvetlerin Gücü: Bilinmiyor, +/– 200K</span></p>

      <p class="alinti-1 para-style-override-31" xml:lang="en-US"><span class="alinti-1" style="font-size:1.11em;" xml:lang="tr-TR">b. Arazi: Yüksek ova/çayır/kentsel alan karışımı</span></p>

      <p class="alinti-1 para-style-override-31" xml:lang="en-US"><span class="alinti-1" style="font-size:1.11em;" xml:lang="tr-TR">c. Hava Koşulları: Değişken koşullar, gündüz görüş netliği vasat, gece görüş netliği düşük, ay ışığı az veya yok</span></p>

      <p class="alinti-1 para-style-override-31" xml:lang="en-US"><span class="alinti-1" style="font-size:1.11em;" xml:lang="tr-TR">d. Düşmanın Durumu: 01050008HAZ itibarıyla, 1–26. Belirlenmiş Bölgelerde 763 enfekte olmuş kişi grubunun (“podlar”) toplandığı gözlendi. Düşmanın güneş batar batmaz harekete geçmesi bekleniyor (2116).</span></p>

      <p class="alinti-1 para-style-override-28" xml:lang="en-US"></p>

      <p class="Normal-4 para-style-override-30" xml:lang="en-US"><span class="alinti-bold" xml:lang="tr-TR">2. GÖREV</span></p>

      <p class="alinti-1 para-style-override-28" xml:lang="en-US"><span class="alinti-1" style="font-size:1.11em;" xml:lang="tr-TR">MGK SCORCH belirlenmiş Karantina Bölgesi’nde bulunan tüm enfekte olmuş kişileri imha etmek için 01210008HAZ ila 05240009HAZ’da askeri operasyon düzenleyecektir.</span></p>

      <p class="alinti-1 para-style-override-28" xml:lang="en-US"></p>

      <p class="Normal-4 para-style-override-30" xml:lang="en-US"><span class="alinti-bold" xml:lang="tr-TR">3. İCRA</span></p>

      <p class="alinti-1 para-style-override-28" xml:lang="en-US"><span class="alinti-bold" style="font-size:1.11em;" xml:lang="tr-TR">Hedef:</span> <span class="alinti-1" style="font-size:1.11em;" xml:lang="tr-TR">MGK Karantina Bölgesi’nde askeri hava ve kara operasyonları düzenleyecektir. MGK SCORCH’un öncelikli görevi Karantina Bölgesi’ndeki tüm enfekte olmuş personelin imhasıdır.</span> <span class="alinti-italik" style="font-size:1.11em;" xml:lang="tr-TR">Karantina Bölgesi’nde bulunan, siviller de dahil olmak üzere tüm personelin enfekte olduğu varsayılmaktadır ve imhaları 929621 Sayılı Kararname ile meşru kılınmıştır. Başlıca hedef, Karantina Bölgesi’ndeki tüm enfekte olmuş personelin imhasıdır.</span></p>

      <p class="alinti-1 para-style-override-28" xml:lang="en-US"></p>

      <p class="alinti-1 para-style-override-29" xml:lang="en-US"><span class="alinti-bold" style="font-size:1.11em;" xml:lang="tr-TR">Operasyon Konsepti:</span> <span class="alinti-1" style="font-size:1.11em;" xml:lang="tr-TR">Bu operasyon iki aşamalı yürütülecektir:</span></p>

      <p class="alinti-1 para-style-override-28" xml:lang="en-US"><span class="alinti-bold" style="font-size:1.11em;" xml:lang="tr-TR">1. AŞAMA:</span> <span class="alinti-1" style="font-size:1.11em;" xml:lang="tr-TR">MGK</span> <span class="char-style-override-14">01210008</span><span class="alinti-1" style="font-size:1.11em;" xml:lang="tr-TR">HAZ’da 1–26. Belirlenmiş Bölgelere 388 HT, 23 SG ve 62 YHSG taktik hava birlikleriyle hava bombardımanı düzenleyecektir. 1. AŞAMA Karantina Bölgesi’nin %100 bombalanmasıyla birlikte tamamlanmış olacaktır. 1. AŞAMA’nın tamamlanmasının hemen ardından 2. AŞAMA’ya geçilecektir.</span></p>

      <p class="alinti-1 para-style-override-28" xml:lang="en-US"></p>

      <p class="alinti-1 para-style-override-32" xml:lang="en-US"><span class="alinti-bold" style="font-size:1.11em;" xml:lang="tr-TR">2. AŞAMA:</span> <span class="alinti-1" style="font-size:1.11em;" xml:lang="tr-TR">MGK’nın 1–26. Belirlenmiş Bölgeler’e göndereceği, CO OUM, KS OUM, NE OUM ve IA OUM taktik kara birliklerinden oluşturulan 3 Mekanize Piyade Tümeni geride kalan düşman kuvvetlerine karşı serbest atışlı saldırıya geçecektir. 2. AŞAMA Karantina Bölgesi’ndeki enfekte olmuş personelin %100 imha edilmesiyle birlikte tamamlanmış olacaktır.</span></p>

      <p class="x40px"><span class="metin-1" xml:lang="tr-TR">Daha sonra lojistik, taktik, komuta ve sinyal meseleleri ele alınıyordu. Savaş bürokrasisi diliyle. Durum ortadaydı: Karantina hattının ardında kalan herkes gözden çıkarılmıştı artık.</span></p>

      <p class="paragraf"><span class="metin-1" xml:lang="tr-TR">“Tanrım.”</span></p>

      <p class="paragraf"><span class="metin-1" xml:lang="tr-TR">“Demiştim sana” dedi Nelson. “Er geç olacaktı bu. Şafağa iki saatten az kaldı. Bu geceyi sağ salim atlatırız herhalde, ama daha fazla beklememeliyiz diye düşünüyorum.”</span></p>

      <p class="paragraf"><span class="metin-1" xml:lang="tr-TR">Geri sayım bir anda bitivermişti. Guilder onca uğraştıktan sonra şimdi yenilgiyi kabullenmek zorunda mı kalacaktı!</span></p>

      <p class="paragraf"><span class="metin-1" xml:lang="tr-TR">“Eee, ne yapmamı istiyorsun?”</span></p>

      <p class="paragraf"><span class="metin-1" xml:lang="tr-TR">Guilder kendini toplamak için derin bir nefes aldı. “Teknisyenleri araçlara bindirip tahliye et, ama Masterson burada kalsın. Grey’le kadını kutulara koyup helikopter çağırabiliriz.”</span></p>

      <p class="paragraf"><span class="metin-1" xml:lang="tr-TR">“Atlanta’ya haber vereyim mi? Yani, en azından durumu bilsinler diye.”</span></p>

      <p class="paragraf"><span class="metin-1" xml:lang="tr-TR">Guilder, Nelson’ın tekrar “Demiştim sana” dememesini takdire şayan buldu. “Hayır, ben hallederim.”</span></p>

      <p class="paragraf"><span class="metin-1" xml:lang="tr-TR">Üs şefinin ofisinde güvenli bir sabit hat vardı. Guilder yukarı çıkıp boş koridordan geçti; sol bacağı acınası bir halde çekiyordu. Bütün ofisler boşaltılmıştı; odada bir koltuktan, ucuz bir metal masadan ve telefondan başka bir şey yoktu. Koltuğa oturan Guilder telefona öylece baktı. Yanaklarının ıslandığını fark etti bir süre sonra; ağlamaya başlamıştı. Artık kaderinin habercisi gibi gelmeye başlayan o tuhaf, duygusuz ağlamalarından biriydi bu; bedeni hayatının sefilliğini, önemsizliğini kendiliğinden itiraf ediyordu. Bedeni Guilder’a şöyle der gibiydi: Daha dur. Gör bak sana neler hazırladım. Yaşayan ölü olacaksın oğlum.</span></p>

      <p class="paragraf"><span class="metin-1" xml:lang="tr-TR">Ama bu asla olmayacaktı; Guilder telefonu kaldırınca her şey bitecekti. Fiziksel açıdan tamamen çökmeden önce öleceğini, o acıları çekmeyeceğini bilmek az da olsa bir teselliydi. O gün garajda yapamadığı şeyi şimdi başkası onun adına yapacaktı.</span></p>

      <p class="paragraf"><span class="metin-italik" xml:lang="tr-TR">Bay Guilder? Bizimle gelin.</span> <span class="metin-1" xml:lang="tr-TR">Koridordan geçerken omzunda bir el olacaktı.</span></p>

      <p class="paragraf"><span class="metin-1" xml:lang="tr-TR">Hayır.</span></p>

      <p class="anabaslik" id="toc_marker-22" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">20</span></p>

      <p class="cizgi30" xml:lang="en-GB"><img alt="19261.jpg" class="Basic-Graphics-Frame" src="../Images/19261.jpg" width="42%" /></p>

      <p class="paragraf"><span class="metin-1" xml:lang="tr-TR">Otobüslere vardıklarında, askerler güvenlik çemberi oluşturmuştu bile. Şafak öncesinin karanlığında kalabalık toplanıyordu. Danny’nin otobüsü üçüncü sıradaydı. Kittridge onu ön camdan gördü; kasketini başına geçirmiş olan Danny direksiyonu iki eliyle sımsıkı tutuyordu. En alt basamakta duran Vera’nın elinde bir kâğıt altlığı vardı.</span></p>

      <p class="paragraf"><span class="metin-italik" xml:lang="tr-TR">Danny Chayes, Tanrı senden razı olsun,</span> <span class="metin-1" xml:lang="tr-TR">diye düşündü Kittridge.</span> <span class="metin-italik" xml:lang="tr-TR">Hayatının yolculuğu olacak bu.</span></p>

      <p class="paragraf"><span class="metin-1" xml:lang="tr-TR">“Millet, sakin olun lütfen!” Askerlerin oluşturduğu bariyerin ardında sıra halinde duran otobüslerin önünde gidip gelen Porcheki megafonla bağırıyordu. “Düzgün sıra olun ve otobüslere arkadan binin! Yer bulamazsanız ikinci seferi bekleyin!”</span></p>

      <p class="paragraf"><span class="metin-1" xml:lang="tr-TR">Askerler bariyer kurarak bir çeşit kapı oluşturmuşlardı. Arkalarından ittiren insan kalabalığı, kapıdan geçmeye çalışıyordu.</span> <span class="metin-italik" xml:lang="tr-TR">Nereye gidiyoruz?</span> <span class="metin-1" xml:lang="tr-TR">diye soruyordu insanlar. İstikamet hâlâ Chicago muydu, yoksa başka bir yer miydi? Kittridge’in hemen önünde iki çocuklu bir aile duruyordu; oğlanla kızın üstünde kirli pijamalar vardı. Kirli ayaklar, kirli saçlar... Bu çocuklar taş çatlasın beş yaşındaydılar. Kız çıplak bir Barbie bebeği sımsıkı tutuyordu. Batıda gök gürlemeye devam ediyor, ufukta şimşek çakıyordu. Kittridge’le April birer elleriyle Tim’i tutuyorlardı; çocuğun güruhun içinde kaybolmasından korkuyorlardı.</span></p>

      <p class="paragraf"><span class="metin-1" xml:lang="tr-TR">Grup kapıdan geçince Danny’nin otobüsüne yöneldi hemen. Önce Robinsonlarla Ufaklık bindi; Wood’la Delores, Jamal ve Bayan Bellamy basamakların dibinde beklediler. En arkada, Kittridge’le Tim’in ve April’ın arkasında Rahip Don vardı.</span></p>

      <p class="paragraf"><span class="metin-1" xml:lang="tr-TR">Çakan bir şimşek ortalığı hayalet beyazına boyadı, havayı tutuşturdu ve o sahneyi Kittridge’in zihnine kazıdı. Yarım saniye sonra uzun uzun gök gürledi. Kittridge sesi tabanlarında hissetti.</span></p>

      <p class="paragraf"><span class="metin-1" xml:lang="tr-TR">Gök gürültüsü değildi bu. Top atışıydı.</span></p>

      <p class="paragraf"><span class="metin-1" xml:lang="tr-TR">Yukarıdan üç jet geçti, sonra da iki tane daha. Herkes çığlık atmaya başladı birden... Dizginlenmemiş panikle çıkardıkları yüksek, tiz sesler kalabalığın arka tarafından dalga dalga yayılıyordu. Kittridge yüzünü batıya çevirdi.</span></p>

      <p class="paragraf"><span class="metin-1" xml:lang="tr-TR">Daha önce viralleri büyük gruplar halinde görmemişti hiç. Gökdelenden bakınca üçünü bir arada görürdü arada sırada; sayıları ne daha az, ne de daha fazla olurdu. Bir de yeraltı garajındaki yirmi kadar viral vardı tabii. Ama bununla kıyaslanamazlardı. Bir kuş sürüsü yere inmişti sanki: yüzlerce, hatta binlerce viral koordine bir şekilde tel örgüye doğru koşuyordu.</span> <span class="metin-italik" xml:lang="tr-TR">Pod,</span> <span class="metin-1" xml:lang="tr-TR">diye hatırladı Kittridge.</span> <span class="metin-italik" xml:lang="tr-TR">Bunlara pod deniyor.</span> <span class="metin-1" xml:lang="tr-TR">Bu grubun organik ihtişamı karşısında huşuya, nefesini kesen bir hayrete kapıldı bir an.</span></p>

      <p class="paragraf"><span class="metin-1" xml:lang="tr-TR">Kampı tsunami gibi kaplayacaklardı.</span></p>

      <p class="paragraf"><span class="metin-1" xml:lang="tr-TR">Batıdaki tel örgüye doğru hızla giden Humveelerin tekerlekleri tozu dumana katıyordu. Birden otobüsler korumasız kaldı; insan kalabalığı otobüslere akın etti. Kittridge arkasındaki insanların muazzam baskısını hissetti. Kalabalığın arasında kalırken, April’ın haykırdığını işitti.</span></p>

      <p class="paragraf"><span class="metin-1" xml:lang="tr-TR">“Tim!”</span></p>

      <p class="paragraf"><span class="metin-1" xml:lang="tr-TR">Kittridge güruhun içinde, akıntıya karşı yüzercesine, önüne çıkanları yana iterek, kızın sesinin geldiği tarafa doğru ilerledi. Bir sürü insan ite kaka Danny’nin otobüsüne binmeye çalışıyordu. Kittridge az önce sırada önlerinde olan adamın başının üstüne kızını kaldırdığını gördü. “Lütfen, biri onu alsın! Biri kızımı alsın!” diye haykırıyordu adam.</span></p>

      <p class="paragraf"><span class="metin-1" xml:lang="tr-TR">Sonra kalabalığın akıntısına kapılmış olan April’ı gördü. Kollarını kaldırıp el salladı. “Otobüse bin!”</span></p>

      <p class="paragraf"><span class="metin-1" xml:lang="tr-TR">“Onu bulamıyorum! Tim’i bulamıyorum!”</span></p>

      <p class="paragraf"><span class="metin-1" xml:lang="tr-TR">Bir motor gürledi; sıranın sonundaki otobüslerden biri sıradan ayrıldı, sonra da bir başkası ve bir tane daha. Birden hiddete kapılan Kittridge ite kaka April’ın yanına gitti ve onu belinden tutup kapıya doğru çekti. Ama kız direndi; çırpınıyor, elinden kurtulmaya çalışıyordu.</span></p>

      <p class="paragraf"><span class="metin-1" xml:lang="tr-TR">“Onu bırakıp gidemem! Bırak beni!”</span></p>

      <p class="paragraf"><span class="metin-1" xml:lang="tr-TR">Kittridge ileride, en alt basamakta Rahip Don’ın durduğunu gördü. April’ı öne doğru itti. “Don, yardım et! Onu otobüse bindir!”</span></p>

      <p class="paragraf"><span class="metin-1" xml:lang="tr-TR">“Gidemem, gidemem!”</span></p>

      <p class="paragraf"><span class="metin-1" xml:lang="tr-TR">“Ben Tim’i bulurum April! Don, tut onu!”</span></p>

      <p class="paragraf"><span class="metin-1" xml:lang="tr-TR">Kittridge April’ı son bir kez iterken Don uzanıp kızın elini tuttu ve onu kapıya doğru çekti; sonra kız gözden kayboldu. Otobüsün yarısı doluydu sadece, ama bekleyecek zaman yoktu. Kittridge’in April’ı son görüşünde, kız yüzünü pencereye yaslamıştı ve ona sesleniyordu.</span></p>

      <p class="paragraf"><span class="metin-1" xml:lang="tr-TR">“Danny, götür onları!”</span></p>

      <p class="paragraf"><span class="metin-1" xml:lang="tr-TR">Kapılar kapandı. Otobüs harekete geçip uzaklaştı.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Son dört günü NBC binasının bodrumundaki odada, sakinleştiricilerin yol açtığı bir salınma halinde geçiren Lila Kyle –bir alacakaranlık dünyasında yarı baygın haldeydi, etrafındaki oda aynı anda gösterilen birkaç filmden ibaretti sanki– uyuyor ve rüya görüyordu: bu basit, mutluluk verici rüyada gece vakti bir arabadaydı, bebeğini doğurması için hastaneye götürülüyordu. Arabayı kimin kullandığını göremiyordu; görüş alanının kenarları karanlıktı.</span> <span class="metin-italik" xml:lang="tr-TR">Brad,</span> <span class="metin-1" xml:lang="tr-TR">dedi,</span> <span class="metin-italik" xml:lang="tr-TR">orada mısın?</span> <span class="metin-1" xml:lang="tr-TR">Sonra karanlık, sahne perdesi gibi kalktı ve Lila sürücünün</span> <span class="metin-italik" xml:lang="tr-TR">sahiden de</span> <span class="metin-1" xml:lang="tr-TR">Brad olduğunu gördü. Tüm varlığına haziran güneşi gibi hafif, titrek, altın sarısı bir neşe yayıldı.</span> <span class="metin-italik" xml:lang="tr-TR">Az kaldı canım,</span> <span class="metin-1" xml:lang="tr-TR">dedi Brad.</span> <span class="metin-italik" xml:lang="tr-TR">Varmak üzereyiz. Hiç zor olmayacak. Dayan. Bebek geliyor. Bebek geldi sayılır.</span></p>

      <p class="paragraf"><span class="metin-1" xml:lang="tr-TR">Lila kendine bu sözü söylerken –bebek geliyor, bebek geliyor–, odada şiddetli bir patlama oldu. Camlar kırılıp, eşyalar devrilip, altındaki zemin denizdeki küçük bir kayık gibi sallanmaya başlayınca Lila çığlık atmaya başladı.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-23" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">21</span></p>

      <p class="cizgi30" xml:lang="en-GB"><img alt="19263.jpg" class="Basic-Graphics-Frame" src="../Images/19263.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">9 Haziran sabahının erken saatlerinde doğu Iowa Mülteci Kayıt Merkezi’ne saldıran viral podu, Nebraska civarında toplanan daha büyük bir grubun parçasıydı.</span></p>

      <p class="paragraf"><span class="metin-1" xml:lang="tr-TR">MGK kod adlı Müşterek Görev Kuvveti sonradan farklı farklı tahminlerde bulundu; kimileri virallerin sayısının elli bin olduğuna, kimileriyse çok daha fazla olduğuna inanıyordu. Bu pod sonraki günlerde kuzeyden, Missouri’den gelen daha büyük bir podla ve güneyden, Minnesota’dan gelen daha da büyük bir üçüncü podla birleşecekti. Sayıları sürekli artıyordu. Chicago’ya vardıklarında yarım milyonu bulmuşlardı; 17 Temmuz’da savunma hattını yardılar ve şehri yirmi dört saatte ele geçirdiler.</span></p>

      <p class="paragraf"><span class="metin-1" xml:lang="tr-TR">Viraller mülteci kayıt merkezinin tel örgülerini 4.58’de aşmaya başladılar. Eyaletin orta ve doğu kısımlarında sekiz saattir yoğun hava operasyonları sürdürülüyordu ve Mississippi’deki köprülerin biri hariç –Dubuque– tamamı imha edilmişti; görev kuvveti, karantinanın başlangıç zamanını bilerek yanlış vermişti. Görev kuvvetinin liderleri, karantina bölgesinde insan kalabalıklarının bulunmasının enfekte olmuş kişileri cezbederek belirli alanlarda toplanmalarını sağlayacağına ve böylece bu kişilerin imha edilmesini kolaylaştıracağına inanıyorlardı. Amerikan ordusunda ve istihbarat teşkilatlarında da bu kanı hâkimdi. Bir görev kuvveti üyesinin dediği gibi, geyik avlamak için mineral tuz kullanmak gibiydi bu. Bu eşi benzeri görülmemiş savaşta galip gelebilmek için, bazı mültecilerin gözden çıkarılması şarttı. Kurtarılmaları imkânsızdı zaten.</span></p>

      <p class="paragraf"><span class="metin-1" xml:lang="tr-TR">Iowa Ulusal Muhafızları’ndan Binbaşı Frances Porcheki –sivil hayatında, kadın spor kıyafetleri üreten bir firmanın bölge müdürüydü–, MGK Scorch’un görevinden habersiz olsa da aptal değildi. Binbaşı Porcheki oldukça eğitimli bir subay olmasına karşın, inancının destek ve rehberliğinden faydalanan koyu bir Katolik’ti aynı zamanda. Aldığı emre karşı gelmesi, koruması altındaki mültecileri terk etmemeye ve kaçan otobüsleri hâlâ komutasında olan askerlerle –165 erkek ve kadınla, ki hemen hepsi batıdaki tel örgülerin önünde konuşlanmıştı– birlikte canı pahasına korumaya karar vermesi, bu derin inancından kaynaklanıyordu. Terk edilmiş siviller otobüslerin peşinden koşuyorlardı artık, durmalarını haykırıyorlardı, ama elden bir şey gelmezdi.</span> <span class="metin-italik" xml:lang="tr-TR">Eh, yapacak bir şey yok,</span> <span class="metin-1" xml:lang="tr-TR">diye düşündü Porcheki.</span> <span class="metin-italik" xml:lang="tr-TR">Elimden gelse daha fazlasını kurtarırdım.</span> <span class="metin-1" xml:lang="tr-TR">Batıda uçuk yeşil bir ışık belirmişti; aydınlık saçan bir çiti andıran, titrek ve parlak bir duvar. Gökyüzünde uçan jetler podun göbeğine saldırıyordu: ışıldayan izli mermilerle, patlayarak ateş saçan bombalarla. Gök gürültüsünü andıran sesler göğü yarıyordu sanki. Dört koldan saldıran alevlerin arasında pod belirdi; hâlâ geliyorlardı. Humvee’nin durmasını beklemeden atlayan Porcheki “Kimse ateş etmesin! Tel örgülere kadar gelmelerini bekleyin!” diye bağırdıktan sonra diz çöküp ateş etme pozisyonuna geçti –verecek emri kalmamıştı artık, düşmanla askerleriyle aynı koşullarda yüzleşecekti– ve dua etmeye başladı.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Zamanın olağan akışı bile bozulmuştu sanki. Kaosun ortasında, hayatlar beklenmedik şekillerde kesişiyordu. NBC binasının bodrumunda büyük bir mücadele vardı. Blackbird helikopteri çatıya konarken, saldırı başladığında ofiste Nelson’dan saklanmakta olan Horace Guilder (CDC’deki meslektaşlarına telefon etmeme kararı onu bir yükten kurtarsa da, başka bir soruna yol açmıştı, şimdi ne yapacağı konusunda hiçbir fikri yoktu), binbir güçlükle merdivenlerden bodruma indi ve Masterson’la Nelson’ın kan örneklerini kuru buzla dolu bir soğutucuya telaşla yerleştirdiklerini gördü; adamlar bağırarak “Hangi cehennemdeydin?”, “Buradan gitmeliyiz!” ve “Bina tepemize yıkılacak!” anlamına gelebilecek cümleler sarf ettiler. Ama bu sözler, mantıklı olsa da Guilder’ı pek etkilemedi. Artık önemli olan tek şey Lawrence Grey’di. Ve Guilder ne yapması gerektiğini tokat yemişçesine anladı birden.</span></p>

      <p class="paragraf"><span class="metin-1" xml:lang="tr-TR">Tek bir yol vardı. Bunu neden daha önce görememişti ki?</span></p>

      <p class="paragraf"><span class="metin-1" xml:lang="tr-TR">Bütün vücudu felç edici spazmlar geçirmek üzereydi; nefes borusu öyle daralmıştı ki, güçlükle soluyabiliyordu. Yine de uzanıp Masterson’ın belindeki tabancayı tutmayı ve kılıfından çekip almayı –can çekişirken son gücünü toplayarak– başardı.</span></p>

      <p class="paragraf"><span class="metin-1" xml:lang="tr-TR">Sonra kendini de şaşırtarak adamı vurdu.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Kittridge ayaklar altında eziliyordu.</span></p>

      <p class="paragraf"><span class="metin-1" xml:lang="tr-TR">Otobüsler uzaklaşırken Kittridge yere düşmüştü. Kalkmaya çalışırken, yüzünün yan tarafına bir ayak basmıştı; ayağın sahibi Kittridge’in üstünden sendeleyerek, homurdanarak geçmişti. Sonra da başkaları geçmeye başlamıştı; Kittridge savunma pozisyonu almaktan, kendini yere bastırıp başını elleriyle örtmekten başka bir şey yapamamıştı.</span></p>

      <p class="paragraf"><span class="metin-1" xml:lang="tr-TR">“Tim? Neredesin?”</span></p>

      <p class="paragraf"><span class="metin-1" xml:lang="tr-TR">Sonra onu gördü. Kalabalıktakiler çocuğu geride bırakmışlardı. Tim en fazla on metre ötede, çamurda oturuyordu. Kittridge topallayarak onun yanına gitti; ayakları tozlu toprakta kayıyordu.</span></p>

      <p class="paragraf"><span class="metin-1" xml:lang="tr-TR">“İyi misin? Koşabilir misin?”</span></p>

      <p class="paragraf"><span class="metin-1" xml:lang="tr-TR">Çocuk başının yan tarafını tutmuştu. Gözleri donuk ve dalgındı. Hıçkıra hıçkıra ağlıyordu ve burnundan sümük akıyordu.</span></p>

      <p class="paragraf"><span class="metin-1" xml:lang="tr-TR">Kittridge onu çekip ayağa kaldırdı. “Gel hadi.”</span></p>

      <p class="paragraf"><span class="metin-1" xml:lang="tr-TR">Planı yoktu; yapılacak tek şey kaçmaktı. Otobüsler gitmişti; tozdan ve dizel dumanından oluşan hayaletleri kalmıştı geride. Tim’i belinden tutan Kittridge, onu sırtına çıkardı ve sıkı tutunmasını söyledi. Üç adım sonra bacağı acımaya, dizi titremeye başladı. Tökezledi ve düşmemeyi her nasılsa başardı. Kesin olan bir şey vardı: Kittridge bacağı ve taşıdığı çocuğun ağırlığı yüzünden, yürüyerek fazla uzağa gidemezdi.</span></p>

      <p class="paragraf"><span class="metin-1" xml:lang="tr-TR">Sonra cephaneliği hatırladı. Oraya park edilmiş bir açık kasa Humvee görmüştü. O sırada aracın kaputu açıktı; askerlerden biri onu tamir ediyordu. Humvee hâlâ orada mıydı acaba? Çalışır mıydı?</span></p>

      <p class="paragraf"><span class="metin-1" xml:lang="tr-TR">Batı tel örgülerinin önündeki askerler ateş açarken, Kittridge dişlerini gıcırdatıp koştu.</span></p>

      <p class="paragraf"><span class="metin-1" xml:lang="tr-TR">Cephaneliğe vardığında, bacağı dayanma sınırına gelmişti artık. O iki yüz metreyi nasıl koştuğunu hiç bilmiyordu. Ama şans ondan yanaydı. Araç en son gördüğü yerde, artık boş olan rafların arasında duruyordu. Kaputu kapalıydı –iyiye alametti bu–, ama motoru çalışacak mıydı? Tim’i yolcu koltuğuna oturtan Kittridge direksiyonun başına geçip marşa bastı.</span></p>

      <p class="paragraf"><span class="metin-1" xml:lang="tr-TR">Bir şey olmadı. Kittridge sakinleşmek için derin bir nefes aldı.</span> <span class="metin-italik" xml:lang="tr-TR">Düşün Kittridge, düşün.</span> <span class="metin-1" xml:lang="tr-TR">Gösterge panelinin altından kablolar sarkıyordu. Biri düz kontak yapmaya çalışmıştı. Kittridge tellerden ikisini seçip uçlarını birbirine dokundurdu. Bir şey olmadı. Kittridge ne yaptığını bilmiyordu... Bunun işe yarayacağını nereden çıkarmıştı ki? Rastgele iki tel daha seçti; kırmızı ve yeşil.</span></p>

      <p class="paragraf"><span class="metin-1" xml:lang="tr-TR">Bir kıvılcım sıçradı; motor gürleyerek çalıştı. Vites değiştiren Kittridge, Humvee’yi kamp kapısına doğru yöneltti ve gazı kökledi.</span></p>

      <p class="paragraf"><span class="metin-1" xml:lang="tr-TR">Kamp kapısına doğru hızla gittiler. Ama yeni bir sorunla karşı karşıyaydılar: Kapıdan nasıl geçeceklerdi? Binlerce insan da aynı şeyi yapmaya, o dar çıkıştan geçmeye çalışmaktaydı. Kornaya abanan Kittridge bunun berbat bir fikir olduğunu çok geç fark etti... Güruhun kaybedecek şeyi yoktu.</span></p>

      <p class="paragraf"><span class="metin-1" xml:lang="tr-TR">Güruh döndü. Gördü. Hücum etti.</span></p>

      <p class="paragraf"><span class="metin-1" xml:lang="tr-TR">Kittridge frene basıp direksiyon kırdı, ama çok geç kalmıştı; insan kalabalığı, Humvee’nin etrafını dalga gibi sardı. Kittridge’in kapısı açıldı ve insanlar onu çekiştirmeye, direksiyonu bıraktırmaya çalıştılar. Direnen Kittridge, çocuğun bağırdığını işitti. Dört bir yandan saldıran insanların arasında hapsolmuştu. Ön cama çarpan bir surat, bir anda gözden kayboldu. Arkadan uzanan eller Kittridge’in yüzünü tutmaya çalışıyor, onu tırmalıyor ve kollarından çekiştiriyorlardı. “Bırakın beni!” diye haykıran Kittridge üstündeki elleri vurarak uzaklaştırmaya çalıştı, ama boşuna uğraşıyordu. Çok kalabalıktılar; ön cama atlayan ve aracın altına giren insanların sayısı artıp Humvee yan yatmaya başlayınca, aracın devrileceğini düşünen Kittridge Tim’e uzandı ve her şey bitti.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Bu arada, beş kilometre ötede otobüsler sıra halinde, gürleyerek doğu yönünde ilerliyordu; toplam 2043 sivil mülteci, 36 FEMA ve Kızılhaç görevlisi ve 27 askeri personel taşıyordu. Otobüslerdekilerin çoğu ağlıyordu; geri kalanlarsa dua ediyordu. İnsanlar çocuklarını sımsıkı tutmuşlardı. Birkaç kişi hâlâ çığlık atıyordu; çenelerini kapamaları yönündeki içten ricalara kulak asmıyorlardı. Bir avuç kişi, onca insanı geride bırakmanın vicdan azabını şimdiden duymaya başlamış olsa da, büyük çoğunluk böyle kaygılar taşımıyordu. Onlar şanslıydı, kaçabilmişlerdi.</span></p>

      <p class="paragraf"><span class="metin-1" xml:lang="tr-TR">Redbird’ün direksiyonunun başındaki Danny Chayes, ancak muhteşem bir tamamlanmışlık hissi olarak tanımlanabilecek şeyi hayatında ilk kez yaşıyordu. Sanki yirmi yedi yıllık hayatının tamamını, birey olmanın sağladığı tüm olasılıklara karşın, yapay, dar bir aralıkta geçirmişti ve gözlerindeki perde bir anda kalkıvermişti. Rotasını belirlediği otobüs gibi hızla ilerliyordu ve yeni bir var oluş haline itilmişti; hepsi de kendine özgü olan karşıt hisler, zihninde aynı anda var oluyorlardı. Korkuyordu, gerçekten ve tüm benliğiyle korkuyordu; ama bu korku onu felç etmiyordu, onun içinde kabarıp taşan zengin bir cesaret kuyusuydu sanki. Bay Purvis</span> <span class="metin-italik" xml:lang="tr-TR">O geminin kaptanı sensin,</span> <span class="metin-1" xml:lang="tr-TR">demişti ve Danny kaptandı. Sol omzunun arkasında kaygıyla konuşan Rahip Don’la Vera konudan konuya atlıyorlardı; onların arkasındaki sıralardaysa, diğerleri çiftler halinde birbirlerine sokulmuşlardı. Robinsonlar bir çeşit miyavlama sesi çıkaran bebekleriyle birlikteydiler: Wood’la Delores el ele tutuşmuşlardı ve dua ediyorlardı; Jamal’la Bayan Bellamy resmen birbirlerine sarılmışlardı; perişan halde tek başına oturan April’ınsa ağlayamayacak kadar afalladığı yüzünden belliydi. Onların kurtuluşu Danny’nin hayattaki tek amacı, kişisel kozmosunun merkezi haline gelmişti; ama Danny’nin yaşadığı heyecan ve kendi varoluşuna dair yaptığı muhteşem keşif, diğerlerinin varlığını tamamen soyuta indirgemişti. Redbird 450’sinin direksiyonunun başında oturan Danny Chayes kendiyle ve evrenle bütündü ve güneydeki şafak öncesi karanlığında yükselen ikinci viral topluluğunu ve kuzeyden gelen üçüncü topluluğu hiç şüphesiz diğer otobüslerin sürücüleri gibi görünce ve bu iki grubun sonunda birleşip otobüslerin çevresini kovanlarından zorla çıkarılmış eşek arıları gibi saracağını zihninde çabucak, üç boyutlu görüntüyle hesaplayınca, ne yapması gerektiğini anladı. Direksiyonu sola kırıp konvoydan ayrıldı ve gazı kökleyerek, sıradaki diğer otobüslerin yanından geçti. Saate yüz on, yüz yirmi, yüz otuz kilometre; otobüsünün daha hızlı gitmesini tüm irade gücünü kullanarak sağlamaya çalıştı.</span> <span class="metin-italik" xml:lang="tr-TR">Ne yapıyorsun?</span> <span class="metin-1" xml:lang="tr-TR">diye bağırdı Rahip Don.</span> <span class="metin-italik" xml:lang="tr-TR">Tanrı aşkına Danny, ne yapıyorsun?</span> <span class="metin-1" xml:lang="tr-TR">Ama Danny ne yaptığını gayet iyi biliyordu. Hedefi kaçmak değildi, çünkü bu imkânsızdı; hedefi ilk olmaktı. Podun içine öyle hızlı dalacaktı ki, bir yıkım koridoru açarak dosdoğru podun içinden geçip gidecekti. Arkasından çığlıklar yükseldi; ön camdan gördüğü podlar birleşiyor, giderek büyüyen bir ışık lejyonu oluşturuyordu. Danny’nin direksiyonu sımsıkı tutan ellerinin eklemleri beyazlaşmıştı. “Herkes eğilsin!” diye haykırdı. “Eğilin!”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">“Hassiktir!”</span></p>

      <p class="paragraf"><span class="metin-1" xml:lang="tr-TR">Nelson geri çekiliyordu; yüzünü korumak için ellerini kaldırmıştı. Guilder adamın onu da vurmasını beklediğini fark etti. Guilder onu gözünü kırpmadan vurabilirdi aslında, ama kısa vadede Nelson’a ihtiyacı vardı.</span></p>

      <p class="paragraf"><span class="metin-1" xml:lang="tr-TR">“Kadını getir” dedi tabancayı sallayarak.</span></p>

      <p class="paragraf"><span class="metin-1" xml:lang="tr-TR">“Vakit yok! Tanrım, onu öldürmene gerek yoktu!”</span></p>

      <p class="paragraf"><span class="metin-1" xml:lang="tr-TR">Yukarıdan sarsıntılar geliyordu yine. Havada tozlar döne döne uçuşuyordu. “Buna ben karar veririm. Haydi, kımılda.”</span></p>

      <p class="paragraf"><span class="metin-1" xml:lang="tr-TR">Guilder önce kadını alması gerektiğini nereden bildiğini, hayatının en önemli kararlarından birini nasıl verdiğini merak edecekti sonradan. Kadını geride bıraksa, sonuç bambaşka olacaktı. Sezmiş olabilir miydi? O kadınla Grey’in arasındaki bağı... kendisinin hayatı boyunca kimseyle kuramadığı o bağı fark ettiği için duygusal mı davranmıştı? Tabancasının namlusuyla Nelson’ı dürtüp önüne katarak laboratuvarı kat edip, Lila’nın odasının kapısına gitti.</span></p>

      <p class="paragraf"><span class="metin-1" xml:lang="tr-TR">“Kapıyı aç.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Patlama sesleriyle uyanan Lila Kyle dehşetle, panikle çığlık atıyordu; nerede olduğu ve olup bitenler konusunda hiçbir fikri yoktu. Bir yatağa kayışlarla bağlanmıştı. Yatak bir odadaydı. Oda ve içindeki her şey hareket ediyordu. Sanki Lila uyanınca kendini bir başka rüyada, önceki kadar gerçekdışı bir rüyada bulmuştu ve Nelson’la Guilder’ın odaya girdiklerini hayal meyal fark etti. İki adam tartışıyorlardı. Lila “helikopter” sözcüğünü işitti. “Kaçmak” sözcüğünü işitti. Adamların kısa boylu olanı, Lila’nın koluna iğne batırıyordu. Lila direnemedi, ama iğnenin tenini deldiği anda kalbinin enerjiyle dolduğunu hissetti; dev bir aküye bağlanmıştı sanki.</span> <span class="metin-italik" xml:lang="tr-TR">Adrenalin,</span> <span class="metin-1" xml:lang="tr-TR">diye düşündü.</span> <span class="metin-italik" xml:lang="tr-TR">Önce sakinleştirici verdiler, şimdi de uyanayım diye adrenalin zerk ediyorlar.</span> <span class="metin-1" xml:lang="tr-TR">Kısa boylu adam onu çekerek ayağa kaldırıyordu. Lila’nın hastane önlüğünün içindeki çıplak vücudunun tüyleri soğuktan diken diken olmuştu. Ayakta durabilecek miydi? Yürüyebilecek miydi?</span> <span class="metin-italik" xml:lang="tr-TR">Haydi, çıkar onu buradan,</span> <span class="metin-1" xml:lang="tr-TR">dedi ikinci adam.</span></p>

      <p class="paragraf"><span class="metin-1" xml:lang="tr-TR">Lila’nın paylaşamadığı büyük bir telaşa kapılmış olan kısa boylu adam, onu yarı sürükleyerek ve yarı taşıyarak, bir çeşit laboratuvar olan geniş odadan geçirdi. Işıklar sönüktü; köşelerdeki acil durum lambaları yanıyordu sadece. Uzaktan peş peşe gelen gürlemelerin arasında, depremi andıran uzun sarsıntılar oluyordu. Titreşen camlar şangırdıyordu. Denizaltı kapısına benzeyen, metal halkalı, kalın bir kapıya vardılar. Kısa boylu adam kapıyı açıp içeri girdi. Lila’yı uzun boylu adam tutuyordu şimdi; elinde tabanca vardı. Lila’ya arkadan sarılmıştı; bir kolunu onun beline dolamıştı, diğer elindeki tabancanın namlusunu da onun karnına bastırıyordu. Lila’nın zihni açılmaya başlamıştı. Kalbi metronom gibi atıyordu. Kapının ardında ne vardı? Yüzünü yaklaştırmış olan adamın sıcak nefesindeki çürük kokusunu alıyordu. Adamın korktuğunu, ellerinin ve tüm vücudunun titrediğini hissediyordu. “Hamileyim” dedi Lila veya diyecek oldu, bunun işe yarayabileceğini düşünerek. Ama kapının ardından kadınsı çığlıklar gelmeye başlayınca sesi kesildi.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">9 Haziran gecesi Batı ve Orta Iowa’da düzenlenen hava operasyonları risksiz değildi. Başlıca risklerden biri pilotların emirlere itaatsizlik etmeleriydi, ki bazıları etti gerçekten. Yedi uçuş ekibi sivil hedefleri bombalamayı reddetti, üçü de mekanik arızalar sebebiyle görevlerini yerine getiremediklerini bildirdi; operasyonların başarısızlık oranı yüzde altıydı. (Bu on uçuş ekibinden üçü askeri mahkemede yargılandı, beşi kınama cezası alıp görevlerine iade edildi, ikisiyse gözaltına alındı ve onları bir daha gören olmadı.) İleriki haftalarda, MGK Scorch’un görev alanı genişleyerek ülkenin orta kısmındaki ve dağlık batı eyaletlerindeki yerleşim merkezlerini kapsar hale geldikçe, görev kuvvetinin üyeleri bu istatistiği nostaljiye benzer bir hisle hatırlayacaklardı. Ah, o eski, güzel günler... 1 Ağustos’a gelindiğinde, artık öyle çok havacı vicdanları yüzünden askeri cezaevine atılmış veya can çekişen kıtanın göğünde uçaklarıyla birlikte ortadan kaybolmuştu ki, koordine hava saldırıları düzenlemek giderek zorlaşıyordu ve MGK’nın görevini başarabileceğinden şüpheye düşülmüştü. California ve Texas’taki ayrılıkçı hareketler durumu daha da güçleştiriyordu; bu iki eyalet bağımsızlıklarını ilan etmiş, sınırları içindeki tüm federal askeri kaynaklara el koymuş, hatta Washington’a meydan okumuşlardı... hem askeri hem de siyasi açıdan takdire şayan ve kurnazca bir hamleydi bu, çünkü artık işler tamamen kontrolden çıkmıştı. İki tarafın da giriştiği kabadayılıklar, Wichita Falls ve Fresno muharebelerine yol açtı. Bunlara katılan birçok Amerikan ordusu askeri, hem karacılar hem de havacılar silahlarını bırakıp teslim oldu ve sığınma hakkı istedi. Dolayısıyla, sonraki nesillerin sıfır senesi olarak bildiği senenin ekim ayının ortasına gelindiğinde, Birleşik Devletler diye bir ülke yoktu artık.</span></p>

      <p class="paragraf"><span class="metin-1" xml:lang="tr-TR">Ama 9 Haziran sabahının erken saatlerinde, aysız Iowa göğünün altında, MGK Scorch hâlâ görev başındaydı ve adamlarının tamamı veya tamamına yakını kurumla işbirliği içindeydi. Görev kuvvetinin tahminleri doğru çıkmıştı; Enfekte Olmuş Kişiler eyaletin dört bölgesinde toplanmışlardı: Mason City, Des Moines, Marshalltown ve Fort Powell’daki FEMA mülteci kayıt merkezi. 02.00’da, ilk üç grup imha edilmişti; geride son ödül olan Fort Powell kalmıştı. Saldırıyı A-10 Warthoglarla F-18 avcı bombardıman uçakları başlattı; MacDill’den de bir C-130 nakliye uçağı geliyordu. Uçağın kargo kompartımanında GBU-43/B Büyük Ordonat Hava Bombası veya MOAB adıyla bilinen bir bomba vardı. 8482 kiloluk yüksek güçlü H6 patlayıcı içeren MOAB, Birleşik Devletler ordusunun elindeki, nükleer olmayan en büyük bombaydı; patladığı yerde yüz elli metre çapında krater açabilecek kapasitedeydi ve oluşan şok dalgası dokuz şehir blokunu içeren bir alanı dümdüz edebilirdi: Alevleri günlerce sönmezdi.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Nelson, Grey’in kayışlarını çözmek için eğilince –oysa kayışlar hiçbir şeye tutturulmuş değildi artık– Grey öne atılıp adamı pazısından tuttu ve dişlerini onun boynuna geçirdi. Derin bir ısırıktı bu: Grey dişlerinin arasında Nelson’ın nefes borusunun ezildiğini hissetti. Birlikte yatağın üstüne düşerlerken, Grey adamı ağzında tavşan tutan kurt misali sallıyordu; ağzına sıcak kan doldu. Şimdi yerdeydiler, Nelson sırtüstü yatıyordu, Grey ise onun üstündeydi. Nelson’ın elleriyle ayakları acıdan titriyordu, ama hepsi buydu. Grey yumuşak eti iyice ısırdı.</span></p>

      <p class="paragraf"><span class="metin-1" xml:lang="tr-TR">İçti.</span></p>

      <p class="paragraf"><span class="metin-1" xml:lang="tr-TR">Sıfır için de bu kadar kolay olmuş muydu; o da bu kadar haz almış mıydı? Grey’in içi müthiş bir canlılıkla, muazzam ve engin bir safi duyumla doluyordu. Kanı son bir kez, ruhunu doyururcasına içine çektikten sonra yüzünü yana çevirdi. Yerdeki cesede iki saniye bakma izni verdi kendine. Nelson’ın yüzü çökmüştü, derisi buruşmuş ve kemiklerine yapışmıştı; Red Roof’un otoparkındaki kadının gözlerini andıran gözleri, kemikli çukurlarının içinden sürüngen gözü gibi pörtlemişti ve sonsuzluğun ortasına bakıyordu. Grey eylemlerinin yol açtığı duyguları anlamak için zihnini yokladı; suçluluk veya acıma hissi, hatta tiksinti aradı. Bir katildi o, cinayet işlemişti. Bir başkasının hayatını çalmıştı. Ama bu duygulardan hiçbirini hissetmiyordu. Yapması gerekeni yapmıştı.</span></p>

      <p class="paragraf"><span class="metin-1" xml:lang="tr-TR">Odasının kapısı açık duruyordu.</span> <span class="metin-italik" xml:lang="tr-TR">Lila,</span> <span class="metin-1" xml:lang="tr-TR">diye düşündü.</span> <span class="metin-italik" xml:lang="tr-TR">Seni kurtarmaya geliyorum... şimdiye kadar olan her şey bunun içindi.</span></p>

      <p class="paragraf"><span class="metin-1" xml:lang="tr-TR">Kapıdan geçti.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Kapıdan bir adam çıktı. Işık arkasından vurduğundan, gölgede kalıyordu. Yaklaşırken, acil durum lambalarının huzmeleri yüzünü yandan, kesik kesik aydınlatıyordu. Hastane önlüğü kan içindeydi.</span></p>

      <p class="paragraf"><span class="metin-1" xml:lang="tr-TR">Lawrence?</span></p>

      <p class="paragraf"><span class="metin-1" xml:lang="tr-TR">“Yapma.” Tabancalı adam Lila’yı geriye çekiyordu; namluyu onun kaburgalarına iyice bastırmıştı. Adamın adımları kararsızdı, titrekti. Bütün vücudu yaprak gibi titriyordu. Her an yığılıp kalıverecek gibiydi.</span></p>

      <p class="paragraf"><span class="metin-1" xml:lang="tr-TR">“Aradaki mesafeyi koru.”</span></p>

      <p class="paragraf"><span class="metin-1" xml:lang="tr-TR">Grey kanlı ellerini yalvarırcasına öne uzattı. “Lila, benim.”</span></p>

      <p class="paragraf"><span class="metin-1" xml:lang="tr-TR">Korku, tiksinti, bir anda şiddet tehdidinin belirmesi karşısında savunmacı bir tepki olarak çöken zihinsel uyuşukluk... Bütün bunlar Lila’nın zihninde birleşince, onun hiçbir şeye odaklanamadan dehşetten donakalmasına yol açtı. Bedeniyle zihni, yalnızca teğetsel bağlantısı olan şeylerdi sanki. Üstüne sis çökerken, odadan gelen çığlıkların ne anlama geldiğini fark etti. Lawrence, önlüğünün haline bakılırsa, kısa boylu adamı öldürmekle kalmayıp parçalamıştı. Bu mantıklıydı aslında; Lila bunu tahmin etmeliydi. Tankı hatırladı. Lawrence’ın tankın tepesindeki delikten çıkan yüzünün korkunç bir Cadılar Bayramı maskesine benzediğini ve adamın Volvo’nun camını bir yumrukta kırdığını hatırladı. Lawrence canavara dönüşmüştü. O... şeylerden birine dönüşmüştü. (Zavallı Roscoe.) Ama adamın gözlerindeki bir şey, ona korkmamasını söylüyordu ve Lila bakışlarını o gözlerden ayıramıyordu. Neredeyse kutsal bir ışıkla parlayarak, Lila’nın dosdoğru içine bakıyordu sanki.</span></p>

      <p class="paragraf"><span class="metin-1" xml:lang="tr-TR">“Olanları bilmiyor musun?” diye bağırdı adam. “Buradan gitmeliyiz.”</span></p>

      <p class="paragraf"><span class="metin-1" xml:lang="tr-TR">“Kadını bırak.”</span></p>

      <p class="paragraf"><span class="metin-1" xml:lang="tr-TR">Yukarıdan bir patlama sesi daha geldi ve zemin sarsıldı. Cam kırıkları yağıyordu; her şey çöküyordu. Lila’nın kaburgalarına yaslı olan tabanca namlusu, onun kalbine işaret eden soğuk bir parmak gibiydi. Adam odanın bir köşesini başıyla gösterdi.</span></p>

      <p class="paragraf"><span class="metin-1" xml:lang="tr-TR">“Merdiveni çık. Helikopter bekliyor.”</span></p>

      <p class="paragraf"><span class="metin-1" xml:lang="tr-TR">“Tabancayı bırakırsan seninle gelirim.”</span></p>

      <p class="paragraf"><span class="metin-1" xml:lang="tr-TR">“Lanet olsun, buna zaman yok!”</span></p>

      <p class="paragraf"><span class="metin-1" xml:lang="tr-TR">Lila’ya bir şeyler oluyordu. Bir çeşit uyanış yaşamaktaydı ve bunun tek sebebi tabanca değildi. Sanki yıllarca uyuduktan sonra bilincini tekrar kazanıyordu. Ne aptallık etmişti! Bebek odasını bile boyamıştı! Kırlarda gezintiye çıkmışlar gibi yapmıştı, bu herhangi bir şeyi değiştirebilirmiş gibi! David ölmüştü, Eva ölmüştü ve Lila, Brad’in kalbini kırmıştı; dünyanın sonunun yaklaşmadığına ikna etmişti kendini, çünkü aslında dünyanın sonu çoktan gelmişti. Ve bu adam, Lawrence Grey denen bu adam Hızır gibi yetişmişti, Lila’yı güvenliğe kavuşturacak bir melekti o, bebeğin babasıymış gibi davranıyordu; Lila ne söylemesi gerektiğini anladı.</span></p>

      <p class="paragraf"><span class="metin-1" xml:lang="tr-TR">“Lütfen Lawrence. Onun söylediğini yap. Bebeğimizi düşün.”</span></p>

      <p class="paragraf"><span class="metin-1" xml:lang="tr-TR">Öyle gergin ve kaygılı bir an yaşandı ki, zaman durdu sanki. Lila, Lawrence’ın aklındaki soruyu yüzünden okuyabiliyordu. Lawrence adamın ateş etmesine fırsat vermeden tabancayı kapabilir miydi? Kapabilirse, sonra ne olacaktı?</span></p>

      <p class="paragraf"><span class="metin-1" xml:lang="tr-TR">“Buradan çıkmanın yolunu göster bize.”</span></p>

      <p class="paragraf"><span class="metin-1" xml:lang="tr-TR">Çatıya çıktıklarında, helikopterin dönen pervanesinin rüzgârını hissettiler. Tuhaf, zümrüt yeşili bir ışıkla parlayan gökyüzü bir seranın içini andırıyordu. Helikopter onları almadan gidecek gibiydi, ki son bir ironi olurdu bu; ama sonra Lila kokpitteki pilotun telaşla el sallayarak onları çağırdığını gördü. Helikoptere bindiler; Guilder kapıyı arkalarından sertçe kapadı.</span></p>

      <p class="paragraf"><span class="metin-1" xml:lang="tr-TR">Havalandılar.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Kittridge çamurda yüzükoyun yattığını fark etti. Ağzında kan tadı vardı. Ayağa kalkmaya çalıştı, ama tek bacaklıydı artık; protezi gitmişti. Yüzünü kaldırınca Humvee’nin doksan metre kadar ötede, kıyıya vurmuş bir deniz yaratığı misali yan yatmış halde durduğunu gördü. Aracın ön camı kırılmıştı; kaputuyla şasisinden dumanlar çıkıyordu. Güruh aracın üstüne hayvan sürüsü gibi üşüşmüştü; bazıları onu tekerleklerinin üstüne düşürmeye çalışıyorlardı, ama organize hareket etmiyor ve dört bir yandan itiyorlardı. Bazılarıysa aracın tepesine çıkmışlardı ve rakiplerini iterek, tekmeleyerek uzaklaştırıyorlardı; sırf o araca sahip olmak bile az çok koruma sağlayabilirdi sanki.</span></p>

      <p class="paragraf"><span class="metin-1" xml:lang="tr-TR">Kittridge, Tim’in yattığı yere doğru süründü. Çocuk nefes alıyordu, ama baygındı... Hayattaydı en azından. Yatan vücudunun açısı tuhaftı; saçı kanlıydı. Ağzıyla burnundan da kan akıyordu. Kittridge silah seslerinin kesildiğini fark etti. Koşan askerler geçip gidiyorlardı, ama kaçacak yer yoktu. Tel örgünün dibinde asker kurşunlarına hedef olmuş viraller yığın halinde yatıyorlardı; ama bu sahneye göz gezdiren Kittridge o saldırının bir sınama olduğunu, bu virallerin askerlerin direncini kırmak için gönderilmiş bir öncü kuvvet olduğunu anladı. Şimdi ikinci ve çok daha büyük bir pod toplanmaktaydı. Bu pod gürleyerek onlara yaklaştıkça büyüdü ve titrekçe ışıldayan yeşil bir sıvı gibi kampı sardı. Son saldırı her yönden gelecekti.</span></p>

      <p class="paragraf"><span class="metin-1" xml:lang="tr-TR">Tim’i omuzlarından tutup kaldıran Kittridge, çocuğun göğsünü bedenine yasladı. Kaosun ortasındaydılar, insanlar koşuyordu, bağrışmalar duyuluyordu, bombalar düşüyordu; ama o ikisi tozun içinde büzülmüş halde yatarken, onları yıkımdan koruyan sessiz bir durgunluk kabarcığının içindeydiler sanki. Kittridge yüzünü doğuya çevirdi. Danny’nin otobüsünün karanlıkta uzaklaştığını görür gibi oldu bir an; ama bunun yanılsama olduğunu biliyordu.</span> <span class="metin-italik" xml:lang="tr-TR">Tanrı yardımcın olsun Danny Chayes.</span> <span class="metin-1" xml:lang="tr-TR">Kittridge’in varlığı derin bir dinginlikle, geçmişe dair bir his, dejavuya benzer bir deneyimle sarmalandı. Hem bulunduğu yerdeydi hem değildi, hem buradaydı hem oradaydı, oyun oynayan bir çocuktu ve savaşın ortasındaki bir adamdı ve dönüştüğü üçüncü bir şeydi. Zihninde görüntüler beliriyordu peş peşe: Ferrari’nin kaputuna tutunan gelinlikli viral; Kittridge’in yıllarca balık avladığı nehirde parıldayan gün ışığı; April’ın okul penceresinin önünde birlikte oturup yıldızları seyrettikleri zamanki hali ve sevişirken kızın yüzünde beliren sessiz huzur; arabadaki çocuk, korkunç bir gerçeği bilmenin dehşetiyle bakan gözleri ve âcizce uzattığı eli – o minicik çocuk eli. Tüm bunlar ve daha fazlası. Kittridge annesinin kendisine şarkı söylemesini anımsadı. Annesinin nefesinin yüzüne vuran sıcaklığını ve küçücük olma, dünyada yeni olma hissini.</span> <span class="metin-italik" xml:lang="tr-TR">Dünya yuvam değil,</span> <span class="metin-1" xml:lang="tr-TR">diye kadife gibi sesiyle şarkı söylerdi annesi,</span> <span class="metin-italik" xml:lang="tr-TR">çünkü geçip gidiyorum sadece. Hazineler başka yerde, mavi göğün çok ötesinde. Melekler cennetin açık kapısından çağırıyor beni, ve artık bu dünyada evimde hissedemiyorum kendimi.</span></p>

      <p class="paragraf"><span class="metin-1" xml:lang="tr-TR">Tim boğulurcasına sesler çıkarmaya başlamıştı; titreşen gözleri açılmaya çalıştı ve sonra hareketsiz kaldı. Çembere alma işini tamamlayan viraller tel örgülere akın ediyorlardı. Kittridge etrafa çökmüş sessizliği fark etti. Savaş bitmişti; uçaklar gitmişti. Sonra Kittridge o sessizlikte, ağır bir hava aracının çok yukarıdan gelen vızıltısını işitti. Yüzünü göğe kaldırdı. Bir C-130 nakliye uçağı güneyden geliyordu. Tepeden geçerken bıraktığı nesnenin düşüşü, paraşütünün açılmasıyla birlikte yavaşlayıverdi. Uçak uzaklaştı.</span></p>

      <p class="paragraf"><span class="metin-1" xml:lang="tr-TR">Kittridge gözlerini kapadı. Sonu gelmişti işte. Düşünmesine bile fırsat kalmadan, acı çekmeden, bir anda ölecekti. Bedeninin varlığını son bir kez hissetti: ciğerlerindeki havanın tadını, damarlarında akan kanı, davul gibi atan kalbini. Bomba üzerlerine doğru düşüyordu.</span></p>

      <p class="paragraf"><span class="metin-1" xml:lang="tr-TR">Tim’e var gücüyle sarılarak “Yanındayım” dedi; bunu tekrar tekrar söyledi, çocuk duyabilsin diye. “Yanındayım, yanındayım, yanındayım, yanındayım.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">MOAB’ın patlamasıyla oluşan şok dalgası, Grey’le Lila’yı taşıyan helikoptere yandan vurdu: Köreltici ışığı, tokat gibi inen sağır edici bir gürültü ve ısı dalgası takip etti. Dalgayla birlikte ileri fırlayan ve burnu kırk beş derece açıyla yeryüzüne çevrilen helikopter tekrar yukarı fırlayıp dönmeye başladı; açılı hızı, buz pistinde dönen patencilerinki gibi artıyordu. Helikopter dönerken savrulup ön cama çarpan pilotun boynu kırıldı; ama alarm sesi –tiz ve yüksek bir sesti– ve hızlarının merkezkaç kuvveti yüzünden, helikopterdeki kimse pek bir şey düşünmüyordu artık. Onları havada tutan kuvvetler gitmişti ve yere düşeceklerdi, başka da bir şey olmayacaktı.</span></p>

      <p class="paragraf"><span class="metin-1" xml:lang="tr-TR">Lawrence Grey helikopterin yere çarpma anını zamanın sekteye uğraması olarak algıladı: Ölüm spiralindeki helikopterin duvarına yapışmışken, kendini enkazda yatar halde buldu birden. Çarpma anını hissetmişti, ama pek hatırlamıyordu; darbenin etkisiyle kulakları çınlıyordu; o bir çandı ve çalınmıştı sanki. Havada benzin ve yanık kablo kokusu vardı; bir de elektrik cızırtısı. Grey’in üstünde ağır, yumuşak ve hareketsiz bir şey yatıyordu. Guilder’dı bu. Nefes alıyordu, ama baygındı. Helikopterin kalıntısı yan yatmıştı; tavanın olması gereken yerde kapı vardı şimdi.</span></p>

      <p class="paragraf"><span class="metin-1" xml:lang="tr-TR">“Lawrence, bana yardım et!”</span></p>

      <p class="paragraf"><span class="metin-1" xml:lang="tr-TR">Ses Grey’in arkasından gelmişti. Guilder’ı iterek göğsünden kaldıran Grey helikopterin arka tarafına el yordamıyla gitti. Sıralardan biri yamulup kısmen sökülerek, Lila’yı belinden yere mıhlamıştı. Kadının çıplak bacakları, tiril tiril hastane önlüğü, hepsi koyu, kara, ışıl ışıl kanla kaplıydı.</span></p>

      <p class="paragraf"><span class="metin-1" xml:lang="tr-TR">“Yardım et” dedi kadın boğulurcasına. Sımsıkı kapalı gözlerinin kenarlarından yaşlar akıyordu. “Tanrım, n’olur yardım et bana. Kanamam var.”</span></p>

      <p class="paragraf"><span class="metin-1" xml:lang="tr-TR">Grey kadını ayaklarından tutup çekerek kurtarmaya çalıştı; ama kadın acıyla çığlık atmaya başladı. Başka yolu yoktu; Grey’in sırayı kaldırması gerekecekti. Sırayı kenarlarından tutup çevirmeye girişti. Gıcırdayan sıra, gacırdayarak duvardan söküldü.</span></p>

      <p class="paragraf"><span class="metin-1" xml:lang="tr-TR">Lila hüngür hüngür ağlıyor, acıyla inliyordu. Grey onu kımıldatmaması gerektiğini biliyordu, ama başka çaresi yoktu. Sırayı açık kapının altına getirerek Lila’yı omuzlarına aldı, sıranın üstüne çıktı ve kadını çatıya dikkatle yatırdı. Sonra karşı tarafa tırmandı. Helikopterin gövdesinden kayarak inip diğer tarafa geçti ve kollarını kaldırıp kadını alarak yavaşça aşağı indirdi.</span></p>

      <p class="paragraf"><span class="metin-1" xml:lang="tr-TR">“Ah, Tanrım. N’olur onu kaybetmeyeyim. Bebeğimi kaybetmeyeyim.”</span></p>

      <p class="paragraf"><span class="metin-1" xml:lang="tr-TR">Grey tahrip olan laboratuvarın kalıntılarıyla, yamulmuş payandalarla, beton parçalarıyla, cam kırıklarıyla kaplı toprağa Lila’yı yatırdı. O da ağlıyordu. Artık çok geç olduğunu biliyordu; bebek ölmüştü. Lila’nın bacaklarının arasından durdurulamaz bir şekilde, oluk oluk akan kanda siyah pıhtılar vardı. Birkaç saniye sonra Lila da bebeğinin peşinden karanlığa gidecekti. Grey çocukken öğrendiği bir duayı tekrar tekrar mırıldanmaya başladı: “Kutsal Meryem, Tanrı’nın anası, şimdi ve ölüm saatimizde biz günahkârlar için dua et, amin. Kutsal Meryem, Tanrı’nın anası, şimdi ve ölüm saatimizde biz günahkârlar için dua et, amin...”</span></p>

      <p class="paragraf"><span class="metin-italik" xml:lang="tr-TR">Kurtar onu Grey.</span></p>

      <p class="paragraf"><span class="metin-italik" xml:lang="tr-TR">Ne yapman gerektiğini biliyorsun.</span></p>

      <p class="paragraf"><span class="metin-1" xml:lang="tr-TR">Evet, biliyordu. Yanıtı baştan beri içinde hissediyordu. Red Roof’tan, Ignacio’dan, Home Depot’tan, Nuh Projesi’nden ve çok öncesinden beri.</span></p>

      <p class="paragraf"><span class="metin-italik" xml:lang="tr-TR">Görüyor musun Grey?</span></p>

      <p class="paragraf"><span class="metin-1" xml:lang="tr-TR">Grey başını kaldırınca onları gördü. Viralleri. Her yerdeydiler, dört bir yandaydılar, karanlığın ve alevlerin içinden çıkıyorlardı; Grey’in etindendiler; habistiler ve kana susamışlardı, etrafını iblis korosu gibi çevirmişlerdi. Onların karşısında diz çökmüştü, yüzünden yaşlar akıyordu. Korkmuyordu, hayrete kapılmıştı sadece.</span></p>

      <p class="paragraf"><span class="metin-italik" xml:lang="tr-TR">Onlar senin Grey. Sana verdiklerim.</span></p>

      <p class="paragraf"><span class="metin-1" xml:lang="tr-TR">– Evet. Benimler.</span></p>

      <p class="paragraf"><span class="metin-italik" xml:lang="tr-TR">Kurtar onu. Haydi.</span></p>

      <p class="paragraf"><span class="metin-1" xml:lang="tr-TR">Grey’in sivri bir şeye ihtiyacı vardı. Yeri yoklayan elleri ince ve uzun bir metal parçasına, kırık ve parçalanmış şeyler dünyasındaki kırık bir parçaya rastgeldi. Yirmi santim uzunluğundaki bu metal parçasının kenarları testere gibi tırtıklıydı. Onu bileğine yanlamasına dayayan Grey, gözlerini kapatıp etini derinden kesti. Geniş ve karanlık bir nehir gibi fışkıran kan, avcunu doldurdu. Grey’in, Geceyi Serbest Kılan’ın, Sıfır’ın Yardımcısı’nın kanı. Lila inliyordu, can çekişiyordu. Her an son nefesini verebilirdi. Grey bir an duraksadıktan sonra –içindeki insanlık ışığı tamamen sönmeden hemen önce–, bileğini Lila’nın ağzına şefkatle, yeni doğmuş çocuğuna meme veren anne gibi dayadı.</span></p>

      <p class="paragraf"><span class="metin-1" xml:lang="tr-TR">“İç” dedi.</span></p>

      <p class="paragraf"><span class="metin-1" xml:lang="tr-TR">Guilder’ın var gücüyle kaldırıp Grey’in başına indirdiği on beş kiloluk, kaya gibi sağlam beton parçasını görmedi bile.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-24" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">22</span></p>

      <p class="cizgi30" xml:lang="en-GB"><img alt="19265.jpg" class="Basic-Graphics-Frame" src="../Images/19265.jpg" width="42%" /></p>

      <p class="Normal-4 para-style-override-22" xml:lang="en-US"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Batan güneş gökyüzünü altın sarısına boyarken Chicago’ya girdiler. Önce dış banliyö halkasından geçtiler; sonra karşılarında şehrin silueti, serap gibi belirdi. Sağ kalmalarıyla birlikte aralarında oluşan gizemli bağ hayatlarını birleştirmişti; unutulmuş bir diyardaki bu hayalperestler sessizce yolculuk ediyorlardı ve ilerleyişleri ancak otobüs motorunun homurtusundan, tekerleklerinin altındaki asfaltın hipnotik hışırtısından anlaşılıyordu. Yanlarında hayaletler, yitirdikleri insanlar oturuyordu.</span></p>

      <p class="paragraf"><span class="metin-1" xml:lang="tr-TR">Şehir görününce, Danny’nin arkasında oturan Rahip Don öne eğildi. Şehrin üstünde uçan helikopterler gökdelenlerin arasında, kovan çevresinde uçuşan arılar misali vızıldayarak dolanıyordu; çok yükseklerdeki uçakların arkalarında bıraktığı izler, giderek koyulaşan mavilikteki renkli şeritlerdi. Burası güvenli bir bölgeye benziyordu, ama çok uzun sürmezdi bu. Hiçbir yerin güvenli olmadığını biliyorlardı.</span></p>

      <p class="paragraf"><span class="metin-1" xml:lang="tr-TR">“Biraz mola verelim.”</span></p>

      <p class="paragraf"><span class="metin-1" xml:lang="tr-TR">Danny otobüsü yol kenarına park etti. Rahip Don gruptakilere hitap etmek için ayağa kalktı. Karar vakti gelmişti. Duracak mı, yoksa yola devam mı edeceklerdi? Ellerinde otobüs, su, gıda, benzin vardı. İleride kendilerini neyin beklediğini bilmiyorlardı.</span> <span class="metin-italik" xml:lang="tr-TR">Bir dakika durup düşünün,</span> <span class="metin-1" xml:lang="tr-TR">dedi Rahip Don.</span></p>

      <p class="paragraf"><span class="metin-1" xml:lang="tr-TR">Gruptakiler fısıldaşarak fikir birliğine vardıktan sonra el kaldırdılar. Karar oybirliğiyle alındı.</span></p>

      <p class="paragraf"><span class="metin-1" xml:lang="tr-TR">“Pekâlâ Danny.”</span></p>

      <p class="paragraf"><span class="metin-1" xml:lang="tr-TR">Şehrin güneyinden dolanıp, kırsal kesimden geçen bir asfalt yolda doğu yönünde ilerlediler. Şafak söktüğünde, Ohio’da bir yerdeydiler. Nerede oldukları hiç anlaşılmıyordu; herhangi bir yerde olabilirlerdi. Zaman iyice yavaşlamıştı, sürünüyordu artık. Tarlalar, ağaçlar, evler, posta kutuları geçip gidiyordu ve ufuk ulaşılmazdı hep. Küçük kasabalarda, gündelik hayata benzer bir şey sürüyordu; insanlar nereye gideceklerini, ne yapacaklarını hiç bilmiyorlardı. Otobanların tıkalı olduğu söyleniyordu. İhtiyaçlarını temin etmek için uğradıkları mini marketteki kasiyer, pencerenin ardındaki otobüse göz attıktan sonra</span> <span class="metin-italik" xml:lang="tr-TR">Sizinle gelebilir miyim?</span> <span class="metin-1" xml:lang="tr-TR">diye sordu. Kadının arkasındaki duvara asılı televizyonun ekranında, alevler içindeki bir şehir görülüyordu. Kadın etraftan duyulmasın diye alçak sesle konuşuyordu. Nereye gittiklerini sormadı; buradan gidiyorlardı işte. Çabucak yaptığı telefon konuşmasından birkaç dakika sonra, kocasıyla iki ergen oğlu otobüsün yanında, ellerinde bavullarla durmaya başlamışlardı bile.</span></p>

      <p class="paragraf"><span class="metin-1" xml:lang="tr-TR">Aralarına başkaları da katıldı. Otobanda tek başına, omzunda tüfekle yürüyen iş tulumlu bir adam. Kiliseye gidercesine giyinmiş yaşlı bir çift. Yol kenarında stop etmiş arabalarının kaputu açıktı ve çatlak radyatöründen buhar çıkıyordu. Kriz başladığında ülke turunda olan bir çift Fransız erkek bisikletçi. Sıkış tıkış binen koca aileler. Yerlerine geçerken minnet gözyaşları döküyordu çoğu. Sürüye katılan balıklar gibi, bütünün içinde özümseniyorlardı. Kentleri birbiri ardınca geride bıraktılar: Columbus, Akron, Youngstown, Pittsburgh. Bunların isimleri bile tarihi gelmeye başlamıştı; yitik bir imparatorluğun kentleriydiler sanki. Gize. Kartaca. Pompei. Otobüstekilerin adap kuralları oluştu giderek; bir çeşit tekerlekli kasabadaydılar sanki. Bazı sorular sorulurken, bazıları sorulmuyordu.</span> <span class="metin-italik" xml:lang="tr-TR">Salt Lake’ten, Tulsa’dan, St. Louis’den haber aldınız mı? Sebebin ne olduğunu bulabilmişler mi, çözüm bulmuşlar mı?</span> <span class="metin-1" xml:lang="tr-TR">Sadece hareket güvenlik duygusu yaratıyordu; her durduklarında, tehlikede oldukları hissine kapılıyorlardı. Bir ara şarkı söylediler. “The Ants Go Marching”, “On Top of Spaghetti”, “A Hundred Bottles of Beer on the Wall.”</span></p>

      <p class="paragraf"><span class="metin-1" xml:lang="tr-TR">İnişli çıkışlı arazi, onları yeşilliğiyle kucaklıyordu: Pennsylvania, Endless Sıradağı. İnsanların yaşadığını gösteren tek tük belirtilere rastladıkları oluyordu; çok geride kalmış bir dönemin artıklarıydı bunlar. Köhne kömür kasabaları, kepenkleri yıllardır inik olan fabrikaların bulunduğu unutulmuş mezralar; mavi yaz göğünü dürtükleyen, kırmızı tuğladan yapılma, terk edilmiş, harap bacalar. Havada yoğun bir çam kokusu vardı. Otobüstekilerin sayısı yetmişi geçmişti artık, koridorda iğne atsan yere düşmezdi, kucaklarda oturan çocukların yüzleri pencerelere yaslıydı. Benzin konusunda sürekli kaygılansalar da, her nasılsa çabucak buluyorlardı hep; görünmez bir el tarafından korunuyorlardı.</span></p>

      <p class="paragraf"><span class="metin-1" xml:lang="tr-TR">Üçüncü günün ikindisinde, Philadelphia’ya yaklaşmışlardı. Kıtanın yarısını kat etmişlerdi; önlerinde uzanan doğu kıyısında yükselen şehirler barikat gibiydi, denize karşı örülmüş bir insanlık duvarıydı. Otobüstekiler kaderlerine teslim olmuşlardı. Kaçacak başka yer kalmamıştı. Karanlık yüzeyi granit gibi sağlam görünen Schuylkill Nehri’nin kıyısındaki şehri seçtiler. Civar kasabalarda insanlar saklanıyor gibiydi; pencerelere tahta çakılmıştı, yollarda araba yoktu. Nehir geniş bir havzaya dönüşüyordu; gün ışığını kısmen geçiren büyük ağaçlar yolun iki yanındaki perdeler gibiydi. Bir tabelada DENETİM NOKTASI 3 KM yazılıydı. Kısa bir konuşmadan sonra hemfikir oldular: Yolun sonuna gelmişlerdi. Yazgıları burada bulacaktı onları.</span></p>

      <p class="paragraf"><span class="metin-1" xml:lang="tr-TR">Askerler yolu tarif etti. Sokağa çıkma yasağının başlamasına iki saat olmasına karşın, sokaklar şimdiden sessizdi ve ordu araçlarıyla tek tük polis arabası dışında hiçbir şey hareket etmiyordu. Güneşli dar sokaklar ve kırmızımsı kahverengi kumtaşından yapılma evler, bir zamanlar delikanlıların grup halinde takıldığı kötü şöhretli sokak köşeleri; sonra birden, şehrin ortasındaki bir yeşillik vahası olan park belirdi.</span></p>

      <p class="paragraf"><span class="metin-1" xml:lang="tr-TR">Tabelaları takip ederek barikatlardan geçerlerken, maskeli askerler el sallıyordu. Park konser varmış gibi hıncahınç doluydu. Çadırlar, karavanlar, dalgalar savurmuşçasına, yerde bavullarının yanında kıvrılmış yatan insanlar. Kalabalık yüzünden otobüsü yol kenarında bırakıp yollarına yaya devam etmek zorunda kaldılar. Otobüsü terk etmek sadakatsizlik gibi, artık yürüyemeyen bir köpeği çok sevmelerine karşın öldürmek gibi geldi. Bir bütün halinde hareket ediyorlardı; birbirlerinden ayrılıp da tanımadıkları insanların arasına karışmaya hazır değillerdi henüz. Uzun bir kuyruk oluşmuştu; hava ağırdı, süt kıvamındaydı sanki. Yukarıda, giderek kararan ağaçların arasında, görünmeyen böcek sürüleri vızıldıyordu.</span></p>

      <p class="paragraf"><span class="metin-1" xml:lang="tr-TR">“Bunu yapamayacağım” dedi Rahip Don. Patikada durmuştu ve yüzünde dehşet belirmişti birden.</span></p>

      <p class="paragraf"><span class="metin-1" xml:lang="tr-TR">Wood da durmuştu. Yirmi metre kadar ileride, direklerin tepesindeki projektörlerin çiğ ışığıyla aydınlanan paraşütler vardı. İnsanların üzerleri aranıyordu, isimleri soruluyordu. “Neyi kastettiğini anlıyorum.”</span></p>

      <p class="paragraf"><span class="metin-1" xml:lang="tr-TR">“Yani, Tanrım. Geldiğimiz yere benziyor burası.”</span></p>

      <p class="paragraf"><span class="metin-1" xml:lang="tr-TR">Güruh yanlarından akın akın geçiyordu. Kendilerine ait çok az şeyi bohça yapıp koltuk altlarına sıkıştırmış olan iki Fransız etrafa pek bakmadan yürüyorlardı. Hepsi de aynı şeyi hissediyordu: Bir şey yitiriliyordu. Yana çekildiler.</span></p>

      <p class="paragraf"><span class="metin-1" xml:lang="tr-TR">“Benzin bulabilir miyiz sizce?” diye sordu Jamal.</span></p>

      <p class="paragraf"><span class="metin-1" xml:lang="tr-TR">“Tek bildiğim şu: Oraya girmem” dedi Rahip Don.</span></p>

      <p class="paragraf"><span class="metin-1" xml:lang="tr-TR">Otobüse döndüler. Adamın teki düz kontak yapmaya çalışıyordu. Cılızdı, yüzü kirden kararmıştı, gözleri uyuşturucu almışçasına fıldır fıldır dönüyordu. Wood onu ensesinden tuttuğu gibi kapı dışarı etti.</span> <span class="metin-italik" xml:lang="tr-TR">Bas git,</span> <span class="metin-1" xml:lang="tr-TR">dedi.</span></p>

      <p class="paragraf"><span class="metin-1" xml:lang="tr-TR">Otobüse bindiler. Danny anahtarı çevirdi; altlarındaki motor gürledi. Yavaşça geri geri gittiler; kalabalığı denizdeki gemi misali yarıyorlardı. Gece olmak üzereydi. Çimenlerde geniş bir çember çizip uzaklaştılar.</span></p>

      <p class="paragraf"><span class="metin-1" xml:lang="tr-TR">“Nereye gidiyoruz?” diye sordu Danny.</span></p>

      <p class="paragraf"><span class="metin-1" xml:lang="tr-TR">Kimse yanıt vermedi. “Fark etmez bence” dedi Rahip Don.</span></p>

      <p class="paragraf"><span class="metin-1" xml:lang="tr-TR">Gerçekten de fark etmezdi. Geceyi Valley Forge parkında geçirdikten, otobüsün yanında yerde uyuduktan sonra, otobanlardan uzak durarak güney yönünde ilerlediler. Maryland, Virginia, North Carolina derken ilerlemeyi sürdürdüler. Yolculukları herhangi bir hedeften bağımsız, kendi başına anlam kazanmıştı. Hedef hareket etmekti, hareket etmeyi sürdürmekti. Birlikteydiler; önemli olan tek şey buydu. Otobüsün eskimiş amortisörü ayaklarının altında sarsılıyordu. Şehirler birer birer düşüyordu, ışıklar sönüyordu. Dünya hikâyelerini de yanında götürerek dağılıyordu. Yakında yok olacaktı.</span></p>

      <p class="paragraf"><span class="metin-1" xml:lang="tr-TR">Kızın adı April Donadio’ydu. Karnında taşıdığı çocuk erkekti ve Bernard adını alacaktı. April ona Donadio soyadını verecekti, sülalesinin her ferdinin bir parçasını ismen taşısın diye; ve yıllar geçtikçe çocuğa babasını anlatacaktı sık sık, onun nasıl bir insan olduğunu... Ne kadar cesur, iyi kalpli ve biraz da hüzünlü olduğunu ve birlikte geçirdikleri zamanın kısalığına karşın April’a armağanların en büyüğünü, devam etme cesaretini verdiğini anlatacaktı.</span> <span class="metin-italik" xml:lang="tr-TR">Sevgi budur,</span> <span class="metin-1" xml:lang="tr-TR">dedi çocuğa,</span> <span class="metin-italik" xml:lang="tr-TR">sevgi böyledir. Umarım bir gün sen de birini benim babanı sevdiğim kadar seversin.</span></p>

      <p class="paragraf"><span class="metin-1" xml:lang="tr-TR">Ama bu daha sonra olacaktı. Sağ kalan bu bir otobüs dolusu insan, toplam on iki kişi, sonsuza dek yolculuk edebilirlerdi. Bir bakıma ettiler de. Yaz mevsiminin yeşil tarlaları, zamanın durduğu terk edilmiş kasabalar, gölgeli ormanlar; otobüs durmadan gidiyordu. Hayal gibiydiler, sonsuzluğa geçmişlerdi, zamanın ötesindeki bir boyuta. Hem var hem yoktular, görünmeyen ama hissedilen bir varlıktılar, gündüz göğündeki yıldızlar gibiydiler.</span></p>
    </div>
  </div>
</body>
</html>
