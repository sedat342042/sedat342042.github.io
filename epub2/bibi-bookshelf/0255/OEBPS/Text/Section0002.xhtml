<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>John Steinbeck</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="main">
  <h1 class="heading" id="sigil_toc_id_19"><b class="calibre1">XX</b></h1>

  <p class="heading1">Öğleye doğru T modeli araba, böbürlenen bir tavırla Sardalye Sokağı'ndaki yuvasına döndü ve hendeği atlayıp, otların arasından geçerek Lee Chong'un arsasındaki yerine geldi. Delikanlılar ön tekerleklerin önüne, ardına taşlar yerleştirdiler, kalan benzini beş galonluk tenekeye boşaltarak kurbağalarını alıp Sefalet Palas'daki evlerine gittiler. Biraz sonra oğlanların bir kısmı sobayı yakmaya uğraşırken Mack, Lee Chong'un dükkânına resmî bir ziyaret yaptı. Önce arabayı kullanmalarına izin verdiğinden dolayı teşekkür etti. Gezintinin başarısından, yakalanan yüzlerce kurbağadan söz etti. Lee, mahcup bir tavırla gülümsüyor, sesini çıkarmadan delikanlıyı dinliyordu.</p>

  <p class="heading1">Mack ateşli ateşli: «İşler yolunda,» diyordu. «Doc kurbağa başına bir çeyrek toka edecek, bizde de aşağı yukarı bine yakın kurbağa var.»</p>

  <p class="heading1">Lee başını salladı. Bu fiyat hiç kötü değildi, zaten herkese bu kadar verilirdi.</p>

  <p class="heading1">Mack: «Doc burada değilmiş,» diye devam etti. «Getirdiğimiz kurbağaları görünce kimbilir ne sevinecek.»</p>

  <p class="heading1">Lee gene başını salladı. Doc'un nereye gittiğini biliyordu, hem bu gidişle sözün sonunun nereye varacağını da tahmin edebiliyordu.</p>

  <p class="heading1">Mack sanki o dakika aklına gelmiş gibi söylendi: «Ha, şey, bugünlerde cebimiz biraz delik, yani şimdilik demek istiyorum.» Bütün hali tavrıyla bunun kendileri için alışılmamış, anormal bir durum olduğunu pek güzel ifade edebilmişti.</p>

  <p class="heading1">«Viski yok,» dedi Lee Chong. Hâlâ gülümsüyordu.</p>

  <p class="heading1">Mack’ın birden ayranı kabarmıştı: «Senden viski isteyen kim be!» diye bağırdı. «Bizde ömrün boyunca senin dudağını bile değdirmediğin cinsten koca bir şişe viski var. Nah, koskocaman bir şişe... Az kalsın unutuyordum, biz arkadaşlarla seni yukarı, bizim Palas'a çağırıyoruz, biraz kafaları tütsüleyeceğiz de. Bizim oğlanlar sana da haber vermemi istediler.»</p>

  <p class="heading1">Lee sevinçle gülümsemekten kendini alamadı. Gerçekten içkileri, olmasaydı, herhalde onu boş yere çağırmazlardı.</p>

  <p class="heading1">«Bak açık konuşalım,» diyordu Mack. «Benim de, bizim oğlanların da cebi iyiden iyiye boş bu sıralar. Karnımız da zil çalıyor tersine. Biliyorsun, kurbağaların yirmisini bir papele okutacağız. Dediğim gibi Doc da burda değil. Bizim de aksi gibi karnımız aç. Onun için aramızda şöyle bir hesap yapalım. Seni de zarara sokacak değiliz ya. Yirmi beş kurbağaya bir papel, var mısın? Arada beş kurbağa da senin kârın olur. Kimsenin kesesine bir zarar gelmez.»</p>

  <p class="heading1">«Metelik bile yok.»</p>

  <p class="heading1">«Hay Allah belânı versin! Senden para mara isteyen yok. Bize biraz ufak tefek yiyecek gerek. Bak sana işin içyüzünü anlatayım: Doc geldiği zaman onun şerefine küçük bir parti vermek istiyoruz. İçkimiz bolca, ama yiyecek şey yok. Doc öylesine iyi bir insandır ki... Allanın belâsı, karının dişi ağrıdığı zaman ona afyonlu ilâcı kim vermişti?»</p>

  <p class="heading1">Mack, Lee'yi kötü kıstırmıştı. Lee de Doc'a borçluydu, hem de pek çok. Ama Lee'nin anlamakta güçlük çektiği şey, Doc'a olan borcunun onu nasıl Mack'a yardıma zorladığıydı.</p>

  <p class="heading1">«Şana kurbağaları ipotek etmiş gibi olmak istemeyiz. Alacağımız her bir papellik yiyecek için senin eline yirmi beş kurbağa vereceğiz, ayrıca istersen şölene de gelebilirsin.»</p>

  <p class="heading1">Lee bu teklifi, tıpkı bir farenin dolapta peynir gördüğü zaman yaptığı şekilde iyiden iyiye kokladı. Bunda kötü bir şey yoktu. Teklif baştan aşağı normal görünüyordu. İşin içine Doc girince kurbağalar para demekti, para da standard, her zamanki normal fiyattandı. Hem bu işde iki misli kâr ediyordu. Beş kurbağanın üstüne sattığı malın kârı da biniyordu. Bütün mesele delikanlılarda gerçekten kurbağa bulunup bulunmadığına kalıyordu.</p>

  <p class="heading1">Sonunda: «Gidip kurbağaları görelim,» dedi.</p>

  <p class="heading1">Palas’ın önünde önce sunulan bir kadeh viskiyi içti, sonra ıslak kurbağa torbalarını gözden geçirip, teklifi kabul ettiğini bildirdi. Bununla birlikte ölü kurbağa almamayı da kararlaştırmıştı. Mack, bir tenekenin içine elli tane kurbağa koyduktan sonra Lee ile birlikte tekrar bakkal dükkânına döndü ve iki papellik domuz pastırması, yumurta ve ekmek aldı.</p>

  <p class="heading1">İyi bir iş yapmış olmanın zevkiyle Lee, büyük bir sepet alıp, sebzeleri koyduğu kısma götürdü. Elli kurbağayı bu sepete boşalttı ve kârını rahat ettirmek için sepetin üstünü ıslak bir çuvalla sardı.</p>

  <p class="heading1">Bu iş gerçekten pek parlak bir işdi. Eddie, şöyle aşağı doğru bir uzanıp iki kurbağa değerinde Bull Durham getirdi. Coca Cola'nın fiyatı biraz sonra bir kurbağadan iki kurbağaya çıkınca Jones'un ayranı kabarmıştı. Gerçekte gün ilerleyip de pahalılık arttıkça, sıkıntı da arttı. Meselâ pirzola, onun da en iyi cinsinin yarım kilosu on kurbağadan pahalıya satılmaması gerektiği halde, şimdi Lee on iki buçuk kurbağa olduğunu görüyordu. Konserve şeftaliler ise ateş pahasıydılar. Küçük bir teneke konserve için sekiz kurbağa vermek gerekti. Lee müşterilerin zayıf noktalarını bulmuştu. Çarşıda ve Hollman'ın dükkânında bu yeni para sisteminin kabul edilmeyeceği muhakkaktı. Delikanlılar, canları pirzola istediği takdirde, Lee'nin istediği fiyatı ödemeye mecbur olduklarını biliyorlardı. Uzun zamandan beri sarı ipekliden bir çift pazubendi almayı arzulayan Hazel'e otuz beş kurbağa vermesi, ya da başka bir yere gitmesi söylendiği zaman, gerginlik son sınırını buldu. Hırs, zehirlerini yavaş yavaş bu takdire değer ticarî anlaşmaya dökmeye başlamıştı. Sıkıntılar gittikçe artıyor, Lee'nin sepetindeki kurbağalar da durmadan çoğalıyordu.</p>

  <p class="heading1">Malî sıkıntı Mack'la delikanlılara fazla etki yapmış olamazdı, çünkü onlar iş adamları değillerdi. Eğlencelerini satılan mallarla, hırslarını banka hesaplarıyla ve aşklarını maliyetiyle ölçmüyorlardı. Onlar, Lee'nin kendilerine bir iktisadî atlama yahut belki de bir sıçrama verdiğini düşünerek biraz telâşlanırken, iki dolarlık domuz pastırması ve yumurta, midelerinde viskinin ü-zerinde tembel tembel yatıyordu. Daha yukarıda sabah kahvaltısının üzerinde de ikinci bir viski tabakası vardı. Kendi evlerinde, kendi iskemlelerine oturmuşlar, Darling'in sardalye kutusundan konserve süt içmeyi öğrenişini seyrediyorlardı. Darling, çok mutlu bir köpekti, alnına da oldum olası öyle kalmak yazılmıştı. Çünkü beş kişiden ibaret gruptaki delikanlıların herbirinin kendine göre ayrı bir terbiye sistemi ileri sürmesi yüzünden Darling hiç terbiye görmedi. Yaradılıştan kancık bir varlıktı. Ona son rüşveti veren delikanlının yatağında uyuyordu. Gerçekten onlar da bazan sırf onun için hırsızlık yapmıyor değillerdi. Köpeği birbirinden kaçırmaya çalışırlardı Arada sırada da Darling'in disipline tâbi tutulmasını kararlaştırıyorlardı, ama iş, metodun münakaşasına gelince girişim bir kenara bırakılıyordu. Bu hayvana âşıktılar. Yerde bıraktığı çamur izlerini bile pek hoş bulurlardı. Önlerine gelene köpeğin sevimliliğini anlatarak onların canını sıkarlardı ve köpek onlardan daha anlayışlı davranmasaydı, sonunda hayvanı çok yedirmekten çatlatacaklardı.</p>

  <p class="heading1">Jones, dededen kalma saatin altına ona bir yatak hazırlamıştı ama Darling bu yatağı hiç kullanmadı. Sevgisine göre, her gece bir delikanlının yatağında yatıyordu. Yorganları diderdi. Sözüm ona koketlik de yapar, sahiplerini birbirine katardı. Onlar hayvanı harikulade bir şey sanıyorlardı. Mack köpeğe hileler öğretip, sahneye çıkarmak istedi, ama birazcık olsun yola getirmeyi bile başaramadı.</p>

  <p class="heading1">Öğleden sonra evde sigara içerek, yediklerini sindirmeye çalışarak, önemli meseleleri düşünerek ve arada sırada testiden birer yudum alarak vakit geçirirler. Her seferinde de içkinin Doc'un şerefine alınmış olduğunu birbirine hatırlatarak daha fazla içmemeleri gerektiğini tekrarlayıp duruyorlardı. Bunu bir dakika olsun akıllarından çıkarmamalıydılar.</p>

  <p class="heading1">Eddie: «Ne zaman döner dersin?» diye sordu.</p>

  <p class="heading1">Mack: «Çoğu kez sekiz, ya da dokuza doğru gelir,» diye cevap verdi. «Şimdi onu ne vakit vereceğimizi kararlaştırmamız gerekiyor^ Bence parti bu gece verilmeli.»</p>

  <p class="heading1">Öbürleri de bunu doğru bulmuşlardı. «Tabiî,» dediler.</p>

  <p class="heading1">Hazel: «Belki de yorgundur,» diye bir söz ortaya attı. «Yolu uzun.»</p>

  <p class="heading1">«Hadi ordan be, iyi bir parti kadar insanı dinlendiren şey var mıdır? Öyle eşşek gibi yorulmuş, ayaklarımı sürüklüyor olsam bile bir partiye, bir eğlenceye gittim mi bir şeyciğim kalmaz, demir gibi olurum.»</p>

  <p class="heading1">Mack: «Biraz iyi düşünmeye mecburuz,» dedi. «Bu işi nerde yapacağız? Burada mı?»</p>

  <p class="heading1">«Şey, Doc müzik delisidir. Bir yere giderken gramofonunu yanından ayırmaz. Eğer kendi yerinde yaparsak belki daha çok makbule geçer.»</p>

  <p class="heading1">«Bak bu iyi. Yalnız bana kalırsa bu bir sürpriz partisi gibi bir şey olmalı. Peki, bunu yalnız bir sürahi viski vermekle bırakmayıp, esaslı bir parti haline nasıl sokacağız?»</p>

  <p class="heading1">Hughie bir teklifte bulundu: «çevreyi süslesek, Dört Temmuz (1), yahut Halloween (2) günlerinde olduğu gibi.»</p>

  <p class="heading1"></p>

  <p class="heading1"><b class="calibre1">(1) Amerika Millî Bayramı (Çeviren).</b></p>

  <p class="heading1"><b class="calibre1">(2) 31 Ekim'de kutlanan bir yortu günü (Çeviren).</b></p>

  <p class="heading1">Mack’ın gözleri bir boşluğa dikilmiş, dudakları aralanmıştı. Her şeyi iyice görebiliyordu. «Hughie,» dedi, «sende bir şeyler var muhakkak. Senden bunu hiç beklemezdim ama bu sefer tam üstüne bastın.» Sesi yumuşamış, gözleri geleceğe dalmıştı. «Gözlerimle görür gibi oluyorum. Doc eve gelir. Yorulmuştur. Ev baştan aşağı ışıklar içindedir. Birinin içeri girdiğini sanır. Merdivenlerden yukarı çıkar. Her yerin süslenmiş olduğunu görür. Duvarlara krepon kâğıdı asılmıştır. Ortalıkta bol bol şeker, bir de koskocaman pasta vardır. Herifçioğlu o zaman her şeyi çakozlar. Hem bu böyle fare sidiği gibi bir eğlence olmamalıdır. Biz de biraz saklanır gibi yapmalıyız ki, bir süre bu işleri kimin yaptığını anlayamasın. Sonra narayı basıp ortaya çıkarız. O aman yüzünün ne hal aldığını düşünebiliyor musunuz? Hughie, bunu nasıl akıl ettiğini bir türlü havsalam alamıyor.»</p>

  <p class="heading1">Hughie kızardı. La Ida’nınevindeki o yılbaşı eğlencesinden beri düşüncelerini içinde saklamaya karar vermişti, ama madem ki, böyle olacaktı o da payına düşeni yapmalıydı. «Ben yalnız hoşunuza gider belki diye düşünmüştüm,» diye söylendi.</p>

  <p class="heading1">«Gitmez olur mu?» diye karşılık verdi Mack. «Tabiî her şey yavaş yavaş soğumaya yüz tuttuğu zaman ortalığı alevlendirmek için böyle bir eğlenceyi kimin akıl ettiğini Doc'a da söyleyeceğiz.» Tekrar köşelerine çekilip meseleyi düşünmeye başladılar. Süslenmiş lâboratuvar onların nazarında Hotel de Monte'in salonlarından farksızdı. Sırf plânı arttırmak için birkaç yudum daha aldılar.</p>

  <p class="heading1">Lee Chong'un dükkânının bir eşi daha yoktur. Örneğin, genellikle dükkâncılar Ekim ayında siyah ve sarı krepon kâğıdı, siyah kâğıttan kediler, maskeler kâğıt fenerler bulundururlar. Halloween eğlenceleri için bu gibi mallar çok satılır. Ondan sonra bunları ortalıkta göremezsiniz. Hepsi satılır biter mi, yoksa bir kenara mı atılır. Orasını kimse bilmez. Ne olursa olsun, örneğin, Haziran gibi bir ayda bu tip malları ortalıkta bulamazsınız. Dört Temmuz için bayraklar, bandıralar, havaî fişekler için de durum böyledir. Bunlar Ocak ayında nereye gider? Bu da bilinmez. Ama Lee Chong'un dükkânı için durum hiç de böyle değildir. Onda Kasım'da Valentine (1) yadigârları, Ağustos'ta yapma kayalar, baltalar, kâğıttan kiraz ağaçları bulabilirsiniz. Tâ 1920'den kalma maytaplar, çıtırpıtırlar vardır. Akıl ermiyen taraflardan biri de, dükkân büyük olmadığı halde, bütün bu eşyaları nerede sakladığıdır. Siyah çorapların, uzun eteklerin, ve başa eşarp bağlamanın moda olduğu zamandan kalma mayolar vardır. Bisiklet için pantalon kıskaçları, dantel mekikleri, Mah Jong oyunu takımları da bulunur. «Main'i Hatırlayınız» yazılı rozetler, «Dövüşürken Bob»un hâtırasına yapılmış fört flandıralar vardır; 1915 Panama Beynelmilel Sergisi'nin yadigârları, yalancı elmaslardan küçük mücevher taklitleri de vardır. Lee'nin dükkân işletmesi bir başka noktadan da kabul edilmiş ticaret usullerinden ayrılır. Hiçbir zaman indirimli satış yapmamış, hiçbir şeyin fiyatını bir kerecik olsun indirmemiştir. Satılmadan kalan eşyayı asla ucuzlatmaz. 1912 de otuz sent olan bir şey, bazılarının fikrine göre, farelerle güveler yüzünden eski kıymetlerini hayli kaybetmiş olmalarına rağmen, bugün yine aynı fiyata satılır. Lee Chong için böyle bir mesele varit değildir. Mevsime uygun olsun demez de, Lâboratuvarı süslemek isterseniz malzeme için gidebileceğiniz yer Lee'nin dükkânıdır.</p>

  <p class="heading1"><b class="calibre1">(1) 14 Şubat'a rastlıyan bir yortu (Çeviren).</b></p>

  <p class="heading1">Mack ile tayfası bunu biliyorlardı. Yalnız Mack: «Büyük pastayı nereden bulacağız?» diye sordu. «Lee'de o küçük kurabiyelerden başka bir şey yok.»</p>

  <p class="heading1">Hughie, demin o kadar isabetli konuşmuştu ki, bir kere daha denedi. «Pastayı niye Eddie pişirmiyor? Bir zamanlar San Carlos'ta aşçı yamaklığı yapmıştı.»</p>

  <p class="heading1">Bu fikrin yarattığı ani heyecan, Eddie'yi ömründe pasta pişirmediğini açıklamaktan vazgeçirmişti.</p>

  <p class="heading1">Hem Mack işin bir de hissi tarafına temas etti:</p>

  <p class="heading1">«Bu Doc'un nazarında daha değerli olur. Boktan bir herifin gidip pasta almasına benzemez. Biraz da kalp bulunur.»</p>

  <p class="heading1">İkindi vakti ile viski sonuna yaklaştıkça, heyecan biraz daha artmıştı. Lee Chong'a gidip gelmeler hiç bitmiyordu. Çuvallardan birinde hiç kurbağa kalmamıştı; Lee'nin sepeti de iyice dolmaya başlamıştı. Altı kadar viski şişesini bitirmiş, on beş kurbağaya yarım «Eski tenis ayakkabısı» alıyorlardı, fakat Selafet Palas süs eşyasıyla dolup taşmıştı. İyi geçirilmiş, ya da yarıda kalmış tatilleri hatırlatan metrelerce krepon kâğıdı yığılmıştı yere.</p>

  <p class="heading1">Eddie, fırınına bir ana tavuk gibi bakıyordu. Pastayı çamaşır leğeninde pişiriyordu. Tarifesi, maya yapan müessese tarafından garanti edilmişti. Ama daha baştan pastada garip garip şeyler olmaya başladı. Hamur hazırlandığı vakit, sanki içinde hayvanlar kıpırdanıyormuş gibi, kaynıyordu. Fırında da birden topa benziyen bir hava kabarcığı yaptı. Bu iyice kabardıktan sonra, gene birdenbire sönüvermişti. Geride bıraktığı enkaz öyle büyüktü ki, Eddie yeniden hamur açıp burayı yamamak gereğini duydu. Şimdi de pastada çok garip birtakım haller göze çarpıyordu, dibi kapkara bir duman çıkararak yanıyor, üstü inip inip kalkıyordu.</p>

  <p class="heading1">Nihayet Eddie pastayı soğumaya bırakınca Bel Geddes'in lâv yatağı üzerine yaptığı savaş alanı minyatürlerinden birine benzemişti.</p>

  <p class="heading1">Talihsiz bir pastaydı bu, delikanlılar lâboratuvarı süslemekle meşgullerken Darling, pastanın başına çöküp yiyebildiği kadarını yemiş, sonra da midesini bozup, hâlâ sıcak olan hamurun içine kıvrılmıştı.</p>

  <p class="heading1">Fakat Mack ile arkadaşları, krepon kâğıtlarını, maskeleri süpürge saplarını, kâğıt kuklaları, kırmızı beyaz ve mavi etaminleri alıp, sokağın öbür tarafındaki lâboratuvara gelmişlerdi bile. Son kurbağaları da bir çeyreklik «Eski tenis ayakkabısı» ve iki şişe 49'luk şarap için harcamışlardı.</p>

  <p class="heading1">«Doc şarabı çok sever,» dedi Mack. «Bana kalırsa şarabı viskiden bile çok seviyor.»</p>

  <p class="heading1">Doc, lâboratuvarı hiç kilitlemezdi. Kapıyı kırmak isteyenlerin bunu kolayca yapabilecekleri, insanların namuslu oldukları ve sonunda bu lâboratuvarda herhangi bir insan için çalmaya değer bir şey bulunmadığı teorisine dayanarak hareket ediyordu. Kıymetli eşyaları kitapları, plâklar, cerrah âletleri, gözlük camları ve bunun gibi âdi bir soyguncunun başını çevirip bakmaya bile zahmet etmeyeceği cinsten şeylerdi. Doc'un teorisi ancak soyguncular, eline geçeni çarpan hırsızlar ve kloptomanyaklar için doğruydu. Ama arkadaşlarına pek etki ettiği yoktu. Kitapları sık sık ödünç alırlardı. Evde yokken bir teneke konserve fasulyesinin bile yerli yerinde kaldığı görülmediği gibi, geç döndüğü kaç sefer de yatağında yabancı misafirler bulmuştu.</p>

  <p class="heading1">Delikanlılar, süs kâğıtlarını antreye yığdılar, sonra Mack onları bir kenara çekti: «Doc'un en fazla ne sevindirecek acaba?» diye sordu.</p>

  <p class="heading1">Hazel: «Eğlence,» diye cevap verdi.</p>

  <p class="heading1">«Hayır,» dedi Mack.</p>

  <p class="heading1">Hughie: «Yoksa süsler mi?» diye söylendi. Bütün bu süslerin hazırlanmasından kendine pay çıkarıyordu.</p>

  <p class="heading1">Mack: «O da değil,» dedi. «Kurbağalar. Hepsinden çok onlara sevinecek. Ama belki de o buraya gelinceye kadar Lee Chong'un dükkânı kapanmış olacak. Ve kurbağalarını yarın sabaha kadar göremeyecek bile. Yok beyim yok». Mackın sesi gittikçe yükseliyordu: «Onlar, kurbağalar, burada tam odanın ortasında, üzerlerinde de «Hoş geldin Doc» yazılı bir yafta olduğu halde, nah şuracıkta durmalılar.»</p>

  <p class="heading1">Lee'yi ziyarete giden komite, şiddetli bir karşı koyma ile karşılaştı.</p>

  <p class="heading1">Onun şüpheci aklına gelmeyen şey yoktu. Eğlencede bulunup, mallarım göz hapsinde tutabileceği kendisine anlatılmıştı; kurbağaların onun olduğuna kimsenin bir şey demediğini de açıkladılar. Mack herhangi bir anlaşmazlık vukuunda başları derde girmesin diye kurbağaları Lee'ye devrettiğini bildiren bir kâğıt da yazmıştı.</p>

  <p class="heading1">İtirazları biraz yumuşayınca sandığı lâboratuvara taşıdılar ve kırmızı, beyaz, mavi bir bez sarıp üzerine tentürdiyotla ve büyük harflerle evvelce kararlaştırdıkları kelimeleri yazıp, süsleme işine başladılar. Viskiyi çoktan temizlemişler, kendilerini tam eğlenmeye hazır hissediyorlardı.</p>

  <p class="heading1">Krepon kâğıtlarını çapraz gerip, kâğıt fenerleri astılar. Sokaktan geçenler de eğlenceye katılmışlar, daha fazla içki getirmek için Lee'nin dükkânına üşüşmüşlerdi. Lee Chong da partiye geldi, ama çok durmadı, zira midesine pek garip bir ağrı saplanmıştı, iyice hastalanmıştı. Saat on birde pirzolalar kızartılıp yendi. Plâkları karıştıran biri, bir Count Basie albümü bulmuştu, koca gramofonun sesi gürledi. Ses kayık tezgâhlarından, tâ LaIda'ya kadar her tarafı inim inim inletiyordu. Bear Flag’ın müşterilerinden bir kısmı Batı Biyolojfyi rakip bir müessese sanıp, sevinç içinde merdivenleri tırmanmaya başladılar. Bunlar, öfkeden kanları beyinlerine fırlayan ev sahipleri tarafından uzun ve kanlı bir dövüşten ve ön kapıyla iki pencerenin kırılmasından sonra dışarı atılmışlardı. Sürahilerin şangırtısı kulakları tırmalıyordu. Mutfaktan tuvalete geçmekte olan Hazel, elindeki kızgın yağ dolu tavayı yere düşürdü, kızgın yağlar yarı üstüne, yarı yere aktı, fena halde yaktı.</p>

  <p class="heading1">Saat bir buçukta içeri dalan bir sarhoş, Doc'un hesabına son derece kaba bir söz etti. Mack’ın herife salladığı yumruğun hâlâ sözü edilir, münakaşası yapılır. Herif yumruğu yiyince ayakları yerden kesilmiş, havada hafif bir yay çizerek, ambalaj sandığını parçalayıp kurbağaların ortasına yumulmuştu. Plâğı değiştirmek isteyen biri de ses ayarını bozup battal etti.</p>

  <p class="heading1">Ölmekte olan bir partinin psikolofsini hiç himse incelememiştir. Kavga, gürültü, patırdı olabilir, sonra birkaç kişi kenara çekilir, bir süre sessizlik hüküm sürer, derken eğlence bitmiştir, misafirler ya evlerine giderler, ya ortacıkta uyuyakalırlar, ya da başka bir işin başına koşarlar. Arkalarında da bir ceset bırakmak âdetleridir.</p>

  <p class="heading1">Lâboratuvarda ışıklar pırıl pırıldı. Ön kapı bir tek menteşeyle iki yana sallanıyordu. Yerler, kırık cam parçalarıyla doluydu. Bir kısmı iyice kırılmış, bir kısmı ise yalnız kenarları ezilmiş gramofon plâkları oraya buraya atılmıştı. Pirzola kemikleri ve donmuş yağlarla dolu tabaklar yere, kitapların üzerine, yatakların altlarına dağıtılmıştı. Viski kadehleri de üzgün üzgün birer kenara yatmıştı. Kitap raflarına tırmanmak isteyen birisi, bir sıra kitabı olduğu gibi üstüne yıkmış, ciltleri darmadağın etmişti. Her yer boşalmış, her şey bitmişti.</p>

  <p class="heading1">Sandığın kırık bir yerinden dışarı fırlayan bir kurbağa zıplayarak bir kenara sindi. Bir tehlike olup olmadığını anlamak için bir süre durup çevreyi dinledi. Çok geçmeden yanına bir ikincisi geldi. Beraberce açık kapıdan, kırık pencerelerden gelen temiz, nemli, serin havayı kokladılar. Kurbağalardan biri üstünde «hoş geldin» yazılı yaftanın üstüne kondu. Sonra birlikte, çekine çekin© açık kapıya doğru sıçrayarak uzaklaştılar.</p>

  <p class="heading1">Uzunca bir süre, küçük bir kurbağa nehri, girdaplı, hareketli bir nehir merdivenlerden aşağı aktı durdu. Sardalye Sokağı kurbağaların istilâsına uğradı. Bear Flag'a geç kalmış bir müşteriyi getiren bir taksi, bunlardan beş tanesini ezdi. Ama sabah olmadan çok önce kurbağaların hepsi ortalıktan yok olmuşlardı. Bir kısmı lâğımı bulmuş, bir kısmı tepeye tırmanmaya çalışmış, bir kısmı mecralara girmiş, bir kısmı da boş arsada otların arasına saklanıvermişti.</p>

  <p class="heading1">Bomboş lâboratuvarda ışıklar ışıl ısıldı.</p>

  <h1 class="heading" id="sigil_toc_id_20"><b class="calibre1">XXI</b></h1>

  <p class="heading1">Lâboratuvarın arka odasında beyaz tavşanlar, kafeslerinde oradan oraya koşuşup, çığlıklar atıyorlardı. Ayrı bir kafesin bir köşesinde, bir ana tavşan cascavlak yavrularını yanına almış, emziriyordu. Kendisi de sinirli, kızgın bakışlarla etrafı seyrediyordu.</p>

  <p class="heading1">Çıngıraklı yılanların kafesinde, yılanlar çenelerini kendi vücutlarının kangalına dayamışlar, dinleniyorlar, yozlu siyah gözleriyle de burunlarının doğrusuna bakıyorlardı. Başka bir kafeste derisinin üzeri pürtüklü bir çantayı andıran bir Gila canavarı yavaş yavaş geriye doğru uzanıp tembelce tele dayandı. Akvaryumdaki denizanaları yeşil ve mor kolları ve soluk yeşil mideleriyle açılıp büyüdüler. Küçük deniz suyu tulumbası, yumuşak bir sesle işledi ve çekilen suyun iğneleri su yun altında hava kabarcıkları hâsıl ederek tankları doldurdu.</p>

  <p class="heading1">Sabahın inci saati gelmişti. Lee Chong çöp tenekelerini dışarı çıkardı. Bear Flag’ın bekçisi, balkona çıkmış, karnını kaşıyordu. Sam Malloy, kazanının içinden süzülüp tahta yığını üstüne çökerek gitgide aydınlanan Doğuyu seyre daldı. Hopkins Marine îstasyonu'nun yakınındaki kayaların üzerinde deniz aslanları yeknesak çığlıklarla bağırıyorlardı. İhtiyar Çinli, sepetinden sular damlaya damlaya denizden yana yola çıktı ve tepeye doğru sallana sallana yürümeye başladı.</p>

  <p class="heading1">Bu sırada bir otomobil Sardalye Sokağı'na saptı ve Doc, lâboratuvarın önünde durdu. Gözleri yorgunluktan kızarmıştı. Bitkin bir halde yavaş yavaş hareket ediyordu. Otomobil durduğu vakit, yolun sarsıntısının sinirleri üzerinde uyandırdığı etki geçsin diye bir süre olduğu yerde kaldı. Sonra otomobilden dışarı çıktı. Merdivenlerde ayak sesleri duyulunca çıngıraklı yılanlar, çatallı dillerini dışarı uzatarak gelen seslere kulak verdiler. Fareler kafeslerinin içinde çılgınca oradan oraya saldırıyordu. Doc merdivenleri çıktı. Sarkık kapıya ve kırık cama hayretle baktı. Yorgunluğu bir anda kaybolmuşa benziyordu. Çabucak içeri daldı. Kırık cam parçalarına basarak telâşlı adımlarla odaları dolaştı. Hemen yere eğilip kırık bir plâk etiketine baktı.</p>

  <p class="heading1">Mutfakta yere dökülen yağ donmuş, bembeyaz kesilmişti. Doc'un gözleri öfkeden alev alev yanıyordu. Kanapesine çöktü, başı omuzlarının arasında kaybolmuş, vücudu sinirinden tir tir titriyordu. Birdenbire yerinden fırladı ve büyük gramofonu kurup bir plâk koydu, kolu harekete getirdi. Hoparlörden sadece ıslık halinde bir geliyordu. İğneyi kaldırdı, plâğı durdurttu, sonra tekrar koltuğuna çöktü.</p>

  <p class="heading1">Merdivenlerde oraya buraya çarpan, kararsız ayak sesleri vardı; nihayet Mack kapıdan içeri girdi. Yüzü kızarmıştı. Odanın ortasında şaşkın şaşkın durdu.</p>

  <p class="heading1">«Doc,» dedi, «Ben oğlanlarla...»</p>

  <p class="heading1">Bir an için Doc onu fark etmemiş gibi durdu. Sonra birden ayağa fırladı. Mack geriye doğru bir adım attı.</p>

  <p class="heading1">«Bunları siz mi yaptınız?»</p>

  <p class="heading1">«Şey, bizim oğlanlarla...» Doc'un küçük sert yumruğu ileri uzanıp Mack’ın ağzını buldu. Gözleri kırmızı vahşi bir öfkeyle parlıyordu. Mack külçe gibi yere yığıldı. Doc'un yumruğu sert ve keskindi. Mack’ın dudakları ezilmiş ve ön dişlerden biri içeri doğru kıvrılmıştı.</p>

  <p class="heading1">«Ayağa kalk!» dedi Doc.</p>

  <p class="heading1">Mack sendeleyerek ayağa kalktı. Elleri iki yanındaydı. Doc, Mack’ın ağzına ikinci bir ceza yumruğu indirdi. Mack’ın dudaklarından kan fışkırıp çenesinden aşağıya doğru akmaya başladı. Delikanlı dudaklarını yalamaya uğraştı.</p>

  <p class="heading1">Doc: «Ellerini yukarı kaldır da kendini koru, dövüş!» diye bağırdı ve bir yumruk daha savurdu; kırılan bir dişin çatırdısı duyulmuştu.</p>

  <p class="heading1">Mack’ın kafası sarsılmıştı ama bir yere dayandığından, yere düşmedi. Elleri hâlâ iki yanındaydı. Kırık dudaklarının arasından kısık kısık konuşarak: «Devam et, Doc,» dedi. «Ah, eline sağlık, bunu çoktan hak etmiştik.»</p>

  <p class="heading1">Doc'un omuzları savunma için kısıldı. «Ah, sen yokmusun; it, hayvan herif!» Kanepeye oturdu, kasılmış adalelerine bakıyordu.</p>

  <p class="heading1">Mack da bir sandalyeye ilişip gözlerini ona çevirdi. Mack’ın gözleri faltaşı gibi açılmış, baştanbaşa ıstırap taşıyordu. Çenesinden akan kanı bile silmedi. Doc'un zihninde ise Montreverdi'nin «Hor ch'Ceil e la Terra» nınmonoton başlangıç melodileri; bu kederli, Petrach'ın Laura'nın arkasından yas tutuşunu anlatan melodiler kıpırdanmaya başlamıştı. Doc havada ve kendi zihninde dönüp dolaşan müziğin arasından Mack’ın yarık dudağını fark etmekte gecikmedi. Mack çıt çıkarmadan, sanki o da müziği duyuyormuş gibi oturuyordu. Doc, Montreverdi albümünün durduğu yere bir göz attı, o sırada aklına gramafonun da kırılmış olduğu geldi.</p>

  <p class="heading1">Doğrulup ayağa kalktı: «Git şu yüzünü yıka!» dedi, kendi de dışarı çıkıp merdivenlerden indi, karşıya geçip Lee Chong'un dükkânına doğru ilerledi. Lee, buzluktan bira çıkarırken Doc'un yüzüne bakmadı bile. Hiçbir şey söylemeden parayı aldı. Doc da tekrar karşıya geçip geriye döndü.</p>

  <p class="heading1">Mack, tuvalette kanlı yüzünü ıslak kâğıt havlularla temizlemekle meşguldü. Doc, şişelerden birini açtı, yavaşça bir bardağa doldurdu. Şişeyi öyle bir açıdan tutuyordu ki yukarda pek hafif bir köpük tabakası meydana gelmişti. İkinci bir uzun kadehi de doldurduktan sonra, kadehleri alıp ön odaya götürdü. Mack elindeki ıslak havluyla dudağını tutarak içeri dönmüştü. Doc, başıyle birayı işaret etti. Mack ağzını açıp hiç yutkunmadan bardağın yarısını içine akıttı. Sonra gürültüyle içini çekti, gözlerini bira bardağına dikmiş, öylece bakıyordu. Doc, kendi kadehini çoktan bitirmişti. Şişeyi getirip kadehleri tekrar doldurdu, koltuğuna yerleşti.</p>

  <p class="heading1">«Ne oldu?» diye sordu.</p>

  <p class="heading1">Mack sesini çıkarmadan yere bakıyordu. Dudağından akan bir damla kan, bira bardağına düştü. Elindeki kâğıtla dudağının yarığını bir daha sildi- «Bizim oğlanlarla senin şerefine bir parti vermek istedik. Dün gece eve döneceğini sanmıştık.»</p>

  <p class="heading1">Doc başını salladı: «Anlıyorum.»</p>

  <p class="heading1">«Olanlar oldu bir kere, özür dilemenin, pişman olmanın yararı yok. Zaten hayatım boyunca her şey pişmanlıktı. Bu seferki yeni bir şey değildi ki, her zaman böyle olmuştur.» Mack bardağından uzun bir yudum çekti. «Bir karım vardı,» diye devam etti, «aynı şey. Giriştiğim işlerin hepsi fos çıktı. Bu hale fazla dayanamadı. Kazara iyi bir iş yapsam bile eninde sonunda mutlaka bir bokluğu çıkardı. Bir armağan alacak olsam bir yerinde mutlak bir kusur olurdu. Kötülükten, dertten başka bir şey bulamadı bende. Daha fazla katlanamadı. Soytarılığa başlayıncaya kadar her yerden hep aynı dertlerle karşılaştım. Şimdi soytarılıktan başka ne işimiz kaldı ki. Oğlanları hoş tutmak, onları eğlendirmek...»</p>

  <p class="heading1">Doc yine başını salladı. Müzik, kulaklarında yeniden uğuldamaya başlamıştı, yakınma, terk ediş, her şey, hepsi bir aradaydı. «Anlıyorum,» dedi.</p>

  <p class="heading1">Mack: «Bana vurduğun zaman ferahladım» diye devam etti. «Kendi kendime, belki bu bana ders olur diye düşündüm. Belki bunu bir daha unutmam. Ama Allah belâsını versin, ben uslanır, yola gelir adam değilim. Ben bir şey öğrenemem, Doc. Benim kafama göre, hepimiz eğleniyor, iyi vakit geçiriyorduk. Sen de şerefine parti verdiğimiz için memnun olacaktın. Biz de seviniyorduk. Benim anladığım kadar iyi bir partiydi.» Eliyle yerdeki döküntüleri işaret etti: «Evliyken de hep böyle olurdu. Her şeyi önceden hesaplardım, ama hiçbir şey benim düşündüğüm gibi çıkmazdı.»</p>

  <p class="heading1">«Biliyorum,» diyerek Doc, ikinci bira şişesini açıp kadehleri ağzına kadar doldurdu.</p>

  <p class="heading1">Mack: «Doc,» dedi, «ben çocuklarla birlikte burasını temizlerim, kırılan öteberinin de parasını öderiz. Bunu yapmak beş yılımızı da alsa razıyız.»</p>

  <p class="heading1">Doc ağır ağır başını salladı ve bıyığının üzerindeki bira köpüğünü sildi: «Hayır,» dedi, «ortalığı ben temizlerim. Her şeyin yerini benden başkası bilmez.»</p>

  <p class="heading1">«Kırdıklarımızı ödeyeceğiz, Doc.»</p>

  <p class="heading1">«Hayır, hiçbir şey yapmayacaksınız, Mack. Sık sık aklınıza gelecek, uzun zaman düşünüp ^üzüleceksiniz, ama hiçbir şeyin parasını ödemeyeceksiniz. Kırılan müze aynasında belki de üç yüz dolar var. Bunu ödeyeceğim deme. Bu seni sadece endişelendirmekten başka bir işe yaramaz. Onu unutup iyice rahatlayıncaya kadar aradan iki üç yıl geçebilir. Zaten nasıl olsa ödeyemezsin.»</p>

  <p class="heading1">«Galiba sen haklısın. Allah kahretsin, senin sapma kadar haklı olduğunu biliyordum. Ne yapacağız?»</p>

  <p class="heading1">«Ben boş veriyorum. İş işden geçti artık... İyisi mi unutalım gitsin.»</p>

  <p class="heading1">Mack birasını bitirdikten sonra ayağa kalktı. «Eyvallah, Doc,» diye söylendi.</p>

  <p class="heading1">«Eyvallah. Hey, Mack, yahu senin şu karma ne oldu sonra?»</p>

  <p class="heading1">«Bilmem,» dedi Mack, «kaçtı gitti.» Acemi adımlarla merdivenlerden aşağı indi, karşıya geçti, arsayı yürüdü, «tavuk gezintisi»ni aşıp Selafet Palas'a geldi. Dec onun ilerleyişini pencereden izliyordu. Sonra yorgun bir tavırla banyo sobasının arkasından bir süpürge aldı. Bütün gün ortalığı temizlemekle uğraştı.</p>

  <h1 class="heading" id="sigil_toc_id_21"><b class="calibre1">XXI</b></h1>

  <p class="heading1">Ressam Henri Fransız değildi, asıl adı da Henri değildi zaten. Aslına bakarsanız ressam da değildi. Kendini Paris'in Sol Yakası’nın efsanelerine öylesine kaptırmıştı ki; ömründe oraya ayak atmadığı halde orada yaşıyor gibiydi. Mecmualardan Dadaist'lerin, ondan sonra meydana gelen küçük grupların çalışmalarını, garip kadınvarî kıskançlıkları, dine bağlılıkları, ekol kurmak ve yıkamanın anlaşılmazlığını ilgiyle izlerdi. Sürekli olarak modası geçmiş metod ve malzemelerin aleyhindedir. Bir mevsim perspektifi bir kenara bıraktı. Ertesi sene kırmızıyı terk etti, hatta morun anası olarak bile kullanmazdı. Sonunda, resim yapmaktan bütünüyle vazgeçti. İyi ressam olup olmadığı bilinmez. Kendini sanat akımlarına o derece şiddetle kaptırmıştır ki; her ne çeşitten olursa olsun resim yapmak için vakit bulamaz.</p>

  <p class="heading1">Onun resimleri, üzerinde münakaşa edilebilir cinstendir. Çeşitli renklerde, tavuk tüyleri ve ceviz kabuklarıyla yaptığı şeylerden pek fazla bir şey çıkaramazsınız. Ama gemi yapmakta birinciydi. Fevkalâde usta bir sanatçıydı. Yıllarca önce gemi yapmaya başladığı zaman kamarasıyla gövdesi içine girilecek hale gelene kadar bir çadırda yaşamıştı. Ama barınacak bir yer bulup ıslanmaktan kurtulunca işi gevşetti. Gemiyi yapmaktan çok bir heykel gibi oynayıp işliyordu. Otuz beş ayak uzunluğundaki tekne hiç durmadan biçim değiştiriyordu. Bir zaman baş tarafı clipper denilen hızlı gemilerinki gibiydi. Kıçı da destroyerleri andırıyordu. Daha sonra biraz karavelayı andırır bir şekil aldı. Henri'de metelik bulunmadığı için bazan bir kaplama bir demir parçası, ya da bir düzine bakır çivi elde edene kadar aylar geçiyordu. Bu da işine geliyordu; tam onun istediği şeydi. Çünkü Henri bu gemiyi bitirmek niyetinde değildi ki.</p>

  <p class="heading1">Gemi Henri'nin yıllığını beş dolara kiraladığı bir arsada çamların arasında duruyordu. Bu para vergileri ödediği gibi, mal sahibini de tatmin ediyordu. Tekne beton temeller üzerinde bir beşiğe oturtulmuştu. Henri'nin evde olduğu zamanlar hariç, her vakit geminin bordasında bir ip merdiven sallanırdı. Kendisi evdeyken merdiveni çeker, konukları geldiği zaman sallandırırdı. Küçük kamarasında-geniş minderli, odanın üç yanını kaplıyan bir sediri vardı. Kendisi bunun üzerinde uyuyor, konuklarını bunun üzerinde oturtuyordu. Açılıp kapanabilen portatif bir masası ve tavana asılı pirinç bir lâmbası vardı. Henri'nin kalyonu az yere çok şey sığdırma konusunda şaşılacak bir örnek olup içindeki eşyaların her biri aylarca süren düşünce ve çalışmanın ürünüydü.</p>

  <p class="heading1">Henri esmer asık suratlı bir adamdı. Modası çoktan geçmiş bere giyer, siyah, saçları yüzüne dökülür dururdu. Sayısız dostlarını kabataslak, besleyeceği ve beslenebileceği olarak iki sınıfa ayırırdı. Gemisine bir ad vermemişti. Bu işi her şey bittikten sonra yapacağını söylüyordu.</p>

  <p class="heading1">Henri on yıldan beri gemisinde oturuyor, onun inşasıyla uğraşıyordu. Bu süre içerisinde iki defa evlenmiş, ayrıca bir sürü gayri meşru ilişkiler tesis etmişti. Bu genç kadınların hepsi de onu aynı sebepten dolayı terk etmişti, yedi ayak büyüklüğündeki kamara iki kişi için pek ufaktı. Ayağa kalktıkları vakit başları tavana çarpmaktan şikâyetçiydiler ve mutlaka bir tuvalete ihtiyaçları vardı. Elbette denizcilere ait bir apteshane kıyıda duran bir tekneye uymazdı. İşin kötüsü Henri de uydurma bir apteshaneye asla razı olmuyordu. Gerek kendisi, gerekse o sırada yanında bulunan arkadaşları bu ihtiyaçları için çamların arasında kaybolmak zorundaydılar. Sevgilileri birbiri ardından onu bırakıp kaçtılar.</p>

  <p class="heading1">Alice adını verdiği kızın gidişinden hemen sonra Henri'ye bir haller oldu. Her yalnız kalışında bir süre âdet yerini bulsun diye, yas tutardı. Ama aslında bir ferahlık, bir rahatlık duyardı. Küçük kamarasında istediği gibi yayılır; istediğini yiyebilirdi. Dişilere ait o bitmek tükenmek bilmeyen biyolojik fonksiyonlardan kurtulduğuna şükrederdi.</p>

  <p class="heading1">Her terkedilişinden sonra bir galon şarap alıp rahat, sert şiltenin üstüne uzanarak sarhoş olmayı âdet edinmişti. Bazan kendi kendine ağladığı da olurdu, ama bu hayli seyrek bir şeydi. Bundan sağlıklı, gücü kuvveti yerinde olmanın sevincini duyardı. Yüksek sesle ve gayet bozuk bir aksanla Rimbaud'yu okur; böyle su gibi okuyuşuna kendi de hayran kalırdı.</p>

  <p class="heading1">O garip hal, elden giden Alice için yas tuttuğu sırada başına geldi. Vakit geceydi ve lâmbası yanıyordu. Daha yeni yeni sarhoş olmaya başlamıştı ki; birden yalnız olmadığının farkına vardı. Gözlerini ihtiyatla kaldırıp odayı bir baştan bir başa süzdü. Orada, öteki köşede şeytan yüzlü, esmer, yakışıklı bir delikanlı oturuyordu. Gözleri zekâ, enerji ve canlılık parlıyor, dişleri ışıl ışıl yanıyordu. Yüzünde çok sevimli, ama aynı zamanda korkunç bir ifade vardı. Yanında hemen hemen çocuk denecek yaşta, altın başlı bir oğlancağız oturuyordu. Delikanlı çocuğa bakıyordu; oğlan da bakışlarını onun yüzüne kaldırmış, sanki pek hoş bir şey olmak üzereymiş gibi neşeli neşeli gülüyordu. Derken adam gözlerini Henri'ye çevirip gülümsedi; sonra tekrar çocuğa baktı. Yeleğinin sol üst cebinden eski usûl düz ağızlı bir ustura çıkardı. Ağzını açarak kafasıyla çocuğu işaret etti. Bir elini altın buklelerin arasına soktu, çocuk kıkır kıkırdı. Sonra oğlanın çenesini kaldırıp gırtlağını kesmeye koyuldu; çocuk hâlâ kahkahalarla gülüyordu. Fakat Henri dehşetinden uludu. Delikanlıyla çocuğun orada olmadığını anlaması epeyce sürdü.</p>

  <p class="heading1">Titremesi biraz yatışmaya yüz tutunca Henri, kamaradan dışarı fırladı, geminin bordasından atlayıp, çamların arasından tepeden aşağı doğru koşmaya başladı. Saatlerce dolaştıktan sonra sonunda Sardalye Sokağı'na vardı.</p>

  <p class="heading1">Henri içeri daldığında Doc bodrumda kedilerle uğraşıyordu. O başına gelenleri anlatırken Doc işine devam ediyordu. Bitirince Doc başını kaldırıp, ne kadarının gerçek korku, ne kadarının rol olduğunu anlamak istercesine yüzüne baktı. Bu yüzde gerçek korku hâkimdi.</p>

  <p class="heading1">Henri: «Hayal miydi dersiniz?» diye sordu. «Önce olup biten bir şeyin etkisiyle mi yoksa içimde Freudvâri bir korku mu ayaklandı? Yoksa aklımı mı kaçırıyorum? İnan olsun ki, şu iki gözümle gördüm. Şimdi seni gördüğüm gibi gözlerimin önünde olup bitti bunlar.» Doc:« Bilmem ki,» diye söylendi. «Şey, benimle birlikte gelir misin? Geri dönüp dönmediklerine bir baksak.»</p>

  <p class="heading1">«Olmaz,» dedi Doc, «eğer ben de görecek olursam bir hayalet demektir bu. Hayaletlere inanmadığımdan, o zaman fena halde korkarım. Hem bunu ben yokken de sen bir defa daha görecek olursan, o zaman vehme kapılıyor, saçmalıyorsun demek olur ki, ben yine korkarım.»</p>

  <p class="heading1">«Peki ama ben ne yapacağım? Eğer bir daha aynı şeyi görecek olursam ne olacağını iyice biliyorum, ölüvereceğim. Yahu, adam pek katile benzemiyordu. Gayet sevimli bir yüzü vardı. Oğlan çocuğu da çok sevimliydi. İkisinin de zerre kadar taktığı yoktu bir şeyi. Ama durup dururken oğlanın boğazını kesip attı. Gözlerimle gördüm.»</p>

  <p class="heading1">«Bilmem.» dedi Doc, «ben ne ruh doktoruyum, ne de hayalet avcısı. Böyle bir şeye başlamaya da hiç niyetim yok.»</p>

  <p class="heading1">Aşağıdan bir kız sesi geldi: «Hey Doc! Gelebilir miyim?»</p>

  <p class="heading1">«Gel bakalım.»</p>

  <p class="heading1">Bu oldukça güzel, canlı bir kızdı.</p>

  <p class="heading1">Doc onu Henri'yle tanıştırdı.</p>

  <p class="heading1">«Bir derdi varmış,» dedi, «ya bir hayalet görmüş ya da vicdanı onu rahatsız etmeye başlamış. Hangisinin olduğunun pek farkında değil. Henri, olanları bir daha anlatsana.»</p>

  <p class="heading1">Henri her şeyi baştan bir daha anlattı. Kızın gözleri parladı.</p>

  <p class="heading1">Hikâyesini bitirdiği zaman kız: «Bu çok korkunç bir şey,» diye söze başladı. «Ben ömrümde bir hayalet görmek şöyle dursun, onun kokusunu bile duymadım. Gidip bakalım, biri gelmiş mi?»</p>

  <p class="heading1">Kız hayaleti hiç görmedi ama Henri'den pek hoşlandı. Kamaranın darlığından, apteshanenin yokluğundan usanana kadar beş ay geçti.</p>

  <h1 class="heading" id="sigil_toc_id_22"><b class="calibre1">XXIII</b></h1>

  <p class="heading1">Sefalet Palas'a kara bir kasvet çökmüştü. Bütün neşesi uçmuş, dağılmıştı. Mack lâboratuvardan dudakları yarılmış, dişleri kırılmış bir halde dönmüştü Bir çeşit ceza olsun diye yüzünü yıkamadı. Yatağına girip yorganı başına çekti; akşama kadar bütün gün dışarı çıkmadı. Kalbi de dudakları gibi yaralanmıştı. Hayatta yaptığı kötülüklerin üstünden geçmeye çalıştı, ama yaptığı her şey fena geliyordu ona. Çok kederlenmişti.</p>

  <p class="heading1">Hughie ile Jones bir süre boşluğa bakarak oturduktan sonra kalkıp, gamlı gamlı Hediondo fabrikasına gittiler. Buradan iş istemişler ve hemen de bulmuşlardı.</p>

  <p class="heading1">Hazel'in öylesine içi sıkılıyordu ki, yürüye yürüye Monterey'e kadar indi; askerlerden biriyle kavgaya tutaşarak mahsustan yenildi. Bu, onu biraz daha ferahlatmış, hiç uğraşmadan bir temiz dövebileceği bir insan tarafından pataklanmak ona iyi gelmişti.</p>

  <p class="heading1">Çetenin içinde hayatından memnun olan tek mahlûk Darling'di. Bütün gününü Mack’ın yatağının altında, onun ayakkabısını kemirmekle geçirdi. Darling akıllı, keskin dişli bir hayvandı. Kara düşünceleri arasında Mack iki defa yatağın altına uzanıp köpeği yanına almak istedi, ama hayvan her defasında süzülüp aşağı kaçarak sahibinin ayakkabısını kemirmeye devam etti.</p>

  <p class="heading1">Eddie, La Ida'ya uzanıp- barmen arkadaşıyla söze daldı. Birkaç kadeh içerek borç aldığı paralarla otomatik pikapta beş defa üst üste Melancoly Bab'yi çaldı.</p>

  <p class="heading1">Mack ile öteki oğlanlar bir bulutun altında kaldıklarını biliyorlardı; hem bunu hak ettiklerinin de farkındaydılar. Cemiyet içinden dışarı atılmışlardı. Bütün iyi niyetleri unutulup gitmişti. İşin gerçeğine bakılırsa eğlenceyi Doc için düzenlemişlerdi. Ama ne var ki, bu biliniyorsa bile, hiç sözü edilmiyor, kaale alınmıyordu. Olup bitenler Bear Flaga kadar uzandı. Sardalye imalâthanelerinde ağızdan ağıza dolaşıyordu. La lda'daki sarhoşlar bunun münakaşasını yapıyorlardı. Lee Chong bu konuda herhangi bir tefsirde bulunmaktan kaçındı. Malî bakımdan ezildiğini hissediyordu. Gittikçe gelişip serpilen hikâye bu yolda ilerliyordu: Oğlanlar para ve içki aşırmışlardı bir yerden. Kapısını zorlayıp kancıkça lâboratuvara girmişler, sırf kötülük olsun, zarar verelim diye bile bile her şeyi kırıp bozmuşlardı. İşin aslını bilenler de bu görüş tarzını kabullendiler. La lda'daki sarhoşların bir kısmı, yukarı, Sefalet Palas'a kadar gidip serserileri bir temiz pataklayarak, onlara Doc'a böyle bir şey yapılamayacağını öğretmeye kalktılar.</p>

  <p class="heading1">Ancak, Mack ile arkadaşlarının birbirlerine olan bağlılığı ve dövüşme yeteneği onları böyle bir harekete geçmekten alıkoydu. Uzun zamandan beri bu özellikten yoksun olanlar bile bu meselede birtakım fazilet görüşleri ileri sürmeye başlamıştı. Bunların en ateşlisi, haberi olsaydı bu eğlenceye katılacağı muhakkak olan Tom Theligan'dı.</p>

  <p class="heading1">Sosyal bakımdan Mack ile arkadaşları cemiyetin dışına atılmışlardı. Kazanın yanından geçerken Sam Malloy onlarla konuşmaz olmuştu. Hepsi de kendi içlerine çekilmişlerdi; içine düştükleri bulutun arasından nasıl kurtulacaklarını kimse bilmiyordu. Cemiyet dışı edilmeye karşı insanda iki türlü hareket tarzı belirir: ya adam yola gelir, daha iyi, daha temiz, daha dürüst olmaya karar verir, ya da ipini tamamen koparıp bütün dünyaya, her şeye meydan okumaya kalkar. Böyle hallerde bu ikinci hareket tarzı daha sık görülenidir.</p>

  <p class="heading1">Mack ile omuzdaşları iyilik kötülük terazisinde tartılıyorlar, bu ikisi arasında bir denge kuruyorlardı. Darling'e karşı şefkatli ve iyi kalpli davranıyorlardı. Birbirlerine karşı da daima affetmeye hazır ve sabırlıydılar. İlk tepki geçtikten sonra Sefalet Palas'ı o güne kadar görülmemiş bir şekilde temizlediler. Sobanın nikelâjlı kısımlarını parlattılar; bütün çamaşırları, yatak, yorgan ne varsa bir güzel yıkadılar. Malî bakımdan durum durgun, ama alım kabiliyetleri yerindeydi. Hughie ile Jones çalışıyor ve aldıkları parayı eve getiriyorlardı. Lee Chong'un tekdir dolu, siternli bakışlarına katlanamadıklarından yokuşun başındaki ucuz pazardan alışveriş ediyorlardı.</p>

  <p class="heading1">O sıralarda Doc doğru olması muhtemel bir fikir ileri sürdü; ama düşünüş şeklinde eksik bir halka bulunduğundan haklı olup olmadığı bilinemiyor. Temmuz'un dördündeydiler. Doc, Richard Frost ile birlikte lâboratuvarda oturuyordu. Bira içiyorlar, bir yandan da Scarletti'nin yeni bir albümünü dinliyorlar ve pencereden dışarıyı seyrediyorlardı. Selafel Palas’ın önünde Mack ile arkadaşlarının güneşlenmek için oturdukları büyük bir odun yığını vardı. Tepeden aşağı, yüzleri lâboratuvara dönük olarak oturuyorlardı.</p>

  <p class="heading1">Doc: «Şunlara bak,» dedi. «İşte gerçek filozoflar bunlardır bana kalırsa. Mack ile çevresindekiler dünyada olmuş bitmiş ve olacak her şevi bilirler. Bence bu dünyada başkalarından çok daha iyi bir şekilde yaşamayı beceriyorlardır. İnsanların ihtiras, hırs içinde kendilerini parçaladıkları anlarda bile onlar rahat ve huzur içindedirler. Sözüm ona muvaffak olmuş dediğimiz adamların hepsinin mideleri hasta, ruhları bozulmuş, tur. Fakat Mack ile çevresindekiler sapasağlam ve şaşılacak derecede temiz kalmış insanlardır. İstedikleri her şeyi yapabilirler. İştahlarını başka türlü göstermeye çalışmadan tatmin edebilirler.» Bu konuşma boğazını kuruttuğundan bardağındaki birayı bir nefeste boşalttı. İki parmağını havada şöyle bir dalgalandırarak: «Şu biranın ilk yudumu kadar lezzetli bir şey yoktur,» diye güldü.</p>

  <p class="heading1">Richard Frost: «Bence onlar herkesten farklı değiller,» dedi. «Yalnız paraları yok, o kadar.»</p>

  <p class="heading1">«İsteseler kazanırlar. Hayatları pahasına da olsa para kazanabilirler isteseler. Mack bir dâhidir. Bir şey isterlerse fevkalâde akıllı olmasını bilirler. İsteklerine ket vuracak her şeyi gereğinden fazla bilirler.»</p>

  <p class="heading1">Doc, Mack ile arkadaşlarının üstüne çöken hüznü bilseydi daha sonraki yargıyı vermekten kaçınırdı, ama Palas sakinlerine karşı yapılan sosyal baskıdan söz eden olmamıştı ona.</p>

  <p class="heading1">Yavaş yavaş bardağını birayla doldururken: «İstersen bunu sana ispat edebilirim.» diye söylendi. «Bu yana nasıl baktıklarını görüyorsun ya? Yarım saate varmaz Fener caddesinden Dört Temmuz alayı geçecektir. Başlarını çevirseler alayı görebilirler, ayağa kalksalar, mükemmel izleyebilirler, hele bir blok yürüyecek olsalar her şeyin yanı başında olacaklardır. Şimdi seninle çeyreklik bir birasına bahse girerim ki, hiçbiri başını bile çevirmeyecektir.»</p>

  <p class="heading1">«Düşünelim ki dediğin gibi yaptılar. Bu neye delâlet eder.»</p>

  <p class="heading1">«îtfeye mi? Tabiî bir gösteri yürüyüşünde neler olduğunu, neler olabileceğini. Otomobilinin önündeki bayrağını uçura uçura Belediye Başkanının en önde olacağını bildiklerine; onun arkasından elindeki bayrakla beyaz atının üstünde Long Bob'un geleceğine; onu takiben Şehir Meclisi üyelerini, daha geride Presido'dan gelen iki bölük askerin, mor şemsiyeleriyle Elk'lerin, başlarında devekuşu tüyleri uçuşan Templar şövalyelerinin geçeceğini bilirler. Bir bandonun bulunacağını da tahmin ederler. Bütün bunları görmüşlerdir. Bir daha bakmak zahmetine katlanmayacaklardır.»</p>

  <p class="heading1">«Geçen bir alaya bakmayacak adam, bu dünyada yaşamıyordur,» diye karşılık verdi Richard.</p>

  <p class="heading1">«Şu halde bahse giriyoruz.»</p>

  <p class="heading1">«Kabul.»</p>

  <p class="heading1">«Bana her zaman garip gelmiştir,» diye devam etti Doc. «İnsanlarda beğendiğimiz güzel huylar; iyilik, cömertlik, açık kalplilik, dürüst ve anlayışlı oluş, hassasiyet hep bizim cemiyet düzenimizde başarısızlığın dostlarıdır. Şiddetle eleştirip, beğenmediğimiz sertlik, ihtiras, kazanç hırsı, aşağılık bencillik ve menfaatperestlik de başarıyı, şöhreti sağlayan etkenler oluyor. Biz insanlar, birincisinin hayranı olduğumuz halde, ikincisinin sonuçlarına bayılırız,»</p>

  <p class="heading1">Richard Frost: «Karnı doymayacak olduktan sonra iyi olmayı kim ister,» diye söylendi.</p>

  <p class="heading1">«Mesele karın doyurmakta değil. Bu bambaşka bir şey. Dünyayı elde etmek için benliğimizi satmak tamamen içimizden gelen, hemen hemen istisnası olmayan bir durumdur, ama bunun da istisnaları yok değil. Dünyanın her yanında bir Mack ve tayfası topluluğu vardır. Onun gibilerini Meksiko'da dondurmacı kılığında, Alaska'da bir Aleut'ta gördüm- Benim şerefime nasıl bir eğlence düzenlemeye çalıştıklarını ve işlerin nasıl ters gittiğini bilirsin. Ama gerçekten böyle bir eğlence istiyorlardı. Asıl gayeleri buydu,» diye açıkladı Doc. «Dinle bak, bir bando sesi geliyor galiba». Oturdukları yerde doğruldular. İkisi de pencerenin önüne gitmişlerdi.</p>

  <p class="heading1">Mack ile arkadaşları kütüklerin üstünde, lâboratuvara dönük oturuyorlardı. Bando sesi Fener caddesinden geliyordu. Birden önünde dalgalanan bayrağıyla Belediye Başkanının otomobili geçti. Onun arkasından beyaz atının üstünde bayrağı taşıyan Long Bob, ardından bando, daha arkada askerler falan geçmeye Haşladı. RicHard ile Doc pencereden dışarı sarkmıştı, ama gösteri yürüyüşünü değil, ileride oturan oğlanları seyrediyorlardı.</p>

  <p class="heading1">İçlerinden biri olsun başını çevirip bakmamış, yerinden bile kımıldamamıştı. Alay gözden kayboldu. Doc bardağındaki birayı bir yudumda bitirdikten sonra bir süre elini aşağıya indirmedi. «Oh», diye içini çekti, «şu dünyada biranın lezzeti kadar iyi şey yoktur.»</p>

  <p class="heading1">Richard kapıya doğru yönelmişti. «Ne cins bira istersin?» diye sordu.</p>

  <p class="heading1">«Bundan olsun.» Doc bunları söylerken yukarı tepede oturan Mack ile öteki oğlanlara doğru gülümsüyordu.</p>

  <p class="heading1">«Zaman her şeyi halleder, bu da ötekiler gibi gelip geçecek. Herkes her şeyi unutacak,» demek gayet kolaydır. Ne var ki, bütün bunlar siz işin içine karışmadığınız zaman böyledir. Ama siz içinde oldunuz mu zaman yol vermez, insanlar unutmaz ve bir türlü değişmeyen bir halin orta yerinde bulursunuz kendinizi. Doc'un Sefalet Palas'taki insanların kahredici yerinmelerinden haberi yoktu, bilseydi, bir şeyler yapmaya çalışırdı. Mack ile omuzdaşları da onun neler duyduğunu bilseydi başlarını çoktan yukarı kaldırmış olurlardı.</p>

  <p class="heading1">Zaman kötüleşmişti. Boş arsada kötülük depreşmeye başlamıştı. Sam Malloy karısıyla bir iki defa kapışmış; karı da bir ağlamadır tutturmuştu. Kazanın içindeki yankılar, hıçkırıkları ve iç çekişleri suyun altından geliyormuş gibi bir hale sokuyordu. Bütün kötülüklerin başı Mack ile öteki oğlanlardı sanki. Bear Flag’ın kibar, iyi huylu bekçisi sarhoşun birini kapı dışarı fırlatırken biraz şiddetli davranmış, adamın belkemiğini kırmıştı. Bu işi temizlemek için Alfred üç defa Salinas'a gitmek zorunda kalmış ve bütün bunlar onu hiç de memnun etmemişti. Genellikle kimseyi incitmiyecek kadar iyi, efendiden bir bekçiydi.</p>

  <p class="heading1">Bütün bunların üstünde kentin yüksek düşünceli bir grup hanımefendisi, genç Amerikan erkeklerinin korunması için şer yuvalarının kapattırılmasını tutturmuştu. Bu hal, Dört Temmuz ile Panayır arasındaki ölü mevsim içinde her yıl bir defa tekrarlanırdı. O zaman Dora da Bear Flag'ı bir haftalığına kapatırdı. Pek kötü olmuyordu da. Herkes bir süre tatil yapıyor; ufak tefek tamir işleri bu arada çıkarılıyordu. Ama bu sefer hanımefendiler ciddî bir seferberliğe girişmişlerdi. Mutlak birinin başını istiyorlardı. Yaz oldukça durgun ve hareketsiz geçmiş, millet huzursuzluk duymaya başlamıştı. İşler o kadar kötüleşti ki; şer yuvalarını gerçekte kimlerin işlettiğinin, kiraların ne kadar olduğunun, bunların kapatılmasının ne gibi güçlüklerle karşılanacağının anlatılması, izah edilmesi gerekti. Kısaca işler ciddî bir tehlike yaratma yolunu tutmuştu.</p>

  <p class="heading1">Dora iki hafta için kapıları kapadı. Bear Flag’ın kapalı olduğu süre içerisinde Monterey'de üç toplantı yapıldı. Dönüp dolaşan sözler öylesine yayıldı ki, Monterey gelecek yıl için beş kongreyi elden kaçırdı. Her şey gittikçe karışıyordu. Doc, ziyafet sırasında kırılan camları tamir ettirebilmek için bankadan ödünç almıştı. Elmer Rechati, Güney Pasifik demiryolu üzerinde uyuyakalmış, iki bacağını birden kaybetmişti. Hiç beklenilmeyen ani bir fırtına balıkçı gemilerinden biriyle, üç sandalı, iplerinden koparıp parça parça ederek perişan bir halde Del Monte sahillerine atmıştı.</p>

  <p class="heading1">Bu tip talihsizliklerin izahı yoktur. Herkes suçu kendine yükler. Kara kafalı adamlar gizlice yapılmış günahlarını hatırlayıp bu felâketlere kendilerinin sebep olup olmadıklarını düşünürler. Adamın biri, her şeyi güneşteki lekelere yükler, öteki ihtimal kanunlarını eşeleyip itiraz eder. Doktorlar bile bundan yararlanamamışlardı. İyi bir ilâç yahut kuvvetli bir müshil her şeye iyi geliyordu.</p>

  <p class="heading1">Hepsinin üstüne tüy dikercesine Darling de hastalanmaz mı? Hastalığa tutulduğu zaman yumruk, cin gibi bir hayvandı. Ama beş gün süren ateşin sonunda derisi kemiğine yapışık bir iskelet kaldı. Karaciğer rengi burnu soldu, diş etleri bembeyaz oldu. Gözleri hastalıkla parlıyor, bütün vücudu ateşler içinde yanıyor, bazan tir tir titriyordu. Yemez içmez olmuştu. Küçücük karnı gittikçe eriyip küçülerek kaburgalarına yapışıyordu. Kuyruğunun ek yerleri bile derisinin altında fark edilir olmuştu. Besbelli ki iyice hastalanmıştı.</p>

  <p class="heading1">Sefalet Palas'ı gerçekten bir bozgun havası bastı. Darling onlar için çok önemli bir hale gelmişti. Yardıma ihtiyaç olursa yakında hazır bulunabilmek için Hughie ile Jones işlerinden ayrıldılar. Sırayla nöbet bekliyorlardı. Köpeğin başından ıslak bir bezi eksik etmiyorlardı ama hayvan gittikçe eriyip bitiyordu. Sonunda istemeye istemeye Hazel ile Jones'u Doc'u çağırmaya memur ettiler. Doc'u denizin alçalış ve yükselişlerini gösteren bir haritanın başında tavuk türlüsü yerken buldular; ama türlünün ana maddesi tavuk değil deniz hıyarıydı. İki delikanlıya, Doc kendilerine biraz soğuk bakıyor gibi geldi.</p>

  <p class="heading1">«Darling,» dediler, «hastalandı.»</p>

  <p class="heading1">«Nesi varmış?»</p>

  <p class="heading1">«Mack, üşütmüş diyor.»</p>

  <p class="heading1">«Ben baytar mıyım? Bu işlerden anlamam ben.»</p>

  <p class="heading1">Hazel: «Hiç olmazsa şöyle bir bakamaz mısınız? Çok fena hasta zavallıcık,» diye mırıldandı.</p>

  <p class="heading1">Doc, Darling'i muayene ederken çevresinde halka olmuşlardı. Doc, hayvanın gözlerine baktı, diş etlerini, kulaklarını yokladı. Elini, parmak parmak dışarı fırlamış zavallı kaburgaların üstünde gezdirdi. «Bir şey yemiyor mu?» diye sordu.</p>

  <p class="heading1">Mack: «Hiçbir şey yemiyor,» diye karşılık verdi.</p>

  <p class="heading1">«Zorla yedirmeniz gerek. Şöyle kuvvetli bir çorba, yumurta, balık yağı içirmeye çalışın.»</p>

  <p class="heading1">Doc'un hareketlerini soğuk ve resmî buluyorlardı. Tekrar haritasının, tavuk türlüsünün başına döndü.</p>

  <p class="heading1">Mack ile çocuklara yapacak iş çıkmıştı şimdi. Eti viski kadar kuvvetli bir su meydana gelene kadar kaynattılar. Dilinin ta arkasına balıkyağı akıttılar, bu suretle hiç olmazsa birazı midesine kadar indi. Başını arkaya kaldırdılar, ağzını açtılar; meydana gelen tünelden aşağı ılık çorba döktüler. Darling ya yutkunup çorbayı içecek ya da boğulacaktı. İki saatte bir yedirip, su içiriyorlardı. Eskiden sırayla uyurlarken şimdi hiçbiri uyumuyordu. Sessizce oturmuş Darling'in tehlikeyi atlatmasını bekliyorlardı.</p>

  <p class="heading1">Bekledikleri sabaha doğru geldi. Millet yarı uyur halde sandalyesine çökmüştü. Mack gözleri köpeğe dikili olduğu halde uyanıktı. Hayvanın bir iki defa kulaklarını oynatıp, göğsünün inip kalktığını gördü. Sonsuz bir halsizlikle ayaklarının üstünde doğruldu, yavaş yavaş kapıya doğru sürüklenmeğe başladı. İleride duran tenekeden birkaç yudum alarak oracığa yığılıp kaldı.</p>

  <p class="heading1">Mack’ın bağırışıyla hepsi uyanmıştı. Koca adam sevincinden oynuyordu. Ötekiler de birbirlerine bağırıp çağırmaya başladılar. Bunları duyan Lee Chong çöp tenekelerini taşırken kendi kendine homurdandı. Alfred de onları duymuş, aralarında eğlence düzenlediklerini sanmıştı.</p>

  <p class="heading1">Saat dokuz olmadan Darling kendi kendine bir çiğ yumurtayla küçük bir tas krema yemişti. Öğlene doğru biraz kilo aldığı gözle bile fark ediliyordu. Akşama doğru kendini biraz daha toparladı, haftanın sonunda topaç gibi bir köpek olmuştu yine.</p>

  <p class="heading1">Kötülük duvarı sonunda bir çatlak verdi. Her yerde bunun delilleri görülüyordu. Balıkçı gemisi tekrar suya indirilip yüzdürüldü. Dora'ya Bear Flag'ı yeniden açabileceği haberi geldi. Earl Wavfield iki başlı bir balık tutarak bunu sekiz dolara müzeye okuttu. Kötülük ve sabır duvarı çatlak vermişti. Derken delindi, parça parça kırılıp dağıldı. Lâboratuvarda geceleri perdeler çekiliyor, saat ikilere kadar gramofonda o kilise müziği çalmıyor ve dışarı kimse çıkmıyordu. Bilinmez bir güç Lee Chong'un yüreğine işlemiş, şarklılığının tuttuğu bir anda Mack ile oğlanları affederek ta baştan beri can sıkan kurbağa hesabını silip atmıştı. Çocukları affettiğini ispat için Sefalet Palas'a kadar çıkıp, onlara çeyreklik bir «Eski tenis ayakkabısı» hediye götürdü. Yokuşun başındaki ucuzluk pazarından alışveriş etmeleri hislerini rencide ediyordu ama şimdi hepsi kapanmıştı artık. Lee'nin ziyareti Darling'in tahrib etme eğiliminin hastalığından beri ilk belirdiği zamana rastlamıştı. Şimdi artık iyice şımarmıştı ve ortalığa pislememesi gerektiğini öğretmek kimsenin aklından geçmiyordu. Lee Chong armağanıyle birlikte geldiği zaman Darling, milletin kahkahalarla kendisini teşvik edip alkışlayışı karşısında Hazel'in biricik lâstik ayakkabılarını parçalamakla meşguldü.</p>

  <p class="heading1">Mack, Bear Flag'a hiç iş için gitmemişti. Bu, ona bir dereceye kadar akrabasıyla zina etmek gibi gelirdi. Beyzbol sahasının ötesinde bir ev daha vardı; oraya devam ederdi. Bunun için ön salona girdiği zaman herkes onu bir bardak bira içmeye gelmiş sanmıştı. Doğruca Alfred'in yanına vardı. «Dora buralarda mı?» diye sordu.</p>

  <p class="heading1">«Ne yapacaksın?»</p>

  <p class="heading1">«Konuşacaktım. Bir işimiz var da.»</p>

  <p class="heading1">«Ne işi?»</p>

  <p class="heading1">«Orası sana ait değil.»</p>

  <p class="heading1">«Peki yahu, öyle olsun. Soralım bakalım seni görmek isteyecek mi.»</p>

  <p class="heading1">Biraz sonra Mack'ı içeri, özel odaya aldılar. Dora üstü kapaklı yazıhanesinin başındaydı. Turuncu saçları bukle bukle başının tepesine toplanmış, alnına yeşil bir viziyer oturtulmuştu. Elindeki kalın uçlu kalemiyle son hesapları bir deftere işlemekle meşguldü. Pembe ipekten, kolları, yakası süslü dehşet bir elbise giymişti. Mack içeri girdiği zaman, sandalyesini çevirip ona döndü. Alfred kapıda durmuş bekliyordu. Bekçi dışarı çıkıp kapıyı örtene kadar Mack sesini çıkarmadı.</p>

  <p class="heading1">Dora şüpheli şüpheli ziyaretçisini süzüyordu. Sonunda: «Ee, ne istiyorsun bakalım?» diye söylendi.</p>

  <p class="heading1">«Şey,» diye kekeledi Mack, «bir zamanlar Doc'un orada neler yaptığımızı duymuşsunuzdur herhalde.»</p>

  <p class="heading1">Dora alnındaki vizyeri arkaya doğru itti; elindeki kalemi eski usul kalemliğe soktu. «Evet,» dedi, «duydum.»</p>

  <p class="heading1">«Şey, bu işi Doc için yapmıştık. Belki inanmazsınız ama onun şerefine bir eğlence düzenlemek istiyorduk. Ama ne var ki, eve zamanında dönmedi, işler de bir defa çığımdan çıkmıştı zaten.»</p>

  <p class="heading1">«Hepsini biliyorum,» dedi Dora. «Benim ne yapmamı istiyorsun yani?»</p>

  <p class="heading1">«Şey,» dedi Mack, «ben çocuklarla düşündüm de size sormaya karar verdik. Doc için ne düşündüğümüzü bilirsiniz, işte bu düşüncelerimizi ona nasıl gösterebileceğimizi, nasıl ispat edeceğimizi sizden sormaya geldim.»</p>

  <p class="heading1">Dora: «Hımmm,» diye düşünceye daldı. Döner sandalyesinde arkasına yaslanmış, bacak bacak üstüne atmıştı. Elbisesinin eteklerini düzelterek bir sigara çıkarıp yaktı; düşünüyordu. «Doc'un şerefine kendisinin bulunmadığı bir eğlence düzenlediniz,» dedi. «Niye şimdi de onun bulunacağı bir ziyafet vermiyorsunuz?»</p>

  <p class="heading1">Daha sonra Mack arkadaşlarına anlatırken, «Allah inandırsın ki,» diyordu, «bu kadar basitmiş mesele. Bitirim, eşi bir daha bulunmaz bir kadın bu. Zaten insan durup dururken mama olmaz. Karı bitirim canım, bitirim.»</p>

  <h1 class="heading" id="sigil_toc_id_23"><b class="calibre1">XXIV</b></h1>

  <p class="heading1">Mary Talbot, ya da Mrs. Tom Talbot çok güzeldi. Yeşil yeşil parlayan kırmızı saçları vardı. Cildi, alnı yeşilimsi altın renginde, yeşil gözleri altın sarısı benekliydi. Yüzü; geniş elmacık kemikleri, iri gözleri ve sivrice' çenesiyle üçgen şeklindeydi. Uzun dansöz bacakları ve dansöz ayakları vardı ve yürürken hiç yere basmıyormuş gibi olurdu. Heyecanlandığı zaman -ki çoğunlukla heyecanlı olurdu- bir altın kızıllığıdır basardı yanaklarını. Büyükannesinin, büyükannesinin annesi büyücülük yaptığı için diri diri yakılmışmış.</p>

  <p class="heading1">Mary Talbot'un dünyada en çok sevdiği şey, partilere ziyafetlere gitmekti. Kendisi eğlenceler düzenlemeye bayıldığı gibi, başkasının eğlencelerine gitmekten de pek hoşlanırdı. Tom Talbot çok para kazanmadığından kendisi sık sık ziyafet veremiyordu. Bunun için başkalarını eğlence düzenlemeye kışkırtırdı. Bazen bir arkadaşına telefon eder: «Artık bir eğlence yapmanın zamanı gelmedi mi?» diye sorardı.</p>

  <p class="heading1">Mary normal olarak yılda altı doğum günü kutlar; kostümlü balolar, sürpriz partileri, tatil eğlenceleri düzenlerdi. Noel gecesi onun evinde büyük bir olaydı. Mary bu cins eğlencelerle ışıl ısıldır. Heyecanın dalgası arasında kocası Tom'u da sürükler götürürdü.</p>

  <p class="heading1">Öğleden sonraları Tom işindeyken, Mary ara sıra civardaki kedilere çay ziyafeti verirdi. Alçak bir taburenin üstünde oyuncak tabak ve fincancıklar hazırlardı. Sonra kedileri toplardı. Epeyce kalabalık olunca, ayrıntılara kaçan, uzun boylu hazırlanmış konuşmalara girişirdi. Bu, onun çok hoşlandığı, alaylı, iğneli bir oyundu. Mary'nin güzel elbiseleri olmadığı, Talbot'ların paraları bulunmadığı gerçeğini örtbas eder, gizlerdi de. Çoğu zaman cepleri tamtakır olurdu; bir ara bir kenara bir şey ayırabilirse, Mary hemen bir parti hazırlardı.</p>

  <p class="heading1">Bu işi gayet iyi yapardı hani. Bütün eve neşe aşılar; bu yeteneğini kapının hemen dışında gizlenip Tom'u yakalamak için bekleyen ümitsizliğe karşı bir silâh olarak kullanırdı. Tom'u üzüntüden, ümitsizlikten uzak tutmayı vazifesi olarak kabul ediyordu, herkesin bildiği gibi Tom, günün birinde büyük bir adam olacaktı. Genellikle kötü şeyleri evden uzak tutmayı başarırdı ama bunlar bazan nasılsa Tom'un içine girer, onu yere sererlerdi. O zaman bir kenara oturur, Mary neşe ateşini körüklemeye çalışırken, saatlerce düşünür dururdu.</p>

  <p class="heading1">Bir seferinde ay başıydı; su şirketinden ihbarnameler gelmiş, kira ödenmemişti; Colliers'e dergisine gönderilen yazı geri çevrilmiş, New Yorker karikatürleri reddetmişti. Tom zatiil-cemp de geçiriyordu. İşte böyle bir sırada, yatak odasına çekilip, yatağın üstüne uzandı.</p>

  <p class="heading1">Kocasının gri mavi hüznü, kapının altından ve anahtar deliğinden dışarı taştığından Mary, yavaşça içeri girdi. Elinde oymalı kâğıda sarılmış bir demet çiçek vardı.</p>

  <p class="heading1">«Kokla bak,» diyerek çiçeği burnuna uzattı. Tom çiçeği kokladı ama bir şey demedi. Kadın: «Bugün günlerden ne biliyor musun?» diye sordu. Ve onu parlak bir gün haline sokacak bir vesile aramaya gayret etti.</p>

  <p class="heading1">Tom: «Bitkin, perişan halde olduğumuzu hiç olmazsa bir defacık olsun kabul etsek a,» diyordu. «Sıfırı tükettik, kendimizi aldatmaya ne gerek var.»</p>

  <p class="heading1">Mary: «Niye öyle olalım,» diye itiraz etti. «Biz büyülü insanlarız. Hep öyle olmuşuzdur. Bir kutuda bulduğun on doları hatırlasana, kuzeninin yolladığı beş dolan hatırlasana. Bize bir şeycik olmaz.»</p>

  <p class="heading1">«Bu sefer oldu,» dedi Tom. «Kusura bakma, bu sefer kendimi kolay kolay kurtaramayacağım. Olduğumuzdan başka türlü görünmeye çalışmaktan bıktım. Hiç olmazsa bir defacık gerçeği kabul edelim, bir defacık olsun.»</p>

  <p class="heading1">Mary: «Bu akşam küçük bir toplantı düzenlemeyi düşünüyordum,» diye söylendi.</p>

  <p class="heading1">«Neyle? Herhalde bu sefer de mecmualardan yiyecek resimleri kesip tabaklara onları koymayı düşünüyorsundur inşallah. Bu cins şakalardan bıktım, usandım artık. Artık hoşa gitmez oldu. Aksine insanın canını sıkıyor.»</p>

  <p class="heading1">«Küçük bir toplantı yapabilirim,» diye ısrar etti kadın. «Ufacık, samimî bir şey olacak. Resmî kıyafete falan gerek yok. Bugün Bloomer League'in kuruluş yıldönümü. Onu bile unutmuşsun bak.»</p>

  <p class="heading1">«Hiç yararı yok. Farkındayım, oyunbozanlık ediyorum ama ne yapayım, içimden gelmiyor. Ne diye dışarı çıkıp kapıyı kapayarak beni kendi başıma bırakmıyorsun? Sen çıkmazsan ben çıkıyorum.»</p>

  <p class="heading1">Kocasını dikkatle süzdü. Mary onun bu söylediklerinde ciddî olduğunu anlamıştı. Yavaşça dışarı çıkıp kapıyı kapattı. Tom, yatağın üstüne yüzükoyun kapanıp başını kollarının arasına bırakmıştı. Öteki odada karısının bir şeyler yaptığını duyuyordu.</p>

  <p class="heading1">Mary kapıyı eski Noel süsleriyle süsledi; cam toplar, teller astı. Üstüne «Hoş geldin kahraman Tom» yazılı bir kart iliştirdi. Sonra kulak verip kapıyı dinledi, hiçbir ses gelmiyordu. Biraz kederli olarak alçak tabureyi çıkarıp ortaya koydu, üzerine bir peçete serdi. Elindeki çiçek demetini bir bardağın içinde ortasına yerleştirdi. Sonra dört küçük tabakla çay fincanını getirdi. Mutfağa giderek çaydanlığı ateşin üstüne koydu. Ondan sonra bahçeye çıktı.</p>

  <p class="heading1">Randolph Kedi, ön parmaklığın dibinde güneşliyordu. Mary: «Miss Randolph,» dedi. «Birkaç arkadaşı çaya davet ediyorum, siz de buyurmaz mısınız?» Kedi, sırtüstü dönüp sıcak güneşin altında tembel tembel gerindi. «Saat dörtten geç kalmayın,» diye devam etti Mary. «Kocamla Bloomer Laegue'in yıldönümü münasebetiyle oteldeki ziyafete gideceğiz de.»</p>

  <p class="heading1">Evin çevresini dolaştı, böğürtlenlerin parmaklığı sardığı arka bahçeye gitti. Cassini Kedi yere çökmüş, kendi kendine homurdanıp, kuyruğunu oynatıyordu. Mary: «Mrs. Cassini,» diye başladıysa da kedinin ne yaptığını görerek sustu. Kedinin elinde bir fare vardı. Tırnaklarını içeri çektiği yumuşak pençesiyle hayvanı hafif hafif okşuyor; fare de felce uğramış arka bacaklarını sürükleye sürükleye, kıvrıla büküle kediden kurtulmaya çabalıyordu Fare bir ara böğürtlenlere kadar uzanabildi ama kedi elini yavaşçacık uzatıverdi, pençesinin ucunda beyaz dikenler belirdi; zarif bir hareketle fareyi arkasından tutup, kıvrım kıvrım kıvranan avını önüne çekti. Kedinin kuyruğu hazdan dalga dalga oluyordu.</p>

  <p class="heading1">Tom kendi adının üst üste çağrıldığını duyduğu zaman yarı uyku halindeydi. Ayağa fırlayıp: «Ne var?» diye seslendi. «Nerdesin?» Mary'nin ağladığı duyuluyordu. Arka bahçeye koşup, olup bitenleri gördü. Fareyi öldürmek için koşarken: «Başını çevir!» diye bağırdı karısına. Cassini Kedi, parmaklığın üstüne sıçramış, kızgın kızgın ona bakıyordu. Tom yakaladığı bir taşı fırlatarak, kediyi karnından vurup, parmaklıktan aşağı düşürdü.</p>

  <p class="heading1">Eve döndükleri zaman Mary hâlâ hafiften hıçkırıyordu. Çayı demleyerek masaya getirdi. Tom'a: «Şuraya otur,» diyerek yerdeki alçak iskemleyi işaret etti.</p>

  <p class="heading1">«Daha büyük bir fincan vermez misin?» Mary: «Cassini'ye hiç suç bulmuyorum,» diye söylendi. «Kedilerin ne mal olduklarını bilirim. Bu onun suçu değil ki. Ama Tom ne kadar istesem de bir süre için onu sevemiyeceğim.» Dikkatle kocasını süzmeye başladı. Tom'un alnındaki kırışıklıklar kaybolmuş, gözlerinin kötü kötü kırpılması geçmişti. «Bugünlerde Bloomer League beni öyle meşgul ediyor ki,» diye devam etti. «Her işi bir arada nasıl yapacağımı aklım almıyor.»</p>

  <p class="heading1">Mary Talbot, o yıl bir gebelik eğlentisi tertib etti. Herkes, «Doğacak çocuk, Allah için çok iyi vakit geçirecek,» diyordu,</p>

  <h1 class="heading" id="sigil_toc_id_24"><b class="calibre1">XXV</b></h1>

  <p class="heading1">Bütün Sardalye Sokağı, hatta bütün Monterey bir değişiklik olduğunun farkındaydı. Kader ve kısmete inanmakla bir şey çıkmaz. Zaten kimse bunlara inanmaz. Ama bunları ihmal etmek de bir fayda vermez, hem ihmal eden de yoktur. Sardalye Sokağı'nda da her şeydeki gibi bâtıl inançlara saplanılmamıştır ama bir merdivenin altından geçilmez, evdeyken şemsiye açılmazdı. Doc, saf bir bilim adamı olduğu, böyle şeylere hiç inanmadığı halde, bir gece eve geç dönüp de kapının önünde beyaz çiçekler bulunca, gerçekten kötü olurdu. Sardalye Sokağı'ndakilerin çoğu böyle şeylere kulak aşmazdı ama yine de onlara göre yaşarlardı.</p>

  <p class="heading1">Sefalet Palas'a bir keder bulutunun çöktüğünde Mack’ın şüphesi yoktu. Sonu gelmeyen eğlencenin muhasebesini yaparak bütün delik deşiğe talihsizlik sinmiş olduğu, uğursuzluğun akşamları peteğine üşüşen arılar örneği, her yanı istilâ etmiş olduğu sonucuna vardı. Düşünce bu yola saptıktan sonra yapılacak en doğru iş; yatıp bunun unutulmasını, geçmesini beklemektir. Mack böyle bâtıl şeylere inananlardan değildir ama yapılacak başka şey yoktur da ondan.</p>

  <p class="heading1">Sokağa yavaştan bir neşe havası sızmış, her yana yayılmaya başlamıştı. Çadırı misafirmmdan Doc'un fevkalâde şansı açılmıştı. Hem pek üstlerine düştüğü de yoktu. Palas'taki yavru, bir sırık fasulyesi gibi boy atıyor; ardında kalan binlerce nesilden miras olarak kendi kendini terbiye edip, yetiştiriyordu. Yerleri pisletmekten nefret etmeye, bu iş işin dışarı çıkmaya başlamıştı. Darling'in pek güzel, pek cici bir köpek olarak yetişeceği şüphesizdi. Geçirdiği hastalık ardında bir iz de bırakmamıştı.</p>

  <p class="heading1">Tatlı bir şey, gaz gibi bütün sokağa yayılmıştı. Herman’ın köfteci dükkânında, oradan San Carlos Oteli'ne uzandı. Jimmy Brucia, şarkıcı barmeni Johnny da hissetti bunu. Sparky Evea’da bunun farkına vardıktan sonra, başka şehirden gelen üç polisle seve seve kapıştı. Mesele tâ Salinas hapishanesine kadar aksettiğinden, şerifin kendisini damada yenmesine göz yumarak rahat bir hayat yaşayan Gay, birdenbire kendini toparlayarak tek bir oyun bile kaybetmez oldu. Bu suretle kazandığı imtiyazların çoğunu kaybetmiş oluyordu, ama kendini yeni baştan sapma kadar erkek olarak duymak vardı işin içinde.</p>

  <p class="heading1">Deniz ayıları bile bunu hissettiklerinden St. Francis'in dahi gönlünü hoş edecek bir perdeden bağrışmaya başladılar. Din derslerine çalışan kızlar, birdenbire sebep yokken başlarını kaldırıp, durdukları yerde fıkırdıyorlardı. Çok duyarlı bir elektrik âleti keşfedilmiş olsaydı, belki bu yayılan neşe ve şansın kaynağını keşfedebilirdi. Gereği gibi bir alana ölçümüne çıkılsaydı, merkez üssü olarak Sefalet Palas'ın yeri tesbit edilebilirdi. Palas, dolup taşıyordu. Mack ile bütün oğlanlar elektriklenmişler gibiydi. Jones yerinden kalkıp bir iki ustaca ayak numarası yaptıktan sonra, yine sandalyesine oturuyordu. Hazel hiçbir şey yokken gülüyordu. Neşe öylesine yaygın ve taşkındı ki; Mack bunu bir yerde tutmak, asıl hedefine yönetmekte güçlük çekiyordu. La Ida'da muntazaman çalışmaya başlıyan Eddie şöyle hatırı sayılır bir içki deposu meydana getirmekteydi. Kâr şişesine bira karıştırmaktan da vazgeçmişti. Kokteylin tadını bozduğunu söylüyordu.</p>

  <p class="heading1">Sam Malloy, büyüyüp kazanın çevresini sarmasın diye bir yanına kahkaha çiçekleri dikmişti. Ön tarafa bir tente de germişti, akşamları çoğu kez karısıyla orada oturuyorlardı. Kadın bir yatak örtüsü işliyordu.</p>

  <p class="heading1">Neşe, Bear Flag'a bile sızmıştı. İşler iyi gidiyordu. Phyllis Mae'nin bacağı gittikçe düzeliyor, neredeyse işe başlıyacak hale geliyordu. Eva Flanegan, Doğu St. Lauis'den dönmüş ve buna pek memnun olmuştu. Orada havalar iyice sıcak ve her şey hatırladığından çok başka bir haldeydi. Ama o zaman da daha gençti ve her şeyde eğlenilecek bir taraf bulabiliyordu.</p>

  <p class="heading1">Doc için bir parti düzenleneceği haberi, ya da hissi pek yeni bir şey değildi. Birden patlayıp ortaya çıkıvermedi. Herkes bundan haberdardı» ama bıraktılar, muhayyilelerinde.</p>

  <p class="heading1">Mack bu işde pek realist davranıyordu. Çocuklara: «Geçen sefer zorladık,» diyordu. «Bu şekilde hiçbir zaman iyi bir parti verilemez. Bu işin içinizde büyüyüp her yanı bürümesini beklemeniz gerek.»</p>

  <p class="heading1">Jones sabırsız bir tavırla: «Peki ama ne zaman olacak bu?» diye sordu.</p>

  <p class="heading1">«Bilmiyorum.»</p>

  <p class="heading1">Hazel: «Sürpriz partisi mi olacak yani?» diye söylendi.</p>

  <p class="heading1">«Öyle olması gerek,» dedi Mack. «En iyisi de odur.»</p>

  <p class="heading1">Darling'in bir yerden bulup getirdiği tenis topu vardı elinde, bunu kapıdan dışarı otların arasına fırlattı. Köpek topun arkasından seyirtmişti.</p>

  <p class="heading1">Hazel: «Doc'un doğum gününü bilseydik bu işi o zaman yapardık,» diye mırıldandı.</p>

  <p class="heading1">Mack’ın ağzı açık kalmıştı. Hazel birbiri ardından onu hayretler içinde bırakıyordu. «Yaşa be Hazel!» diye bağırdı. «İşte tam üstüne bastın. Tabiî doğum gününde yapılırsa bu iş, hediyeler de gelir. Tam aradığımız şey. Hepimiz dağılıp bu işi araştırmaya, onun doğum gününü öğrenmeye çalışalım.»</p>

  <p class="heading1">Hughie. «Bundan kolay ne var,» diye söylendi. «Ne diye kendine sormuyoruz?»</p>

  <p class="heading1">«Hadi oradan be,» diye tersledi Mack. «Kendine soralım da anlasın değil mi? Bir adama doğum gününü sordun mu, bu onun için bir şeyler yapmaya niyetlisin demektir. Bir eğlence falan yapacaksın demektir. O zaman her şeyi anlar. Belki ben kendim gider, etrafı şöyle çaktırmadan bir koklarım.»</p>

  <p class="heading1">Hazel: «Ben de seninle geleyim,» diye atıldı.</p>

  <p class="heading1">«Olmaz. İkimiz birlikte gidecek olursak, bunlar yine bir şeyler kuruyorlar, diye gelebilir aklına».</p>

  <p class="heading1">«İyi ama bu benim fikrimdi. Önce ben akıl ettim.»</p>

  <p class="heading1">Mack: «Biliyoruz,» diye açıklamaya girişti, «sırası gelince bunu senin akıl ettiğini Doc'a da söyleyeceğim. Ama şimdi yalnız gitmem daha doğru olacak.»</p>

  <p class="heading1">Eddie: «Doc nasıl?» diye sordu. «Yani bize karşı olan durumu demek istiyorum. Yüzü gülüyor mu?»</p>

  <p class="heading1">«İyi. Hiç fena değil.»</p>

  <p class="heading1">Mack, Doc'u aşağıda, lâboratuvarın tâ arkasında bir yerlerde buldu. Uzun bir lâstik önlük ve ellerini formaldehitten korumak için yine lâstik eldivenler giymişti. Küçük bir köpek balığının damarlarına renkli su sokmakla meşguldü. Küçük karıştırma makinesi döne döne mavi maddeyi karıştırıyordu. Kırmızı madde çoktan basınçlı şırıngaya konmuştu. Doc'un usta alışkın elleri büyük bir kendine güvenle çalışıyor; iğneyi uygun yere batırdıktan sonra hava kompresine basıyor, renkli sıvıyı istediği yere dolduruyordu. Biten balıkları da yanına muntazam bir sıra halinde yığıyordu. Sonra bunların üstünden bir daha geçip, mavi sıvıyı da şırınga edecekti. Köpek balıkları otopsi için en müsait olanlarıydı.</p>

  <p class="heading1">Mack: «Merhaba Doc,» diye girdi içeri, «bugünlerde iş çok galiba?»</p>

  <p class="heading1">«Tam benim istediğim gibi. Köpek nasıl sizin?»</p>

  <p class="heading1">«Demir gibi oldu kâfir. Siz olmasaydınız çoktan ölüp gitmişti.»</p>

  <p class="heading1">Bir an için Doc'un içinden bir şüphe bulutu gelip geçti. Ama çok sürmedi. Övülmekten hoşlanmazdı. Mack'ı çok uzun zamandan beri tanırdı. Sesindeki edada minnettarlıktan başka bir şey yoktu. Mack’ın köpeğe ne kadar düşkün olduğunu biliyordu. «Palas'ta ne var ne yok?» diye sordu.</p>

  <p class="heading1">«Sağ olasın. Her şey mükemmel. İki yeni sandalye daha edindik. Bir gün gelip bizim orayı bir görsen diyoruz. Ev adamakıllı yoluna girdi artık.»</p>

  <p class="heading1">«Bir gün gelirim. Eddie hâlâ testiyi getiriyor mu?»</p>

  <p class="heading1">«Tabiî. Hem artık bira da karıştırmaz oldu içine. Böylesi daha iyi oluyor. İçki içtiğini anlıyabilir insan.»</p>

  <p class="heading1">«Daha önce de anlıyordu, adama dokunuyordu,» diye karşılık verdi Doc.</p>

  <p class="heading1">Mack sabırla bekledi. Doc ergeç o yola sapacak, kucağına düşecekti. Eğer bu konuyu Doc kendi açacak olursa, şüphe uyandırmak ihtimali çok daha azdı. Mack’ın metodu böyleydi.</p>

  <p class="heading1">«Epeydir Hazel'in göründüğü yok. Hasta maşta değil a?»</p>

  <p class="heading1">Mack: «Hayır,» diyerek kampanyayı açtı, «bir şeysi yok, iyi. Hughie ile geçen gün az kalsın kapışıyorlardı. Bir haftadır hâlâ söylenip duruyorlar ya. İşin asıl garip yanı, mesele ikisinin de bilmediği bir şey. Ben de bilmiyorum ama sesimi çıkarmıyorum. Ama onların akıllarının erdiği yok: Neredeyse araları açılacak.»</p>

  <p class="heading1">«Neymiş bu mesele?»</p>

  <p class="heading1">«Hiç canım. Hazefin işi gücü yok, birtakım ölçülü kâğıtlar, haritamsı şeyler, yıldız işaretleri, uğurlu şekiller falan alıyor. Hughie de bunların aslı esası yok, hepsi traş diyor. Hazel bir insanın ne zaman doğduğunu bilirse, onun hakkında bir sürü söz edebileceğini, öteki de bunların boş olduğunu iddia edip durmakta. Bana kalırsa, benim böyle şeylere aklım ermez. Sen ne dersin bu işlere, Doc?»</p>

  <p class="heading1">«Bana sorarsan, ben biraz Hughie'nin tarafını tutarım derim.» Karıştırıcı âleti durdurdu. Şırıngayı yıkayarak maviyle doldurdu.</p>

  <p class="heading1">«Geçen gece adamakıllı kızışıyordu iş,» diye devam etti Mack «Bana ne zaman doğduğumu sordular. Nisanın on ikisinde olduğunu söyledim. Hazel o şekilli kâğıtlardan birini alarak benim iğin bir araba söz etti. Bazen iyiden iyiye uyar yanları oluyordu. Ama ne var ki, hepsi iyi şeylerdi, adam da kendisi için söylenen iyi şeylere inanmamazlık edemiyor. Bilmem çok cesurmuşum, çok akıllıymışım, arkadaşlarıma, dostlarıma iyilik etmekten hoşlanırmışım, falan filân. Hazel'e bakılırsa bunlar hep doğru sözlermiş. Senin doğum günün ne zaman be Doc?» Bu uzun açıklamanın sonunda böyle bir sorunun gelmesi normaldi. İnsanın aklına başka şeyler gelmezdi. Yalnız Doc'un Mack'ı uzun zamandan beri tanıdığını unutmamak gerek. Öyle olmasaydı 18 Aralık yerine, yanlış olarak 27 Ekim demezdi. «27 Ekim,» dedi. «Hazel'e sor bakalım benim için ne demişler.»</p>

  <p class="heading1">Mack: «Bunların hepsi saçma belki ama» diyordu, «Hazel pek ciddiye alıyor. Senin için de bakmasını söylerim, Doc.»</p>

  <p class="heading1">Mack gittikten sonra Doc, bunların altından nelerin çıkabileceğini hesaba çalıştı. Bunun bir başlangıç olduğunu anlamıştı. Mack’ın tekniğini, kullandığı metodları bilirdi. Onun üslûbunu hemen anlayıverdi. Mack’ın bu bilgiyi edinmekteki amacının ne olabileceğini keşfe çalıştı. Daha sonra hafiften kulağına çalınan dedikoduları birleştirerek Doc, işin içyüzünü çıkarmayı başardı. Şimdi ferahlamıştı bir nebze, çünkü Mack’ın kendisini oltaya takacağından çekinmişti.</p>

  <h1 class="heading" id="sigil_toc_id_25"><b class="calibre1">XXVI</b></h1>

  <p class="heading1">İki çocuk, bir kedi, tahta perdeyi tırmanana kadar kayıkhanede oynadılar. Kediyi görünce birdenbire peşine takılarak tren yoluna kadar kovaladılar. Oraya varınca durdular; ceplerini yol yatağındaki küçük granit parçalarıyla doldurmaya başladılar. Kedi yüksek otların arasında ellerinden kurtulduğu halde, taşları atmadılar. Ağırlıkları, biçimleri, büyüklükleri tam atmaya elverişli parçalardı bunlar. Böyle bir taşa insanın ne zaman ihtiyacı olacağı bilinemezdi ki, Sardalye Sokağı'na saptılar; biri Morden'in sardalye imalâthanesinin demir yapısına bir taş salladı. Telaşlı bir adam pencereden yetişebilir miydi? Adam daha kapıya yanaşmadan çocuklar boş arsadaki bir kalasın arkasına sinmişlerdi. Adam yüz yıl arasa bulamazdı onları.</p>

  <p class="heading1">Joey: «Var mısın bahse,» diye söylendi. «Ömrünün sonuna kadar arasa bizi bulamaz.»</p>

  <p class="heading1">Bir süre sonra kendilerini arayan olmadığı halde böyle saklı durmaktan usandılar. Dışarı çıkıp Sardalye Sokağı'ndan aşağı doğru yürü meye başladılar. Uzun süre Lee'nin vitrinindeki kerpetenleri, testereleri, makinist kasketlerini ve muzları seyrettiler. Sonra sokağın karşı tarafına geçip, lâboratuvarın ikinci katma çıkan merdivenlerin alt basamağına oturdular.</p>

  <p class="heading1">Joey: «Biliyor musun,» dedi, «bu adamda şişe içinde bebeler varmış.»</p>

  <p class="heading1">Willard: «Ne biçim bebeler?» diye sordu.</p>

  <p class="heading1">«Basbayağı bebeler. Yalnız doğmadan önceymiş».</p>

  <p class="heading1">«Kesiyorsun,» dedi Willard.</p>

  <p class="heading1">«Vallahi kesmiyorum, doğru. Sprague'lerin oğlu görmüş. Nah bu kadarcıktan büyük değilmiş. Küçücük elleri, ayakları varmış.»</p>

  <p class="heading1">Willard: «Saçları da var mıymış?» diye sordu.</p>

  <p class="heading1">«Bilmiyorum. Sprague'lerin oğlu öyle bir şey söylemedi.»</p>

  <p class="heading1">«Sorsaydın. O zaten yalancının biridir.»</p>

  <p class="heading1">Joey: «Böyle söylediğini duymasın ama» diye söylendi.</p>

  <p class="heading1">«Git istersen söyle. Ondan kim korkar. Senden de korkmam ben. Ben kimseden korkmam. Bundan bir şey mi çıkarmak istiyorsun yani?^ Joey cevap vermedi. «Söyle bakalım, bir şey mi olmuş yani?»</p>

  <p class="heading1">Joey: «Yoo,» dedi, «niye yukarı çıkıp bu adama şişe içindeki bebelerin sahici olup olmadığını sormuyoruz diye düşünüyorum. Varsa bize de gösterirdi belki.»</p>

  <p class="heading1">Willard: «Şimdi burada değil,» diye cevap verdi. «Burada olduğu zaman arabası da burada olur. Bir yere gitmiş- Bence bu yalan. Sprague'lerin oğlu yalan söylüyor. Sen de yalan söylüyorsun. Bundan bir şey mi çıkarmak istiyorsun?»</p>

  <p class="heading1">Sıkıcı, uyuşuk bir gündü. Yerinden kımıldamak, heyecanlanmak için Willard’ın epey uğraşması gerekiyordu. «Sen hem korkaksın da,» dedi. «Bundan bir iş çıkarmak istiyorsun demek?» Joey cevap vermemişti. Willard tatkik değiştirdi. Her zamanki konuşma edasıyla: «Baban nerede?» diye sordu.</p>

  <p class="heading1">Joey «Öldü», diye cevap verdi.</p>

  <p class="heading1">«Ya, anlamadım. Neden ölmüş bakalım?»</p>

  <p class="heading1">Joey bir süre sustu, cevap vermedi. Willard'ın bildiğini biliyordu, ama bir döğüşü göze almadan bu bildiğini itiraf ettiremezdi; üstelik Willard'dan korkardı da.</p>

  <p class="heading1">«İntihar etti, kendini öldürdü,» dedi.</p>

  <p class="heading1">«Ya, nasıl yapmış bu işi?»</p>

  <p class="heading1">«Fare zehiri yedi.»</p>

  <p class="heading1">Willard’ın sesi kahkahayla çatladı: «Kendini ne zannetmiş, fare mi?»</p>

  <p class="heading1">Joey bu nükteye birazcık güldü; sadece birazcık, o kadar.</p>

  <p class="heading1">Willard: «Kendini fare sanmıştır,» diye bağırıyordu. «Etrafta şöyle debelendi mi, hey Joey, bak, şöyle? Burnunu şöyle buruşturur muydu? Şöyle kocaman bir kuyruğu var mıydı?» Willard gülmekten katılacak gibiydi. «Ne diye bir fare kapanı alıp başını içine sokuvermedi?» Bu şakaya ikisi de güle güle bir oldular, hele Willard, öyle tadını çıkarıyordu ki. Sonra yeni bir nükte bulmayı denedi: «Zehiri aldığı zaman şöyle mi oldu, nah, şöyle mi?» Gözlerini şaşı etmiş, ağzını açıp dilini bir karış dışarı düşürmüştü.</p>

  <p class="heading1">Joey: «Bütün gün hasta yattı,» diye anlattı. «Gece yarısına kadar can veremedi. Çok acı çekiyordu.»</p>

  <p class="heading1">Willard: «Bu işi ne diye yaptı?» diye sordu.</p>

  <p class="heading1">«İşsiz kalmıştı da ondan. Bir yıldır iş bulamıyordu. İşin asıl komik yanı ne, biliyor musun? Öldüğünün ertesi günü bir adam ona iş vermek için geldi.»</p>

  <p class="heading1">Willard yaptığı şakayı tazelemek istercesine: «Kendini fare sanmıştır,» diye söylendi. Ama bu sefer kendi de beğenmemişti.</p>

  <p class="heading1">Joey ayağa kalkmış, ellerini cebine sokmuştu. Su yolunda bir bakır parıltısı gördüğünden. o yana doğru yürüdü, ama tam eğilip alacağı sırada Willard atılıp, onu bir kenara iterek meteliği kaptı.</p>

  <p class="heading1">Joey: «Önce ben gördüm», diye bağırdı. «O para benimdir.»</p>

  <p class="heading1">«Ya, mesele mi çıkarmak istiyorsun bundan. Sıkıysa döğüşelim var mısın?.. Ne diye sen de gidip kendine bir avuç fare zehiri almazsın!»<br class="calibre2" /></p>

  <h1 class="heading" id="sigil_toc_id_26"><b class="calibre1">XXVII</b></h1>

  <p class="heading1">Mack ile çocuklar baştanbaşa erdem, mutluluk ve güzelliktiler. Sefalet Palas'a yerleşmiş; bir taşın bir havuza düşüşü gibi, Sardalye Sokağı ve ondan öte Pacific Grove, Monterey ve hatta Carmel'e kadar halkacıklar gönderiyorlardı.</p>

  <p class="heading1">Mack: «Bu sefer,» diyordu, «Doc'un partide bulunmasını garanti altına almalıyız. Eğer o, orada bulunmazsa vazgeçeriz, olur biter.»</p>

  <p class="heading1">Jones: «Bu sefer nerede yapılacak eğlence?» diye sordu.</p>

  <p class="heading1">Mack sandalyesini arkaya, duvara yaslayarak, bacaklarını sandalyenin ön ayaklarına sardı: «Bu işi çok düşündüm», dedi. «Burada da verebilirdik, ama bu onun için sürpriz olmaktan çıkar, yani ilginç bir yanı kalmaz. Hem Doc, kendi evini pek sever. Gramofonu, sevdiği plâkları oradadır.» Bakışlarını çevrede gezdirdi. «Geçen sefer gramafonu kim kırdıydı bilmiyorum,» diye devam etti, «ama bu sefer ona elini sürecek olan çıkarsa, onu ben bir tekmede kapı dışarı etmeye ahdettim.»</p>

  <p class="heading1">Hughie: «Bana kalırsa en iyisi bunu onun yerinde yapmaktır,» diye söylendi.</p>

  <p class="heading1">Millet, eğlencenin haberini çabucak almadı; bu bir nevî his olarak zamanla içlerinde belirip, boy gösterdi. Davet edilen de olmadı. Herkes kendiliğinden katılıyordu. 27 Ekim etrafında manevî bir kırmızı halka çizilmişti. Ve bu doğum günü partisi olduğuna göre, hediyeleri de hesaba katmak gerekiyordu.</p>

  <p class="heading1">Meselâ, Dora’nın kızlarını ele alalım. Hepsi şu veya bu vesileyle akıl danışmak, ilâç almak veya mesleklerinin dışında dostluk için lâboratuvara gidip gelmişlerdi. Doc'un yatağını da görmüşlerdi bu vesileyle. Yatağın üstü eski, solmuş, kırmızı bir battaniyeyle örtülüydü. Hayvan toplamak için yaptığı gezilerde, her zaman bunu da yanına aldığından, üstüne tilki kuyruğu kılları, tüyler ve kumlar yapışmıştı. Eline para geçecek olursa, lâboratuvar için âletler alırdı. Kendine yeni bir battaniye almak hiç aklına gelmemişti. Dora’nın kızları ona renkli ipek parçaları bir araya dikerekten bir yatak örtüsü yapıyorlardı. Bu parçaların çoğu da iç çamaşırlarından, gece tuvaletlerinden artmış olduğundan, ten pembesinden turuncuya, kırmızı ve vişne rengine kadar ışıl ışıl, rengârenkti. Sabahları ve öğleden sonra sardalye avından dönen müşteriler gelmeye başlayana kadar bu işle meşgul oluyorlardı. Bu işbirliği, genellikle genelevlerde görülen geçimsizlik, kavga, döğüş ve hırlaşmayı ortadan kaldırmıştı.</p>

  <p class="heading1">Lee Chong, yirmi beş ayak boyunda bir çatır-patır dizisini ve koca bir çuval dolusu Çin lâlesi soğanını ortaya çıkarıp muayene etti. Bunlar ona göre bir eğlenceye götürülecek en uygun hediyeydiler.</p>

  <p class="heading1">Sam Malloy uzun zamandan beri antikalar hakkında bir teori sahibiydi. Eski ev eşyalarından, kristal ve porselen işlerinden çok iyi anlardı. Bu gibi şeylerin zamanla işe yararlıkları veya güzellikleriyle hiç nisbeti olmayan bir değer kazandıklarını anlamıştı. Bir sandalyenin beş yüz dolara satıldığını bilirdi. Sam, tarihî otomobillerden parçalar toplar ve günün birinde bu kolleksiyonunun onu zengin ettikten sonra en iyi müzenin siyah kadifeleri arasına yerleşeceğine inanırdı. Sam da bu eğlence etrafında epey düşünmüş ve kazanın arkasında büyük bir sandıkta duran hazinesinin başına gitmişti. Doc'a en iyi parçalarından biri olan, 1918 Chalmers'inden piston ile piston kolunu hediye etmeye karar vermişti. Bu nadide parçayı tarihî bir zırh gibip pırıl pırıl parlayana kadar iyice ovup, parlatmıştı. Bunun için de ayrı bir tahta kutu yapıp, içine siyah bez döşemişti.</p>

  <p class="heading1">Mack ile öteki oğlanlar da meseleyi dört bir tarafından hesab ederek, Doc'un en çok kediye ihtiyacı olduğuna ve bunu temin etmekte de güçlükle karşılaştığına karar vermişlerdi. Mack çifte kapanını ortaya çıkardı. Ödünç olarak özelliği olan bir dişi kedi buldular. Bunu içine oturtarak kapanları boş arsanın tepesindeki servi ağacının altına kurdular. Sefalet Palas’ın köşesine yaptıkları tel kafes, her akşam kızgın erkek kedilerle biraz daha kalabalıklaşıyordu. Jones, balık başı ve diğer artıkları için sardalye imalâthanelerine günde iki sefer yapmaya mecbur kalmıştı. Mack ölçmüş biçmiş, yirmi beş erkek kedinin oldukça iyi bir armağan olabileceğine karar vermişti.</p>

  <p class="heading1">«Bu sefer, süs müs istemez,» diyordu Mack. «Bol bol içilen, temiz bir parti olacak bu.»</p>

  <p class="heading1">Salinas Hapishanesindeki Gay, partinin haberini alınca o gece dışarı çıkabilmek için Şerifle bir anlaşma yapmış ve gidiş-geliş otobüs parası olarak iki kâğıt borç almıştı. Kolay kolay unutan bir adam olmadığından Gay, Şerifle çok iyi geçiniyordu. Hele seçimler yaklaşırken, Gay da onun için epey oy tedarik edecek durumda olur, ya da edebileceğini söylerse. Hem isteseydi Gay, Salinas Hapishanesine çok kötü bir ün de temin edebilirdi.</p>

  <p class="heading1">Henri birdenbire, 1890 yıllarına doğru doruğuna erişip de sonra birdenbire unutulan eski usul iğnelerden yastık yapma sanatının halis bir sanat tarzı olduğuna karar vermişti. Bu tarzı yeniden diriltti. Renkli iğnelerle neler yapılabielceğini görmekle memnun oluyordu. Resim hiçbir zaman tamamlanamadı, çünkü iğnelerin yerini değiştirmekle her şey baştanbaşa değişiyordu. Tek başına bir sergi açmak için bu yastıklardan bir düzine kadar hazırlıyordu. Ziyafetin haberini alınca, hepsini bir kenara bırakarak Doc için kocaman bir yastık yapmaya başladı. Bu; yeşil, sarı ve pembe iğnelerle ustalıklı ve insanı etkileyici bir desene sahipti. Hepsi de uçuk renklerdi ve tablosuna «Paleozoik Devir Hâtırası» adını vermişti.</p>

  <p class="heading1">Henri'nin dostu Eric, eserlerinin ikinci baskısı yapılmayan ve ikinci bir eseri olmayan yazarların kitaplarının ilk baskılarını toplamaya meraklı, bilgin bir berberdi. Doc'a üç yıl kendisinde veresiye traş olduktan sonra iflâs eden bir müşterisinden edindiği bir kürek çekme makinesini hediye etmeye karar vermişti. Makine gayet iyi bir durumdaydı, çok az kullanılmıştı. Zaten kimse kürek çekme makinesi kullanmazdı ki.</p>

  <p class="heading1">Gizli işler gittikçe arttı. Sonu gelmeyen karşılıklı ziyaretler, hediyelere, içkilere, ziyafetin ne zaman başlayıp ne zaman biteceğine, kimsenin Doc'a bir şey açmamasına dair münakaşalar yapılıyordu.</p>

  <p class="heading1">Doc bir şeyler olup bittiğinin farkına vardığı zaman, önce bunun kendisini ilgilendiren bir şey olduğunu bilmiyordu. içeri girdiği zaman Lee Chong'daki konuşmalar bıçakla kesilmiş gibi duruyordu. Önceleri millet kendisine soğuk davranmaya başladı gibi geldi. En azından bir düzine adam, birbiri ardından 27 Ekim'de ne yaptığını sorunca şaşırıyordu. Çünkü bu günü Mack'a doğum günü olarak söylediğini çoktan unutmuştu. Uydurma bir doğum günü için falda ne dendiğini merak etmişti, ama Mack’ın bir daha bu meseleye iliştiğini görmedi. Aradan bir süre geçince bunu kendi de unutup gitmişti.</p>

  <p class="heading1">Bir akşam, Halfway House'a uğramıştı. Burada tam sevdiği cinste, soğukluğu tam kıvamında, iyi duble bira satılırdı. Birinci dubleyi bitirdikten sonra ikincinin zevkine varmaya başlamıştı ki, sarhoşun birinin barmenle konuştukları kulağına çalındı: «Partiye gidiyor musun?» diyordu.</p>

  <p class="heading1">«Ne partisine?»</p>

  <p class="heading1">Sarhoş kendinden emin bir tavırla: «Aman canım, sen de,» dedi. «Sardalye Sokağı'ndaki Doc'u bilmez misin?»</p>

  <p class="heading1">Barmen, bu sarhoşa, bir de Doc'un bulunduğu tarafa baktı.</p>

  <p class="heading1">«Şey,» diye devam etti sarhoş, «doğum gününde onun şerefine bitirim bir ziyafet vereceklermiş.»</p>

  <p class="heading1">«Kim verecekmiş?» «Herkes.»</p>

  <p class="heading1">Doc, bu duyduklarına mim koydu. Sarhoşu hiç tanımıyordu.</p>

  <p class="heading1">Bu düşünceye karşı içinde uyanan tepki pek basit değildi. Kendisi için bir ziyafet düzenlemek isteyişlerine pek memnun olmuş, içi sıcacık bir şeyle dolmuştu. Aynı zamanda geçen seferki ziyafeti hatırlayarak içten içe ürpermedi de değil.</p>

  <p class="heading1">Şimdi her şey yerli yerini bulmuştu. Mack'ın soruları, susuşu bir anlam ifade etmeye başlamıştı şimdi. O gece masasının başında uzun uzun bu meseleyi düşündü. Neleri ortadan kaldırıp kilitleyeceğini hesab etti. Bu ziyafetin ona oldukça pahalıya mal olacağını biliyordu.</p>

  <p class="heading1">Ertesi günü kendi de ziyafet için hazırlıklara başlamıştı. En iyi plâklarını kilitlemeye karar verdiği arka odaya taşıdı. Kırılabilecek bütün âletleri de oraya nakletmişti. Neler olabileceğini, misafirlerinin bir şey getirmedikleri halde nasıl acıkacaklarını tahmin edebiliyordu. Her zaman olduğu gibi, içki de çok çabuk tükenecekti. İçinde bezginliğe, kırgınlığa benzer bir hisle, yukarı ucuzluk pazarına gitti. Buranın anlayışlı iyi bir kasabı vardı. Onunla bir süre etten konuştular. Doc sekiz kilo pirzola, beş kilo domates, on iki baş kıvırcık salata, altı somun ekmek, bir kavanoz çilek reçeli, bir paket tereyağı, beş galon şarap ve dört çeyrek şişe de pek iyi cinsten olmayan, ama halis viski ısmarladı. Önündeki taksit ayında bankayla arasının açılacağını biliyordu.</p>

  <p class="heading1">Bunun gibi iki üç parti daha olursa lâboratuvar elden gideceğe benzer, diye düşündü.</p>

  <p class="heading1">Bu arada sokakta, hazırlıklar doruğuna erişmişti. Doc'un hakkı vardı, kimsenin yiyeceği düşündüğü yoktu, ama her yerde yarım kiloluk, çeyreklik içki şişeleri depo edilmeye başlanmıştı. Hediye listeleri gittikçe kabarıyordu; misafirlere gelince, eğer bir liste yapılsaydı bu mahallenin nüfus sayımı gibi bir şey olurdu. Ne giyeceklerine dair Bear Flag'da sonu gelmez bir müzakere başlamıştı. Çalışmaya gitmeyeceklerine göre, kızlar bir nevi üniformaları olan güzel, cicili bicili, uzun tuvaletler giymek istemiyorlardı. Sokak kıyafetleriyle gitmeye karar vermişlerdi. Ama bu öyle sanıldığı kadar kolay olmadı- Dora, hiç olmazsa birkaç kişinin gidip gelen müşterileri idare etmek için evde kalmasında ısrar ediyordu. Kızlar, birkaç postaya ayrıldı; bir kısmı nöbet beklerken bir kısmı gidip eğlenecek, sonra onlar dönünce, öteki posta gidecekti. Hangi grubun daha evvel gideceğini tâyin için de kur'a çektiler. İlk parti, o güzelim yatak örtüsünü verdikleri zaman Doc'un yüzünün ne hale gireceğini görebilecekti. Yatak örtüsünü yemek odasında bir kasnağa germişler, hemen hemen tamamlamışlar gibiydi. Mrs. Malloy işlemekte olduğu yatak örtüsünü bir müddet için bir kenara bıraktı. Doc'un bira bardakları için altı tane bardak altı örüyordu. Sardalye Sokağı'ndaki ilk heyecan dalgası geçmiş, yerini gittikçe artan, yoğunluk kazanan, amansız bir gayrete bırakmıştı. Sefalet Palas'taki kafeste erkek kedilerin sayısı on beşi bulmuştu. Bunların miyavlamaları Darling'i geceleri rahatsız etmeye, sinirlerini bozmaya başlamıştı.</p>

  <h1 class="heading" id="sigil_toc_id_27"><b class="calibre1">XXVIII</b></h1>

  <p class="heading1">Ziyafet haberini Frankie'nin ergeç duyması mukadderdi. Zira Frankie küçük bir bulut örneği, çevrede dolaşır dururdu. Her zaman için küçük grupların bir ucunda o da hazırdır. Kimse ona aldırış edip önem vermez. Dinleyip dinlemediğinim bile bilemezsiniz. Ama Frankie, eğlence haberini işitmişti. Hem hediyelerin lâfını da duymuş, içi ezici bir özlem duygusuyla dolup taşmıştı.</p>

  <p class="heading1">Dünyanın en güzel şeyi Jacobs'un kuyumcu dükkânının vitrininde dururdu. Uzun zamandan beri de buradaydı. Bu, siyah akikten, sarı kadranlı bir masa saatiydi, ama asıl güzelliği, o üstünde duran şeydeydi. Üstünde St. George'un canavarı öldürüşünü gösteren bir bronz heykel vardır. Canavar pençeleri havaya dikili olarak sırt-^ üstü yere yıkılmış, Aziz'in kılıcı da göğsüne saplanmıştı. Aziz, baştanbaşa zırhlar giyinmiş, başlığının önü yukarı kalkmış; şişman, iri kalçalı bir bir ata binmişti. Canavarı kılıcıyla yere çivileyivermişti. Ama işin en hoş yanı, onun da Doc'unkine benzer bir sakalı oluşuydu.</p>

  <p class="heading1">Camekânın önünde durup, bu güzelim şeyi gözetlemek için Frankie haftada birkaç kere Alvarado caddesinin yolunu boylardı. Rüyasına da girerdi bu; eliyle bu parlak madeni okşuyor görürdü kendini. Eğlence ve hediyelerin haberini aldığı zaman bu saati çoktan biliyordu.</p>

  <p class="heading1">Frankie içeri girmeden önce bir saate yakın kaldırımda dikildi. «Ne o?» diye söylendi Mr. Jacobs. Frankie içeri girerken onu şöyle bir süzmüş, cebinde 75 sent bile olmadığını anlamıştı.</p>

  <p class="heading1">Frankie belli belirsiz bir sesle: «Şu kaç para?» diye sordu.</p>

  <p class="heading1">«Hangisi?»</p>

  <p class="heading1">«Şu.»</p>

  <p class="heading1">«Saati mi demek istiyorsun? Elli dolar, heykellerle birlikte yetmiş beş dolar.»</p>

  <p class="heading1">Frankie cevap vermeden dışarı çıktı. Doğruca, sahile inip ters çevrilmiş bir sandalın altına sığınarak dalgacıkları gözlemeye koyuldu. Kafasındaki bronz heykelin güzelliği öylesine içine işlemişti ki, gözlerinin önünde durur gibi oluyordu. İçinde bir kapana sıkışmanın telâş ve heyecanı vardı. Bu güzel şeyi elde etmeliydi mutlaka. Aklına geldikçe gözleri ışıl ışıl yanıyordu.</p>

  <p class="heading1">Bütün gün sandalın altında durdu; gece olunca yavaşça saklandığı yerden süzüldü. Alvarado caddesinin yolunu tuttu. Millet, sinemaya girer, oradan çıkınca Altın Kelebeğe giderken o, bir aşağı bir yukarı dükkânın önünde dolaşıyordu.</p>

  <p class="heading1">Yorulmuyor, uykusu da gelmiyordu; o aklını alan güzellik içinde bir kor gibi yanıyordu.</p>

  <p class="heading1">Sonunda, sokaklardaki insanlar azaldı, bir zaman geldi ki, hiç kimse kalmadı, yolun kenarına çekilmiş otomobiller de uzaklaşmış; şehir uykuya dalmıştı.</p>

  <p class="heading1">Polisin biri Frankie'ye sokuldu: «Ne yapıyorsun?» diye sordu.</p>

  <p class="heading1">Frankie tabanları yağlayıp köşeyi döndü, oracıkta duran bir fıçının arkasına sindi. Saat iki otuza doğru, yerinden çıkarak Jacobs'un kapısının tokmağını yokladı. Kilitliydi. Frankie biraz önce saklandığı fıçının yanına dönerek, kaldırımın üstüne oturup düşünceye daldı. Fıçının yanında bir yerden kopmuş bir beton parçası gözüne ilişti; bunu hırsla avuçladı.</p>

  <p class="heading1">Polis, ifadesinde bir şangırtı duyarak, o yana doğru seğirttiğini söylüyordu. Jacobs'un vitrini kırılmıştı. Suçlunun hızlı hızlı uzaklaştığını görerek peşine takılmış. Bir çocuğun kucağında on beş, yirmi kilo ağırlığında bir heykel olduğu halde, bu kadar hızlı ve devamlı koşusuna aklı ermiyormuş; hani nerdeyse kaçıp kurtuluyormuş da. Dalgınlıkla çıkmaz bir sokağa sapmamış olsaymış, yakalanamayacakmış.</p>

  <p class="heading1">Şef ertesi günü Doc'u çağırttı: «Bir ara bize uğrayın, zahmet olmazsa,» dedi. «Sizinle biraz konuşmak istiyorum.»</p>

  <p class="heading1">Frankie'yi içeri aldıklarında kir, pislik içindeydi. Gözleri kıpkırmızı olduğu halde, yüzündeki azmi kaybetmemeye çalışıyordu. Doc'u görünce hoş geldin gibilerden gülümsedi.</p>

  <p class="heading1">Doc: «Ne oldu böyle, Frankie?» diye sordu.</p>

  <p class="heading1">Şef: «Dün gece Jacobs'un dükkânına girmiş diye açıklama yaptı. «Ufak tefek bir şeyler çalmış. Annesiyle temasa gegtik. Kendi suçu olmadığım, son zamanlarda hep sizin yanınızda kaldığını söyledi.»</p>

  <p class="heading1">«Frankie, ne yaptın böyle? Niye yaptın bunu?» diye söylendi Doc. Ağır taş bütün şiddetiyle göğsüne bastırıyordu sanki. «Benim kefaletimle serbest bırakabilir misiniz?» diye sordu.</p>

  <p class="heading1">Komiser: «Bilmem, yargıç kabul eder mi?» diye söylendi. «Bir aklîye raporu çıkarttırmalıyız Bunun nesi olduğunu siz bilirsiniz herhalde.»</p>

  <p class="heading1">«Evet, biliyorum.»</p>

  <p class="heading1">«Bulûğ çağma erdiği zaman ne olacağını da biliyorsunuz tabiî.»</p>

  <p class="heading1">«Evet,» diye içini çekti Doc, «biliyorum.» Göğsündeki taş daha ağırlaşmıştı.</p>

  <p class="heading1">«Doktorlar onun bir yere kapatılmasını daha uygun buluyorlar. Daha önce böyle bir şey yapamazdık ama şimdi bir de sabıkası var... Hem böylesi daha iyi olacak.»</p>

  <p class="heading1">Frankie bunları dinlerken, gözlerindeki hoş geldin parıltısı sönmüştü.</p>

  <p class="heading1">Doc: «Ne almış?» diye sordu.</p>

  <p class="heading1">«Büyük bir masa saatiyle üstündeki bronz heykelleri.»</p>

  <p class="heading1">«Kaç paraysa ben öderim.»</p>

  <p class="heading1">«Lüzum yok, nasıl olsa geri aldık. Yargıcın dediğinize kulak asacağına pek ihtimal vermem. Yine yapabilir. Bunu siz de biliyorsunuz.»</p>

  <p class="heading1">Doc, belli belirsiz: «Evet,» diye söylendi, «biliyorum. Belki bir sebebi vardı. Frankie,» diye oğlana seslendi, «niye aldın bu saati?»</p>

  <p class="heading1">Frankie uzun zaman yüzüne baktı. «Seni çok seviyorum,» dedi.</p>

  <p class="heading1">Doc hızla dışarı fırladı; arabasına atlayıp St. Lobos'un aşağısındaki mağaralarda hayvan toplamak için uzaklaştı.</p>

  <h1 class="heading" id="sigil_toc_id_28"><b class="calibre1">XXIX</b></h1>

  <p class="heading1">Ekim'in yirmi yedinci günü saat dörtte Doc, deniz analarının sonuncusunu da şişeleyip bitirmişti. Formalin küvetini yıkadı, pensleri temizledi, lâstik eldivenlerini çıkarıp pudraladı. Yukarı çıkıp farelerin yemini verdi; sonra plâklarının en iyileriyle, mikroskobunu arka odaya taşıyıp, kapıyı kilitledi. Bazen uygunsuz misafirin biri çıngıraklı yılanlarla oynamaya kalkıverirdi. Önceden tedbirli bulunup, ihtimalleri hesaba katarak Doc, tadını kaçırmadan eğlencesinin tehlikesini azaltmayı düşünüyordu.</p>

  <p class="heading1">Ocağa kahve ibriğini koydu; gramofona Great Fugue'u yerleştirip bir duş yaptı. Bu işi o kadar çabuk yapmıştı ki; daha plâk bitmeden temiz elbiselerini giymiş, kahvesini içiyordu.</p>

  <p class="heading1">Pencereden dışarı arsaya, oradan yukarı Palas'a bir göz attı, ama görünürlerde kimsecikler yoktu. Doc, partisine kimlerin ve ne kadar insanın geleceğini bilmiyordu. Yalnız kendisini gözetlediklerini biliyordu. Bütün gün bunun farkındaydı. Ortalıkta kimseler görünmüyordu, ama bir veya birkaç kişinin kendisini gözden kaçırmadıklarından emindi. Demek bu tam bir sürpriz par tisi olacaktı. Bir şey olmamış gibi, her zamanki gibi davranmaya devam etmeliydi. Karşıya, Lee Chong'un dükkânına gidip iki sandık bira aldı. Lee ailesinin yüzünde şarklılara has o baskı altında tutulan heyecanı fark etmekte gecikmemişti. Demek onlar da geliyordu. Doc lâboratuvara dönerek biranın birini bardağına boşalttı. Birinci bardağı susuzluğunu gidermek için bir yudumda içerek, ikinci defa doldurdu bardağı. Arsa ve sokak hâlâ boştu.</p>

  <p class="heading1">Mack ile oğlanlar Palas'taydılar. Sokak kapısını kapatmışlardı. Bütün gün soba gürül gürül yanmış, su ısıtmıştı. Hatta Darling'i bile yıkayarak boynuna kırmızı bir fiyango bağlamışlardı.</p>

  <p class="heading1">Hazel: «Kaçta gitmeliyiz dersiniz?» diye sordu.</p>

  <p class="heading1">Mack: «Sekizden önce olmaz,» diye cevap verdi. «Ama gitmeden önce ısınmak için biraz bir şeyler alsak kötü olmaz.»</p>

  <p class="heading1">Hughie: «Doc'u da biraz kızıştırmak gerekmez mi?» diye atıldı. «Sanki bir şey yokmuş gibi ona da bir şişe götürsem, ne dersiniz?»</p>

  <p class="heading1">«Öyle şey olmaz,» diye kesip attı Mack. «Zaten biraz önce Lee'ye bira almaya gitti.»</p>

  <p class="heading1">Jones: «Bir şeyden şüphelendi mi acaba?» diye sordu.</p>

  <p class="heading1">Mack buna: «Neden şüphelenir ki,» diye cevap verdi. «Şüphelenecek ne var?»</p>

  <p class="heading1">Bir köşedeki kafeste iki erkek kedi, aralarında münakaşaya başlamıştı. Buna öteki kediler hırlayıp, sırtlarını kabartmakla karşılık verdiler. Sayıları sadece yirmi bir taneydi. İki delikanlı niyetlerini pek yapamadılar.</p>

  <p class="heading1">Hazel: «Bu kedileri oraya nasıl taşıyacağız?» diye başladı «Koca kafesleri kapılardan geçiremeyiz ki.»</p>

  <p class="heading1">Mack: «Taşımayacağız ki,» diye karşılık verdi. «Kurbağaları nasıl yaptığımızı hatırlasana. Yalnız Doc'a böyle bir iş yaptığımızı haber vereceğiz. Kendisi gelip buradan alabilir.» Mack ayağa kalkıp Eddie'nin kâr şişelerinden birine uzandı: «Biraz içimizi ısıtıp, keyfimizi getirelim,» diye söylendi.</p>

  <p class="heading1">Saat beşte ihtiyar Çinli sokağı döverekten tepeyi inip Palas'ı geçti. Arsayı aşıp sokağı yürüyerek Hediondo ile Batı Biyoloji'nin arasından gözden kayboldu.</p>

  <p class="heading1">Bear Flag'da da kızlar hazırlanıyordu. Bekleme nöbetini kur'a ile aralarında paylaşmışlardı. Evde kalanlar, saatte bir değiştirilecekti.</p>

  <p class="heading1">Dora harikuladeydi. Yeni boyanmış, turuncu saçları bukle bukle tepesinde toplanmıştı. Parmağına nişan yüzüğünü, boynuna elmas gerdanlığını takmıştı. Siyah bambu yaprağı desenli beyaz bir tuvalet giyinmişti. Yatak odalarında da bunun hemen hemen tamamen tersi bir usul geçerlidir.</p>

  <p class="heading1">Evde oturanlar uzun tuvaletler, gidecekler de kısa emprimeler giymişti ve hepsine de çok yakışmıştı. Yatak örtüsü bitmiş, mukavva bir kutunun içine yerleştirilerek iyice sarılıp sarmalanmış, bir kenara konmuştu. Eğlenceye gidemeyeceği bildirildiğinden bekçi bir süre suratını astı. Evde birinin kalıp, etrafa göz kulak olması gerekti. Bütün tembihlere rağmen her kız hiç olmazsa bir çeyreklik bir içki şişesi saklamıştı. Ve her kız kendini eğlenceye birazcık hazırlamak için işareti bekliyordu.</p>

  <p class="heading1">Dora bütün haşmetiyle çalışma odasına girip, kapısını kapadı. Üstü kapaklı yazıhanesinin üst gözünü açarak bir şişeyle bir bardak çıkardı; kendine bir tek doldurdu. Bunu yaparken şişenin ağzı bardağa hafifçe dokunuvermişti. Dışarıda kapıyı dinleyen kızlardan biri bu sesi duyarak etrafa haber verdi. Artık Dora’nın nefesleri koklayacak hali kalmamıştı. Kızlar odalarına koşarak şişelerini kaptılar. Sardalye Sokağı'na akşam karanlığı çökmek üzereydi. Gün ışığıyla, sokak lâmbalarının yanışı arasındaki geriliğe ulaşılmıştı. Phyllis Mae, ön odanın penceresinde, perdenin aralığından dışarısını kolluyordu.</p>

  <p class="heading1">Doris: «Görebiliyor musun?» diye sordu.</p>

  <p class="heading1">«Ha! elektrikleri yakmış. Okuyormuş gibi oturuyor. Allahım, bu adam nasıl okur böyle. Gözlerini berbat edecek. Elinde de bir bardak bira var.»</p>

  <p class="heading1">«Şey,» diye fısıldadı Doris, «hani biz de içebiliriz birazcık.»</p>

  <p class="heading1">Phyllis Mae, hâlâ biraz ayak sürtüyordu, ama sanki çarktan yeni çıkmış gibi sapasağlamdı. Dediğine bakılırsa, Belediye Meclisi üyelerinden, kendi ağırlığındakilerin sırtını yere getirebilirmiş. «Tuhaf değil mi?» diye söylendi. «Ne olup biteceğini bilmeden orada oturmuş, okuyup duruyor.»</p>

  <p class="heading1">Doris biraz üzgün bir tavırla: «Bize de hiç gelmez,» diye mırıldandı.</p>

  <p class="heading1">«Erkeklerin çoğu böyle şeyler için para vermek istemezler. Öbürleri daha pahalıya mal olur ama onların hesapları başka.»</p>

  <p class="heading1">«Kimbilir, belki onlar daha çok hoşuna gidiyordur.»</p>

  <p class="heading1">«Kimler?»</p>

  <p class="heading1">«işte oraya gelip giden kızlar.»</p>

  <p class="heading1">«Ha, belki, kim bilir. Ben de oraya gittim ama hiç oralı bile olmadı.»</p>

  <p class="heading1">«Olmaz tabiî,» dedi Doris. «Ama bu evde olmasaydın belki elinden güç kurtulurdun.»</p>

  <p class="heading1">«Yani bizim mesleği beyenmiyor mu demek istiyorsun?»</p>

  <p class="heading1">«Yo, böyle bir şey demedim. Ama belki bir kız bu işde çalışınca biraz başkalaşır, diye düşünüyordur.»</p>

  <p class="heading1">Birer küçük yudum daha aldılar.</p>

  <p class="heading1">Dora da yazıhanesinde bardağa bir daha doldurarak gözü kilitlemişti. Duvardaki aynada saçlarını yeniden düzeltti; pırıl pırıl yanan tırnaklarını muayene etti ve dışarı çıktı. Bekçi Alfred barda asık suratla oturuyordu. «Bir şey yok,» dedi, yüzünün de asık olmadığını iddia etti, ama yüzü hâlâ asıktı. Dora soğuk soğuk onu süzdü: «Bütün angarya işleri sen yapıyorsun gibi geliyor, ha?» diye söylendi.</p>

  <p class="heading1">«Yo,» diye itiraz etti Alfred, «yoo, bir şey dediğim yok.»</p>

  <p class="heading1">Bu kadarı bile Dora'yı çileden çıkarmaya yetti: «Bir şey dediğin yokmuş ha, öyle mi? Elindeki işi tutmak istiyor musun, istemiyor musun efendi; onu söyle bakalım önce?»</p>

  <p class="heading1">Alfred yine: «Bir şey dediğimiz yok,» diye söylendi. «Kimseden bir şey istediğim yok.» Dirseklerini tezgâhın üstüne dayamış, aynadaki aksini seyrediyordu. «Gidin eğlenin,» diye devam etti, «ben buradaki işlere bakarım. Merak etmeyin.»</p>

  <p class="heading1">Bekçinin bu hali Dora’nın yüreğini eritti: «Bana bak,» dedi. «Evi erkeksiz bırakmak istemiyorum. Belli olmaz, aklını yitiren biri gösterişe kalkar da çocuklar durumu idare edemezler. Ama bir ara sen de gelirsin. Yalnız hiç olmazsa pencereden evi kollamayı ihmal etme. Nasıl, bu işine geliyor mu? Bir şey çıkacak olursa gözden kaçırmamış olursun.»</p>

  <p class="heading1">«Tabiî,» dedi Alfred, «tabiî, gitmek isterim.» Çıkan izin onu yumuşattı. «Aradan bir süre geçtikten sonra bir ara uğrar, birkaç dakika kalırım. Dün gece de sarhoş itin biri geldi. Bilemiyorum Dora, bir şeyler oldu bana. O herifin belini kiralı beri kendimi iyi yönetemiyorum. Bir gün birini yamyassı edip, deliği boylıyacağım gibi geliyor.»</p>

  <p class="heading1">Dora: «Senin bir süre dinlenmeye ihtiyacın var,» dedi. «Sen bir iki hafta izinli gidersin, belki yerini doldurmak için Mack'ı getiririm.» Dora bulunmaz bir hanımdı.</p>

  <p class="heading1">Lâboratuvarda Doc, birasının ardından biraz viski çekti. Üstüne bir gevşeklik, mıymıntılık çökmüştü. Onun şerefine bir parti düzenlemeleri gerçekten hoş bir şeydi. Gramofonda Pavante to a Dead Princess'i çaldı; içini romantik hisler ve hüzün bürümüştü. Bu hislerin tesiriyle Daphnis and Chloe'ye varıp, biraz da onu dinledi. Bu parçanın arasında ona başka şeyler hatırlatan bir kısım vardı. Maraton muharebesinden önce gözcüler, ovada büyük bir toz dalgasının yükseldiğini gördüklerini, silâh sesleri ve Eleusis ilâhileri duyduklarını söylemişlerdi. Müziğin bu kısmında Doc işte bu tabloyu görür gibi oluyordu.</p>

  <p class="heading1">Bu da bittikten sonra bir viski daha içerek Brandenburg'u düşünmeye başladı. Bu parça, içine düşmeye başladığı tatlı marazi ruh haletinden çekip çıkarabilirdi onu. Ama bu tatlı, uyuşuk halin ne zararı vardı? Pekâlâ iyi, güzel, hoştu işte. Kendi kendine yüksek sesle: «İstediğim parçayı çalabilirim,» diye söylendi. «İstersem Clair de Lune'ü, yahut The Maiden with Flaxen Hair'i çalabilirim. Hür adamım ben.»</p>

  <p class="heading1">Bardağına biraz daha viski döküp içti. Nihayet Ay Işığı Sonatı'nda, karar kılmıştı. Tâ ileride La Ida’nın neon ışıklarının göz kırptığını görebiliyordu. Çok geçmeden Bear Flag’ın önündeki sokak lâmbası da yandı.</p>

  <p class="heading1">Kocaman, esmer renkli bir böcek sürüsü hızla lâmbaya çarpıp yere yığıldı. Bacaklarını oynatıp; boynuzcuklarıyle etrafı yokladılar. Dişi bir kedi sokakta yalnız başına dolaşarak serüven arıyordu. Hayatın tadını veren, ama geceleri de berbat eden erkek kedilere ne olmuştu böyle.</p>

  <p class="heading1">Mr. Malloy, emekleyerek dışarı süzülüp partiye gidenler var mı, diye baktı. Palas'ta oğlanlar saatin kara ellerini seyrederek sabırsızlanıyorlardı.</p>

  <h1 class="heading" id="sigil_toc_id_29"><b class="calibre1">XXX</b></h1>

  <p class="heading1">Eğlence partilerinin içyüzü iyice incelenmemiştir. Genellikle partilerin de bir patolojisi olduğuna inanılır. Onların da kendilerine has bir şahsiyetleri, hem de hayli sapık bir şahsiyetleri vardır. Ayrıca partilerin önceden tasarlandığı, düşünüldüğü yolda gelişmediği de herkes tarafından kabul edilen bir durumdur. Yalnız bu sonuncuların arasına ev sahibeliği meslek edinmişlerin düzenleyip plânladığı, baskıları altına aldığı o kasvetli köle eğlencelerini katmamak gerek. İşin aslına bakılırsa, bunlar eğlence değil, baştanbaşa gösteriştir; bağırsaklarımızın hazin hareketleri kadar canlı olurlar ve ancak bu hareketlerin son ürünleri kadar eğlencelidirler.</p>

  <p class="heading1">Sardalye Sokağı'nda hemen herkes kendi hayalinde partinin nasıl olacağına dair bir şeyler kurmuştur. Selâmlaşmak için nasıl bağrışacaklarını, tebrik naralarını, iyi temenni gösterilerini düşünmüştür. Oysaki hiç de böyle başlamadı. Saat tam sekizde Mack ile arkadaşları saçları başları pırıl pırıl taranmış, üstleri başları tertemiz, ellerinde birer içki testisi olduğu halde dışarı çıktılar. Tavuk gezintisinden inip, demiryolunu aştılar. Boş arsayı ve caddeyi de geçtikten sonra Batı Biyoloji'nin merdivenlerini tırmandılar. Herkesin üstüne bir utangaçlık, çekingenliktir çökmüştü. Doc kapıyı açınca Mack kısa bir giriş yaptı: «Sizin doğum gününüz olan şu günde biz oğlanlarla birlikte iyi günler dilemeye ve armağan olarak hazırladığımız yirmi beş kediyi sunmaya geldik,» dedi.</p>

  <p class="heading1">Sözünü bitirince sustu. Bütün kafile, boyunları bükük merdivenin başında bekleşiyordu</p>

  <p class="heading1">Doc: «İçeri girsenize,» dedi. «Doğrusu bu, bu benim için pek beklenmedik bir şey oldu. Bugünün benim doğum günüm olduğunu bildiğinizden bile haberim yoktu.»</p>

  <p class="heading1">«Hepsi de erkek kedi,» dedi Hazel. «Ama buraya getirmedik.»</p>

  <p class="heading1">Resmî bir tavırla soldaki odaya girip oturdular. Arada uzunca süren bir sessizlik oldu. «Şey,» diye mırıldandı Doc, «hazır buraya kadar gelmişken, birer kadeh içsek ha, nasıl olur?»</p>

  <p class="heading1">Mack: «Biz tedarikli geldik,» diyerek Eddie'nin biriktirdiği testileri işaret etti. Eddie de: «Bu sefer bira karıştırmadım,» diye ekledi.</p>

  <p class="heading1">Doc biraz önceki isteksizliği örtbas eden bir tavırla: «Öyle şey yok,» dedi. «Benim içkimden birer yudum alacağız. Bende de biraz viski var bu ara, talihinize.»</p>

  <p class="heading1">Dora ile kızları geldikleri zaman, zevkle viskilerini yudumlayarak efendi efendi oturuyorlardı. Kızlar yatak örtüsünü takdim ettiler. Doc örtüyü yatağının üstüne serdi. Gerçekten güzel bir şey olmuştu. Birer kadeh de onlara ikram edildi.</p>

  <p class="heading1">Onları ellerinde hediyeleri olduğu halde Mr. ve Mrs. Malloy izledi.</p>

  <p class="heading1">1916 Chalmers arabasından çıkarılmış piston ile piston kolundan ibaret olan hediyesini çıkarırken Mr. Malloy: «Bunun kıymetinin ileride ne olacağını takdir edemeyen insan o kadar çok ki,» diyordu. «Dünyada bundan üç tane daha kalmamıştır belki.»</p>

  <p class="heading1">Millet sökün etmeye başlamıştı: Henri üçe dört yatak boyundaki toplu iğne işiyle geldi. Bu yeni sanat anlayışı üzerinde bir konuşma yapmak istiyordu, ama o zamana kadar partinin ciddiyeti çoktan bozulmuştu. Mr. ve Mrs. Gay içeri girdi. Lee Chong uzun çatır patır dizisini ve Çin lâlesi soğanıyla dolu çuvalı takdim etti. Saat on bire doğru misafirlerden biri lâle soğanlarını yemeye başladı, ama çatır patırlar biraz daha uzunca dayandı. La Ida'dan yabancı sayılan bir grup da gelmişti. Toplantının ilk soğukluğu pek çabuk dağıldı. Dora, turuncu saçları alev alev yanaraktan bir tahtta oturuyordu sanki. Küçük parmağını havada tutarak viski bardağını kavrayışı pek zarifti. Akıllı uslu hareket edip etmediklerini konrol için de kızları gözden kaybetmiyordu. Doc, gramofona dans müziği koymuştu; sonra mutfağa geçerek pirzolaları hazırlamaya başladı.</p>

  <p class="heading1">Birinci kavga pek kötü olmadı. La Ida'dan gelenlerden biri Dora’nın kızlarından birine usulsüz bir teklifte bulunmuştu. Kız itiraz etti. Bunu duyan Mack ile arkadaşları hiçbir şeyi kırıp dökmeden, adamı tez elden kapı dışarı ettiler. O zaman içleri şöyle bir rahat etti; işe yaradıklarını hissetmek hoşlarına gitmişti.</p>

  <p class="heading1">Doc mutfakta üç tavada pirzola kızartıyordu. Domatesleri de dilimliyerek, ekmekleri kesti. Keyfi yerindeydi. Gramofon ile bizzat Mack meşgul oluyordu. Benny Goodman Triosu'nun bir plâk albümünü bulmuştu. Dans edilmeye başlanmış, eğlenti canlanıp derinleşiyordu. Eddie, çalışma odasına çeyreklik bir şişe almış, kendi kendine demleniyordu. Keyfi gittikçe düzeliyor, arttıkça artıyordu. Pirzolaları ikram ettiği zaman herkes hayret etti- Kimse aç olmadığı halde, çabucak silip süpürdüler. Karınlarının doymuş olması ortalığa hazince bir hava vermişti. Viski bittiğinden Doc, şarap şişelerini ortaya çıkardı.</p>

  <p class="heading1">Dora oturduğu yerden: «Doc, biraz iyi müzik çalsana,» diye seslendi. «Evdeki pikap canıma tak dedi artık.»</p>

  <p class="heading1">Doc, Montaverdi'nin albümünden Ordo'yu, arkasından Amor'u çaldı- Misafirler gözleri kendi içlerine dönük, sessizce dinliyorlardı. Dora bütünüyle güzellik teneffüs ediyordu. İki yeni misafir merdivenlerden yukarı tırmanıp sessizce içeri süzüldü. Doc pırıl pırıl tatlı bir hüzün içindeydi. Müzik sustuğu zaman misafirler sessizce bekledi.</p>

  <p class="heading1">Doc bir kitap çekerek derin, berrak bir sesle okumaya başladı.</p>

  <p class="heading1">Şimdi bile,</p>

  <p class="heading1">Ne zaman girse düşüme, o turunç memeli yârim, Hâlâ o turunçlarla, yıldız yüzü ne zaman görünse</p>

  <p class="heading1">Ve alev alev vücudu</p>

  <p class="heading1">Sevda ateşiyle delik deşik</p>

  <p class="heading1">O tazecik hâli için seçtiğim güzel ne zaman girse düşüme</p>

  <p class="heading1">Karlar altında kanar yüreğim, vurur vurur. Şimdi bile,</p>

  <p class="heading1">Lotus gözlü yârim bana dönse</p>

  <p class="heading1">Sevdayla baygın,</p>

  <p class="heading1">Yeniden uzatırdım özlemli kollarımı ona Baldan sarhoş olmuş arıya dönerdim</p>

  <p class="heading1">Bir nilüferin özünü içerek dudağından.</p>

  <p class="heading1">Şimdi bile,</p>

  <p class="heading1">Onu uzanmış görsem, gözleri açık, Yaprakları alev alev, solgun yanına dönüp</p>

  <p class="heading1">Beni çağıran,</p>

  <p class="heading1">Sevgim bir çelenk olurdu,</p>

  <p class="heading1">Gece bizi sarardı Günün göğsünü öpen kara saçlı bir âşık gibi.</p>

  <p class="heading1">Şimdi bile, Boş gözlerim göstersin bana, ah göstersin bana</p>

  <p class="heading1">Yitik çocuğumun bütün yüzlerini. Ey altınlı alkalar,</p>

  <p class="heading1">Manolya çiçeklerinin yanaklarını okşıyan</p>

  <p class="heading1">Ve siz beyazlıklar, tatlı beyazlıklar, Üstünüze dudaklarım ne güzel yazardı</p>

  <p class="heading1">Bir daha yazmayacakları öpüşten mısralar.</p>

  <p class="heading1">Şimdi bile,</p>

  <p class="heading1">Ki ölüm, kaymış gözler üstünde kırpışan Kirpiklerinin ve aşktan harabolmuş</p>

  <p class="heading1">Sebu endamının acısını sunar,</p>

  <p class="heading1">Ve tüller arasında titreşen</p>

  <p class="heading1">Memelerinin pembe çiçeklerini, beni mest ederek. Ateşten dudaklar ki, bir gün dudaklarımla mühürlenmiş</p>

  <p class="heading1">Beni harab edip.</p>

  <p class="heading1">Şimdi bile,</p>

  <p class="heading1">Ki pazarlarda, çarşılarda anıldı derdi,</p>

  <p class="heading1">Beni candan sevmek derdi, Altın ve gümüş için alıp satan adamcıklar, Gözlerini uğuştururlar, ama hiçbir deniz prensi Götürmedi iğrenç yatağına onu. Bir tanem benim. Setrenin omuza asılısı gibi sarılırdın bana.</p>

  <p class="heading1">Yavrucuğum.</p>

  <p class="heading1">Şimdi bile,</p>

  <p class="heading1">Hâlâ hayranım o siyah gözlere, ipekli ve okşayıcı, Hep öyle mahzun, mahzun büsbütün ve kapanmış kirpikleri</p>

  <p class="heading1">Tatlı bir gölge salan gülümser gözlere, Ne başka bir bakıştı o. Taptaze dudaklar deli eder beni hâlâ, o dudakların kokusu,</p>

  <p class="heading1">O büklüm büklüm saçlar, dumanların en incesi, Narin parmaklar ve zümrüt gözlerin yeşil gülüşü.</p>

  <p class="heading1">Şimdi bile,</p>

  <p class="heading1">Hatırlıyorum nasıl usulca cevap verirdin bana, Ellerin saçlarımda, tek can olurduk ikimiz Ve sunardı dudakların ateşli bir hâtıra bana: Görmüştüm mehtaplı gecelerde sevişmesini Rati rahibelerinin</p>

  <p class="heading1">Altın bir lâmbayla tapınağa girdiklerini Gelişigüzel yere serilip uyuduklarını görmüştüm.</p>

  <p class="heading1">Doc sustuğu zaman Phyllis Mae açıktan açığa ağlıyor, Dora da gözlerini kuruluyordu. Hazel, kelimelerin ahengine öylesine kapılmıştı ki, anlamlarına bile dikkat etmemişti. Ama hepsinin üstüne küçük bir hüzün dünyası yıkılmıştı. Herkes kaybolan bir aşkı, bir çağrısı hatırlıyordu.</p>

  <p class="heading1">Mack: «Allahım, bu çok esas bir şey,» diye söylendi. «Bana bir karıyı hatır...» Lâfın sonunu getirmedi. Bardaklarını şarapla doldurarak sustular. Eğlenti tatlı bir hüzün içinde akıp gidiyor-</p>

  <p class="heading1">&lt;» Kara m** isimli bu ŞİWndu. Eddie çalışma odasına geçerek, bir iki ayak numarası daha yaptı; sonra gelip yerine oturdu. Merdivenlerde ayak sesleri duyulduğu zaman, eğlenti şöyle bir yaslanıp, uykuya dalmak üzereydi. Gür bir ses: «Kızlar nerede?» diye bağırdı.</p>

  <p class="heading1">Mack sevinçle yerinden fırlayarak kapıya seyirtti. Hughie ile Jones'un yüzü de hazla yanmıştı. Mack yavaşça: «Hangi kızları soruyorsun?» diye sordu.</p>

  <p class="heading1">«Burası kerhane değil mi? Şoför, bu sokakta bir tane olduğunu söylemişti de.»</p>

  <p class="heading1">«Yanlışınız var beyim,» derken Mack’ın sesinden neşe akıyordu.</p>

  <p class="heading1">«Peki ama içerdeki bu karılar ne?», işte o zaman giriştiler. San Pedro'daki bir tuna balığı gemisinden geliyorlardı. İyi, sağlam, dövüş bilir adamlardı. İlk hücumda içeri dalı verdiler. Dora’nın kızlarının her biri ayakkabısının tekini çıkarmış, topuğunu çevirmişti. Döğüş arasında fırsat buldukça sivri tarafıyla adamların kafalarına yapıştırıyorlardı. Dora da mutfağa seyirtmiş bir et makinesi kavramıştı. Doc bile keyiflenmişti bu işe. 1916 Chalmers'in piston ve piston koluyla işe girişmişti.</p>

  <p class="heading1">Kavga esaslı gidiyordu. Hazel ayağa kalkıp yere yuvarlandı; yeniden doğrulup kalkana kadar suratına iki üç tekme yemişti. Franklin sobası gümbür gümbür yere yıkıldı. Yeni gelenler sıkıştırıldıkları köşede kendilerini kütüphane raflarından çektikleri büyük ciltlerle savunuyorlardı. Çok geçmeden buradan sürüldüler. İki ön pencere parça parça dışarı düşmüştü. Sokağın karşı tarafından gürültüyü duyan Alfred, en sevdiği silâhı, tahta raketle dışarı fırlamış, mütecavizlerin arkasını kesmişti. Kavga merdivenlerden aşağı inip caddenin ortasından boş arsaya intikal etti. Ön kapı yine menteşelerin tekine asılı kalmıştı. Doc'un gömleği parçalanmış, narin, kuvvetli omuzundaki bereden kan sızıyordu. Canavar düdükleri duyulduğu zaman, düşman boş arsanın yarısına kadar sürülmüştü. Doc'un doğum günü misafirleri, lâboratuvardan içeri dolarak tek menteşeli kapıyı kapayıp, elektrikleri söndürmeye ancak vakit bulmuşlardı ki; polis devriyesi yetişti. Aynasızlar bir şey ele geçirememişlerdi. Fakat konuklar karanlıkta şaraplarını içerek, aralarında kıkır kıkır gülerek oturuyorlardı. Bear Flag'daki posta nöbet değiştirdi. Nöbetten kurtulanlar büyük bir iştihayla geldiler parti tam kıvamını bulmuştu artık. Aynasızlar, geri dönmüşlerdi, içeri girip de hali görünce ağızlarını şapırdatıp onlar da eğlenceye katıldılar. Mack ile oğlanlar Jimmy'nin dükkânına gidip biraz daha şarap getirmek için polislerin arbasını kullandı. Onlarla birlikte Jimmy Brucia da eğlenceye gelmişti. Gürültü Sardalye Sokağı'nda bir baştan öteki başa kadar duyuluyordu. Sokak kargaşalıklarının, barikatlarda geçen gecelerin en iyi tarafları bu eğlencede de vardı. San Pedro'nun mürettebatı süklüm püklüm geri dönmüş, eğlenen insanların arasına onlar da katılmıştı. Sarmaş-dolaş olundu, iltifatlar edildi. Beş blok ötede oturan bir kadın gürültüyü polise şikâyet etmeye geldi, ama kimseyi bulamadı. Polisler kendi arabalarının çalındığını bildirdiler ve neden sonra onu sahilde buldular. Doc bir masanın üstüne bağdaş kurup oturmuş, parmaklariyla dizinde tempo tutuyor, tatlı tatlı gülümsüyordu. Mack ile Phyllis Mae, yerde Hint güreşi yapıyorlardı. Kırık pencerelerden içeri serin bir deniz meltemi doluyordu. İşte tam o sırada birisi yirmi beş ayaklık çatır patır dizisine ateş verdi.</p>

  <h1 class="heading" id="sigil_toc_id_30"><b class="calibre1">XXXI</b></h1>

  <p class="heading1">İri yarı, yetişkin bir erkek sincap (1) Sardalye Sokağı'ndaki boş arsada yetişen ebegümeçlerinin en sıkı içinde bir yuva kurmuştu. Çok güzel bir yerdi doğrusu. Koyu yeşil, lezzetli dalları tepesinde boy atıyor, olgunlaşan tohumları tâ önüne kadar sarkıyordu. Yerde kendine bir in açmak için fevkalâde elverişliydi. Siyah, yumuşak ve oyulan tünellerin çabucak çökmesine mâni olacak kadar hafiften killiydi. Sincap, tombul, kaygan vücutluydu; avurtlarındaki keselerde her zaman bol yiyecek bulunurdu. Küçücük kulakları temiz, biçimli; gözleri eski usul büyük başlı toplu iğnelerin topuzları boyunda ve onlar kadar siyahtı. Toprağı kazıyan elleri güçlü, sırtının tüyleri parlak kahverengi geyik yavrusu renginde göğsü de sık ve öylesine yumuşaktı. Uzun kıvrık sarı dişleri ve kısacık kuyruğu vardı. Kısaca güzel, yakışıklı, tam olgun çağda bir sincaptı.</p>

  <p class="heading1"><b class="calibre1">(1) Gopher adı verilen sincaba benzer, yuvasını yer altında yapan küçük bir hayvan.</b><br class="calibre2" /></p>

  <p class="heading1">Buraya tâ içerilerden gelmişti. Toprağı istediği gibi bulunca sık ebegümeçlerin arasında sokaktan gelip geçen kamyonları görebileceği bir noktada yerini hazırlamaya başlamıştı. Sefalet Palas'a gidip gelirken Mack ile oğlanların ayaklarını seyrederdi. Kömür karası topraktan içeri doğru kazdıkça bunun ne kadar elverişli, ne kadar iyi olduğunu anlıyordu. Toprağın altında iri iri kayalar vardı. Yiyeceğini depo ettiği büyük odayı bu kayalardan birinin altında açmıştı; ne kadar çok yağmur yağarsa yağsın, toprağın çöküp her şeyi altına almak ihtimalini böylece yok etmiş oluyordu. Yerleşip, kocaman bir aile yetiştirebileceği, yuvayı her yönde geliştirebileceği bir yerdi burası.</p>

  <p class="heading1">Sabah erken, kafasını topraktan çıkardığı zaman çevre pek güzel olurdu. Ebegümeçlerinden aşağı yeşilimsi bir ışık süzülür, güneşin ilk ışıkları yuvasından içeri kadar girerek yeri öylesine ısıtırdı ki; rahat ve halinden memnun uzanıp yatabilirdi.</p>

  <p class="heading1">Büyük odasını, dört yedek çıkış yolunu ve su sızmaz hücreyi bitirdikten sonra, sincap yiyecek stokuna, başladı. En iyi, en körpe ebegümeci dallarını kesiyor, istediği boyda parçalara bölerek, aşağı taşıyor, muntazam bir sıra halinde odaya yığıyordu. Yaşanacak en iyi yeri bulmuştu. Etrafta bahçe olmadığından, kimse kapan kurmaya falan kalkmıyordu. Bir sürü kedi vardı, ama sardalyelerden artan balık başları, ve sair yiyeceklerle öylesine doyuyorlardı ki, avlanmayı çoktan unutmuşlardı. Toprak da yeter derecede tuzlu olduğundan, yağan yağmurları çekmiyor, öyle içine kadar sindirmiyordu. Sincap odası tıkabasa yiyecek dolana kadar çalıştı. Sonra yavrularını yerleştirebilecek küçük yan odaları yaptı. Kimbilir, bir iki yıla varmaz bu ilk odadan etrafa yayılan binlerce zürriyeti olabilirdi.</p>

  <p class="heading1">Ama zaman geçtikçe sincap sabırsızlanmaya başladı; ortalıkta bir dişinin göründüğü yoktu. Sabahları yuvanın ağzında oturuyor, insanların kulağına ulaşmayan, fakat tâ derinlerdeki öteki sincapların kulağına kadar giden içten gelme ince feryatlar koparıyordu. Buna rağmen, görünürlerde bir dişi yoktu. Sonunda bir sabırsızlık buhranı içinde öteki arsaya geçip, başka bir sincap yuvası aradı. Kapısında durup içeriye kulak verdi. Duyulan hışırtılar arasında bir, dişi kokusu aldı. Tam o sırada vücudu döğüş yaralarıyla dolu, boğa gibi yaşlı bir erkek sincap göründü kapıda. Bizimkinin üstüne saldırıp öylesine pataklayıp ısırdı ki; sürürce sürüne eve dönüp üç gün büyük odada yatmak zorunluğunda kaldı. Ön ayaklarından birinin iki tırnağını da bu kavgada bırakmıştı.</p>

  <p class="heading1">Yine yana yakıla, ince sesler çıkararak o güzel yerdeki güzelim yuvasında bir dişinin gelmesini bekledi. Ama kimseciklerin karşılık verdiği yoktu. Baktı ki olmayacak, bir süre sonra kendisi de başka yere gitmeye karar verdi. Yokuşun iki blok yukarısındaki her akşam kapanların kurulduğu yıldız çiçeği bahçesine göç etti.</p>

  <h1 class="heading" id="sigil_toc_id_31"><b class="calibre1">XXXII</b></h1>

  <p class="heading1">Doc yavaş yavaş, şişman bir kadının havuzdan çıkışı gibi güçlükle uyandı. Birkaç defa kendine gelip sonra tekrar daldı. Sakalında ruj lekeleri vardı. Gözlerinin birini araladı; yeni yatak örtüsünün ışıl ışıl rengiyle karşılaşınca hemen kapattı. Bir süre sonra bir daha baktı. Gözleri örtüyü aşarak yere, döşemeye indi. Bardaklar masanın üstünde yan yatmış, ters dönmüştü. Yere şarap dökülmüş, kitaplar ölü kelebekler gibi oraya buraya saçılmıştı. Dört bir tarafa buruşuk kırmızı kâğıt parçaları yayılmış, havayı sert bir çatır patır kokusu doldurmuştu. Mutfak kapısından bir yığın pirzola tabağını, yağlı tavaları görebiliyordu. Yerde yüzlerce sigara izmariti ezilmişti. Çatır patır kokusunun altında nefis bir viski, şarap ve parfüm kokusu hissediliyordu. Gözleri bir an orta yerde duran bir yığın saç tokasına takıldı kaldı.</p>

  <p class="heading1">Yavaşça dönerek, bir dirseğinin üstüne abanıp pencereden dışarı baktı. Sardalye Sokağı güneşli ve öylesine sessizdi. Kazanın kapısı açıktı. Sefalet Palas’ınki kapalıydı. Boş arsada otların arasında biri tatlı bir uykuya dalmıştı. Bear Flag da sıkı sıkıya kapalıydı.</p>

  <p class="heading1">Doc ayağa kalkıp mutfağa gitti. Apteshaneye giderken su ısıtmak için ocağı yaktı. Sonra geri dönerek yatağının kenarına oturdu. Kırılıp dökülenleri süzerken ayak parmaklarını birbirine sürtüyordu.</p>

  <p class="heading1">Yukarı tepeden bir kilisenin çan sesleri duyuluyordu. Su cızırdamaya başlayınca banyoya girerek bir duş yaptı. Fanila gömlekle mavi çadır bezi pantalonunu giydi. Lee Chong daha dükkânı açmamıştı, ama kapının önündekinin kim olduğunu görünce açtı. Buz dolabına giderek, o istemeden çeyreklik bir şişe bira çıkardı. Doc parasını ödedi.</p>

  <p class="heading1">Lee Chong: «Nasıl, eğlendiniz mi?» diye sordu. Şiş şiş gözleri birazcık kızarmıştı.</p>

  <p class="heading1">«Çok» diye cevap verdi Doc. Sonra elindeki soğuk birasıyla lâboratuvara döndü. Birasını içerken yemek için tereyağlı bir sandviç yaptı. Sokaklar pek sessizdi. Gelip geçen kimse yoktu. Doc'un kafasının içinde kemanlar, çellolar çalınıyordu. Serin, yumuşak, dinlendirici belli belirsiz bir müzik sesiydi bu. Birasını içip, sandviçini yerken bu müziği dinliyordu. Birasını bitirdikten sonra Doc mutfağa giderek bulaşıkları delikli taşın içinden dışarı çıkardı. Sıcak suyu açtı, altına toz sabun döktü, bembeyaz köpükler kabarıp yükseldi. Sonra kırılmayan bardakları topladı. Bunları köpüklü sıcak suyun içine bıraktı. Yemek tabakları, esmer renkli suyu, donmuş beyaz yağı ile yapış yapış yemek sobasının üstüne yığılmıştı. Doc bardakları yıkadıktan sonra bunları koymak için masanın üstünde bir yer açtı. Sonra arkadaki kilitli odayı açarak gregoryan müziği albümlerinden birini getirdi. Dönen diskin üstüne Pater Noster ile Agnus Dei'yi koyarak düğmeye bastı. Lâboratuvarı meleklere has, vücutsuz sesler sardı. Bunlar inanılmayacak derecede saf ve temiz seslerdi. Doc bardakları yıkarken, birbirlerine çarpıp müziğin tadını bozmasın diye âzami dikkat gösteriyordu. Çocuk sesleri melodiyi hiçbir müzikte bulunmayan bir zenginlikle alt ve üst perdeler arasında getirip götürüyordu. Plâk bittiği zaman Doc, ellerini silerek makineyi durdurdu. Yatağının altında duran bir kitap ilişmişti gözüne; uzanıp alarak yatağının kenarına oturdu. Bir süre kendi kendine okudu. Ama yavaş yavaş dudakları kımıldamaya başladı; derken her mısraın sonunda azıcık dur ar aktan yüksek sesle okuyordu.</p>

  <p class="heading1">Şimdi bile, ki hep gençliklerini düşünen Kule hâkimlerinin Dinlediğim sözlerinden usanmışım. Yârimin iç çekişlerinin tadını arıyorum boşuna, Üzerinde uyuduğumuz karışık renklerin fısıltısını, Doğru sözcükler, tuhaf sözcükler, Bir derenin gümüş çağıltısını andıran. Delikli taştaki kabarık beyaz köpükler söndü, habbecikler patladıkça alçaldı. Direklerin altında deniz epeyden beri görülmeyen şekilde yükselmiş, küçük dalgalar kayaları okşuyordu.</p>

  <p class="heading1">Şimdi bile,</p>

  <p class="heading1">Selvilerle güllerden bezgin,</p>

  <p class="heading1">Mavi dağlardan, esmer tepelerden,</p>

  <p class="heading1">Denizin şarkısından bezgin, sihirli gözlerin parıldadığı,</p>

  <p class="heading1">Kelebekler gibi ellerin üstüme konduğu, tarla kuşu öterken.</p>

  <p class="heading1">Çocukların gülüşerek derede çimdiği günleri düşünüyorum.</p>

  <p class="heading1">Doc kitabı kapadı. İskelenin altında çırpman dalgaları, beyaz farelerin tel kafesin içinde koşusunu duyuyordu. Mutfağa gidip çanaktaki soğumaya yüz tutan suya soktu elini. Sonra sıcak suyu açtı. Delikli taşa, farelere ve kendine hitapla yüksek sesle okudu:</p>

  <p class="heading1">Şimdi bile,</p>

  <p class="heading1">Bu hayatın doyulmaz tadına varmışım, biliyorum, Büyük şölende yeşil kadehten içmişim,</p>

  <p class="heading1">Bir ömür boyu ancak,</p>

  <p class="heading1">Yârimi görmüşüm bir an, akmış gözlerime vücudunun açtığı</p>

  <p class="heading1">Ebedi ışık seli.</p>

  <p class="heading1">Elinin tersiyle gözlerini sildi. Beyaz fareler kafesleri içinde oradan oraya koşuşuyorlardı. Çıngıraklı yılanlar camın arkasında sessizce çöreklenmiş, tozlu, dargın gözlerle boşluğu kolluyorlardı.</p>

  <p class="heading" id="sigil_toc_id_32"><b class="calibre1">SON</b></p>
</body>
</html>
