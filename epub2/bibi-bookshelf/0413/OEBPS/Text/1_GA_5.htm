<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
</head>

<body>
  <h2>BETA</h2>

  <p>Yine yanıldın Talbot! işte sana yeni bir ders evlat! Bak bu çiti aşayım derken tökezledin! Bir daha asla ilk başarının rehavetiyle gevşemeye kalkma! Kaptan Anderson bir daha aşağı inmedi. Onun yerine bir haberci gönderdi. Tam ben dikenle ilgili cümleyi yazarken kapı çaldı ve açtığım zaman bir de baktım ki karşımda Bay Summers duruyor! Onu içeri davet ettikten sonra, yazmakta olduğum sayfanın üstüne kurutma tozunu döktüm (gördüğünüz gibi pek başarılı olamadım), günlüğü kapayıp kilitledim ve ona koltuğu işaret ettim. Hayır anlamında başını sallayarak ranzamın bir kenarına ilişti, üç kenarlı şapkasmı da ranzanın üstüne koyarak düşünceli düşünceli günlüğe bakmaya başladı.</p>

  <p>"Bir de kilitliyorsunuz!"</p>

  <p>Bir şey söylemeden, yüzümde hafif bir gülümsemeyle gözlerine baktım. Anlayışlı bir şekilde başıyla beni onayladı... aslında gerçekten anladığı hissine kapıldım.</p>

  <p>"Bay Talbot, bunun devam etmesine izin verilemez."</p>

  <p>"Günlüğümü mü kast ediyorsunuz?"</p>

  <p>Yaptığım şakayı duymazdan geldi.</p>

  <p>"Kaptanın emriyle gidip adamın durumuna baktım."</p>

  <p>"Colley'in mi? Ben de bakmıştım. Size hak verdiğimi hatırlarsınız."</p>

  <p>"Adamın aklını yitirmesinden korkuyorum."</p>

  <p>"Birkaç kadehin yaptıklarına bakın. Hâlâ bir değişiklik olmadı mı?"</p>

  <p>"Phillips, adamın üç gündür kıpırdamadığına yemin ediyor."</p>

  <p>Yok yere kâfirce bir şeyler söyledim. Summers yine duymazdan geldi.</p>

  <p>"Beni dinleyin, adam aklını yitirmek üzere."</p>

  <p>"Gerçekten de öyle görünüyor."</p>

  <p>"Elimden geleni yapmam gerek, kaptanm emirleri böyle, siz de bana yardım edeceksiniz."</p>

  <p>"Ben mi?"</p>

  <p>"Aslında bana yardım etme emri almadınız, ama bana sizden yardım isteme ve tavsiyeleriniz doğrultusunda hareket etme emri verildi."</p>

  <p>"Adam beni pohpohlamaya çalışmıyorsa ne olayım! Benim de bu sanatı öğrenme ve uygulama aşamasında olduğumu biliyor muydunuz, Summers? Başkalarının benim üzerimde çalışması aklıma en son gelecek şeydi doğrusu!"</p>

  <p>"Kaptan Anderson sizin toplumsal meselelerde deneyimli ve uyanık olduğunuzu düşünüyor, tavsiyelerinizi değerlendirmeliymişiz."</p>

  <p>İçtenlikle bir kahkaha attığımda Summers da bana katıldı.</p>

  <p>"Yapmayın Summers! Kaptan Anderson böyle bir şey söylemez!"</p>

  <p>"Haklısınız, efendim. Tam olarak böyle söylemedi."</p>

  <p>"Ona ne şüphe! Beni dinleyin, Summers..."</p>

  <p>Tam zamanında dilimi tuttum. Söylemeye niyetlendiğim pek çok şey vardı. Kaptan Anderson'ın birdenbire Bay Colley'le ilgilenmeye başlamasının benim ricam sayesinde değil, yetkililer tarafından okunacak bir günlük tutacağımı öğrenmesi sayesinde gerçekleştiğini söyleyebilirdim ona. Kaptanın Colley'in aklını başına getirmeyi zerre kadar umursamadığını, kurnazlık yapıp beni olayların içine katmaya çalıştığını, böylelikle konuyu bulandırmak ya da en azından lort cenaplarının içini burkacak ve canını sıkacak bir meseleyi biraz yumuşatmak istediğini anlatabilirdim. Ama artık öğreniyorum, değil mi? Bu sözler dilimin ucuna geldiğinde Summers için, hatta benim için ne kadar tehlikeli olabileceklerinin farkına vardım.</p>

  <p>"Peki, Summers, elimden geleni yapacağım."</p>

  <p>"Kabul edeceğinizden kuşkum yoktu zaten. Artık uygarlığın temsilcisi olarak, biz cahil gemiciler arasına katılmış bulunuyorsunuz. Sizce ne yapmalıyız?"</p>

  <p>"Evet, elimizde bir vaiz var... Gerçi Bayan Granham'ı aramıza katsak daha iyi olmaz mıydı? O bir kanonun kızı ve din adamlarıyla uğraşmanın asıl ehli o olmalı!"</p>

  <p>"Ne olur ciddi olun, efendim. Onu Bay Prettiman'a bıraksak daha iyi olur."</p>

  <p>"Hayır! İnanamıyorum! Minerva'nın ta kendisi mi?"</p>

  <p>"Dikkatimizi Bay Colley'e versek nasıl olur?"</p>

  <p>"Pekâlâ. Elimizde bir din adamı var... Tüm gemiye maskara olmuş ve bu yüzden kahroluyor."</p>

  <p>Summers dikkatle dinliyordu, hatta gözlerinde merak vardı diyebilirim.</p>

  <p>"Nasıl maskara olduğundan haberiniz var mı?"</p>

  <p>"Her şey gözlerimin önünde oldu! Zaten herkes gördü olanı biteni, kadınlar da dahil! Aslını isterseniz diğerlerinin görmediği bazı şeyler de gördüm ben."</p>

  <p>"Lütfen devam edin."</p>

  <p>"Ne kadar faydası olur bilemiyorum gerçi. Ama o gösterisinden birkaç saat sonra, elinde bir sayfa kâğıt ve çirkin suratında acayip bir gülümsemeyle <i>çukura</i> doğru sallana sallana gittiğini gördüm."</p>

  <p>"Suratındaki o gülümseme size neyi düşündürdü?"</p>

  <p>"Kör kütük sarhoş olduğunu."</p>

  <p>Summers başıyla geminin baş tarafını işaret etti.</p>

  <p>"Peki ya orası? Baş kasaranın içinde olup bitenler?"</p>

  <p>"Nereden bilebilirim?"</p>

  <p>"Gidip soralım."</p>

  <p>"Bu akıllıca olur mu, Summers? O alt tabakadan insanların -bu deyişi bağışlayın!- çukur güvertede yaptığı gösteri tam da bize, yani onlar üzerinde otorite sahibi olması gereken kişilere yönelik değil miydi? Bunu onlara hatırlatmaktan sakınsak daha iyi olmaz mı sizce de?"</p>

  <p>"Bir adamın delirmesinin önüne geçmekten söz ediyoruz, efendim. Biraz riske girmek zorundayız. Onu bu hale getiren kimdi? Baş kısımda sadece sıradan gemiciler değil, tanıdığım kadarıyla dürüst göçmenler de var. Onlar otorite sahibi kişilerle alay etmeyi bir an bile düşünmezler. Ama onların da diğerleri kadar bilgi sahibi olduğundan eminim."</p>

  <p>Birdenbire o zavallı kızı ve elmacık kemiğinin altında yaşayan, hatta oradan beslenen gölgeyi hatırladım. Bir din adamından çok daha yüce bir tavır bekleme hakkına sahip olmasına rağmen, Colley'in yaptığı iğrençlik onun da gözlerinin önünde gerçekleşmişti!</p>

  <p>"Ama bu korkunç bir şey, Summers! Bu adamın mutlaka..."</p>

  <p>"Geçmişte olanları değiştirenleyiz, efendim. Bir insanın akıl sağlığının söz konusu olduğunu hatırlatırım size. Tanrı aşkına, onu uyuşukluğundan kaldırmak için bir kez daha çaba gösterin!"</p>

  <p>"Tamam tamam. Yani ikinci kez demek istiyorsun. Hadi gidelim."</p>

  <p>Peşimde Summers”la koridoru hışım gibi geçtim, kamaranın kapısını açıp içeri girdim. Gerçekten de doğruydu. Adam hiç pozisyonunu değiştirmemişti, hatta şimdi daha da durgun görünüyordu. Halkayı tutan eli biraz gevşemişti ve parmakları herhangi bir kasılma belirtisi göstermeden halkaya asılı duruyordu.</p>

  <p>Arkamda duran Summers usulca söze başladı.</p>

  <p>"Bay Talbot geldi, Bay Colley, sizi görmeye geldi."</p>

  <p>Perişan haldeki adamı doğru bir şekilde yüreklendirmenin yolunu bulamayışımı herhalde içimde kabaran karmaşaya ve bulantıya borçluyum. Görünüşü ve pislik içindeki bedeninden yükselen koku tiksindiriciydi. Gerçi duyularım geminin genel kokusuna dayanacak kadar sağlamlaşmıştı, ama onun bile zaman zaman dikkatimi çektiğini itiraf etmeliyim! Summers'ın bana sahip olmadığım bir yetenek addettiği ortadaydı, çünkü biraz geri çekilmişti ve artık topun bende olduğunu belirtmek istercesine başını sallıyordu.</p>

  <p>Boğazımı temizledim.</p>

  <p>"Evet Bay Colley, başınıza gelen talihsizliğin farkındayım, ama inanın bana fazla üzüyorsunuz kendinizi, içkiyi fazla kaçırmak ve bazı saçmalıklar yapmak her erkeğin başına hayatta en az bir kez gelir, yoksa nasıl anlayışla karşılardı başkalarının başına aynı şey geldiğinde, değil mi efendim? Güvertedeki rahat tavırlarınıza gelince... bir düşünsenize o güvertelerin neler gördüğünü! Şimdi uzaklarda kalmış olan vatanımızın huzurlu kasabalarında... Bay Summers'ın değerli hizmetleri sayesinde, sizin şu vaziyetinizde az da olsa bir payım olduğunu öğrenmiş bulunuyorum, Bay Colley. Kaptanımızı kızdırmamış olsaydım... Ama oldu işte! Bir itirafta bulunacağım, efendim. Üst kat pencerelerine dizilmiş birkaç genç adam, aşağıdan geçmekte olan huysuz ve sevilmeyen bir öğretmenin başından aşağı küçük su dökmüştü! Peki bu yaramazlığın neticesi ne oldu dersiniz? Hiçbir şey, efendim, hiçbir şey! Adamcağız elini kaldırdı, kararmakta olan göğe doğru kaşlarını çattıktan sonra şemsiyesini açtı! Sizi temin ederim, efendim, o genç adamlardan bazıları günün birinde piskopos olacaktır! Birkaç gün sonra o günkü komik olaya sizinle birlikte gülüp geçeceğimize kuşkunuz olmasın, efendim. Önce Sydney Körfezi'ne, oradan da Van Diemen'ın Topraklan'na gitmeniz gerektiğini biliyorsunuz. Yarabbim! Size bir sır vereyim efendim. Onlar vaizlerin ayık olmasındansa sarhoş olmasını tercih ederlermiş. Şimdi tek ihtiyacınız olan biraz konyak, ardından midenizin alabildiği kadar bira. Bana güvenin, olaylara çok daha farklı bir gözle bakacaksınız dediğimi yapınca."</p>

  <p>Cevap gelmedi. Bir tepki bekleyerek Summers'a baktım, ama o da dudaklarını sımsıkı kenetlemiş, gözlerini adamın üstündeki battaniyeye dikmişti. Yenilgiyi kabul ettiğimi göstermek için ellerimi iki yana açtıktan sonra kamaradan çıktım. Summers da peşimden geldi.</p>

  <p>"Ne diyorsunuz, Summers?"</p>

  <p>"Bay Colley ölmeye çalışıyor."</p>

  <p>"Hadi canım!"</p>

  <p>"ilkel kabilelerde böyle olaylar olduğunu duymuştum. Öylece yere uzanıp ölebiliyorlar."</p>

  <p>Onu kamarama davet ettim, içeri girip ranzanın üstüne oturduk. O an aklıma geleni söyleyiverdim.</p>

  <p>"Belki de aşın dindardır. İnancı bizim tahmin edemeyeceğimiz kadar derindir... yapmayın, Bay Summers! Bunda gülünecek bir şey yok! Yoksa benim tavsiyelerime gülüp geçerek emirlere karşı gelecek kadar asi misiniz?"</p>

  <p>Summers ellerini yüzünden çekerek gülümsedi.</p>

  <p>'Tanrı korusun, efendim! Düşman tarafından vurulmak, kişinin kendini dostlarından üstün görmesi tehlikesi olmadan da yeterince acı vericidir. Soylu vaftiz babanızın kibar vaftiz oğluyla bir dereceye kadar yakınlık kurma ayrıcalığına sahip olmanın benim için değerini ne kadar anlatsam azdır. Ama bir konuda kesinlikle haklısınız. Zavallı Colley söz konusu olunca gerçekten de ortada gülünecek bir şey yok. Bana kalırsa ya aklını çoktan yitirmiş ya da kendi dini hakkında hiçbir şey bilmiyor."</p>

  <p>"O bir vaiz!"</p>

  <p>"Vaiz kıyafetiyle ortalıkta dolaşmak kişiyi din adamı yapmaz, efendim. Bence o tam anlamıyla umutsuzluk içinde. Ben de bir Hıristiyanım ve her ne kadar dini bilgilerim konusunda ukalalık yapacak düzeyde değilsem de, bir Hıristiyanın umutsuzluk içinde olamayacağını biliyorum!"</p>

  <p>"Ona söylediklerimin hiçbir anlamı yoktu demek?"</p>

  <p>"Başka ne söyleyebilirdiniz ki? Ama ne yazık ki sözleriniz ona ulaşamadı."</p>

  <p>"Size öyle mi geldi?"</p>

  <p>"Size öyle gelmedi mi?"</p>

  <div>
    <p>Colley'in kendi sınıfından bir kişinin, eğitim ya da konumunun yükseltilmesiyle şımarmamış, gemide yolculuk eden halkın içinden birinin ona yaklaşmanın yolunu bulacağı düşüncesini bir süre kafamda evirip çevirdim. Fakat Summers'la daha önceki bir olay üzerine konuştuklarımızı hatırlayarak böyle bir meseleyi ona açmama nezaketini göstermeyi tercih ettim. Sonunda sessizliği bozan o oldu.</p>

    <p>'Ne bir rahibimiz, ne de doktorumuz var.</p>

    <p>Broclebank bir yıl kadar tıp öğrenimi gördüğünden söz ediyordu.</p>

    <p>“Gerçekten mi? Onu çağırsak mı acaba?"</p>

    <p>“Tanrı korusun... onun doktorluğu lafta! Doktorluktan ressamlığa geçişini 'Aesculapius'u bırakıp Musa'yı seçmek' olarak tanımlıyordu.</p>

    <p>“Belki geminin baş tarafındaki yolcular arasında bir araştırma yapmalıyız.”</p>

    <p>“Doktor bulmak için mi?”</p>

    <p>“Neler olduğuna dair biraz bilgi edinmek için.”</p>

    <p>“Olanı biteni kendi gözlerimizle görmedik mi zaten? Güvertede değil, baş kasara kamarasında ya da onun altında olanlardan söz ediyorum."</p>

    <p>“Kör kütük sarhoş oluncaya dek içki içirilmişti adama. Summers'm gözlerini dikmiş yüzümü incelediğini fark ettim.</p>
  </div>

  <div>
    <p>“Hepsi bu mu?”</p>

    <p>"Başka ne var ki?"</p>

    <p>"Anlıyorum. Artık gidip kaptana rapor vermeliyim, efendim.</p>
  </div>

  <p>“Perişan haldeki adamcağızın aklını başına getirmek için ne yapabileceğimiz üzerinde düşünmeye devam edeceğimi de bildirmeyi unutmayın.</p>

  <div>
    <p>"Elbette, elbette; ayrıca yardımlarınız için minnettarlığımı da belirtmeme izin verin."</p>

    <p>Summers gitti, ben de düşüncelerim ve şu önümdeki günlükle baş başa kaldım. Benden ya da Deverel'dan pek büyük olmayan, Cumbershum'ın yaşına henüz ulaşmadığı açık seçik ortada olan bir insanın böylesine yoğun bir kendini yok etme isteğine sahip olduğunu düşünmek gerçekten çok tuhaf geliyor insana. Peki ya Aristoteles... La Broclebank'le geçirdiğim yarım saat... Hatta Prettiman'la Bayan Granham... işte bir dizi nedenden dolayı göğüslemek zorunda olduğum koşullar ve bu nedenlerden en sonuncusu da eğlence herhalde... ya sonra...</p>
  </div>

  <p>Tam o anda aklıma ne geldi biliyor musunuz? Colley'in masasının üstünde duran el yazmaları! Summers'la birlikte kamaraya girdiğimizde ne masaya, ne de üstünde duran kâğıtlara dikkat etmiştim; ama sonra, insan zihninin bilinmeyen yerlerinde işleyen bir mekânizma sayesinde kamaraya girişimi hayalimde canlandırdım ve akıl gözümle baktığımda masanın üstünün boş olduğunu gördüm! İşte tam bilim adamlarına göre bir konu! Nasıl oluyor da zihnimde olayları canlandırıp bir şeyi görmediğimi hatırlayabiliyorum? Ama olmuştu işte.</p>

  <p>Kaptan Anderson benimle işbirliği yapmaya karar vermişti. Eh, artık işin içine soktuğu kişinin ne kadar yetenekli olduğunu görmesinin zamanı gelmişti!</p>

  <p>Çabucak Colley'in kamarasına geçtim. Az önceki gibi uzanmış yatıyordu. Gerçi kamaraya girdiğimde içimde bir endişe dolaştı. Adamın iyiliği için uğraşıyordum ve kaptan adına hareket ediyordum; yine de biraz huzursuzdum. Galiba bu, kaptanın emri altında olmanın verdiği rahatsızlıktan kaynaklanıyordu. Bir tiran, iradesi dışında yapılan en ufak hareketi bile suç sayabilir; benim yaptığım da en azından onun Bay Colley'e kötü davranmasının kanıtlarını aramaktı. Seri bir şekilde kamarayı araştırdım. Mürekkep, divitler ve kurutma tozu olduğu gibi duruyordu, yatağın ayak ucundaki raflara dizilmiş kitaplar da öyle. Demek ki onların da faydası bir yere kadar! Son olarak adamın üstüne eğildim.</p>

  <p>O anda görmesem de algıladım... Biliyordum, ama bilmemi sağlayacak bir şey yoktu...</p>

  <p>Bir ara bedensel bir ıstırapla uyanmıştı, ama kısa zaman sonra bunun yerini zihinsel bir ıstırap almıştı. Acısı keskinleşirken, bilinci derinleşirken, belleği yerine gelirken öylece yatmış, bu sırada dünyamızdan uzaklaştıkça uzaklaşmış, nihayet yalnızca ölümü arzu eder olmuştu. Ne Phillips, ne de Summers onu kaldırmayı başarabilmişti. Bunu başaran sadece ben olmuştum... Sözlerim hassas bir yere dokunmuştu. İlk ziyaretimden sonra memnuniyetle dışarı çıktığımda, yeni bir acıyla ranzasından fırlayıp kalkmıştı! Sonra kendinden iğrenerek masanın üstündeki kâğıtları toplamıştı. Bir çocuk gibi hepsini alıp kıyamete kadar bulunmayacakları bir yarığın içine tıkmıştı! Tabii ya. Ranzayla geminin gövdesi arasında insan elinin girebileceği kadar bir aralık vardı. Elimi oradan içeri daldırdığımda, parmaklarım bir takım kâğıtlara değdi ve az sonra bir deste buruş buruş el yazmasını aralıktan çıkardım. Colley”le Anderson arasında geçenler konusunda bizim tiran aleyhine açık deliller bulduğumdan hiç kuşkum yoktu. Kâğıtları çabucak paltomun iç cebine koydum, hemen dışan çıkıp -Yüce Tanrım, ne olur kimse görmemiş olsun!- kendi kamarama geçtim. Kâğıt destesini yazı çantasının içine koyduktan sonra ganimetlerini saklayan bir hırsız gibi çantayı kilitledim. Ardından, sanki yasal bir dayanak arar gibi oturup yaptıklarımı günlüğüme yazmaya başladım! Ne komik değil mi?</p>

  <p>Wheeler kamarama geldi.</p>

  <p>"Size bir mesaj getirdim, efendimiz. Kaptan bir saat sonra yemekte kendilerine katılarak onu onurlandırmanızı rica ediyor."</p>

  <p>"Kaptana teşekkürlerimi ve davetini memnuniyetle kabul edeceğimi ilet."</p>

  <h2 id="sigil_toc_id_18"><b>GAMA</b></h2>

  <p>Ne gündü ama! Biraz olsun neşeli başlamıştı ve sonuçta... Ama her şeyi ayrıntısıyla bilmek isteyeceksiniz! Sanki yıllar geçti üzerinden, her şey o kadar puslu! Bu pusu dağıtma çabamı da katıksız bir müşkülpesentlik, şımarıklık olarak görüyorum.</p>

  <p>Summers'ın dediği gibi, suçun birazı da benim. Hepimiz bir ölçüde suçluyuz; ama hiçbirimiz tiranımız kadar suçlu olamayız bana kalırsa! İzin verin adım adım size de yaşatayım aynı olayları. Sizi temin ederim... yo, hayır, eğlence diyemem, ama en azından bir tür öfke ve benim değil de sizin yargılarınızın sınanması...</p>

  <p>Üzerimi değişip Wheeler'ı gönderdiğimde, hayli şık görünen Summers'ın kapımda belirdiğini gördüm.</p>

  <p>"Yarabbim, Summers, sen de mi yemeğe davet edildin yoksa?"</p>

  <p>"Bu zevki sizinle paylaşacağım."</p>

  <p>"Yanılmıyorsam, bu yeni bir şey."</p>

  <p>"Oldmeadow da bize katılacak."</p>

  <p>Saatimi çıkardım.</p>

  <p>"Daha on dakikadan fazla zaman var. Böyle bir ziyaretin âdetleri nasıldır?"</p>

  <p>"Ziyaret edilecek kişi kaptansa, çanın son çalışının ardından yanına çıkılır."</p>

  <p>"Bu durumda onun beklentilerini boşa çıkarıp erken gideceğim. Artık beni tanıdığını ve geç geleceğimi sanıyor olmalı."</p>

  <p>Kaptan Anderson'ın özel kamarasına girişim amirallere yaraşır bir törenle oldu. Kamara, daha doğrusu oda, yolcu salonu kadar, hatta subayların yediği salon kadar bile büyük değildi, ama yine de küçücük kamaralarımızla karşılaştırıldığında bir saray gibi kalıyordu. Kaptanın yatak odası, tuvaleti, özel mutfağı, bir amiralin tüm filonun işlerini görmesine yetecek küçük bir kamara sığsın diye gemi iki yanına doğru biraz genişletilmişti. Subayların yemekhanesinde ve yolcu salonunda olduğu gibi, arka duvar ya da gemici dilinde kıç perdesi, devasa bir pencereden oluşuyordu. Bu pencereden bakınca ufkun üçte birini görmek mümkündü. Gerçi bu pencerenin önü ilk başta ne olduğunu çıkaramadığım bir şeyler tarafından kapatılmıştı. Ben kapıda görünür görünmez kaptan, sanki bir tatil beldesine eğlenmeye gelmişiz gibi neşeyle seslendi.</p>

  <p>"İçeri girin, Bay Talbot, içeri girin! Sizi kapıda karşılayamadığım için özür dilerim! Bahçemle uğraşırken yakaladınız beni."</p>

  <p>Hakikaten de öyle yapmıştım. Pencerenin önünü kapatan şeyler, dikili oldukları saksıların durduğunu tahmin ettiğim karanlık kısımdan yükselen kamışlara sarılmış sarmaşık türü bitkilerdi. Odanın loşluğuna gözlerim alışınca Kaptan Anderson'ın elinde bir ibrikle bitkileri sulamakta olduğunu ayırt ettim. Hanımların limonlukta kullandığı türden hoş süslemeleri olan bir ibrikti bu. Ya da büyük saksılara yerleştirilmiş ağaçları sulamak için kullanılan türden, ne olursa olsun, Tabiat Ana'nın yaratıcı ellerinden çıkma bir tuhaflık işte. Bizim huysuz kaptanın böyle bir şey yapmaktan hoşlandığını düşünmek zordu, ama yüzünü bana döndüğünde şaşkınlıkla gördüm ki hayli ılımlıydı, sanki onu ziyaret eden ben değildim de saygıdeğer bir hanımefendiydi.</p>

  <p>"Özel bir cennete sahip olduğunuzdan haberim yoktu, kaptan."</p>

  <p>Kaptan gülümsedi! Evet, gerçekten de gülümsedi!</p>

  <p>"Düşünsenize, Bay Talbot, yetiştirdiğim bu masum ve lekesiz bitkinin çiçekleri, yaradılışının ilk gününde Havva'nın saçına taktığı çiçekler olabilir."</p>

  <p>"Masumiyetin kaybının bir işareti sayılmaz mı bu, kaptan? Gelecekteki incir yaprağının bir habercisi olamaz mı?"</p>

  <p>"Olabilir elbette. Ne keskin bir zekâ!"</p>

  <p>"Hayal kurmaktan kim ölmüş!"</p>

  <p>"Aklımdan geçenleri söylüyordum. Bu bitkiye çelenk çiçeği denir. Bembeyaz ve hoş kokulu çiçekler açar. Duyduğum kadarıyla eski insanlar bu çiçeklerden taç yapıp takarlarmış."</p>

  <p>"Diyelim ki biz de Yunanlıyız ve yemek öncesi taçlandırıyoruz kendimizi."</p>

  <p>"Bu geleneğin İngilizlere uygun olduğunu pek sanmıyorum. Bahçemde bu çiçeklerden üç tane olduğunu fark ettiniz mi? İki tanesini tohum halinde getirip dikmiştim hem de!"</p>

  <p>"Sesinizdeki muzaffer tona değecek kadar zor bir iş mi bu?"</p>

  <p>Kaptan Anderson neşeyle güldü. Çenesi öne çıkmış, yanakları kırışmış, gözlerinde bir ışık belirmişti.</p>

  <p>"Sir Joseph Banks imkânsız olduğunu söylemişti! 'Anderson' dedi bana, 'kestiğiniz dalları eksenize! Şu tohumları da güverteye serpseniz daha iyi edersiniz!' Ama ben direttim ve sonuçta bir kutu fide elde ettim. Devlet adamlarını yemekten önce taçlandıracak olsalar, Lort Mayor'un verdiği ziyafetlere bile yeter bu kadarı. Ama hayal etmesi bile zor böyle bir şeyi. Çiçekten taçlar Greenwich'teki Resimli Salon'da bile yersiz kaçacaktır. Bay Talbot'a servis yapın. Ne içersiniz, beyefendiciğim? Sadece özel günlerde bir kadeh içme alışkanlığında olsam da, her türlü içkimiz mevcuttur."</p>

  <p>"Şarap alayım efendim."</p>

  <p>"Hawkins, Bordo lütfen! Şu gördüğünüz sardunyanın yapraklarında bir hastalık var, Bay Talbot. Sülfür kullanmayı denedim ama bir işe yaramadı. Galiba kuruyup gidecek sonunda. Ama gemide bahçıvanlık yapmaya kalkışanlar böylesi kayıplara zamanla alışıyor ister istemez. İlk yolculuğumda bütün bitkilerimi kaybetmiştim."</p>

  <p>"Düşman saldırısı yüzünden mi?"</p>

  <p>"Hayır efendim, haftalar boyunca ne bir esinti, ne de yağmur gördüğümüz berbat bir hava yüzünden. Çiçeklerimi sulama imkânı bulamadım. Aksi takdirde isyan çıkabilirdi. Böyle bir deneyim yaşadığım için, şimdi bir çiçeği kaybetmeyi fazla önemsemiyorum."</p>

  <p>"Üstelik Sydney Körfezi'nde yenisini alabilirsiniz."</p>

  <p>"Neden böyle..."</p>

  <p>Arkasını dönüp ibriği saksıların yanındaki bir sandığa koydu. Tekrar bana döndüğünde yanaklarındaki kırışıklıkların ve gözlerindeki ışığın geri dönmüş olduğunu gördüm.</p>

  <p>"Daha önümüzde upuzun bir yol ve bol bol zaman var, Bay Talbot."</p>

  <p>"Oraya ulaşmamızı pek istemiyormuş gibi konuşuyorsunuz."</p>

  <p>Işık ve kırışlıklar bir anda siliniverdi.</p>

  <p>"Henüz gençsiniz. Bazı anlamlarda yalnızlığın tadını... yo, daha ziyade zorunluluğunu görmenizi bekleyemem. Bu yolculuk sonsuza dek sürse de şikâyet etmezdim!"</p>

  <p>"Fakat hiç kuşku yok ki insanın karayla bağları vardır... Toplum, aile..."</p>

  <p>"Aile mi? Aile mi?" diye tekrarladı sesinde belirgin bir öfkeyle. "Aile olmadan yapamaz mıyız yani? Tanrı aşkına ne faydası var ailenin insana?"</p>

  <p>"İnsan bir çelenk çiçeği değildir, kaptan, kendi tohumlarıyla çoğalmaz!"</p>

  <p>Kaptanın uşağı Hawkins Bordo şarabını servis yaparken uzun bir sessizlik oldu. Kaptan Anderson yarıya kadar dolu kadehini nezaketle kaldırdı.</p>

  <p>"En azından Avustralya'da yetişen bitkilerin ne kadar ilgi çekici olduğunu düşünerek avutabilirim kendimi!"</p>

  <p>"Koleksiyonunuzu tümden yenileyebilirsiniz."</p>

  <p>Yüzü yeniden aydınlandı.</p>

  <p>"Doğanın o bölgede yarattığı harikaların büyük bir çoğunluğu henüz Avrupa'ya ulaştırılamadı."</p>

  <p>Kaptan Anderson'ın yüreğine işleyemese de en azından onayını almamı sağlayacak bir yol buldum sonunda. Aniden aklıma <i>romancier</i>'lere yaraşır bir fikir geldi. Belki de cennetini terk etmek zorunda kaldığında yüzünde beliren karmaşa ve somurtkanlık tam da cennet bahçesinden sürülmüş Adem'in yüz ifadesiydi. Ben şarap kadehine gözlerimi dikmiş bunları düşünürken Summers ve Oldmeadow birlikte içeri girdiler.</p>

  <p>"Gelin, baylar," diye seslendi kaptan. "Ne alırdınız, Bay Oldmeadow? Gördüğünüz gibi Bay Talbot şarapla yetindi... Siz de aynısından ister misiniz?"</p>

  <p>Oldmeadow yakalarının arasına gömdüğü çenesini oynatıp gaklayarak sadece sherry istediğini belirtti. Hawkins dibi geniş bir sürahiyle ortaya çıkıp sanki ne içeceğini biliyormuş gibi önce Summers'ın kadehini, ardından da Oldmeadow'un kadehini doldurdu.</p>

  <p>"Summers" dedi kaptan, "size sormayı unutmuşum galiba. Hastamız nasıllar?"</p>

  <p>"Hâlâ aynı durumda, efendim. Bay Talbot lütfedip sizin ricanızı yerine getirdi. Ama onun sözleri de benimkilerden daha fazla etki uyandırmadı."</p>

  <p>Kaptan, "Ne üzücü bir durum," dedikten sonra bana dönerek devam etti: "Seyir defterine hastanın -ki ona hasta demenin yerinde olduğunu sanıyorum- Bay Summers ve Bay Talbot tarafından da ziyaret edilmiş olduğunu yazmalıyım."</p>

  <p>Kaptan Anderson'ın bizi kamarasına çağırmaktaki amacını ve Colley meselesi konusunda bulduğu yakışıksız çözümün ne olduğunu o zaman anladım. Şarap ve sohbetle gevşememizi beklemeden, bir anda konuyu açmakla epeyce erken davranmıştı. Ama erken öten horozu keserler!</p>

  <p>"Hatırlatmak isterim ki, efendim" diye söze girdim, "bu perişan adamı hasta olarak değerlendireceksek, benim tavsiyelerimin hiçbir anlamı olmayacaktır. Tıp konusunda herhangi bir bilgiye sahip değilim. Keşke benim yerime Bay Broclebank'e danışsaydınız."</p>

  <p>"Broclebank mi? Kimmiş bu Broclebank?"</p>

  <p>"Şu kırmızı suratlı ve yananda hanımlarla yolculuk eden saygıdeğer sanatçımız. Yo, yo, şaka yaptım. Tıp eğitimi almaya başladığını ama yarım bıraktığını söylemişti."</p>

  <p>"Yine de doktorluktan anlar, değil mi?"</p>

  <p>"Hayır, hayır! Gerçekten şaka yaptım. Bu adam... Siz de söylesenize Bay Summers! Korkarım nabız bile alamaz!"</p>

  <p>"Ne olursa olsun... Broclebank demiştiniz, değil mi? Hawkins, gidip Bay Broclebank'i bul ve bir an önce gelip beni görmesini rica et."</p>

  <p>Hemen gözümün önüne geldi -seyir defterinde şöyle yazacaktı: <i>Doktorluktan anlayan</i> bir beyefendi tarafından ziyaret edildi! Şu bizim kaptan incelikten yoksun da olsa kurnaz adamdı! Deverel'ın deyimiyle "seren cundasını serbest tutuyordu." Balon şimdi de nasıl zorluyor beni, günlüğüme onun adamcağızla nasıl ilgilendiğini; subayları, beni ve <i>doktorluktan anlayan</i> bir beyefendiyi onu ziyarete gönderdiğini yazmam için!</p>

  <p>Bir süre kimse konuşmadı. Hastanın hatırlatılmasıyla ağırbaşlılığa bürünmüş gibi üç konuk sessizce kadehlerimizi seyre dalmıştık. Daha iki dakika geçmeden Hawkins geri geldi ve Bay Broclebank'in kaptana eşlik etmekten memnun olacağım bildirdi.</p>

  <p>"Öyleyse artık oturabiliriz" dedi kaptan. "Bay Talbot, sağıma buyurun... Siz de şuraya geçin Bay Oldmeadow! Summers, siz de karşıma geçer misiniz? Tam bir aile gibi olduk, değil mi? Herkes rahat mı, baylar? Summers gayet rahat görünüyor. Gerçi geminin işleri dolayısıyla yanımızdan her an ayrılabileceğini düşünerek onun kapıya rahat ulaşmasını sağlamalıyız."</p>

  <p>Oldmeadow çorbanın harika olduğunu söyledi. Summers ise onlarca baş kasarada geçirdiği yıllarda edindiği hırsla yemeğini yerken Bahriye'nin yemekleri konusundaki söylentilerin saçmalığından bahsetti.</p>

  <p>"İnanın bana" dedi, "tonlarca yiyeceğin toplanıp getirildiği, depolanıp sunulduğu bir yerde mutlaka yakınacak bir şeyler bulunur. Ama asıl gerçek, İngiliz gemicilerin denizdeyken karada bulabileceklerinden çok daha iyi yemekler yediğidir."</p>

  <p>"Bravo!" diye lafa karıştım. "Summers, sizin meclis sıralarında olmanız gerekirdi."</p>

  <p>"Sizin şerefinize içiyorum, Bay Summers" dedi kaptan. "Neydi o deyim? 'Dibini görelim' mi derler? Hepinizin şerefine içiyorum baylar! Ama biz Summers'a dönelim... Söyleyin bakalım, küpeşte kapağı olarak kullanılan peynir tekeri hikâyesine ne diyorsunuz? Peki ya biftekten yapılma enfiye kutusu teranesine?"</p>

  <p>Göz ucuyla baktığımda kaptanm şarabı sadece kokladığını, sonra da içmiş gibi masaya geri koyduğunu gördüm. Sırf neler planladığını anlayabilmek için oyunu sürdürmeye karar verdim.</p>

  <p>"Summers, neden cevap vermiyorsun kaptanın sorusuna. Enfiye kutularına ve küpeşte peynirlerine ne diyorsun?"</p>

  <p>"Kapak peyniri demek daha doğru..."</p>

  <p>"Peki ya yiğit gemicilerimize üzerinde etin yalnızca izi olan kemiklerin yemek diye verilmesine ne demeli?"</p>

  <p>Summers gülümsedi.</p>

  <p>"Galiba kemiği peynirle karıştırıyorsunuz, efendini; yanılmıyorsam az sonra kaptan sözünü ettiğiniz türden bir yemekle şaşırtacak sizi."</p>

  <p>"Aynen öyle" dedi kaptan. "Hawkins, servis yap bakalım."</p>

  <p>"Yarabbim" diye haykırdım yemeği görünce, "kaburga mı yiyeceğiz?"</p>

  <p>"Herhalde Bessie'den" dedi Oldmeadow. "Hakikaten faydalı bir hayvanmış."</p>

  <p>Kaptanm önünde hafifçe eğildim.</p>

  <p>'Teslim oluyoruz efendim. Lucullus bile daha iyisini yapamazdı."</p>

  <p>"Günlüğünüze yazmanız için size malzeme çıkarmaya çalışıyorum, Bay Talbot."</p>

  <p>"Sizi temin ederim, kaptanm konukseverliğinin yanında bu mönü de tüm ayrıntılarıyla günlüğümde yerini alacaktır!"</p>

  <p>Hawkins kaptanın kulağına eğildi.</p>

  <p>"Beyefendi kapıdalar, efendim."</p>

  <p>"Broclebank mi? İzin verirseniz kendisini bir dakikalığına büroma alacağım, baylar."</p>

  <p>Tam bu noktada bir fars sahnesi yaşandı. Broclebank kapıda beklememiş, içeri girmiş ve masaya doğru yürüyordu. Kaptanın gönderdiği haberi davet olarak mı algılamıştı, yoksa sarhoş muydu bilemiyorum. Summers hemen sandalyesini geri itip ayağa kalktı. Sanki birinci subay yer göstermeye davranan üniformalı bir uşakmış gibi, adam gelip sandalyeye gömülüverdi.</p>

  <p>"Sağ olun, sağ olun. Ooo! Kaburga değil mi bu? En sevdiğim yemek olduğunu nereden bildiniz, beyefendiciğim? Herhalde karım ya da kızım söylemiştir. Tanrı Fransızların cezasını versin!"</p>

  <p>Summers'ın bardağını bir dikişte bitirdi. Sesinde öyle bir tatlılık vardı ki, kayısıyla erik arasında bir meyve getiriyordu aklıma. Serçe parmağını kulağına soktu, biraz kurcaladı, herkes sus pus izlerken parmağım çıkarıp inceledi. Uşak ne yapacağını şaşırmıştı. Broclebank Summers'a bir daha balonca onu yeni tanımış gibi sırıttı.</p>

  <p>"Ya siz, Summers? Gelin oturun!"</p>

  <p>Kaptan Anderson kendisinden beklenmeyecek bir zarafetle lafa karıştı.</p>

  <p>"Evet, Summers, şuradaki sandalyeyi alıp bize katılın."</p>

  <p>Summers masanın bir köşesine ilişti. Sanki koşu yarışma katılmış gibi soluk soluğaydı. Deverel'ın düşündüğü ve bana çıtlattığı o mesele konusunda bir fikri olup olmadığını anlamaya çalıştım... <i>Hayır, Talbot, mutluluk içinde yüzen bir gemi değil bu.</i></p>

  <p>Oldmeadow bana döndü.</p>

  <p>"Bir günlükten söz edildi, Bay Talbot. Siz devlet adamları yazıp çizmeye çok meraklısınız bana kalırsa."</p>

  <p>"Kendi adıma pek öyle diyemeyeceğim efendim. Ama genel olarak haklısınız. Hepsinin çalışma odaları tepeleme el yazmalarıyla doludur."</p>

  <p>Kaptan yine içer gibi yaptıktan sonra bardağı masaya koydu.</p>

  <p>"Gemilerin de tıka basa kâğıt dolu olduğu söylenebilir. Hemen hemen her şeyi yazarız, asteğmenlerin defterlerinden, bizzat benim tuttuğum seyir defterine kadar."</p>

  <p>"Benimki biraz farklı bir durum, yazacağım olayın üstünden ancak bir iki gün geçtikten sonra günlüğün başına oturmaya vakit bulabiliyorum."</p>

  <p>"Neleri yazıyorsunuz?"</p>

  <p>"Gözüme çarpan şeyleri, tabii ki... Vaftiz babam boş zamanlarında okuyup oyalansın diye."</p>

  <p>"Bize eşlik etmenizi sağladığı için lort cenaplarma ne kadar müteşekkir olduğumuzu da eklemeyi unutmazsınız umarım."</p>

  <p>"Hiç unutur muyum!"</p>

  <p>Hawkins, Broclebank'in bardağım üçüncü kez doldurdu.</p>

  <p>"Bay... Broclebank" dedi kaptan, "sizin tıbbi bilgilerinizden faydalanmamız mümkün mü acaba?"</p>

  <p>"Hangi bilgilerimden efendim?"</p>

  <p>"Talbot... Sayın Bay Talbot," dedi kaptan sıkıntılı bir sesle, "Bay Talbot dedi ki..."</p>

  <p>"Ne olmuş Bay Talbot'a? Yarabbim! Sizi temin ederim ki Zenobia, benim sevgili, açık yürekli kızım..."</p>

  <p>"Şu anda bahis konusu olan meseleyle benim bir ilgim yok" diye hemen lafa karıştım. "Sayın kaptanımızın bahsettiği kişi Colley'dir."</p>

  <p>"Yani şu vaiz mi? Yarabbim! Beni hiç alakadar etmediğini söylemeliyim. Bırakın eğlensinler demiştim -güvertede söylemiştim bunu- yoksa başka yerde miydi?"</p>

  <p>Bay Broclebank hıçkırdı. Ağzının kenarından taşan birkaç damla şarap çenesine doğru süzüldü. Gözleri amaçsızca dönmeye başlamıştı.</p>

  <p>"Sizin tıbbi bilgilerinize ihtiyacımız var" dedi kaptan; hırlamak üzere olduğu kolayca fark edilse de aslında yatıştırıcı bir ses tonuyla konuştuğunu sanıyor olmalıydı. "Bizim hiç tıp bilgimiz yok ve sizden de..."</p>

  <p>"Benim de bilgim yok" dedi Broclebank. "Garson, bir kadeh daha!"</p>

  <p>"Bay Talbot demişti ki..."</p>

  <p>"Şöyle bir gitmiştim derslere, ama sonra dedim ki... Wilmot, dedim kendime, anatomi sana göre değil. Hakikaten de midem kaldırmıyordu. Aslında daha önce söylediğim gibi, Aescuiapius'tan geçip Musa'ya tutundum. Size de öyle dememiş miydim, Bay Talbot?"</p>

  <p>"Demiştiniz efendim. En az iki kere demiştiniz. Kaptanın da mazeretinizi akla yakın bulacağından eminim."</p>

  <p>"Hayır, olmaz" dedi kaptan hiddetle. "Beyefendinin deneyimi ne kadar az olursa olsun, bize faydası dokunacaktır."</p>

  <p>"Fayda mı?" dedi Bay Broclebank. "Bana kalırsa Musa çok daha faydalıdır. İngiliz Toplumu'nun şaşırtıcı çürümüşlüğünün bana dayattığı aşırıya kaçma fırsatları ve cinsiyetimin avantajları sayesinde sıcakkanlı bir bünyeye sahip olmasam, çoktan zengin bir adam olmuştum..."</p>

  <p>"Ben de olsam dayanamazdım doktorluk yapmaya" dedi Oldmeadow. 'Tüm o cesetler... Yüce Tanrım!"</p>

  <p>"Çok haklısınız, efendim. Ölümlülüğü hatırlatan şeylerle arama mesafe koymayı tercih ederim. Lort Nelson'ın ölümünden sonra o meşhur olayın taşbasması resmini yapmak için meydana ilk giden kişi olduğumu biliyor muydunuz?"</p>

  <p>"Orada bulunmuş olamazsınız!"</p>

  <p>"Söyledim ya, böyle şeylerle arama mesafe koymayı tercih ederim. Zaten hiçbir sanatçı yoktu orada. O sıralar, Lort Nelson'ın güvertede öldüğüne inandığımı itiraf etmeliyim."</p>

  <p>"Broclebank" diye araya girdim, "Ben de gördüm onu. Dog and Gun Meyhanesi'nin duvarında bir kopyası vardı! Muharebenin en şiddetli anında tüm o genç subaylar hüzün ve sadakatle Lort Nelson'ın çevresinde diz çökmeyi nasıl becerirler aklım almıyor, siz ne dersiniz?"</p>

  <p>Adamın ağzının kenarından biraz daha şarap taşıp çenesine aktı.</p>

  <p>"Sanatla gerçekliği karıştırıyorsunuz derim."</p>

  <p>"Bana basbayağı saçma görünmüştü efendim."</p>

  <p>"Aslında çok iyi sattı, Bay Talbot. O eserim sürekli olarak insanların gözdesi olmasaydı şimdi Queer Caddesi'nde pinekliyor olurdum, bunu saklamıyorum. Hiç değilse bana bir geçiş bileti sağladı gideceğimiz yere... Nereye gidiyorduk hatırlayamadım şimdi. Düşünsenize beyefendiciğim, Lort Nelson aşağıda, leş kokulu sintinede ölseydi, geminin feneri dışında hiçbir şey göremeseydi... Kim böyle bir şeyin resmini yapmak ister ki?"</p>

  <p>"Rembrandt belki."</p>

  <p>"Haa. Rembrandt. Evet, olabilir. Ama en azından resimde duman öğesini kullanmaktaki becerimi takdir etmelisiniz, Bay Talbot."</p>

  <p>"Bunu biraz açıklayın efendiciğim."</p>

  <p>"Asıl mesele dumanın yarattığı etkidir. Summers benim silahımı ateşlediğinde görmediniz mi? Yalnızca top ateşinin dumanı olsa olsa bir Gazete'de resmedilebilir. Bu yüzden, gerçekten hüner sahibi bir kimse dumam öyle bir temizler ki, sıkıntı... sıkıntı:.."</p>

  <p>"Bir soytarı gibi."</p>

  <p>"Sıkıntı..."</p>

  <p>"Yapılması gereken bir işin kesintiye uğramasına neden olmasın diye."</p>

  <p>"Sıkıntı... Kaptan, siz içmiyorsunuz?"</p>

  <p>Kaptan bir kez daha içiyormuş gibi yaptıktan sonra sabırsızca bizlere baktı. Fakat Broclebank dirseklerini Summers'ın tabağının iki yanına koymuş vızıldamaya devam ediyordu.</p>

  <p>"Dumanın uygun bir şekilde kullanıldığında gerçekten faydalı olduğunu savunmaktan hiç yılmadım. Düşmanla çarpışıp sağ kurtulma başarısını elde etmiş bir kaptan size gelebilir. Yaptığım o taşbasması resimden sonra bir tanesi gelmişti, hiç unutmam. Diyelim ki resminin bir firkateyn ve küçük bir şalopayla birlikte yapılmasını ister... Fransızlarla karşılaşır ve savaşmaya başlarlar... çok affedersiniz! Kitabede yazdığı gibi, 'Nerede olursan ol, bırak essin yelin, benimkini tutmak ölümdü zira/ Şimdi hayal etmeye çalışın neler olacağım... ve gerçekten de sevgili dostum, Fuseli, hani şu, Aşil'in kalkanı, bir de... hah, tamam. Düşünsenize!"</p>

  <p>İçkimden aceleyle bir yudum alıp kaptana döndüm.</p>

  <p>"Bana kalırsa efendim... Bay Broclebank..."</p>

  <p>Nafile, adam bu imalı çıkışımı duymadı bile. Ağzını şapırdatarak konuşmaya devam etti.</p>

  <p>"Düşünsenize... Kim ödüyor paramı? Yeterince para verselerdi hiç duman kullanmazdım! Öte yandan şiddetli bir çarpışmayı betimlemek gerek, kahrolasıcalar! Hani atış yapıyorlar ya!"</p>

  <p>"Bay Broclebank" dedi kaptan hiddetle, "Bay Broclebank. .."</p>

  <p>"Gösterdiği başarının ödülünü almış tek bir kaptan gösterin bana! Kıyamete kadar bir daha ağzımı açarsam ne olayım!"</p>

  <p>"Hayır" dedi Oldmeadow yakalarının arasından, "Gerçekten yok!"</p>

  <p>Bay Broclebank ona yıkıcı bir bakış fırlattı.</p>

  <p>"Bana inanmıyor musunuz efendim? Öyle mi, çünki eğer öyleyse efendim..."</p>

  <p>"Ben mi, efendim? Yarabbim, ne alakası var!"</p>

  <p>"O diyor ki bana, 'Broclebank' evet, aynen öyle diyor. 'Bana kalsa beş kuruş vermem böyle bir şey için, ama annem, karım ve on beş kızım savaş sırasında gemimle birlikte yapılmış resmimi istiyorlar!' Dinliyor musunuz? Sonra elime bir gazete haberi tutuşturuyor, savaşı en küçük ayrıntısına kadar bana tarif ediyor ve bir deniz savaşının ne olduğunu iyi bildiği yanılgısıyla mutlu, çekip gidiyor!"</p>

  <p>Kaptan yine kadehini kaldırdı. Bu kez bir yudumda içkisini bitirdi. Bay Taylor'ı geminin öbür ucuna kaçırtacak bir ses tonuyla Broclebank'e cevap verdi.</p>

  <p>"Bana sorarsanız efendim, onunla aynı fikirdeyim!"</p>

  <p>Bay Broclebank, ne kadar akıllı olduğunu göstermek için parmağını kurnazca burnunun yan tarafına değdirmek istedi ama burnunu tutturmayı başaramadı.</p>

  <p>"Yanılıyorsunuz efendim. Gerçeğe benzemiş olması yeterli mi... hiç de değil. Sizce müşterim, yani kaparoyu veren kişi... ne de olsa denize açılabilir ve bir savaş sırasında başını kaybedebilir..."</p>

  <p>Summers ayağa kalktı.</p>

  <p>"Korkarım beni çağırıyorlar, efendim."</p>

  <p>Kaptan gürültüyle güldükten sonra, belki de ilk ve tek zekice esprisini yaptı.</p>

  <p>"Çok şanslısınız, Bay Summers!"</p>

  <p>Broclebank onu da duymadı. Aslında hepimiz çıkıp onu yalnız bıraksak dahi monologuna devam edebilirdi.</p>

  <p>"Sizce onun gemisine eşlik eden firkateyni de aynı canlılıkla çizebilir miyim? O firkateynin kaptanı kuruş vermiyor! işte duman da burada devreye giriyor zaten. Taslağı çizdiğim sırada onun az önce topunu ateşlemiş olduğunu ve çevresinin dumanla kaplanmış olduğunu farz ediyorum; peki ya kimliği belirsiz bir subay tarafından yönetilen küçük şalopaya ne demeli? Şöyle bir burnunu gösterebilirse kendini şanslı saymalı. Oysa müşterimin gemisinin çevresinde dumandan çok ateş vardır, sanki tüm düşman kuvvetleri aynı anda ona saldırmıştır."</p>

  <p>"Neredeyse fırçanızla yarattığınız dehaya şahit olabilmek için Fransızların bize saldırmasını dileyeceğim" dedim.</p>

  <p>"Buna imkân yok" dedi kaptan ciddiyetle, "kesinlikle imkân yok."</p>

  <p>Bay Broclebank'i etkileyen belki de kaptanın ses tonu olmuştu, sarhoşlarda sık sık rastlandığı gibi, müthiş bir hızla neşeli ruh halinden sıyrılarak hüzünle doldu.</p>

  <p>"Ama bunun bir sonu yok. Müşteriniz döndüğünde ilk sözü <i>Corrina</i> ya da Erafo'nun pruva direğinin resimdeki kadar uzun olmadığı ya da ana prasyada öyle bir makaranın bulunmadığı oluyor. Şimdiye kadarki en başarılı müşterim... tabii merhum Lort Nelson'ı haricinde... yani onun gibi bir kişiliği müşteriden sayarsak... gemisine eşlik eden firkateyne çizdiğim önemsiz hasarlara kafayı takmıştı. Gabya çubuğunun hiçbir zaman kırılmadığına yemin etmişti, yanılmıyorsam pruva direğinin gabya çubuğuydu sözünü ettiği, sebebi de firkateyne top atışlarının hiç isabet etmemesiymiş. Üstelik onun gemisinin kıçüstü güvertesine hiç hasar yapmamışım ve bu yanlış anlamaya yol açabilirmiş. İki lombar kapağını bire indirmeye, tırabzanların büyük bir kısmını silmeye zorlamıştı beni. Ardından şöyle demişti: 'Beni şurada çizseniz nasıl olur, Broclebank? Yanlış hatırlamıyorsam kırık tırabzanın hemen yanında duruyordum, mürettebatı yüreklendiriyor ve kılıcımı sallayarak düşmanı işaret ediyordum.' Ne yapabilirdim ki? Müşteri her zaman haklıdır, işte budur sanatçının ilk düsturu. 'Dediğiniz gibi yaparsam sizi çok küçük çizmem gerekir, Sir Sammel' diye cevap vermiştim. 'Bunun bir önemi yok' demişti o da, 'Gerekiyorsa boyumu biraz daha uzun yapabilirsiniz.' Önünde eğilerek cevap verdim: 'Eğer böyle bir şey yaparsam, Sir Sammel, karşıtlık yüzünden firkateyn küçük bir şalopa gibi görünecektir.' Atölyemde bir iki tur atarken tıpkı bizim kaptan gibi görünüyordu. Tamam, beni küçük çizin' diyerek teslim oldu sonunda. 'Nasıl olsa üç kenarlı şapkam ve apoletlerim sayesinde beni tanıyacaklardır. Yanlış anlamayın, Bay Broclebank, benim için fark etmez, ama karım ve kızlarım diretiyorlar.'"</p>

  <p>"Sir Sammel" diye araya girdi kaptan. "Sir Sammel mi dediniz?"</p>

  <p>"Evet öyle dedim. Artık konyağa mı geçiyoruz?"</p>

  <p>"Sir Sammel'ı tanıyorum. Daha doğrusu tanıyordum."</p>

  <p>"Devam edin kaptan" dedim konuyu değiştirme çabasıyla. "Aynı gemide mi görev yapmıştınız."</p>

  <p>"Ben şalopaya komuta eden subaydım" dedi kaptan karamsarca,"ama sözünü ettiğiniz tabloyu görmedim."</p>

  <p>"Kaptan! Ne olur siz anlatın bize" diye üsteledim. "Biz karada yaşayanlar deniz savaşlarım dinlemeye pek meraklıyızdır."</p>

  <p>"Yarabbim, ş-şalopa ha? Gerçi ben di-diğer subayla karşılaşmıştım. Sizin resminizi de koymalıyız, kaptan. Dumanın birazını silip onun yerine savaşın orta yerinde sizi res-metmeliyim!"</p>

  <p>"Başka nerede olabilir ki" diye araya girdim. "Onu savaşın başka bir yerinde düşünebiliyor musunuz? Çarpışmanın tam ortasındaydınız, değil mi kaptan?"</p>

  <p>Kaptan Anderson dişlerini gösterdi.</p>

  <p>"Çarpışmanın ortasında ha? Bir şalopayla? Firkateynlere karşı? Fakat kaptan -daha doğrusu Sir Sammel demeliyim- benim genç bir ahmak olduğumu düşünüyordu, çünkü konuşma borusundan gürleyerek aynen şöyle dedi bana: 'Çık aradan, geri zekâlı, ezer geçerim yoksa seni!"'</p>

  <p>Kadehimi kaptana doğru kaldırdım.</p>

  <p>"Size içiyorum efendim. Neyse ki başımza bir şey gelmemiş."</p>

  <p>"Garson, konyak nerede kaldı? Sizi mutlaka resmetmeli-yim, kaptan, hem de çok az bir ücret karşılığında. Sizin kariyeriniz için..."</p>

  <p>Kaptan Anderson yumruklarını masaya dayamış, sanki bir anda sıçrayacakmış gibi gerilmişti. Kadehi yuvarlanıp yere düşerek paramparça oldu. Biraz önce dişlerini göstermişti ama şimdi hakikaten kükrüyordu.</p>

  <p>"Kariyer mi? Anlamıyor musun, seni geri zekâlı? Savaş bitti ve hepimiz kızağa çekildik, hepimiz!"</p>

  <p>Broclebank'in bile ona olağandışı bir şeyler olduğunu fark etmiş göründüğü uzun bir sessizlik yaşandı. Adamın başı önüne düştü, sonra aniden irkildi ve bön bön çevresine bakındı. Ardından gözleri bir noktada sabidendi. Tek tek hepimiz o tarafa döndük.</p>

  <p>Summers kapıda duruyordu.</p>

  <p>"Efendim. Bay Colley'in yanından geliyorum. Anladığım kadarıyla adam ölmüş."</p>

  <p>Ağır ağır yerlerimizden kalktık, öfke dolu bir gerginlik anından bambaşka bir âleme geçmiştik şimdi. Kaptanın yüzüne baktım. Öfkenin verdiği kızıllık kaybolmuştu. Anlaşılmaz bir yüz ifadesi gelip oturmuştu onun yerine. Yüzünde ne endişe, ne rahatlama, ne üzüntü, ne de zafer duygusu vardı. Belki de gemi aslanıyla aynı malzemeden yapılmıştı yüzü.</p>

  <p>İlk konuşan o oldu.</p>

  <p>"Baylar. Bu üzücü olay yüzünden yemeğe bir son vermek zorundayım."</p>

  <p>"Elbette efendim."</p>

  <p>"Hawkins. Şu beyefendinin kamarasına kadar götürülmesini sağla. Bay Talbot, Bay Oldmeadow. Lütfen Bay Summers'la gidip hastamızın durumunu bir kontrol eder misiniz? Ben de size katılacağım. Korkarım adamcağız ayyaşlığının kurbanı oldu."</p>

  <p>"Ayyaşlık mı efendim? Yalnızca bir kez içkiyi fazla kaçırmamış mıydı?"</p>

  <p>"Ne demek istiyorsunuz, Bay Talbot?"</p>

  <p>"Seyir defterine öyle mi yazacaksınız?"</p>

  <p>Kaptanın kendini kontrol etmek için çabaladığı görülebiliyordu.</p>

  <p>"Bildiğim kadarıyla buna karar vermesi gereken kişi benim, Bay Talbot."</p>

  <p>Hiç sesimi çıkarmadan boyun eğdim. Oldmeadow'la birlikte çıktık, Broclebank de yarı taşınarak yarı sürüklenerek arkamızdan getirildi. Kaptan da körkütük sarhoş adamın arkasından geliyordu. Görünüşe göre gemideki her yolcu ya da en azından kıç tarafındakiler, koridora yığılmış sessizce Colley'in kamarasının kapısına bakıyorlardı. Görevde olmayan mürettebat, göçmenlerin birçoğu, güvertedeki beyaz çizginin oraya toplanmış çıt çıkarmadan bizi izliyorlardı. Donanımın arasından geçen rüzgâr ve geminin sularının yarışı bir miktar gürültü çıkarıyordu herhalde, ama ben hiçbir ses duymuyordum. Yolcular açılıp bize yol verdiler. Kapının önünde nöbet bekleyen Wheeler; yanlardan fırlamış bembeyaz saçları, kel kafası ve <i>ışıltılı</i> yüzüyle -dünyanın işleyişini ve acılarını gayet iyi algıladığım gösteren o ifadeyi başka türlü tarif edemiyorum- tıpkı bir azize benziyordu. Kaptanı gördüğünde bir ölü kaldırıcısının dalkavukluğuyla eğildi, sanki o zavallı itaatkâr Colley'in cüppesini devralmış gibi duruyordu. Böyle işleri Phillips'in yapması gerekirken, kapıyı açıp kenara çekilen Wheeler oldu. Kaptan içeri girdi. Bir saniye kadar içeride kaldıktan sonra çıkıp girmemi işaret etti ve yukarı çıkmak için merdivene yöneldi. İster istemez kamaraya girdim, ne yapabilirdim ki! Zavallı adamın parmaklan hâlâ halkaya takılıydı - yüzü yastığa gömülmüştü, ama battaniyesi biraz açılmış, yanağı ve boynu meydana çıkmışta. Titreyen parmaklarımı yanağma koydum, ama ateşe dokunmuş gibi hızla geri çektim. Eğilip adamın soluğunu dinlemek istemedim, zaten buna gerek yoktu. Dışarıda sessizce bekleyenlerin yanına dönerek Bay Oldmeadow'a girmesini işaret ettim, solgun dudaklarını yalayarak kamaraya girdi. O da hemen çıktı.</p>

  <p>Summers bana döndü.</p>

  <div>
    <p>"Ne diyorsunuz, Bay Talbot?</p>
  </div>

  <p>"Yaşayan hiçbir şey o kadar soğuk olamaz."</p>

  <p>Bay Oldmeadow gözlerini yukarı kaldırdı ve sırtım dayadığı perdeden ağır ağır kayarak yere çöktü. Wheeler, yüzünde ilahi bir anlayış ifadesiyle yiğit subayın başını kolları arasına aldı. Tam bu sırada ortaya çıkabilecek en uygunsuz yaratık, Silen'den başka ne olabilirdi ki? Brodebank, biraz toparlanmış ya da iyice sarhoş olmuş bir halde kamarasından çıktı ve onu durdurmaya çalışan iki kadından silkelenip yanımıza geldi. Kalabalığın içindeki kadınlar önce çığlıklar içinde kaldılar, ama sonra ne için orada olduklarını hatırlayarak sus pus oldular. Adamın üzerinde gömlekten başka bir şey yoktu. Sallana sallana Colley'in kamarasına yöneldi ve Summers'ı iteleyerek adamcağızın duvara yapışmasına neden oldu.</p>

  <div>
    <p>"Biliyorum ne mal olduğunuzu" diye haykırdı, "hepinizi biliyorum! Ben bir sanatçıyım! Ölü değil bu adam, derin bir uykuda! Ateşi düşmüş, biraz içerse kendine gelir...</p>
  </div>

  <p>Adamı yakalayıp dışarı çektim. Summers arkamdaydı. Wheeler"a çarptık, Oldmeadow'a takılıp tökezledik... fakat ölüm ölümdür ve buna bile biraz saygı ve ciddiyet göstermeyeceksek… bir şekilde adamı koridora çıkardığımda kalabalık yine sessizleşti. Bazı durumlarda verilen hiçbir tepki uygun kaçmaz... Belki de en iyisi hepsinin kamaralarına çekilmesiydi. Adamı kamarasının kapısına kadar sürüklediğimiz sırada <i>ispirto, düşük ateş</i> gibi şeyler geveleyip duruyordu. Kadınlar şaşkın bir halde kalakalmış bizi seyrediyorlardı. Ben de mırıltıyla Broclebank'e cevap veriyordum.</p>

  <div>
    <p>"Kendinize gelin, dostum, ranzanıza geri dönün!</p>
  </div>

  <p>"Düşük ateş, diyorum..."</p>

  <p>"Nedir bu kahrolası düşük ateş? Hadi içeri girin... içeri girin diyorum! Bayan Broclebank... Bayan Zenobia, ne olur yardım edin... Tanrı aşkına..."</p>

  <div>
    <p>Sonunda kendilerine gelip yardım ettiler de adamı içeri sokup kapıyı kapatabildik. Tam arkamı döndüğüm sırada, Kaptan Anderson merdivenlerden inmiş, koridora giriyordu.</p>
  </div>

  <div>
    <p>"Evet, baylar?"</p>

    <p>Hem Oldmeadow, hem de kendi adıma konuştum. "Kesinlikle eminim ki, Kaptan Anderson, Bay Colley ölmüş bulunuyor."</p>
  </div>

  <div>
    <p>Küçücük gözlerini gözlerime dikti.</p>
  </div>

  <p>Birilerinin 'düşük ateş' gibi bir şeyler söylediğini duydum sanki.</p>

  <div>
    <p>Summers Colley'in kamarasından çıkıp kapıyı arkasından kapattı. Anlaşılmaz bir saygı gösterisi gibi göründü bana bu hareketi. Bir kaptana bir bana bakarak kapının önünde dikilmeye başladı. İster istemez konuştum... başka ne yapabilirdim?</p>

    <p>Onu söyleyen Bay Broclebank'ti, ama korkarım pek kendinde değildi.</p>

    <p>O anda kaptanın yanaklarının kırıştığına ve gözlerindeki ışığın geri döndüğüne yemin edebilirim. Çevresindeki tanıklara şöyle bir baktı.</p>

    <p>"Yine de, Bay Broclebank doktorluktan biraz anlıyor!"</p>

    <p>İtiraz etmeme meydan bırakmadan tekrar konuştu, bu kez bir tiranın sesiydi duyduğum.</p>

    <p>"Bay Summers. Gerekli ayarlamaların yapılmasını sağlayınız.</p>
  </div>

  <div>
    <p>"Baş üstüne, kaptan."</p>

    <p>Kaptan arkasını dönüp hızla yürüyerek uzaklaştı. Summers da. tıpkı kaptan gibi sert bir sesle Bay Willis'e döndü.</p>
  </div>

  <p>“Bay Willis!"</p>

  <p>“Evet, efendim!”</p>

  <p>"Yelkenciyle yardımcısını, üç dört tane de güçlü kuvvetli adamı kıç tarafına getiriniz. Ayrıca görev yerini bırakıp bizi izlemekte olan mürettebatın bir listesini istiyorum."</p>

  <p>“Baş üstüne!”</p>

  <p>Meslek erbabı ölü kaldırıcılarda görülen sahte melankolinin izi bile yoktu yüzlerinde! Bay Willis koşa koşa baş tarafa gitti. Sonra birinci subay, sesinin tonunu değiştirerek çevresinde toplanmış duran kalabalığa seslendi.</p>

  <p>"Baylar bayanlar, bundan sonrasını görmek isteyeceğinizi sanmam. Koridorun boşaltılmasını rica edebilir miyim? Kıç güvertesinin temiz havasına çıkmanızı öneririm."</p>

  <p>Koridor yavaş yavaş boşaldı, sonunda sadece Summers, ben ve uşaklar kaldık. Broclebank'in kamarasının kapısı açıldı ve adam neredeyse çırılçıplak ortaya çıkarak gülünç bir ciddiyetle bize seslendi.</p>

  <p>"Baylar. Düşük ateş yüksek ateşin tersidir. Size iyi günler dilerim."</p>

  <p>Arkaya doğru sendeleyerek gözden kayboldu. Sonra da kamaranın kapısı kapandı. Summers bana döndü.</p>

  <p>"Siz ne yapıyorsunuz, Bay Talbot?"</p>

  <p>"Kaptanın ricasına uymaya devam ediyorum, iyi yapmıyor muyum?"</p>

  <p>"Maalesef zavallı adamın ölümüyle birlikte bu ricanın da bir anlamı kalmadı."</p>

  <p><i>"Noblesse oblige'den</i> ve oyunun kurallarından konuşmuştuk. Bir ara baktım ki bu deyimleri tek bir sözcükte toplayabiliyorum."</p>

  <p>"Nedir bu sözcük?"</p>

  <p>"Adalet."</p>

  <p>Biraz düşündü. "Mahkemeye çıkacak kişiyi de belirlediniz mi?"</p>

  <p>"Siz belirlemediniz mi?"</p>

  <p>"Ben mi? Bir kaptanın yetkisi... Kaldı ki benim bir hamim yok, efendim."</p>

  <p>"O kadar emin olmayın, Bay Summers."</p>

  <p>Ama mürettebatın içinden seçilen adamlar bize doğru geliyordu. Summers önce onlara, sonra da bana baktı.</p>

  <p>"Kıç güvertesini önerebilir miyim?"</p>

  <p>"Bir kadeh konyak daha iyi olur."</p>

  <p>Yolcu salonuna gittiğinde, Oldmeadow'u elinde boş bir kadehle büyük kıç penceresinin altında bir sıraya yığılmış halde buldum. Derin derin nefes alıyor ve sürekli terliyordu. Ama yanaklarının rengi geri gelmişti. Mırıldanır gibi konuşmaya başladı.</p>

  <p>"Ne aptalca bir şey yaptım. Bana ne oldu bilemiyorum."</p>

  <p>"Savaş meydanında da mı aynı şeyi yapıyorsunuz, Oldmeadow? Ah, hayır, bağışlayın beni! Galiba ben de kendimde değilim. Daha kısa süre önce gördüğüm şekilde yatarken ölmüş olması -sanki bir anda ayağa fırlayacak gibiydi- ama dokunduğum zaman katı ve soğuktu... nerede bu kahrolası garson? Garson! Bir kadeh konyak, ayrıca Bay Oldmeadov”un kadehini de doldur!"</p>

  <p>"Ne demek istediğinizi iyi biliyorum, Talbot. Doğrusunu isterseniz hiç savaş meydanında bulunmadım, düşmana yöneltilmiş bir atış duymadım, tabii bir keresinde hasımımın üzerime ateş edip ıskalaması hariç. Tanrım, gemi ne kadar sessizleşti, değil mi?"</p>

  <p>Salonun kapısına doğru bir bakış fırlattım. Gemiciler Colley'in kamarasına doluşuyorlardı. Sonra kapıyı kapatıp tekrar Oldmeadow'a döndüm.</p>

  <p>"Kısa süre içinde hallederler. Oldmeadow... sizce hissettiğimiz şeyler doğal değil mi?"</p>

  <p>"Kraliyet üniforması giyiyor olsam da, zincirlere ve yelken bezine sarılmış olanlar dışında hiç ölü bir beden görmemiştim. Bu gerçekten bunalttı beni - yani ona dokunmaktan söz ediyorum. Ben Comwall”luyum."</p>

  <p>"Hem de böyle bir isimle mi?"</p>

  <p>"Bizim orada aileler Tre, Pol ve Pen'den ibaret değildir. Tanrım, kalaslar nasıl da gıcırdıyor. Gemi yön mü değiştiriyor acaba?"</p>

  <p>"Hiç sanmıyorum."</p>

  <p>"Talbot, sizce de..."</p>

  <p>"Efendim?"</p>

  <p>"Yok bir şey."</p>

  <p>Bir süre oturduk ve konyağın damarlarıma yayılan sıcaklığından başka hiçbir şey düşünmedim. Sonra Summers da bize katıldı. Açılan kapıdan baktığımda, birkaç adamın sarılıp sarmalanmış bir nesneyi güvertede taşımakta olduğunu gördüm. Summers'ın yüzündeki solgunluk henüz geçmemişti.</p>

  <p>"Konyak ister misiniz, Summers?"</p>

  <p>Başını iki yana salladı. Oldmeadow biraz canlanmıştı, ayağa kalktı.</p>

  <p>"Artık kıç güvertesine gidip temiz hava almamın zamanı geldi, galiba. Ne aptalca bir şey yaptım. Gerçekten aptalcaydı."</p>

  <p>Ardından Summers'la yalnız kaldık.</p>

  <p>"Bay Talbot" dedi usulca, "adaletten bahsediyordunuz."</p>

  <p>"Evet?"</p>

  <p>"Bir günlük tutuyorsunuz."</p>

  <p>"Eee?"</p>

  <p>"Hepsi bu."</p>

  <p>Manalı manalı başmı salladıktan sonra ayağa kalkıp çıktı. Beni ne kadar az anlamış olduğunu düşünerek olduğum yerde kalakaldım. Farkında bile değildi tam da o günlüğü kullanarak... Nereden bilecekti her şeyi eksiksiz olarak yazdığımı ve günlüğü okuyacak kişinin de kusursuz bir yargı ve dürüstlük...</p>

  <p>Lütfedip bana pohpohlama sanatını öğrenmemi ve uygulamamı önerdiğinizi hatırlatırım lordum. Ama bunu her yapmaya kalktığımda anında niyetimi anlayacak bir kişi üzerinde bu sanatı uygulamamın ne faydası olabilir, sorarım size. Müsaade edin yalnızca bu konuda itaatkâr davranmayayım ve şu andan itibaren sizi pohpohlamayı bırakayım!</p>

  <p>Pekâlâ, kaptanı gücünü kötüye kullanmakla suçladım; ayrıca Summers'ın beni de bu konuda kısmen suçlu bulduğunu da günlüğe yazdım. Adalet adına bundan fazlasını yapabilir miyim, bilmiyorum. Saat iyice geç oldu... Tam bu kelimeleri yazarken, <i>Colley El Yazmaları</i> geldi aklıma. Onların içinde vaftiz oğlunuzun suçlarının ve kaptanın zalimliğinin somut delilleri olabilir! Zavallı adamın yazdıklarına şöyle bir bakıp ondan sonra da uyuyacağım.</p>

  <p>Hepsini okudum, Yarabbim, hiç okumamış olmayı dileyeceğim neredeyse. Zavallı, zavallı Colley, zavallı Robert James Colley! Billy Rogers, Summers'ın silahı ateşlemesi, Deverel ile Cumbershum, Anderson, tehditkâr, zalim Anderson! Eğer bu dünyada adalet diye bir şey varsa... kuşkusuz yazdıklarımı okuyunca siz de göreceksiniz bu durumun beni nasıl alt üst ettiğini... ben... ben!</p>

  <p>Gözetleme deliğinden içeri ışık sızıyor. Demek ki sabah saatlerindeyiz. Ne yapacağım ben şimdi? Colley'in bu başlamamış, bitmemiş mektubunu kaptana veremem, her ne kadar yasal olarak yapmam gereken buysa da, böyle bir şeyin imkânı yok. Ne yapacağım peki? Gidip kendimi küpeşteden denize atıp dibe çökeceğim, Colley <i>düşük ateşten</i> ölmüş olacak ve olay kapanacak. Kendi payıma suçumun kefaretim ödemiş olacağım. Çok mu abartıyorum? Ne de olsa Anderson bir kaptan ve yaptığı her şeye bir bahane uydurabilir. Summers”ı kendime sırdaş seçmeme de imkân yok. O değerli <i>kariyeri'nin</i> tehlikeye gireceğinden korkacaktır. Mektubu kamaradan almaya hakkım olduğunu kabul etse de, onu hasır altı etmemin doğru olmayacağım söyleyecektir.</p>

  <p>Peki o zaman. Hasır altı etmeyeceğim. Adil olduğunu düşündüğüm şeyi yapacağım -kaptanın ya da mahkemelerin adaletini değil, doğanın adaletini tercih edeceğim- ve bu delili lort cenaplarma ileteceğim. Bizim kaptan "Kızağa çekilmiş" olduğunu söylüyordu. Siz de benim gibi, onun disiplinli olmanın ötesine geçip işi tiranlığa vardırdığına kanaat getirirseniz, tek bir sözünüzle ömrünün sonuna dek kızağa çekilmiş olarak kalır.</p>

  <p>Ya ben? istediğimden çok daha dürüstçe yazdım bu günlüğü, buna şüphe yok! Konumuma uygun olan davranışın bu olduğunu düşünüyordum...</p>

  <p>Tabii ya, tam da bu yüzden. Ben de...</p>

  <p>Neden Edmund, neden? Bu tam Metodistlere göre bir bönlük! Duygusallıktan çok akla dayanan bir insan olduğuna inanmıyor muydun? Hissetmiyor muydun, yo, inanmıyor muydun, kaygısızca kabul ettiğin ahlak sisteminin duyguları değil de aklı temel aldığına? İşte göstermek yerine yırtıp atmayı isteyeceğin bir yığın kâğıt! Fakat gece boyunca okudum ve yazdım, biraz kendimi kaybetmiş olmam hoş karşılanmalı. Her şey gerçekliğini yitirdi ve şimdiden rüya görüyor gibiyim. Biraz tutkal bulup mektubu buraya yapıştıracağım. <i>Talbot El Yazmaları</i>'run bir parçası olacak bundan sonra.</p>

  <p>Kız kardeşi hiçbir zaman öğrenmemeli. İşte mektubu ortaya çıkarmamak için bir sebep daha. Vaiz düşük ateşten öldü... Neden olmasın? Ön taraftaki zavallı kız da yolculuk bitmeden benzer bir hastalıktan ölüp gidecek. Tutkal mı dedim ben? Şuralarda biraz olacaktı. Bessie'nin toynağı. Wheeler bilir; her şeyi bilen, her yerde hazır ve nazır olan Wheeler. Sonra da daima kilitli tutmalıyım yazı çantasını. Bu günlük dolu bir tabanca kadar tehlikeli artık.</p>

  <p>İlk sayfa ya da ilk birkaç sayfa gitmiş. Zilzurna sarhoş bir halde yürürken elindeydi o sayfalar; başı dimdikti, çoktan cennete ulaşmış gibi gülümsüyordu...</p>

  <p>Sızıp kaldıktan bir süre sonra uyanmış olmalıydı... yavaş yavaş kendine geldi belki de. Bir süre kim olduğunu ya da ne iş yaptığmı hatırlayamadı herhalde... belleği yerine geldiğinde artık Muhterem Robert James Colley'di.</p>

  <p>Hayır. Hayal etmek istemiyorum. Onu ilk kez ziyaret ettiğimde... Yoksa sözlerim ona kaybettiği şeyleri mi hatırlatmıştı? Kendine saygısı? Mesleğine duyduğu saygı? Benim dostluğum? Hamiliğim? Ardından, o derin acıyla yerinden kalkıp mektubu almış, avucunda buruşturmuş, belleğini yok etmek istercesine o aralığa tıkmıştı... en dibe kadar, düşüncesine bile katlanamaz olduğundan...</p>

  <p>Hayal gücüm yanıltıyor beni. Bile isteye kendini öldürdüğü bir gerçek, ama bu yüzden değil, tek bir nedenden dolayı bunu yapmış olamaz...</p>

  <p>Cinayet mi işlemişti... ya da konumunu unutup!..</p>

  <p>Bu delilik, saçma sapan şeyler geliyor aklıma. Geminin <i>o kısmında</i> da böyle bir kadın olabilir mi?</p>

  <p>Peki ya ben? Kendimi düşünmesem, canımın sıkılacağını düşünüp ondan kaçmasam kurtarabilirdim belki onu!</p>

  <p>Lort cenaplarını eğlendirmek için günlüğe geçireceğimi söylediğim sağgörülü fikirler, ilginç bulgular, zekâ kıvılcımları... Onun yerine dümdüz bir anlatımla Anderson'm <i>eylemlerinden</i> ve benim <i>ihmallerimden</i> söz edip durdum.</p>

  <p>Lort cenapları artık okuyabilirler...</p>
</body>
</html>
