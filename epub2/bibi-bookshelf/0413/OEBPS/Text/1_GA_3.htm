<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
</head>

<body>
  <h2>(2)</h2>

  <p>Bu bölümün başına "2" rakamını koyduysam da bugün ne kadar yazabileceğimi bilemiyorum. Koşullar özene bezene yazmaya hiç müsait değil. Kollarım ve bacaklarım öyle dermansız ki -tuvalet, yüz numara- bu sözcüğü kullanmamı bağışlayın, nasıl ifade edeceğimi bilemiyorum, çünkü denizci lügatine göre <i>kenef,</i> geminin baş tarafında kalıyor, oysa genç beyefendilerin <i>kamarası</i> kıç güvertesinde olmalı, subayların ise - subayların nerede olmalı bilmiyorum. Geminin sürekli olarak hareket etmesi ve bedenimi sürekli olarak ona göre ayarlama ihtiyacı...</p>

  <p>Lort cenapları hiçbir şeyi saklamamamı öğütlemişlerdi. Kolunuzu dostça omzuma atıp beni kütüphaneden çıkarırken her zamanki şen şakrak tavımızla söylediklerinizi hatırlasanıza: "Hepsini anlat, evlat! Tek bir ayrıntıyı dahi atlama! Bırak yazdıkların sayesinde her şeyi yeniden yaşayayım!" O yüzden katlanmak durumundasınız şimdi anlatacaklarıma. Fena halde deniz tuttuğundan ranzama mıhlanmış durumdayım. Ne de olsa, Seneca da Napoli'den ayrıldığında aynı belaya bulaşmıştı, değil mi? Siz de hatırlayacaksınız; stoacı bir filozof bile üç beş millik çırpıntılı denizde o hale düştüyse, açık denizde seyreden biz zavallı kullar ne etsin? Gerçi şimdiden bitkinlikten gözlerimin yaşardığını ve beyefendiliğe hiç yakışmayan bir halde yatarken Wheeler tarafından basıldığımı da itiraf etmek zorundayım. Neyse ki anlayışlı bir adammış. Gözümdeki yaşların bitkinlikten olduğunu söyleyince neşeyle başını salladı.</p>

  <p>"Siz bütün bir gün at üstünde avlanıp sonra da gece boyunca dans edebilirsiniz, efendimiz. Ama tutup beni ya da başka bir denizciyi atın üstüne koyarsanız, çok geçmeden böbreklerimiz sarsıntıyla dizlerimize kadar iner."</p>

  <p>Cevap yerine bir şeyler mırıldandığım sırada Wheeler”ın bir şişenin tapasını açtığını duydum.</p>

  <p>"Bunu gemiyi sürmeyi öğrenmenin bir aşaması olarak görün, efendim. Çok geçmeden öğrenmiş olacaksınız."</p>

  <p>Bu düşünceyle biraz rahatladım, ama asıl keyfimi yerine getiren, <i>güneyin ılıklığı gibi ruhumu sarıveren o</i> nefis koku oldu. Gözlerimi açtım ki bir de ne göreyim! Wheeler kocaman bir kaşığa ağrı kesici olarak kâfurlu afyon tentürü doldurmamış mı! İlacın tadını alınca büyüdüğüm çocuk odasına geri dönmüş gibi oldum, hem <i>bu</i> sefer çocukluk ve ev anılarına eşlik eden melankoli de yoktu! Wheeler”ı gönderdim, biraz hayal âleminde dolaştıktan sonra uykuya daldım. Aslım isterseniz, yaşlı Seneca da felsefe yapacağına birazcık haşhaş alsa çok daha iyi edermiş gibi geliyor bana!</p>

  <p>Tuhaf rüyalardan uyandığımda, önce zifiri karanlığın içinde nerede olduğumu bilemedim, ama çok geçmeden her şeyi hatırladım ve hızımızın da epeyce artmış olduğunu fark ettim. Hemen Wheeler”a seslendim. Üçüncü seslenişimde -hem sağduyuya, hem de beyefendice davranışlara uygun düşen küfürleri biraz aştığımı kabul etmeliyim- kamaramın kapısmı açtı.</p>

  <p>"Çıkar beni buradan, Wheeler! Biraz temiz havaya ihtiyacım var!"</p>

  <p>"Biraz daha uzanın, efendim, az sonra sacayağı kadar iyi olacaksınız! Biraz su getireyim size."</p>

  <p>Bir sacayağma benzetilmek kadar rahatlatıcı olmaktan uzak, aptalca bir şey olabilir mi? Akıl gözümle baktığımda, bir Metodist vaizin sağlam duruşu ve bilgiç bilgiç konuşmasını hatırlatır bana. Hiç çekinmeden sövüp saydım adamın suratına karşı.</p>

  <p>Yine de, gayet aklı başında bir adamdı. Fırtına çıktığını bildirdi. En kaliteli kumaştan yapılmış olan paltomun, havada uçuşan deniz suyu zerrelerine çıkarılmayacak kadar değerli olduğuna kanaat getirmiş. Hemen kulağıma eğilip, bir vaize benzememi istemediğini ekledi. Elinde sarı muşambadan kullanılmamış bir takım varmış. Ne yazık ki, giymesi için satın aldığı beyefendi bir sebepten ötürü gemiye binememiş. Tam benim bedenime göreydi ve satın aldığı fiyata verecekti bana. İstersem yolculuk sona erince takımı ona ikinci el fiyatına geri satabilecektim. İçeride boğulmama ramak kaldığı ve bir an önce açık havaya çıkmak istediğimden, bu kârlı teklifi hemen oracıkta kabul ettim. Beni hiç sıkıntıya sokmadan takımı giydirip iplerini bağladı, lastik çizmeleri ayağıma geçirdi ve kafama da yine muşambadan bir şapka uydurdu. Lort cenaplarının o halimi görmesini isterdim; her ne kadar kendimi berbat hissetsem de tam bir denizciye benzemiştim çünkü. Wheeler koluma girip beni sular içindeki koridora çıkardı. Bu sırada, dağ koyunları gibi bir ayağımızı diğerinden kısa tutmayı öğrenmemiz gerektiği gibisinden zırvalara devam ediyordu. Biraz içerleyerek, son barış sırasında Fransa'ya gittiğimden bu yana yan yatmış güvertenin ne olduğunu bildiğimi söyledim; yolculuğu su üstünden yürüyerek yapmamıştım herhalde. Çukur güverteye çıktım, iskele tarafındaki, yani güvertenin aşağıda kalan kısmındaki küpeşteye yaslandım. Ana zincirler ve devasa <i>ıskalaryalar<sup>5</sup></i> -ah Falconer! Falconer!- başımın üstünden uzanıyor, daha yukarılarda bir sürü adı sanı belirsiz halat vınlıyor, gıcırdıyor, ötüyordu. Görüş mesafesi pek fena değildi, ama daha yukarıda kalan sancak tarafından serpintiler geliyor, üstümüzden hızla geçen bulutlar direklerden daha yüksekteymiş gibi görünmüyordu. Yalnız değildik elbette, iskele tarafından konvoyun geri kalanı geliyor, serpintiler ve yağmura karışan yoğun bir sis görüşü azaltsa da ışıkları seçilebiliyordu. Kamaramdaki berbat kokudan kurtulmanın sevinciyle derin derin nefes aldım; bu sert, hatta fırtınalı havanın, kamaramdaki kokunun da birazını alıp götüreceğini ummaktan başka çarem yoktu anlaşılan. Biraz toparlanmış olarak çevreme bakındım ve demir alındığından beri ilk defa kafamın çalışmaya başladığını, merakımın geri döndüğünü fark ettim. Başımı arkaya çevirip biraz yukarı bakınca dümencileri gördüm: Yüzleri aşağıdan aydınlanan bulanık, <i>kapaleli</i><sup>6</sup> karaltılar, bir önlerindeki ışıklı pusulaya, bir yukaridaki yelkenlere bakıyorlardı. Yelkenlerimizin çok azı açıktı, önce bunu havanın sertliğine bağladım, ama sonra Wheeler -o ayaklı <i>Denizcilik Sözlüğü-</i> bunun konvoydan kopmamamız için olduğunu, çünkü sadece birkaçının "<i>ayağına</i> uyduğumuzu" söyledi. Sözünü ettiği şeyleri nereden bildiği, yani eğer gerçekten biliyorsa, tam bir sır, ama dediğine göre Ushant açıklarındaki donanmayla konuşabilirmişiz, diğer savaş gemisini onlara verip yerine onların donanmasından bir gemi alabilir, Cebelitarık enlemine kadar onun eşliğinde ilerleyebilirmişiz, ondan sonra birkaç top ve ürkütücü görüntümüz dışında hiçbir korumamız olmadan yolumuza yalnız devam edecekmişiz. Bu adil mi, doğru mu? Lort cenapları gelecekteki bir Hükümet Sözcüsü'nü denizler içinde kaderine terk ettiklerinin farkındalar mı? Dileyelim ki İncil'deki ekmek mucizesinde olduğu gibi boğulup öldükçe yenilenebileyim! Her neyse, ok yaydan çıktı ve şansımı denemek zorundayım. Sırtımı küpeşteye yaslayıp orada öylece durdum, rüzgârı ve yağmuru içime sindirdim. Aşırı bitkinliğimin, geminin hareketinden çok kamaramdaki berbat kokudan kaynaklandığını işte o zaman anladım.</p>

  <p>Karanlık basmak üzereyken direncimin ödülünü, benim az önce kurtulduğum hastalığa tutulmuş birinin görüntüsüyle aldım. Birisi koridordan çukur güvertenin rüzgârına, yağmuruna çıktı, bir vaiz! Galiba ilk akşam yemeğimizde bize dua ettirmeye çalışan, ancak sesini Yaradan'dan başka kimseye duyuramayan adamdı bu. Külot pantolonunun üstüne uzun bir cüppe giymiş ve boynuna, kıstırılmış bir kuş gibi rüzgârda çırpınan şeritler takmıştı. Şapkasını ve onun altındaki perukasını iki eliyle birden kafasına bastırarak, tıpkı <i>sarhoş bir yengeç</i> gibi, önce bir yana, sonra öbür yana sendeledi! (Lort cenaplarının daha önce sarhoş yengeç gördüğüne hiç kuşkum yok!) Vaiz, yana yatmış bir güverteye alışkın olmayan herkes gibi döndü ve aşağıya doğru gideceğine yukarıya gitmeye kalktı. Yüzünün beyazla küflü peynir yeşili arası bir renge kestiğini görünce kusmak üzere olduğunu anladım. Seslenmeme kalmadan gerçekten de kustu, sonra güverteye kapaklandı. Dizlerinin üstünde doğruldu -herhalde ibadet etmek amacıyla değil- ve tam geminin <i>traverse çıkmasıyla</i><sup>8</sup> sarsıntının arttığı anda ayağa kalktı. Yarı koşarak, yarı uçarak güvertenin alçak kısmına doğru geldi, son anda yakasından tutmasam iskele <i>ıskalaryasının</i> arasından geçip suya düşecekti! Sırılsıklam olmuş yemyeşil suratını şöyle bir görebildim, bizim Wheeler'ın iskele tarafındaki yolculara verdiği hizmeti sancak tarafındaki yolculara veren adam koridordan dışarı fırladı, çelimsiz vaizi koltuk altlarından yakaladı, benden özür diledikten sonra sürükleyip götürdü. Muşamba giysimi berbat ettiği için vaize lanetler okurken, önce bir traverse çıkma, sonra bir sarsıntı ve ardından deniz suyuyla karışık biraz yağmur bana onu unutturuverdi. Nedense yüzüme çarpan sular canımı yakmasına rağmen neşem yerine gelmişti. Felsefe ve din - rüzgâr eser, kocaman yağmur damlaları her yanı yıkarken ne anlamları kalıyor? Bir elimle küpeşteye tutunarak orada dikilirken, günün son demleriyle aydınlanan bu curcunanın tadını çıkarmaya başladım. Yağmur sularının çağıldadığı kimisi toplanmış yelkenleriyle kocaman yaşlı gemimiz, rüzgâra karşı ilerlerken tıpkı kalabalığın içinde kendine yol açan bir külhanbeyi gibi dalgaları omuzluyordu. Ama nasıl külhanbeyi bu şekilde ilerlerken zaman zaman kendisi gibi birine çatarsa, gemimiz de ara ara durduruluyor, bastırılıyor, kaldırılıyor, hatta bazen öyle bir sille yiyordu ki önce baş kasara güvertesi,<sup>9</sup> ardından çukur güverte<sup>10</sup> ve kıç güvertesi bembeyaz köpükler içinde kalıyor, sularla yıkanıyordu. Wheeler<sup>”</sup>ın dediği gibi <i>artık gemiyi sürmeye</i> başlamıştım. Direkler biraz yana yattı. Rüzgârüstündeki<sup>11</sup> çarmıklar<sup>12</sup> gerildi, rüzgâraltındakiler<sup>13</sup> sarktı, yani hemen hemen sarktı. <i>Anaprasya</i>,<sup>14</sup> direklerin arasında rüzgâraltına savruldu; işte tam bu noktada söylemem gereken bir şey var. Bu devasa mekânizmanın, zaman içinde görüp öğrenerek ya da <i>Denizcilik Sözlükleri'</i>ni karıştırıp şemalara uzun uzun bakarak anlaşılması olanaksız! Her şey bir anda insanın karşısına çıkıveriyor! Bir dalgayla sonraki arasındaki alacakaranlıkta geminin ve denizin anlaşılabilir olduğunu gördüm, mekânik dehanın bir ürünü olarak değil - peki nasıl? Bir küheylân, bir araba, bir yere gitme aracı gibi. Hiç beklemiyordum bu kadar hoşuma gideceğini. Kavrayışımın yanına biraz da gönül rahatlığı eklenmişti sanki! Tek bir yelken ıskotası, yani yelkenin alt köşesine, rüzgâraltma bağlanmış bir halat, birkaç seren<sup>15</sup> yukarıda aniden gevşedi; hızlı fakat görülebilir bir hareket! Ben o halatı ve işlevini incelerken, her şeyi tastamam anlamam için kasıtlı yapılmış gibi, baş taraftan bir gümbürtü geldi; bir su ve serpinti patlaması. İşte o an halat hızla gerilerek uç uca eklenmiş iki kavis gibi göründü- hatta bu gördüğüm şey <i>birinci harmonikti,</i> keman telinin, doğru bir şekilde dokunulduğunda çalan kişiye açık notanın bir oktav üstünü veren yeri.</p>

  <p>Ama bu geminin bir kemandan, lavtadan, hatta bir harptan daha çok teli var ve rüzgârın talimatları doğrultusunda kudurmuşçasına müzik yapıyor. Bir süre sonra başkalarıyla yarenlik etmeyi özleyeceğimi inkâr edemem, fakat ne kiliseden hayır var, ne de askerlerden. Hanımlar desen... aklı başında olanlar şimdi ranzalarında uzanmış yatıyorlar. Donanmaya gelince - tam havasını bulmuş, denebilir. Üyeleri şurada burada muşambalar içinde dikiliyor, suratlarını daha da solgun gösteren bir siyahlık içindeler. Biraz uzaktan bakınca tıpkı dalgalarla yıkanan kayalara benziyorlar.</p>

  <p>Hava iyice kararınca kamarama döndüm ve Wheeler'a seslendim. Hemen gelip beni muşambalarımdan çıkardı, kancaya astığı muşamba takım anında çarpılıp tuhaf bir şekle girdi. Bir fener getirmesini istedim ama buna imkân olmadığını söyledi. Sinirlendiğimi görünce gayet sabırlı bir şekilde anlattı sebebini. Bir kere, devrildi mi söndürmek zor olduğundan fenerler hepimiz için tehlikeliydi. Ancak, parasını ödersem mum alabilirdim, çünkü mum devrildiği zaman sönüyordu, hem zaten her koşulda yangın çıkmasını önlemek için birkaç önlem almak zorundaydım. Wheeler'ın elinde bir miktar mum vardı. Bu tür malzemelerin genellikle gemi veznedarından alındığını sandığımı söyledim. Wheeler kısa bir duralamanın ardından bana hak verdi. Herkesten ayrı yaşayan ve çok nadir ortaya çıkan veznedarla doğrudan alışveriş yapmayı isteyeceğimi düşünememişti. Beyefendiler onunla doğrudan görüşmez, alışverişin hilesiz yapılmasını sağlayan hizmetkârlarım görevlendirirlermiş. "Zira, veznedarların nasıl olduğunu herkes bilir!" dedi. Hiç söylenmeden kabul ettim -dikkat ederseniz, artık kendime geliyorum, efendimiz- ve bu arada Wheeler'a olan güvenimi de tazelemiş oldum, bir baba gibi beni kolladığına, bana gönüllü olarak hizmet ettiğine inandım. Onun beni kollayıp koruyacağından daha çok onu kollayıp korumaya karar verdim. Ve işte, gecenin saat on birinde -kitaba göre <i>altı çanda-</i> kapaktan bozma masamda oturmuş önümde açık duran bu günlüğün üstüne haldeyim. Ama görüyorum ki okumaya değecek hiçbir şey yok bu sayfalarda! Lort cenaplarını eğlendirme yönündeki büyük tutkumun ispatı sayılabilecek ilginç olayları, derinlikli tespitleri ve en önemlisi de, zekâ kıvılcımını görmek mümkün değil. Gerçi yolculuğumuz daha yeni başlıyor.</p>

  <h2 id="sigil_toc_id_1"><b>(3)</b></h2>

  <p>Üçüncü gün ilk iki günden bile kötü geçti. Gemimiz ya da benim görebildiğim kısmı, sözcüklere sığmayacak bir sefalet içinde yüzüyor. Güverte, hatta koridorumuz, yağmur suyu, deniz suyu ve daha kötü kokulu sular tarafından istila edilmiş durumda; bu sular kamaralarımızın eşiğinin altından içeri giriyor. Doğal olarak hiçbir şey yerine oturmuyor. İyi ki de oturmuyor, bu kahrolası alet dev bir dalganın zirvesine tırmandıktan sonra çukura doğru inerken meyli değişince ne yapardık yoksa! Bu sabah büyük zorluklarla yemek salonuna ulaştıysam da -bu arada, içecek sıcak bir şey bulmak ne mümkün- geri dönmeyi başaramayıp bir süre mahsur kaldım. Kapı sıkışmıştı. Kapı kolunu açmak için uğraşmaya başladım, tam bütün gücümle kola asıldığım sırada geminin bir dalgayı aşmasıyla kolun ucunda sallanmaya başladım. Bununla baş edebilirdim, ama hemen ardından olan şeyi hiç beklemiyordum. Kapı aniden açılıverdi ve kedilerin dört ayak üstüne düşmesi gibi yalnızca içgüdülerim sayesinde ölümden ya da ciddi bir biçimde yaralanmaktan kurtuldum. Bir kapının -daha önce hiç bu kadar ilgi göstermediğim, gündelik hayatın sıradan bir parçası- önce inat edip sonra aşırı bir uysallıkla isteklerime cevap vermesi; eski yurtlarını bırakmayı reddedip bizimle denize açılan, yüzen kutumuzun yapısını oluşturan maddenin içindeki cinlerin, orman perilerinin birkaç tahta parçasını kullanarak yaptıkları münasebetsizliğin canlı bir ifadesi gibi göründü bana. Ama hayır, bu sadece -sevgili Tanrım bu nasıl bir dünya!- "sadece" Wheeler'ın "eski bir çizme gibi dayanmak" dediği şeyi yapan güzel gemimizin marifetiydi.</p>

  <p>Delirmiş gibi kahkahalar atmama yol açan bir karaltı koridorda göründüğünde, ben dört ayak üzerindeydim, kapı da bir <i>pürmeçe halatı halkasına</i> muntazaman takılı bir halde (Falconer'ın sözlüğüne göre) <i>perdeye</i><sup>16</sup> paralel olarak açık duruyordu. Gelen, subaylardan biriydi, güverteyle öyle bir açı yaparak -referans noktam güverte olduğundan- yürüyordu ki, (bilinçsizce yapmasına rağmen) alabildiğine gülünç görüntüsü, tüm ağrılarımı sızılarımı unutup gülmeme neden olmuştu. İki yemek masasından, daha küçük ve muhtemelen daha seçkin olanına -yani büyük kıç penceresinin tam altında olana- tırmandım ve tekrar oturdum. Her şey sağlam bir biçimde bulunduğu yere tutturulmuştu. Lort cenaplarma <i>"armador mengenesi"</i> denen şeyler üstüne bir söylev çekmeme gerek var mı? Hiç sanmıyorum. Pekâlâ, sonra da oturup bu subayla birlikte bira içmeye başladık. Adı Bay Cumbershum, bir arabacının umursamazlığıyla insanın içini bulandıran bir tarzda birasını mideye indiriyor olsa da, majesteleri kendisine rütbe ve görev bahşettiğine göre bir beyefendi olarak değerlendirilmesi gerekiyor. Kırk yaşlarında, kısacık kesilmiş siyah saçları adeta kaşlarına kadar kaplamış alnını. Başında bir kılıç yarasının izi var, yani adab-ı muaşeretten habersiz olmasına karşın kahramanlarımızdan biri. Bu masadan kalkmadan yarasının hikâyesini duyacağımdan zerre kadar kuşkum yok. Yine de arayıp bulamadığım bir kişi, ne de olsa ondan bilgi alabilirim. Havanın sert olduğunu, ama çok da sert olmadığını söyledi. Ranzalarında kalan ve orada yiyip içen yolcuların -burada bana anlamlı bir bakış fırlattı- akıllıca davrandığını düşünüyormuş, çünkü gemide doktor olmadığından kırılan bir kol ya da bacak, herkese sıkıntı verirmiş. Bana kalırsa doktorumuz olmamasının asıl sebebi, en acemi doktorun bile karada hem daha rahat çalışacağının, hem de daha fazla para kazanacağının farkında olması. Aklıma gelen bu fikir, geçmişte hep idealistlerin seçimi olarak gördüğüm bu mesleğe yeni bir gözle bakmamı sağladı. Bunun üzerine ben de, bu koşullar altında gemide her an beklenmedik ölümler olabileceğini ve başından sonuna bütün ayinleri gerçekleştirecek bir vaizimiz olduğu için çok şanslı olduğumuzu söyledim. Cumbershum bunu duyunca irkildi, içmek üzere kaldırdığı bardağı masaya bırakarak hayretler içinde yüzüme baktı.</p>

  <p>"Bir vaiz mi dediniz, beyefendi? Burada hiç vaiz yok!"</p>

  <p>"İnanın bana, gözlerimle gördüm."</p>

  <p>"Hayır, efendim, olamaz."</p>

  <p>"Ama yasalara göre her savaş gemisinde bir tane olması gerekmiyor mu?"</p>

  <p>"Kaptan Anderson onlardan uzak durmayı tercih eder. Vaizler de en az doktorlar kadar az bulunduğundan, birini gemiye almak ne kadar zorsa, ötekini uzak tutmak da o kadar kolaydır."</p>

  <p>"Yapmayın, Bay Cumbershum! Denizcilerin batıl inançlı olduğunu herkes bilir. Uslu durmaları için zaman zaman vaaz dinlemeleri gerekmez mi?"</p>

  <p>"Kaptan Anderson'ın böyle şeylere ihtiyacı yok. Bilmelisiniz ki büyük Kaptan Cook'un da yoktu. Kendisi tanınmış bir ateistti ve gemisine bir vaiz almaktansa kara veba almayı tercih ederdi."</p>

  <p>"Yüce Tanrım!"</p>

  <p>"Bundan emin olabilirsiniz, beyefendi."</p>

  <p>"İyi ama nasıl olur, beyefendiciğim? Düzeni nasıl sağlayacaksınız? Kilit taşını çekerseniz bütün kemer yıkılır gider!"</p>

  <p>Bay Cumbershum son söylediğimi anlamamış gibi görünüyordu. Onunla konuşurken mecazlara pek başvurmamamın iyi olacağına kanaat getirerek cümleyi yeniden kurdum.</p>

  <p>"Mürettebat sadece subaylardan oluşmuyor! Düzenin selameti, bu yolculuğun selameti ön taraftaki güruhun itaatkârlığma bağlı!"</p>

  <p>"Onların durumu gayet iyi."</p>

  <p>"Fakat beyefendi, bir ülkede kilisenin bekasının bir elinde kırbaç, öteki elinde hayali bir ödül taşımasına bağlı olduğunu öne sürenlerin dayandığı nokta..."</p>

  <p>Ama Bay Cumbershum elinin tersiyle ağzını silip ayağa kalkmaya davrandı.</p>

  <p>"Ben böyle şeylerden anlamam" dedi. "Eğer elinde olsaydı, Kaptan Anderson gemide bir vaiz bulunmasını istemezdi, hatta gelmek istese bile almazdı. Gördüğünüz adam bir yolcuydu, vaizlikte de epeyce acemi olduğuna kuşkum yok."</p>

  <p>Zavallı adamın nasıl güvertenin ters tarafına yöneldiğini ve tam fırtınaya doğru kustuğunu hatırladım.</p>

  <p>"Hakkınız var, beyefendiciğim. Aslını isterseniz deniz yolculuklarında daha da acemi."</p>

  <p>Bunun ardından Bay Cumbershum'a uygun bir zamanda kendimi kaptana tanıtmak istediğimi bildirdim. Yüzündeki şaşkınlığı görünce kim olduğumu açıkladım, lort cenaplarının ve kardeşiniz majestelerinin adlarını verdikten sonra valinin maiyetinde alacağım görevden kısaca bahsettim - daha doğrusu resmi olarak bilmesi gerekenleri söyledim, başka hangi işlerle görevlendirildiğimi siz de biliyorsunuz. Bu tanışmadan edindiğim izlenime göre, tüm deniz subayları Bay Cumbershum gibiyse, eski bir deniz subayı olan valinin yanında beni zor bir görev bekliyordu.</p>

  <p>Verdiğim bilgiler Bay Cumbershum'm bir nebze olsun bana yakınlaşmasını sağladı. Tekrar oturdu. Daha önce ne böyle bir gemiye bindiğini, ne de bu tür bir yolculuğa çıktığını itiraf etti. Tüm bunlar ona yabancıydı ve diğer subayların da kendisinden farklı olmadığını düşünüyordu. Bu gemi hem savaş gemisi, hem yük gemisi, hem posta gemisi, hem de yolcu gemisiydi, bunların hepsiydi ki, bunun anlamı da -ilerlemiş yaşına rağmen yerinde sayan subaydan beklenebilecek bir sabit fikirlilik algıladığımı belirtmeden geçemeyeceğim- hiçbiri olmadığıydı. Bu yolculuğun sonunda geminin limana bağlanacağını, gabya çubuklarının<sup>17</sup> indirileceğini, vali şehre gelip giderken onuruna top atışları yaparak onu hoşnut etmekten başka bir işe yaramayacağını düşünüyordu.</p>

  <p>"En iyisi bu, Bay Talbot" dedi gizemli bir ifadeyle, "en iyisi bu!"</p>

  <p>"Daha açık konuşunuz, beyefendi."</p>

  <p>Bay Cumbershum, garsonun oraya buraya tutuna tutuna biralarımızı tazelemesini bekledi. Ardından gözlerini kapıya çevirip bomboş ve sular içindeki koridora baktı.</p>

  <p>"İçinde kalan birkaç büyük topu ateşlemeye kalkarsak gemiye neler olacağını yalnız Tanrı bilir, Bay Talbot."</p>

  <p>"Demek o kadar kötü!"</p>

  <p>"Yalvarırım bu düşüncemi sıradan yolculara açmayın. Telaşa kapılmalarını istemeyiz. Zaten size de gerekenden çok şey anlattım."</p>

  <p>"Düşman saldırısı tehdidine karşı kendimi az çok hazırlamıştım; ama cesurca yapacağımız bir saldırının bizi daha zor duruma sokacağını bilmek..."</p>

  <p>"Savaş böyledir, Bay Talbot. Ayrıca hem savaşta, hem de barışta, bir gemi daima tehlikededir. Bu uzun yolcuğu deneyen bizim sınıfımızdan tek gemi, yani dönüştürülmüş bir savaş gemisi, deyim yerindeyse genel amaçlar için dönüştürülmüş tek gemi -yanılmıyorsam adı <i>Guardian'</i> dı... evet, <i>Guardian-</i> gideceği yere ulaşamamıştı. Ha, şimdi hatırladım; Güney Denizi'nde bir buzdağına çarpmıştı, bu yüzden bizim türümüzden olması ya da yaşı önemli değil."</p>

  <p>Bir kez daha nefesimi tuttum. Adamın vurdumduymaz görünüşünün altında beni huzursuz etme çabasını fark etmek çok zor değildi, ki bunun tek nedeni de konumumun önemini ona açıkça belirtmiş olmamdı. Saf saf gülüp konuyu geçiştirdim. Bir an aklıma lort cenaplarının maymuncuk niyetine kullanmamı öğütlediği, henüz acemisi olduğum pohpohlamayı kullanmak geldi.</p>

  <p>"Böylesine sadık ve yetenekli subaylarla, hiçbir şeyden korkmamıza gerek yok, beyefendiciğim."</p>

  <p>Cumbershum sanki sözlerimin altında gizli ve muhtemelen alaycı bir anlam arıyormuş gibi dik dik baktı.</p>

  <p>"Sadık mı dediniz, beyefendi?"</p>

  <p>Biz denizcilerin dediği gibi, "tiramola atmanın"<sup>18</sup> zamanı gelmişti.</p>

  <p>"Şu sol elimi görüyor musunuz, beyefendiciğim? Şuradaki kapı yüzünden. Bakın elimin içi nasıl sıyrılmış ve morarmış, herhalde iskele tarafındaki el, derdiniz siz. İskele tarafındaki elimde bir çürük var! Tam bir gemiciye göre, değil mi? Ama ilk öğüdünüzü tutacağım. Önce biraz yiyecekle bir bardak konyak alacağım, sonra da uzuvlarımı sağlam tutmak için kamarama döneceğim. Birer bardak daha içelim mi, beyefendiciğim?"</p>

  <p>Cumbershum başını iki yana salladı.</p>

  <p>"Nöbeti devralmalıyım" dedi. "Ama siz gidip karnınızı doyurun. Yalnız son bir şey var. Ne olur Wheeled”ın ağrı kesicisini dikkatli kullanın. Çok etkilidir ve yolculuk sırasında fiyatı gittikçe artacak, inanılmaz miktarlara çıkacaktır. Garson! Bay Talbot'a bir kadeh konyak!"</p>

  <p>Ancak tavan kirişi kadar eğilebilen bir kişiden beklediğim nezaketi göstererek, başıyla selam verip çıktı. Adam giderken yine güleceğim tuttu. Hakikaten, sert içkilerin verdiği sıcaklık, karada hiç olmadığı kadar çekici olabiliyor denizde. Bu yüzden içmekte olduğum kadehten sonra olur olmaz içmemeye karar verdim. Yere tutturulmuş sandalyemde dikkatle döndüm ve kıç penceresinden görünen azgın sular diyarının engin ve çarpık manzarasını izlemeye başladım. Pek teselli vermediğini itiraf etmeliyim, özellikle de birkaç yıl içinde aksi yönde geçeceğim tek bir dalga, çırpıntı, karıntı ya da soluğan olmamasının, bu yolculuğun en iyi neticesi olduğunu düşündüğümde. Uzunca bir süre konyak kadehine gözlerimi dikmiş, içindeki rayihalı içeceği izler vaziyette oturdum. Diğer yolcuların benden daha uyuşuk olduğu gerçeği dışında pek az şeyde teselli bulabildim. Bu düşünceyle birlikte bir şeyler yemeye karar verdim. Birkaç dilim taze sayılabilecek ekmek ve bir parça peyniri mideye indirdim. Bunların üstüne konyağı kafaya dikerek mideme meydan okudum; onu önce biraya, sonra konyağa, ardından Wheeler”ın ağrı kesicisine alışmakla, son olarak da afyon müptelalığı ile nihai yok oluşun yolunu tutmakla tehdit ettim; böylece zavallı, hor kullanılmış organ, hizmetçinin ateşi yakmaya geldiğini duyan bir fare kadar sessiz kaldı! Uyukladım, kendime geldim ve yine bir şeyler atıştırdım; sonra mum ışığında bu sayfaları yazmaya koyuldum - hiç kuşku yok ki lort cenaplanna da hayli mide bulandırıcı bir "benim üzerimden yaşama" imkânı verdim ki, ben de en az sizin olacağınız kadar yürekten üzüntü duyuyorum bundan dolayı. Çiftlik hayvanlarından sizin sadık kulunuza kadar, gemideki tüm canlıların bir dereceye kadar midesinin bulanmış olduğu kanaatindeyim - elbette, her zaman olduğu gibi hiç durmadan çalışan gemiciler hariç.</p>

  <h2 id="sigil_toc_id_2"><b>(4)</b></h2>

  <p>Lort cenapları bugün nasıllar? Umarım benim gibi sizin de sağlığınız düzelmiş, moraliniz yerine gelmiştir! Kafamın içinde, dilimin altında, kalemimin ucunda o kadar çok şey var ki, şimdi asıl sorun bunları bir düzene sokup kâğıda dökmekte. Ahşap dünyamızda her şey iyiye gidiyor. Fırtınalı havalarda güvertede dolaşabilme becerisini elde ettiğim anlamına gelmiyor bu, çünkü artık ilerleyişin fiziki kanunlarını anlamış olmama rağmen bitkinlikten kurtulabilmiş değilim. Ama ilerleyişin kendisi daha tahammül edilebilir hale geldi. Gecenin bir vakti uyandığımda -emir veren bir ses yüzünden herhalde- bu sallantılı, hantalca ilerleyişin ıstırabını daha da derinden hissetmiştim. Ben uzanmış yatarken günler boyu su dağlarını omuzlayıp durduk, sanki arabamızın tekerleri bir an çamura saplanıyor, sonra aniden kurtuluveriyordu. Bu öyle bir hareketti ki, yalağımda, ya da ranzamda ayaklarım pupaya başım pruvaya çevrili yatarken başımı sıkıca yastığa bastırıyor, yastık da muhtemelen granitten yapılmış olduğundan o baskıyı bütün vücuduma yayıyordu.</p>

  <p>Artık sebebini kavramış olmama rağmen, bunun sürekli yinelenmesi inanılmaz bir bitkinlik veriyordu. Bu kâbuslu uykudan, güvertede kıyamet koptuğu sanısıyla uyandım, pek çok ayağın patırtısını, kulağa lanetlenmişlerin çığlıkları gibi gelen yüksek sesli emirler duyuyordum. Basit bir emirden nasıl müthiş bir <i>aryaya</i> varılabileceğini o güne dek bilmiyordum (Manş Denizi'ni geçerken bile), "Iskotaları gevşetin!" sonra, "Rüzgâr yönüne!" Tam başımın üstünde bir ses -muhtemelen Cumbershum'ın sesi- gürledi: "Vira edin!" Daha bir çok bağırış çağırış vardı yukanda. Serenlerin çıkardığı gıcırtılara gücüm yetse, dişlerimi sevinçle gıcırdatarak karşılık verecektim; ama sonra, ah sonra! O güne kadarki yolculuğumuzda hiç bu kadar neşe verici, hoş bir şey olmamıştı! Vücudumun, ranzanın, tüm geminin hareket yönü bir anda, göz açıp kapayıncaya dek değişiverdi -ama kinayeyi çok fazla süslememe gerek yok. Bu mucizeye neyin yol açtığını çok iyi biliyordum. Rotamızı biraz daha güneye çevirmiştik ve gemici dilinde ifade etmek gerekirse -bu dili konuşurken gittikçe daha fazla haz aldığımı itiraf etmeliyim- rüzgârı <i>iskele kemeresinin</i><sup>19</sup> <i>bodoslamasından</i><sup>20</sup> <i>değil sancak kemeresinin arkasından</i> almaya başlamıştık! Hızından hiçbir şey kaybetmeyen ilerleyişimiz artık daha uysal ve ılımlıydı. Huzur içinde tekrar uykuya daldım.</p>

  <p>Uyandığım zaman ne ranzamdan zıpladım, ne de şarkı söylemeye başladım, ama Wheeler<sup>”</sup>a seslendim, hem de kolonideki işimin olağandışı içeriğini öğrendiğim günden bu yana attığım en neşeli narayı atarak.</p>

  <p>Ama durun! Yolculuğumun an be an çetelesini tutmayı hem beceremem, hem de buna pek gönüllü değilim; keza sizin de böyle bir şey istediğinizi sanmıyorum. Günlüğü doldurdukça günlük tutmanın sınırlarını algılamaya başladım. Artık <i>Pamela'</i>nın, efendisinin her girişimine hesaplı bir şekilde direnirken, her hareketini dokunaklı sözcüklerle aktarmış olmasını pek değerli bulmuyorum. Tek bir cümlede yataktan kalkıp rahatlayacak, tıraş olup kahvaltımı yapacağım bundan böyle. İşte sonraki cümlede muşamba giysilerim içinde güverteye çıktım bile. Yalnız da değilim hani. Hava henüz hiçbir düzelme ibaresi göstermemesine rağmen, rüzgân arkamıza almıştık, sırtımıza almıştık da denebilir, duvarın önünde olduğumuz için rahat rahat ayakta durabiliyorduk, duvar dediysem kıç güvertesi ve kıçüstü güvertesine doğru yükselen şu <i>bölme perdelerini</i> kastediyorum. Çevreme bakındığımda insanların iyileşmeye başladığını görebiliyordum, hepsi ayağa kalkmış dolaşıyordu, fakat sendelemeden yürümek konusunda aynı beceriyi gösteremiyorlardı.</p>

  <p>Yüce Tanrım! Zaman nasıl da geçiyor! Ne yazacağıma karar vermem biraz daha sürerse size aynı günün değil bir ya da iki gün öncesinin olaylarını anlatmam gerekecek. Çünkü gün boyunca yürüdüm, konuştum, yedim, içtim, araştırdım - ve işte yine buradayım, boş sayfanın çekiciliğine kapılarak ranzamdan kalkıp başına oturdum! Yazmanın tıpkı içki içmek gibi olduğunu fark ediyorum. İnsanın ölçülü olmayı bilmesi gerek.</p>

  <p>Devam edelim. Çok geçmeden muşamba giysilerin içinde sıcaklayarak kamarama geri döndüm. Deyim yerindeyse resmi bir ziyaret yapacağımdan, kaptanın üstünde iyi bir etki bırakmak için özenle giyindim. Sırtıma paltomu geçirdim ve kastor şapkamı kafama taktım - tabii şapkam kafamdan uçmasın diye tepesinden bir flar geçirdim ve çenemin altında uçlarım bağladım. Önden Wheeler”ü gönderip haber vermenin uygun olup olmayacağım düşündüm, ama bu koşullar altında fazla resmi davranmanın gereksiz olduğuna karar verdim. Eldivenlerimi giydim, paltomun omuzlarım silkeledim, çizmelerimi gözden geçirdim. Soma kıç güvertesine ve ardından kıçüstü güvertesine çıkmak için yola koyuldum. Yardımcısıyla birlikte ayakta duran Bay Cumbershum'ın yanından geçerken bir selam verdim. Ama selamımı görmezden geldi, önceki günkü karşılaşmamızda görgü kurallarım pek bilmediği ve sağının solunun belli olmadığını bilmesem, bunu bir hakaret sayardım. Hırpani görünse de özenle işlenmiş üniformasından şıp diye tanıdığım kaptana yaklaştım. Kıçüstü güvertesinin sancak tarafında dikiliyordu, rüzgâra sırtını dönmüş, ellerini arkasında kavuşturmuştu, yüzünü hafifçe yukan kaldırdı, sanki karşısında olmamdan dolayı afallamış gibi gözlerini dikip beni süzmeye başladı.</p>

  <p>Bu noktada lort cenaplarıyla can sıkıcı bir gözlemimi paylaşmak zorundayım. Donanmamız ne kadar görkemli ve yenilmez olsa da, subayları ne kadar yiğit ve erleri ne kadar sadık olsa da, bir savaş gemisinde alçakça bir despotizm uygulanıyor! Tam eldivenimle şapkamın kenarına dokunup selam vererek adımı söylemek üzereyken, Kaptan Anderson'ın söyledikleri -böyle bir hırıltıya söz denebilirse- kabalığın dik âlâsıydı desem yeridir.</p>

  <p>"Kim bu lanet herif, Cumbershum? Emirlerimi okumamışlar mı?"</p>

  <p>Söyledikleri beni öylesine şaşırtmıştı ki, Cumbershum bir cevap verdiyse dahi duymadım. İlk aklıma gelen şey, ne olduğunu bilemediğim bir yanlış anlaşılma yüzünden Kaptan Anderson'ın bana saldırmak üzere olduğuydu. Sesimi yükselterek alelacele kendimi tanıttım. Kaptan karşıma dikilip öfkeyle söylenirken ortaya çıkan manzaranın saçmalığını fark etmesem ben de öfkelenip ters bir hareket yapabilirdim. Ben, kaptan, Cumbershum ve yardımcısı, dördümüz de güvertede ayaktaydık; bir ayağımızı kazık gibi dimdik yere basmış, ötekini geminin hareketine göre esnetiyorduk. Bu yüzden, kabalığı yüzünden onu paylamam gerekirken ansızın gülmeye başladım. Güldüğümü görünce yüzü kızardı, söylenmeyi kesti; ben de bunu fırsat bilerek sizin ve ekselansları ağabeyinizin adını söyleme fırsatı bulabildim, tıpkı bir haydudu yanına yaklaştırmamak için hızla tabancalarını çeken bir yolcu gibi. Kaptanımız gözlerini kısarak önce -yakıştırmamı ne olur bağışlayın lort cenaplarının suratına baktı ve dolu olduğuna karar verdi, sonra da diğer yanımdaki sefire korkulu bir bakış fırlattı ve sapsarı dişlerini göstererek çekildi! Bir insanın yüzünün aynı anda hem sakıngan, hem de küstahlıkla dolu olduğunu ilk defa görüyordum. İnsan davranışlarını inceleyen bilim adamları için gerçek bir hazine! Bu karşılaşma ve sonrakilerde, onun despotluğunun ulaşamayacağı bir düzlükte oldum hep; çevresinde kelleler uçuşurken, kendini rahatsız da olsa güvenli bir konumda gören bir <i>İskenderiye elçisi</i> gibi hissettim kendimi. Sağgörüsü tam o anda devreye girmemiş olsa Kaptan Anderson'ın beni vuracağına, asacağına, bir halatla suda sürükleyeceğine, ıssız bir adaya bırakacağına yemin edebilirdim. Yine de, bugün halı kaplı odanızdaki Fransız saati on kez, gemimizin çanı dört kez çaldığı sırada lort cenaplarına ferahlık ve hoşnutluk içinde yazabiliyorsam, bunu orta sınıftan insanlar üstünde soylu bir adın yarattığı etkiye borçlu olduğumu itiraf etmeliyim.</p>

  <p>Kaptan Anderson tükürdüğünü yalamak için yutkunurken birkaç saniye bekledim. Efendim, meğerse kendisinin lort cenaplarına karşı büyük bir saygısı varmış, ona ya da muhterem temsilcisine ne dediyse sırf dalgınlığından ötürü demiş. Gemisinde rahatımın yerinde olduğunu umuyormuş ve benim durumdan haberdar olmamamı anlayışla karşılıyormuş. Kurallara göre yolcular ancak davet edildikleri takdirde kıçüstü güvertesine çıkabilirlermiş - elbette ben bir istisnaymışım. Benimle daha sık görüşmeyi (bunu söylerken gözlerinde parlayan kıvılcım bir aslanı korkudan öldürebilirdi) cam gönülden istiyormuş. Bir ayağımızı dimdik yere basıp diğerini rüzgârdaki sazlar gibi esneterek karşılıklı dikilirken, <i>bocurum yelkeni<sup>21</sup></i> (sağ ol, Falconer!) tepemizde birkaç dakika daha gümbürdedi. Sonra kaptan bir geri adım daha attı, elini şapkasına götürdü, lort cenapları hatırına yaptığı bu sadakat gösterisini şapkasını düzeltiyormuş gibi yaparak elinden geldiğince gizledi ve ardından arkasını döndü. Küpeşteye doğru yürürken arkasında kavuşturduğu elleri huzursuzluğunun bilinçsiz bir delili gibi açılıp kapanıyordu. Aslında adam için biraz üzüldüm, küçük krallığının hayali güvenliğine müdahale etmem canım sıkmış olmalıydı. Ama gönlünü almanın sırası değildi. Siyaset arenasında da istediğimiz sonuca ulaşmak için yalnızca gerektiği kadar güç harcamaz mıyız? Yaptığımız konuşmanın etkisini göstermesi için biraz beklemeye, kötücül kafasında ilişkimizin nasıl olması gerektiği iyice şekillenince ipleri biraz gevşetmeye karar verdim. Önümüzde uzun mu uzun bir yol var ve hayatı onun için çekilmez kılmak gibi bir görevim de yok, zaten olsaydı da yapamazdım bunu. Tahmin edebileceğiniz gibi bugün iyiliğim üstümde. Salyangoz adımlarıyla ilerleyen zaman -bir yengeç sarhoş olabiliyorsa salyangoz da adım atabilir herhalde- şimdi alabildiğine hızlandı, hatta soluksuz kaldığım bile söylenebilir. Gün boyunca olanların ancak onda birini kâğıda dökebiliyorum! Artık geç oldu, yarın devam etmeliyim.</p>

  <h2 id="sigil_toc_id_3"><b>(5)</b></h2>

  <p>Dördüncü günü -aslında beşinci günde olmamıza rağmen- anlatmaya devam ediyorum.</p>

  <p>Kaptan küpeşteye doğru uzaklaşınca bir süre orada durup Bay Cumbershum'la sohbet etmeye çalıştım. Mümkün olduğu kadar az kelimeyle cevap verdiğini görünce kaptanın yanında pek rahat olmadığını anladım. Yine de, kıçüstü güvertesini geri çekiliyormuş gibi terk edemezdim.</p>

  <p>"Cumbershum" dedim, "gemi artık daha az sallanıyor. Bana biraz çevreyi gezdirin. Fakat geminin yönetiminde bir boşluk doğmasının iyi olmayacağını düşünüyorsanız şu genç adamı yanıma verin."</p>

  <p>Sözünü ettiğim genç adam, Cumbershum'ın yardımcısı, bir asteğmendi -sizin şu yıllanmış kalın kafalılardan değil, her annenin, yokluğunda gözyaşı dökeceği türden genç bir adam. Tek cümleyle ifade etmek gerekirse on dört on beş yaşlarında sivilceli bir oğlandı ve gelecek vaat ettiğini belirtircesine, "Genç Beyefendi" diye çağrılıyordu. Cumbershum vereceği cevabı düşünürken çocuk da bir ona bir bana bakıyordu. Nihayet Bay Cumbershum, Bay Willis'in (çocuğun adı buydu) bana eşlik etmesine razı oldu. Böylece amacıma ulaştım. Kutsal Toprakları itibarımı zedelemeden terk ederken, en sadık yurttaşlarından birini de yanıma almış oldum. Merdivenden indiğimiz sırada Bay Cumbershum arkamızdan seslendi.</p>

  <p>"Bay Willis, Bay Willis! Bay Talbot'ı kaptanın Daimi Emirlerini okumaya davet etmeyi unutmayın sakın. Emirlerin iyileştirilmesi konusundaki tavsiyelerini daha sonra bana iletirsiniz."</p>

  <p>Bu nükteli sözlere yürekten gelen bir gülüşle karşılık verdim, fakat Willis pek eğleniyormuş gibi durmuyordu. Çocukcağız sadece sivilceli olmakla kalmıyor, benzi de solgun ve ağzını kapatmasını sık sık unutması biraz şaşkın olduğunu gösteriyor. Öncelikle nereyi görmek istediğimi sorunca hiçbir fikrim olmadığını fark ettim, tek yapmak istediğim kıçüstü güvertesinden uygun bir şekilde inmek için onu kullanmaktı. Başımla geminin baş tarafını işaret ettim.</p>

  <p>"Şuraya doğru gidelim ve insanlar neler yapıyor bakalım."</p>

  <p>Ben önde Willis arkada, bumbaların<sup>22</sup> üstünde duran filikaların gölgesinde yürüyerek, ana direğin oradaki beyaz çizgiyi aştık, hayvanların konduğu kafeslerin arasından ilerledik. Sonra önüme geçti ve beni bir merdivenden çıkararak, bocurgatın,<sup>23</sup> birkaç aylağın ve tavuk yolan bir kadının olduğu <i>baş kasara güvertesine</i> götürdü. Cıvadraya<sup>24</sup> yaklaşıp aşağı baktım. Bu kocamış geminin yaşı konusunda giderek daha fazla fikir sahibi oluyordum, <i>gagası,</i> geçen yüzyılda kullanılan bir tarzda yapılmıştı, üstelik görebildiğim kadarıyla baş tarafı da hayli dayanıksızdı. Kocaman gemi aslanına ve alt sınıfların gündelik konuşmada açık saçık bir hale getirdiği isim armasına baktım, ama sözü uzatarak lort cenaplarım huzursuz etmek istemem. Keneflere çömelmiş işlerini gören adamları izlemek mide bulandırıcıydı, kimileri başlarını kaldırıp küstahça bakışlar bile fırlattılar. Başımı çevirip geminin engin güvertesine ve her yanımızı saran daha da engin lacivert okyanusa baktım.</p>

  <p>"Evet, beyefendi," dedim Willis'e, kesinlikle, [Yunanca Yazı. Sayfa 34, son satır], haksız mıyım?"</p>

  <p>Willis Fransızca bilmediğini söyledi.</p>

  <p>"Peki ne biliyorsunuz, çocuğum?"</p>

  <p>"Donanımı, efendim, geminin parçalarını, bağlayıp düğüm atmayı, pusulaya bakmayı, iskandil savlosu<sup>25</sup> üstündeki işaretleri, bir kara parçasından ya da belli bir cisimden kerteriz<sup>26</sup> almayı ve güneşi vurmayı."</p>

  <p>"Desenize emin ellerdeyiz."</p>

  <p>"Başka şeyler de biliyorum, efendim, mesela bir topun parçalarım, ayrıca Savaş Sanatları'ın, sintine suyunu<sup>27</sup> yumuşatmak için kullanılacak tozun içeriğini."</p>

  <p>"Savaş Sanatları'nı yumuşatmamalısınız" dedim sesimi biraz sertleştirerek. "Fransızların bize davrandığından daha iyi davranmamalıyız birbirimize! Anladığım kadarıyla hanım annemin dikiş kutusu gibi tepeleme bilgiyle doldurulmuşsunuz! Peki ya güneşi vurmanızı sağlayan şu tozun içeriği nedir, hem ışık kaynağımıza zarar verip gündüzü geceye çevirmemek için daha dikkatli olmanız gerekmez mi?"</p>

  <p>Willis kahkahayı bastı.</p>

  <p>"Beni deniyorsunuz, efendim. Bağışlayın ama en acemi denizci bile güneşi vurmanın ne demek olduğunu bilir."</p>

  <p>"Şu bile' kelimesini bağışlıyorum, beyefendi! Peki ne zaman vuracaksınız güneşi?"</p>

  <p>"Görmek mi istiyorsunuz, efendim? Öğle saatinde, birkaç dakika sonra yani. Navigasyoncu Bay Smiles ve diğer iki asteğmen, Bay Davies ile Bay Taylor da orada olacak; gerçi Bay Davies çok yaşlı olduğundan bu işin nasıl yapıldığını pek bilmiyor, arkadaşım Bay Taylor ise -ne olur bunu kaptana söylemeyin- babasının verdiği sekstantı<sup>28</sup> rehin bıraktığı için sapma payı büyük bir sekstant kullanıyor. Biz de oturup düşündük ve iki derece eksik yükseklik vermeyi uygun bulduk."</p>

  <p>Elimi alnıma vurdum.</p>

  <p>"Ve hayatımız da buna bağlı, öyle mi?"</p>

  <p>"Efendim?"</p>

  <p>"Konumumuz, oğlum! Yarabbim, bu işi küçük kardeşlerim yapsa kendimi daha güvende hissederdim! Yani konumumuz yıllanmış bir asteğmen ve çalışmayan bir sekstantla mı belirleniyor?"</p>

  <p>"Tanrım, hayır, efendim! Tommy Taylor ve ben, Bay Davies'i çalışan sekstantı bizimkiyle değişmeye ikna edebileceğimizi düşünüyoruz. Bay Davies için hangisini kullandığı pek fark etmez ne de olsa. Üstelik Kaptan Anderson, Bay Smiles ve subaylardan birkaçı daha seyir ölçümleri yapıyor. "</p>

  <p>"Anlıyorum. Sadece güneşi vurmakla kalmıyorsun. Onu bir İngiliz bordasına tabi kılıyorsun! Sizi ilgiyle izleyeceğim, belki çevresinde döndüğümüz güneşi vurmanız için yardımım bile olabilir."</p>

  <p>"Çevresinde dönmüyoruz ki, efendim" dedi Willis çekingence. "Güneşin göğe tırmanmasını bekleriz ve bize en yakın olduğu anda açısını ölçerek saati de öğreniriz."</p>

  <p>"Şimdi olmadı, çocuğum" dedim. "Bizi ortaçağın karanlığına geri götürdünüz! Korkarım şimdi de Ptolemy'den<sup>29</sup> alıntılar yapacaksınız."</p>

  <p>"Kendisini tanımam, efendim. Ama güneşin göğe yükselmesi için biraz daha beklemeliyiz."</p>

  <p>"Bu yalnızca görünüşte bir hareket," dedim sabırla. "Galilei'den ve onun 'Eppur si muove'sinden haberiniz yok mu? Dünya güneşin çevresinde döner! Copernicus bunu bulmuş, Kepler de ispatlamıştır!"</p>

  <p>Oğlan katışıksız bir bayağılık, cehalet ve kibirle cevap verdi.</p>

  <p>"Karadaki beyefendiler arasında güneşin nasıl davrandığını bilemem, efendim, ama Kraliyet Donanması'nda güneş göğe yükselir."</p>

  <p>Tekrar güldüm ve elimi çocuğun omzuna koydum.</p>

  <p>"Öyle olsun bakalım! Bırakalım istediğini yapsın! Doğrusunu isterseniz, Bay Willis, onun, çevresinde bembeyaz bulutlarla ortaya çıkıp <i>cig</i> dansı yapmasını tercih ederdim! Bakın, dostlarınız toplanmaya başlamış bile. Hadi gidip onlara katılın ve aletinizi kullanın!"</p>

  <p>Teşekkür edip uzaklaştı. Baş kasaranın gerisine geçip töreni izlemeye başladım, hoşuma gittiğini de inkâr edemeyeceğim. Kıçüstü güvertesinde birkaç subay vardı. Pirinç üçgenleri yüz hizalarında tutarak güneşi beklediler. Gemide tuhaf bir hava oluştu. Güvertedeki bütün gemiciler ve göçmenlerden bazıları dönüp pür dikkat bu <i>ayini</i> izlediler. Bu işlem için yapılan matematiksel hesaplamalar konusunda bir fikirleri olmadığını biliyordum. Benim de şöyle böyle bir fikir sahibi olmam da ancak eğitimim, içime kök salmış merakım ve öğrenme konusunda bana sunulan kolaylıklar sayesindeydi. Yolcular bile -en azından güvertede olanları- gözlerini dikmiş izliyorlardı. Beyefendilerin şapkalarını çıkardıklarını görsem hiç şaşırmayacaktım doğrusu! Öte yandan halktan olanlar, yani hayatları en az bizim kadar bu ölçümlerin doğruluğuna bağlı alt tabakalar, kapasitelerinin çok ötesindeki bu hesaplamaları, onlara Çin yazısından daha karmaşık görünen formüllerin uygulanışını, kilisede vaaz dinlerken takındıkları bir hürmet ifadesiyle baştan sona izlediler. Siz de benim gibi bu parıltılı aletlerin onların Mumbo Jumbo'su olduğunu düşünebilirsiniz. Doğrusu, Bay Davies'in cehaleti ve Bay Taylor<sup>”</sup>ın arızalı aleti kulluk etmeye değmez, ama daha yaşlı subayların imana layık oldukları söylenebilir. Bir de seyircilerin duruşları! Kadın kucağında yan yolunmuş tavulda onları izliyordu. Hasta bir kızı aşağı taşımakta olan iki adam - onlar bile sanki birisi "Hişt, hişt!" demiş gibi, talihsiz yükleri çaresizce aralarında asılıyken durup izlediler. Sonra kız da başını çevirdi ve onlarla birlikte izlemeye başladı. Dikkatli bakışlarında dokunaklı ve sevimli bir zavallılık vardı, tıpkı hiçbir şey anlamadığı bir konuşmayı izleyen bir köpek gibi. Lort cenaplarının da bildiği gibi şu utanmaz arlanmaz demokrasi havarilerinden pek hoşlanmam. Ama güvertedeki gemicilerin nasıl derin bir merakla yukarıda olup biteni izlediklerini görünce "görev", "ayrıcalık", "otorite" gibi kavramları yeni bir açıdan görmenin kıyısına geldim diyebilirim. Kitaplarm tozlu sayfalarından, üniversitenin dar odalarından çıkıp günlük hayatın engin manzarasının bir parçası haline gelmişlerdi. Hakikaten, bu adamları Milton'ın aç koyunları gibi "yukarı bakarken" görünceye kadar şahsi tutkularım üzerine düşünmemiş, orada öylece duruşlarının nedenlerini merak etmemiştim. Lort cenaplarını gayet iyi bildiği bir konudaki bulgularımla sıktığım için bağışlanmayı diliyorum.</p>

  <p>Ne muhteşem bir manzaraydı! Gemimiz uygun bir rüzgârla ilerliyordu; dalgalar güneşle ışıldıyor, suyun üstüne ak bulutlar vuruyordu. Güneş pek fazla çaba göstermeden gelip bordamıza dayandı! Merdivenden indim, saflarını terk edip kıçüstü güvertesinden inmeye başlayan navigasyon ustalarımıza doğru yürüdüm. Navigasyoncu Bay Smiles yaşlı bir adamdı, ama gemiyle aynı yaştaymış gibi görünen <i>kıdemli</i> asteğmenimiz Bay Davies kadar yaşlı değildi. Benim de inmekte olduğum çukur güverteye inmekle kalmayıp tabutuna dönmekte olan bir hayalet gibi yavaş ve sarsak adımlarla daha da aşağı indi. Dağılma emrini almış olan Bay Willis, küçük bir merasimle arkadaşını bana tanıttı. Bay Tommy Taylor en az iki yaş daha küçüktü, ama Bay Willis'te eksik olan canlılık ve kuvvet adeta her yanından fışkırıyordu. İlk olarak Bay Willis'ın çatısının pek sağlam olmadığını ve kiremitlerinin yenilenmesi gerektiğini söyledi. Navigasyon konusunda bir şeyler öğrenmek istiyorsam kendisini takip etmeliydim, çünkü Bay Willis çok geçmeden gemiyi kayalara oturtuverirdi. Daha evvelki gün Bay Deverel'a altmış derece kuzey enleminde bir derecelik boylamın yarım deniz mili düşürüleceğini söylemişti. Bay Deverel'ın ona altmış derece güneyde ne kadar düşürüleceğini sorması üzerine -şu Bay Deverel çok şakacı biriydi-Bay Willis daha kitabın orasına gelmediklerini söylemişti. Bay Taylor bu korkunç hatayı hatırlayınca kanuni tuta tuta gülmeye başladı, Bay Willis de hiç gücenmeden ona katıldı. Genç dostunu çok sevdiği, ona hayranlık duyduğu, onunla gururlandığı her halinden belli oluyor. Halimi bir düşünsenize; kıç güvertesiyle ana direk arasında bir oraya bir buraya giderken iki yanımda iki genç rehber; <i>sancak tarafımdaki</i> daha genç olanı heyecan içinde, bilgi veriyor, fikirlerini söylüyor, gezinin sefasını sürüyor, ötekiyse ses çıkarmıyor, ama genç arkadaşının mevcut bütün konular hakkında söylediklerine baş sallıyor, sürekli sırıtıyor ve ağzını kapatmak bir türlü aklına gelmiyor.</p>

  <p>Bu iki çiçeği burnunda denizciden yolcular hakkında biraz bilgi edindim, elbette yolcular derken kıç tarafındaki kamaralara yerleştirilmiş olan saygıdeğer insanları kastediyorum. Öncelikle, birbirine yürekten bağlı Pike Ailesi var. Sonra ikimizin de tanıdığı Bay Prettiman geliyor. Büyümüş de küçülmüş Bay Taylor'dan öğrendiğime göre benim kamaramla yemek salonu arasındaki kamaralarda bir portre ressamı, eşi ve kızları kalıyor. Taylor'a bakılırsa genç kız adamın başım belaya sokacak türdenmiş. Dişilerin çekiciliği üzerine Bay Taylor'm en güzel tarifi bu olsa gerek. Lort cenapları gemide hoş bir <i>incognita</i>'run var olduğu haberinin içgüdülerimi nasıl harekete geçirdiğini takdir edecektir!</p>

  <p>Bay Taylor bana yolcuların eksiksiz bir listesini vermeye niyetliydi; fakat yirminci kez ana direk çizgisinden döndüğümüz sırada, daha önce coşkuyla kendi yüzüne kusan vaizin alt güverteden çıktığını gördük. Kıç güvertesinin merdivenine yönelmek üzereydi, ama genç dostlarımın arasında beni görüp de önemli bir kişi olduğuma kanaat getirince duraladı ve önümde saygıyla eğildi. Dikkat edin, selam verdi demiyorum. Tüm bedeniyle yılankavi bir biçimde eğilmişti ve bu bedenin en tepesinde de solgunluk ve bayağılıkla yoğrulmuş bir gülümseme vardı, tıpkı eğilişinin de geminin hareketlerinden duyduğu ürpertiyle yoğrulmuş olması gibi.</p>

  <p>Bir beyefendinin öyle bir harekette bulunması insanın midesini kaldırmaktan başka bir işe yarayamazdı. Elimi üstünkörü şapkama dokundurarak bu hareketini cevapladıktan sonra onu izlemeye başladım. Merdivenden yukarı çıktı. Baldırları kalın ve yünden çoraplarla örtülmüştü, ağır görünüşlü ayakkabıları tuhaf bir açıyla birbirini takip ediyordu; öyle ki, uzun ve kapkara giysisi tarafından örtülmüş olmasına rağmen dizlerinin epeyce çarpık olduğunu tahmin edebildim. Yuvarlak bir peruğun üstüne kürek biçimli bir şapka geçirmişti ve pek yüz göz olmaya gelmeyecek bir tip gibi görünüyordu. İşitme mesafesinden yeni çıkmıştı ki Bay Taylor <i>gök kılavuzu</i>'nun Kaptan Anderson'la görüşmek için kıçüstü güvertesine gittiğini ve böyle bir işe kalkışmasının mahvolması anlamına geldiğini söyledi.</p>

  <p>"Kaptanın Daimi Emirleri'ni okumamış herhalde," dedim, sanki kaptanları, emirlerini ve savaş gemilerini eskiden beri tanıyıp bilen bir kişiymişim gibi. "Bir halata bağlanıp geminin ardından sürüklenecek şimdi."</p>

  <p>Bir vaizin halata bağlanıp suda sürükleneceği fikri Bay Taylor<sup>”</sup>ı fena bunaltmış görünüyordu. Bay Willis onu sırtına vurarak kendine getirdiğinde, aslında uygun bir spor faaliyeti olduğunu söyledi, ama tekrar suratını astı. Tam bu sırada kıçüstü güvertesinden gelen bir kükremeyle bembeyaz kesildi. Sanıyorum -hayır eminim- bu kükreme vaize yönelikti, ama iki genç beyefendi aynı anda korkuyla sıçradılar, tıpkı kaptanın ateş ettiği yerden fırlayan taş parçaları ya da kıymıklar gibi. Görünüşe göre Kaptan Anderson'ın, Cumbershum'dan bu küçük askerlere kadar, subayları üstündeki otoritesi kesinlikle tartışılmazdı. Kendi adıma onunla günde bir kereden fazla görüşmeyi pek istemediğimi itiraf etmeliyim.</p>

  <p>"Hadi çocuklar" dedim. "Bu iş Kaptan Anderson ile vaiz arasında. Gelin onları duymayacağımız ve güvende olacağımız bir yere gidelim."</p>

  <p>Adeta koşturarak koridora girdik. Tam çocukları savacakken başımızın üstündeki güvertede sendeleyen ayak sesleri duyuldu, ardından koridorun girişindeki merdivenden bir çatırtı geldi; aniden ayak sesleri hızlandı, kabaralı çizmeler basamaktan kaydı ve bir patırtıyla dibe vurdu! Her ne kadar adamın, deyim yerindeyse, <i>aşırı yağcılığından</i> hiç hoşlanmamış olsam da insaniyet namına dönüp yardıma ihtiyacı var mı diye bakmaya karar verdim. Ama daha o yöne doğru bir adım atmıştım ki adam sendeleyerek içeri girdi. Kürek biçimli şapkası bir elinde, perukası öbür elindeydi. Vaizlik şeritleri bir yana doğru çarpılmıştı. Ama hepsinden çarpıcı olanı -hayır, yüzündeki ifade değildi- yüzündeki bozukluktu. Nasıl anlatacağımı bilemiyorum. Doğanın yüz hatlarını rastgele yerleştirmenin ötesinde bir özellik bahşetmediği solgun ve bitkin bir yüz düşünün; et ve kas yönünden esirgediğini kemik yönünden bol bol verdiği bir yüz. Sonra bu yüzün ağzını iyice açın, basık alnının altındaki çukurlara her an yaşlar içinde kalacakmış gibi duran bir çift göz yerleştirin - tüm bunları yapsanız bile bir an için benimle göz göze gelen gülünç suratı gözünüzde canlandırmanız zor olacaktır. Adam beceriksizce kamarasının kapısına ulaştı, arkasından kapattı ve zar zor sürgüyü çekti.</p>

  <p>Genç Bay Taylor yine gülmeye başladı. Kulağını yakaladığım gibi gülüşü acı dolu bir çığlığa dönünceye kadar kıvırdım.</p>

  <p>"Şimdi beni dinleyin, Bay Taylor" dedim durumun gerektirdiği kadar alçak bir sesle, "beyefendiler başkalarının yanında insanların talihsizliklerine gülmez. Şimdi selam verip gidebilirsiniz, ikiniz de. Daha sonra yine birlikte geminin içinde dolaşacağız, unutmayın."</p>

  <p>"Evet, efendim" dedi kulağını kıvırmış olmamı bir şefkat gösterisi olarak alan genç Tommy. "Ne zaman isterseniz, efendim."</p>

  <p>"Çok haklısınız, gitmeliyiz" dedi Willis o güzelim sadeliğiyle. "Navigasyon derslerinden birini kaçırdık."</p>

  <p>Asteğmen kamarası olduğu söylenen ve pislik içinde bir çukurdan başka bir şey olmadığmı düşündüğüm yere doğru merdivenler indiler. O gün duyduğum son sözlerini Bay Taylor yüksek sesle Bay Willis'e söylüyordu:</p>

  <p>"Hayatta en nefret ettiği şey bir vaiz, değil mi?"</p>

  <p>Kamarama döndüm, Wheeler” çağırıp çizmelerimi çıkartırdım. İsteklerimi o kadar hızlı yerine getiriyor ki, diğer yolcuların onun hizmetlerinden yararlanıp yararlanamadıklarını merak ediyorum. Onların kaybı benim kazancım. Başka bir adam -sanırım adı Phillips- koridorun diğer tarafındaki kamaralara hizmet veriyor.</p>

  <p>Wheeler daracık kamaranın içine çömeldiği sırada sordum: "Söylesene Wheeler, Kaptan Anderson neden vaizlerden nefret ediyor?"</p>

  <p>"Ayağınızı biraz daha kaldırır mısınız, efendim? Teşekkür ederim, efendim. Şimdi lütfederseniz diğer ayağınız."</p>

  <p>"Wheeler!"</p>

  <p>"Ne diyebilirim ki, efendimiz? Demek öyle yapıyor? Size öyle mi dedi, efendim?"</p>

  <p>"Öyle olduğunu biliyorum! Gemideki herkes gibi ben de duydum."</p>

  <p>"Donanmada pek vaiz yoktur, efendim. Sayıları yeterli değil zaten. Sayıları yetse bile muhterem beyefendiler denize çıkmayı istemez. Şunları bir daha fırçalayacağım, efendim. Paltonuzu da alayım mı?"</p>

  <p>"Sadece duymakla kalmadım, genç beyefendilerden biri, Kaptan Anderson'ın din adamlarından hiç hoşlanmadığını doğruladı, daha önce Bay Cumbershum da söylemişti, şimdi hatırlıyorum."</p>

  <p>"Öyle mi yaptı, efendim? Teşekkür ederim, efendim."</p>

  <p>"Yani doğru değil mi bu?"</p>

  <p>"Hiç bilmiyorum, Bay Talbot, efendim. Peki size birkaç yudum ağrı kesici getirmemi ister misiniz, efendim? Çok rahatlatıcı bulacağınızdan hiç kuşkum yok."</p>

  <p>"Hayır, Wheeler, teşekkür ederim. Farkındaysan bu beladan yakamı sıyırmaya çalışıyorum."</p>

  <p>"Bay Cumbershum'ın size söylediği gibi çok etkili bir ilaçtır, efendim. Elbette stok miktarı azaldıkça veznedar fiyatını artıracaktır. Bu doğal bir şey, efendim. Hatırladığım kadarıyla karada yaşayan bir beyefendi bu ilaç üzerine bir kitap bile yazmıştı."</p>

  <p>Çıkmasını söyledikten sonra bir süre ranzamda uzandım. Hatıraların içine dalıp gitmişim -yolculuğun kaçıncı gününde olduğumuzu bir türlü hatırlayamadım- sonra bu günlüğü elime aldım, altıncı gündeymişiz gibi görünüyor, demek ki hem lort cenaplarını, hem de kendimi yanıltmışım. Gelişen olaylara ayak uydurmak mümkün değil, zaten bunun için çabaladığım söylenemez. Yaklaşık bir hesapla, şimdiden on bin kelime yazdım ve sizin hediyeniz olan bu mükemmel defter bitmeden yolculuğu tamamlamak istiyorum. Kim bilir, belki de afyon denen şeytandan kurtuldum, ama şimdi de yazma çılgınlığına tutuldum. Siz bana bakmayın lort cenapları, okumaya devam edin.</p>

  <p>Kapı çalındı. Gelen, yolcu salonunda garsonluk yapan Bates'ti.</p>

  <p>"Bay Summers Bay Talbot'a selamlarını gönderdiler. Bay Talbot kendisiyle birlikte bir bardak şarap içmek için salona teşrif eder mi diye sormamı istediler?"</p>

  <p>"Bay Summers mı?"</p>

  <p>"Birinci subay, efendim."</p>

  <p>"Kaptandan sonra gelen kişi, öyle değil mi? Bay Summers'a on dakika içinde kendisine katılmaktan şeref duyacağımı iletiniz."</p>

  <p>Davet kaptandan gelmiyordu, ama bu da ondan sonra olabilecek en iyi şeydi doğrusu. Hadi bakalım! Topluma kazandırılıyoruz!</p>

  <h2 id="sigil_toc_id_4"><b>(X)</b></h2>

  <p>Sanıyorum yedinci -ya da beşinci- ya da sekizinci gündeyiz - en iyisi bırakalım bu bilinmeyen niceliği temsil etmek için "X" işareti matematiksel işlevini yerine getirsin. Zaman öylesine durağan ki, akşam ya da gece uyku ihtiyacı duymadan yazarken kamaramdaki mum anlaşılmaz bir şekilde mağaradaki sarkıtlar ve dikitler misali uzayıp kısalıyor. Şu tanımı olmayan şey, yani zaman, o kadar az ki ben farkına bile varmadan saatler geçip gidiyor.</p>

  <p>Nerede kalmıştık? Hah tamam! Devam edelim...</p>

  <p>Birinci subayla olan randevuma yetişmek için yolcu salonuna gittiğimde, davetinin bu kısımda kalan tüm yolcular için geçerli olduğunu ve akşam yemeği öncesinde bir toplantı niteliği taşıdığım gördüm! Posta ve yolcu gemilerinde, daha doğrusu beyefendilerin ve hanımefendilerin deniz yolculuğuna çıktığı her gemide böylesi davetler verildiğini duymuş olmalıydılar. Subaylarımız bu gemide de aynı şeyi yapmaya karar vermişlerdi; korkarım bu nezaket gösterisinin amacı, "Gemide Yolculuk Etmesine İzin Verilen Bay ve Bayanların Davranışlarıyla İlgili Emirler"le -dikkatinizi çekerim "yolculuk eden" değil, "yolculuk etmesine izin verilen"- kaptanın dayattığı kati ve küstahça yasaklamaları biraz çekilir hale getirmekten başka bir şey değildi.</p>

  <p>Adım uygun bir şekilde takdim edilip girmem için kapı açıldı; adım attığım salondaki curcuna, ancak ve ancak arabacıların uğradığı bir handa görülebilecek türdendi. Burayı bir halk pazarından farklı kılan tek şey, kalabalığın başları üstündeki geniş pencere camından belli belirsiz görünen masmavi ufuk çizgisiydi. Adımın takdim edilmesinin yarattığı birkaç saniyelik sessizlikte, karşıma saf saf dizilmiş solgun yüzleri pek ayırt edemeden şöyle bir süzdüm. Ardından sağlam yapılı, benden bir iki yaş büyük görünen üniformalı genç bir adam ileri çıktı. Kendisini Summers olarak tanıttıktan sonra Bay Deverel'la tanışmam gerektiğini bildirdi. Bu sayede, gemide o ana kadar gördüğüm en saygıdeğer subayla tanışmış oldum. Summers'tan daha ince yapılı, saçları ve gür favorileri kestane rengi, fakat tüm diğerleri gibi onun da çenesi ve dudağının altı sinekkaydı tıraş edilmiş. Kısa bir sohbetin ardından hemen birbirimizle yakınlaşıverdik. Fakat Summers şimdi de bayanlarla tanışmam gerektiğini söyleyerek beni etrafta görebildiğim tek bayanın yanına götürdü. Kadın salonun sancak tarafında, bir tür bankta oturuyordu; çevresini saran ya da ona eşlik eden birkaç beyefendinin varlığına rağmen, yaşı belirsiz bu kadın, bonesini izleyenlerin merakım artırıcı bir tuzak biçiminde değil, sahiden yüzünün mahremiyetini sağlamak için takıyordu. Elbisesinin kurşuni rengi, onda Kuvey kırca<sup>30</sup> bir şeyler sezinlememe yol açtı. Ellerini kucağında kavuşturmuş, çenesini yukarı kaldırmış, ona gülümseyen uzun boylu subayla konuşuyordu. Biz de saygıyla konuşmasını bitirmesini bekledik.</p>

  <p>"... daima onlara böyle oyunlar öğretirdi. Her genç beyefendi için zararsız bir eğlence kaynağı, farklı kurallar konusunda bilgi edinmek, genç bir bayanın eğitiminde hiç değilse münasip sayılmalıdır. Bu sayede, müzik yeteneğinden yoksun bir bayan, başkasının harp ya da başka bir müzik enstrümanı çalarak eğlendirdiği gibi eğlendirebilir çevresindekileri."</p>

  <p>Genç subay gülümserken çenesini yakalarının arasına gömdü.</p>

  <p>"Böyle söylediğinize çok sevindim, hanımefendiciğim. Ama kâğıt oyunlarının bazı tuhaf yerlerde oynandığını da gördüm, diyorum size."</p>

  <p>"Elbette bu konuda hiçbir bilgim yok, beyefendi. Fakat oyunların içeriği oynandığı yere göre değişecek değil herhalde. Seçkin insanların evlerinde oynandığı şekliyle bilirim ben bu oyunları, başka türlü değil. Fakat her genç bayanın -diyelim ki- vist<sup>31</sup> kuralları konusunda biraz bilgi sahibi olmasını beklerim, tek şartla..." tam bu anda göremediğim yüzünde bir değişiklik olduğunu sanıyorum, çünkü sesinde tuhaf bir ironi sezinledim, "tek şartla; sevimliliğini bozmadan kaybetmeyi bilmeli."</p>

  <p>Uzun boylu subay, onun gibi adamların gülmeye çalışırken yaptığı gibi, horoz ötüşüne benzer sesler çıkardı ve Bay Summers bu fırsattan istifade beni bayanla, yani Bayan Granham'la tanıştırdı. Sohbetlerinin bir kısmına kulak misafiri olduğumu ve sözünü ettikleri oyunlar konusunda engin bir bilgiye sahip olmadığım için kendimi pek cahil hissettiğimi belirttim. Bayan Granham yüzünü bana çevirdiğinde, Bay Taylor”ın sözünü ettiği "adamın başını belaya sokacak türden bir kız” olmadığını hemen anlasam da sıcak bir gülümsemenin yüzüne çok yakıştığını fark ettim. Kağıt oyunlarıyla vakit öldürerek eğlenmenin güzelliği üzerine birkaç şey söyledikten sonra, uzun yolculuğumuz sırasında bir ara Bayan Granham'dan bu konuda dersler almak isteyeceğimi belirttim.</p>

  <p>Fakat bilmeden bir pot kırmış olmalıydım. Çünkü gülümsemesi kayboldu. Benim düz anlamda kullandığım “ders" sözcüğü onun için bir yan anlam ifade ediyordu.</p>

  <p>"Doğru, Bay Talbot" dediği sırada yanaklarında iki pembe leke belirdi. "Sizin de fark ettiğiniz gibi, ben bir mürebbiyeyim.”</p>

  <p>Bu benim hatam mıydı? Dikkatsiz mi davranmıştım? Bu kadar sivri dilli olduğuna göre, hayattan beklentileri elde ettikden çok öte olmalıydı. Bana göre böylesi insanlar için yapacak bir şey yoktur, onlara kendinizi kabul ettirmenin tek yolu dilinizi tutmaktır. Tıpkı her şeyden habersiz yürürken pusuya ya da tuzağa düşen zavallılar gibi, onların böyle olduğunu ilk başta anlayamazsınız. Bir adım atarsınız ve bam! Karabina patlar ya da tuzağın keskin ağzı ayağınızın etrafında kapanıverir. Üstün konumları sayesinde bu türden önemsiz ayrımlarla uğraşmak zorunda olmayanlar için her şey çok kolaydır. Ama biz, geçimini sağlamak için bu sonsuz sayıdaki farklı tabakalardan insanların içinde çalışmak ya da iş görmek zorunda olanlar, Katoliklerin "ruhların idraki" dedikleri şey kadar zorlukla görürüz bir adım sonra başımıza gelecekleri.</p>

  <p>Neyse, konumuza dönelim. "Ben bir mürebbiyeyim" sözünü duyar duymaz, hatta bu sözler ağzından çıkarken anlamıştım bilmeden kadıncağızı rencide ettiğimi.</p>

  <p>"Böyle söylemeyin, hanımefendi" dedim en az Wheeler”ın ağrı kesicisi kadar yatıştırıcı bir sesle, "bir bayanın yapabileceği en değerli ve zarif işi yapıyorsunuz. Bayan Dobson ya da bizim deyimimizle Yaşlı Dobbie'nin bana ve küçük kardeşlerime ne kadar yakın olduğunu bilemezsiniz. Sizin de ilgilendiğiniz küçük beyefendiler ve hanımefendilerle aynı derecede samimi bir dostluk kurmanın rahatlığını yaşayacağınızdan hiç kuşkum yok."</p>

  <p>Hoş bir iltifat değil miydi? Elime tutuşturulan kadehi bu yararlı mesleğin şerefine kaldırdım, gerçi aslında karabinanın menzilinden çıkmakta ve tuzağa basmamakta gösterdiğim başarıya içiyordum.</p>

  <p>Ama işler umduğum gibi gitmedi.</p>

  <p>Bayan Granham sert bir sesle cevap verdi: "İlgilendiğim küçük beyefendiler ve hanımefendilerle samimi bir dostluk kurmak, herhalde elde edebileceğim tek rahatlık olacaktır. Exeter Katedrali'nin muhterem kanonlarından<sup>32</sup> birinin kızı olan bir bayan, koşullar gerektirdiği için Avustralya'daki bir ailenin iş teklifini kabul ediyorsa, küçük hanımefendilerin ve beyefendilerin samimi dostluğuna sizin kadar değer vermemesini hoş karşılarsınız umarım."</p>

  <p>İşte tuzağa düşmüş, karabinaya hedef olmuştum - bu hanımın koltuklarını kabartmak için ne kadar çabaladığım düşünülürse, büyük bir haksızlıktı bu. Önünde eğilerek daima hizmetinde olacağımı belirttim, uzun boylu subay, yani Oldmeadow, çenesini daha da içeri çekti, Bates ise elinde sherry kadehiyle yanı başımda dikiliyordu. Elimdeki içkiyi kafama dikip sherry'yi alırken rahatsızlığımı pek gizleyememiş olacağım ki Summers benimle tanışma zevkine erişmek isteyen başkaları olduğunu söyleyerek beni kurtardı. Bu kadar kalabalık olmamızın memnuniyet verici olduğu cevabını verdim. Al yanaklı, tombul bir beyefendi, eşinin ve kızının tüm itirazlarına rağmen, hepimizi içine alacak bir tablo yapmak istediğini bildirdi. Bay Weekes adında, ıslahevinden çıkmışa benzeyen solgun benizli bir delikanlı, göçmenlerin bu tabloya çok hoş bir fon oluşturacağını söylemek gafletinde bulundu.</p>

  <p>"Olmaz, olmaz" dedi tombul beyefendi, "soylu ve kibar kimseler dışında kimseyle işim olmaz."</p>

  <p>"Göçmenler mi?" diye söze girdim konunun değişmesine için için sevinerek. "Tayfadan biriyle kol kola bir resmim yapılsın daha iyi."</p>

  <p>"Öyleyse beni tablonuza dahil etmemelisiniz" dedi Summers yüksek sesle gülerek. "Ben de eskiden sizin deyiminizle 'tayfadan biri'ydim."</p>

  <p>"Siz mi, beyefendiciğim? İnanmıyorum!"</p>

  <p>"Kesinlikle doğruyu söylüyorum."</p>

  <p>"Ama nasıl olur?"</p>

  <p>Summers neşeyle çevresine bakındı.</p>

  <p>"Benim gibilerin yaptığı işe 'loça ağzından kıça çıkmak' denir. Baş kasaradan ya da sizin dediğiniz gibi 'tayfa'nın içinden terfi ettirildim."</p>

  <p>O anda bu sözlerin beni nasıl şaşırttığını ve çevremizdekilerin çıt çıkarmadan benim cevabımı beklemesinden ne kadar huzursuz olduğumu tahmin etmeniz çok zor. Biraz fazla buyurucu bir kendine güvenle söylemiş olsam da verdiğim cevabın yeterince ustalıklı olduğunu sanıyorum.</p>

  <p>"Pekâlâ, Summers" dedim. "İçine doğmuş olduğunuz koşulları aşıp daha yüksek bir mevkiye geldiğiniz, bu mevkinin gerektirdiği davranışlara ve konuşma biçimine büyük bir başarıyla uyum sağladığınız için sizi kutlarım."</p>

  <p>Summers biraz abartılı bir minnettarlıkla bana teşekkür ettikten sonra çevremizdeki kalabalığa seslendi.</p>

  <p>"Baylar bayanlar, artık oturabilirsiniz. Herhangi bir protokol sırası yok. Herkes istediği yere oturabilir. Uzun yolculuğumuz boyunca böyle toplantıları sık sık tekrarlayabileceğimiz! umuyorum. Bates! Söyle de çalmaya başlasınlar."</p>

  <p>Koridordan bir kemanın ve başka bir takım enstrümanların ıstırap verici iniltileri gelmeye başladı. Az önceki, <i>sıkıntıya</i> yol açabilecek gerilimi atmak için elimden ne geliyorsa yaptım.</p>

  <p>"Hadi Summers" dedim, "birlikte resmimizi yaptıramayacaksak, gelin bundan istifade edelim ve Bayan Granham'a aramızda oturmasına memnun olacağımızı bildirelim. Müsaade edin, hanımefendiciğim."</p>

  <p>Böyle yapmakla bir kez daha terslenme tehlikesini göze almış olmuyor muydum? Yine de, Bayan Granham'ı geniş pencerenin altına, en soylu kadınlara bile göstermeyeceğim bir nezaketle götürdüm ve kazasız belasız yerlerimize oturmayı başardık. Tabaklarımıza konan etin tazeliği hakkında gayri ihtiyari birkaç söz söylemem üzerine sol yanımda oturan Bay Deverel, son fırtınada ineklerimizden birinin bacağının kırıldığını ve önümüzdeki günlerde biraz süt sıkıntısı çekecek olsak da son çare ondan bu şekilde yararlandığımızı belirtti. Bayan Granham sağ tarafında oturan Bay Summers”la hararetli bir sohbete daldığından, Bay Deverel'la tayfadan ve bacağı kırılan bir inek karşısındaki aşırı duygusallıklarından, iyi kötü her türlü zanaattaki akıl almaz becerikliliklerinden, sert içkilere olan düşkünlüklerinden, ahlaksızlıklarından, gözü pekliklerinden ve yarı şaka yarı ciddi gemi aslanına olan ilgilerinden söz ettik. Katı ama basiretli bir idareyle toplumdaki sorunların azalacağı konusunda fikir birliğine vardık. Deverel, özellikle gemilerde bunun önemini vurguladı. Ben de katılığa yeterince şahit olduğum, fakat henüz basireti göremediğim cevabını verdim. Biz sohbet ederken masalardakilerin gürültüsü öyle artmıştı ki koridordan gelen müziğin sesi neredeyse hiç duyulmuyordu. Laf lafı açtı, Deverel'la ben, karşılıklı anlayışımızı hızla artırdık. Hiç çekinmeden kendini bana açtı. Gerçek bir gemide olmayı tercih ediyordu, sayıca yetersiz tayfası bir iki günde oradan buradan toparlanmış üçüncü sınıf modası geçmiş bir gemide değil. Benim yıllardır tanışık olduğunu sandığım subaylar ve tayfa, gemi hazırlanmaya başladığından beri, yalnızca bir iki haftadır birbirini tanıyordu. Bundan utanç duyuyordu, babasımn onun için daha iyi bir görev ayarlayacağını düşünmüştü. Getirildiği görev, beklentilerini karşılayacak düzeyde değildi, üstelik savaş devam ediyordu ve yakında kurulmuş bir saat gibi duracaktı. Deverel, konuşması ve tavırlarıyla, hatta her yönüyle seçkin bir insandı. Hakikaten donanmanın mücevherlerinden biri o.</p>

  <p>Yemek salonu artık her kamuya açık yer kadar gürültülüydü. Kahkahalar ve küfürler eşliğinde bir şeyin devrildiği duyuldu. Ufak tefek bir çift olan Bay ve Bayan Pike minik ikiz kızlarını da alıp kaçarcasına salondan çıktılar, ardından bir kahkaha tufanı kopunca kalkmaya niyetlenen Bayan Granham'ı tutmak için Summers ve ben epeyce dil döktük. Summers, deniz subaylarının alışkanlık edindikleri için artık bilinçsizce yaptıkları münasebetsizlikleri dikkate almamasını rica etti. Bana soracak olursanız, münasebetsizce davranışların gemi subaylarından çok yolculardan geldiğini düşünüyordum. Yüce Tanrım, dedim kendi kendime, subaylar arasında bu kadar huzursuz oluyorsa tayfa arasında ne yapardı kim bilir! Bayan Granham tüm ısrarlarımıza rağmen kalkmak üzereyken kapı açıldı ve tamamen farklı görünümde bir bayan içeri girdi. Hem genç görünüyordu, hem de cafcaflı bir elbise giymişti. İçeri öyle bir azamet ve kibirle girdi ki bonesi ensesine kayarak altın renkli buklelerini ortaya çıkarıverdi. Derhal ayağa fırladık -yani hemen hemen hepimiz- fakat hayranlık uyandıracak kadar kibar bir el hareketiyle bizi tekrar sandalyelerimize çiviledikten sonra dosdoğru al yanaklı beyefendiye gitti, omzuna doğru eğildi, enfes güzellikte, hatta muhteşem bir sesle şu cümleyi fısıldadı:</p>

  <p>"Bay Broclebank, nihayet bir kaşık et suyu içirmeyi başardık!"</p>

  <p>Bay Broclebank gür sesiyle bize bir açıklama yaptı:</p>

  <p>"Kızım, benim küçük Zenobia'm!"</p>

  <p>Bayan Zenobia'ya bir anda sürüyle yer gösterildi. Bayan Granham kalkmakta olduğunu ve fazladan bir minder getirildiği takdirde yerini ona bırakabileceğini bildirdi. Fakat genç bayan, çapkınca bir gülüşle bu kadar tehlikeli beyefendinin arasında iffetini korumak için Bayan Granham'a güvendiği cevabını verdi.</p>

  <p>"Çok saçma, hanımefendi" dedi Bayan Granham, naçizane kulunuzla konuşurken kullandığından daha sert bir sesle, "kesinlikle çok saçma! İffetiniz geminin her yerinde olduğu gibi burada da güvendedir!"</p>

  <p>Genç bayan yılgın bir sesle cevapladı: "Sevgili Bayan Granham, sizin iffetinizin her yerde güvende olacağından eminim!"</p>

  <p>Ne ağır bir söz, değil mi? Yine de üzüntüyle bildirmek zorundayım ki salonun hiç değilse bir bölümünden kahkahalar yükseldi, ne de olsa kadınların artık ayak altından çekilmesi gereken, yalnızca son. gelen genç bayan gibilerin tercih edildiği kısmına gelinmişti yemeğin. Deverel, ben ve Summers çabucak ayağa kalktık, fakat Bayan Granham'a eşlik eden kişi ordu subayı Oldmeadow oldu. Gür sesli beyefendinin sesi yine salonda yankılandı. "Yanıma otur, Zenobia, kızım."</p>

  <p>Bayan Zenobia geniş kıç penceresinden içeri süzülen yakıcı ikindi güneşinin altında aceleyle ilerlerken yüzünü korumak için o sevimli ellerim siper etti.</p>

  <p>"Burası çok aydınlık, Bay Broclebank, baba!"</p>

  <p>"Saygıdeğer hanımefendi, gölgelerin içinde kalarak biz zavallı bayları size bakma zevkinden yoksun bırakmaya gönlünüz elverecek mi?" diye araya girdi Deverel.</p>

  <p>"Bayan Granham'ın kalktığı yere oturmak zorundayım, en iyisi bu."</p>

  <p>Kanat çırpan bir kelebek gibi masanın çevresini döndü, belki boyalı bir kelebek. Herhalde Deverel onun yanına oturmasına memnun olurdu, ama o, gelip Summers'la benim aramıza oturdu. Bonesi hâlâ gevşek bir kurdelenin ucunda ensesinde duruyordu, bu sayede yanaklarının ve kulaklarının üstündeki çekici bukleleri görebiliyordum. Yine de daha ilk görüşte gözlerindeki parlaklığın -ya da zaman zaman bana baktığı zaman gördüğüm ışıltının- giyim tarzının gizemlerine çok şey borçlu olduğu ve dudaklarının biraz yapay bir mercan renginde olduğu izlenimine kapılmıştım. Parfümüne gelince...</p>

  <p>Lort cenapları bu satırları okurken sıkılıyorlar mı acaba? Pek çok güzel hanımefendinin lort cenaplarının gözünün içine baktığını -belki de boşuna- sık sık görsem de - lanet olsun, nasıl dalkavukluk edebilirim ki vaftiz babama, hem de doğru olan şeyler konusunda...</p>

  <p>Her neyse. Genç bir bayanın görünümü üzerine uzun uzadıya yazmak doğru görünüyor bana. Asıl tehlike, olmayan şeyler görmekte. Ne de olsa genç bir adamım ben! Heyecana kapılmam mümkün, çünkü gemideki <i>tek katlanılabilir dişi nesne</i> yanımda oturuyor! Oysa şimdi burada o siyasetçi yönümün, en sevdiğim yazarın diyeceği gibi, o iğrenç siyasetçi yönümün zihnimi işgal ettiğini hissediyorum. Yapmacık tavırlar gösteremem. Boş yere coşkuya yol veremem. Ne de olsa Bayan Zenobia orta yaşa doğru yaklaşmakta, izleyeni yorduğu kadar onu da gün geçtikçe tüketen daimi bir parıltıyla, tamamen silinip gitmeden çekici yönlerini korumak zorunda. Hiç durmadan ışıldayan bir simayı kılı kırk yararak araştırmak mümkün mü? Ebeveynleri onu</p>

  <p>Avustralya'ya götürmekle son sığınağına doğru yola çıkarmış olmasın? Nasılsa tüm o mahkûmların ve Aborjinlerin arasında, göçmenlerin, emekli askerlerin, gardiyanların, basit memurların... hayır olamaz. Çok güzel olduğu için haksızlık yapıyorum bir hanımefendiye. İnsanlarımız arasından bazı sütü bozukların, ona merakın ötesinde bir ilgi göstereceğine hiç kuşkum yok!</p>

  <p>Bir an için onu bir yana bırakalım. Gelelim onun babasına ve ayağa fırladığı için görüş alanıma giren, tam karşısındaki adama. Uğultunun tekrar başlamış olmasına karşın kelimesi kelimesine duydum söylediklerini:</p>

  <p>"Bay Broclebank, her türden hurafenin amansız düşmanı olduğumu bilmenizi isterim!"</p>

  <p>Bu sesin sahibi Bay Prettiman'dı elbette. Onun da yemekte olduğunu yazmayı unuttum galiba. Ama bunun tek suçlusu Bayan Zenobia. Kısa boylu, etine dolgun, hırçın bir beyefendi. Onu tanıyorsunuz. Avustralya'ya bir matbaa makinesi götürüyor, her ne kadar makinesi el ilanları basmak dışında pek az iş görebiliyor olsa da, Luther İncili'nin de aşağı yukarı bu tip bir makineyle basıldığını hatırlatmak isterim.</p>

  <p>Fakat Bay Broclebank gürleyerek cevap verdi. Aklına bile gelmemişti. Çok önemsiz bir şeydi. Başkalarının hassasiyetlerini görmezden gelecek en son kişiydi o. Sadece bir alışkanlık...</p>

  <p>Hâlâ dikilmekte olan Bay Prettiman öfkesinden titriyordu.</p>

  <p>"Gözümün önünde yaptınız efendim! Omzunuzun üstünden tuz serptiniz!"</p>

  <p>"Haklısınız, beyefendiciğim. Yaptım, itiraf ediyorum. Bir daha tuzu boş yere harcamam."</p>

  <p>Bay Bronclebank'in, Bay Prettiman'ın sözlerini zerre kadar anlamadığının açık seçik ifadesi olan bu sözler, toplum filozofunu utandırdı. Bay Prettiman ağzı hâlâ açık, yavaş yavaş yerine çöktü ve böylece hemen hemen görüş alanımdan çıktı. Bayan Zenobia kocaman gözlerinde sevimli bir ciddiyetle bana döndü. Kaşlarının altından, kirpiklerinin arasından bana bakarak... Yok yok, hayır. Kanmayacağım bu katışıksız hayvani içgüdüye...</p>

  <p>"Şu Bay Prettiman ne kadar da hırçın, Bay Talbot! Öfkelendiği zaman hakikaten dehşet verici oluyor!"</p>

  <p>O tuhaf filozoftan daha az dehşet verici olan bir şey hayal etmek zor. Fakat ne olursa olsun, çok eski bir dansın ilk adımlarını atmaya başladığımızı hissediyordum. Bay Prettiman ve sizin vaftiz oğlunuz gibi devasa erkek varlıkların huzurunda, saygıdeğer hammefendi savunmasız dişi rolünü gittikçe daha fazla benimsiyordu. Biz tehdit edici hoş mizaçlarımızla ilerlerken o dehşet içinde kalacak, merhametimize bırakacaktı kendini; cömertliğimize, belki de şövalyelik ruhumuza seslenecekti. Hiç peşimizi bırakmayan hayvani içgüdüler, Dr. Johnson'ın<sup>33</sup> sözlüğünde yazdığı şekliyle, her iki cinsin "âşıkane eğilimleri" körüklenerek öyle bir aşamaya, öyle bir ambiyansa varacaktı ki bu saygıdeğer hanımefendi gibi canlılar tam da orada sürdürürler varlıklarını.</p>

  <p>Bu düşünceyle biraz kendime geldiğimde başka bir gerçeği gördüm. Boyut, ya da ölçek yanlıştı. Gereğinden fazla büyüktü. Bu kadın bir oyuncu değilse bile en azından tiyatroyla içli dışlıydı! Sıradan bir karşı karşıya geliş değildi bu - çünkü şimdi de son fırtınada yaşadığı dehşeti tarif etmeye koyulmuştu. Sadece beni değil, yanında oturan Summers'ı, ayrıca karşımızdaki Oldmeadow'u ve Bay Bowles adındaki adamı, kısacası işitme mesafesindeki herkesi kapsıyordu sözleri. Oynamamız gerekiyordu. Ne var ki, daha birinci perde başlamadan -itiraf etmeliyim ki tam o sırada ben de uzun yolculuğumun bunaltıcılığını bu hanımefendi sayesinde gidermeyi düşünmeye başlamıştım- Bay Prettiman'ın tekrar sesini yükseltmesi, Bay Brocklebank'in baskın çıkan konuşması, hatta gürlemesi onu tekrar kendine getirdi. Hanımefendi zaman zaman tahtaya vurduğunu itiraf etti. Ben de önümden kara kedi geçmediğinde kendimi daha iyi hissettiğimi kabul ettim. Şanslı rakamı yirmi beşti. Hiç duraksamadan, yirmi beşinci doğum gününde şansının döneceğini söyledim, neyse ki kimse bu saçmalığın üstüne gitmedi, çünkü bu sırada Bay Bowles (ucundan kıyısından hukuk okumuş, tam bir tatsızlık abidesi) tahtaya vurma adetinin Katoliklerin haça tapınıp onu öpme alışkanlığından kalma olduğunu açıklıyordu. Ben de dadımın, kavga belirtisi saydığı elden ele bıçak alışverişinden korktuğu, felaket alameti saydığı için ters dönmüş ayakkabılar karşısında dehşete kapıldığım anlattım. Ben felaket der demez Bayan Zenobia hafif bir çığlık atarak çaresizce Bay Summers'a döndü. Bay Summers Fransızlardan hiçbir şekilde korkmaması gerektiğini, çünkü bu sıralar durumlarının kötü olduğunu söyledi; ama sadece Fransızların sözünün geçmesi bile genç hanımın kendini kaybetmesine yetti ve kamarasının karanlığında nasıl tir tir titrediği üzerine yeni bir hikâye dinlemek zorunda kaldık. Tek başına bir gemiydik. İnsanın kanını donduran o satırlarda dediği gibi:</p>

  <p>"... Yalnız, yapayalnız,</p>

  <p>Yalnız, kimsesiz</p>

  <p>Dört yanımda engin deniz!"<sup>34</sup></p>

  <p>Köle taşıyan gemiler ya da hapishane gemileri dışında, güvertesi ve kamaraları insan kaynayan bu gemiden daha kalabalık bir yer düşünemiyorum. Ah, evet, Bay Coleridge'le tanışmıştı. Bay Broclebank onun bir portresini yapmış, resimli bir baskı üzerine görüşmeleri olmuş, ama sonra vazgeçilmişti.</p>

  <p>Tam bu sırada Bay Broclebank, kızının ezberden okuduğu kısım kulağına çalınmış olacak ki, gür sesiyle ahenkli bir biçimde şiirden parçalar okumaya başladı. Zamanında resimlemeye niyetlendiyse büyük bir kısmı ezberinde olmalıydı. Ardından filozofla yeniden laf yarıştırmaya koyuldular. Salondaki herkes sustu ve onları dinlemeye başladı.</p>

  <p>"Hayır efendim, yapmayacağım" diye gürledi ressam. "Hiçbir koşulda olmaz!"</p>

  <p>"O zaman tavuk yemekten kaçının efendim, hiçbir kuşun etini yemeyin!"</p>

  <p>"Hayır efendim."</p>

  <p>"Tabağınızda duran inek etini de yemeyin o zaman! Bunu yaptığınız için boğazınızı kesecek on milyon Brahman yaşıyor Doğu'da."</p>

  <p>"Ama bu gemide tek bir Brahman yok."</p>

  <p>"Dürüstlük..."</p>

  <p>"Son kez söylüyorum efendim, kesinlikle bir albatros<sup>35</sup> vurmam. Ben barışçıl bir insanım, Bay Prettiman, albatros vurmakla sizi vurmak birdir benim için."</p>

  <p>"Silahınız var mı efendim? Çünkü ben bir albatros vuracağım ve gemiciler de sonuçlarına katlanacaklar..."</p>

  <p>"Hiç kullanmamış olsam da bir silahım var efendim. Siz bir nişancı mısınız?"</p>

  <p>"Hayatımda bir kez bile ateş etmedim!"</p>

  <p>"O zaman tamam efendim. Bir silahım var. Onu kullanabilirsiniz.</p>

  <p>"Ciddi misiniz efendim?"</p>

  <p>"Hiç kuşkunuz olmasın efendim!"</p>

  <p>Bay Prettiman yeniden ayağa fırlayarak görüş alanıma girdi. Gözlerinde buz gibi bir parıltı gördüm.</p>

  <p>"Çok teşekkür ederim efendim, vuracağım ve siz de göreceksiniz! Gemiciler de görecek..."</p>

  <p>Oturmakta olduğu sıranın diğer tarafına geçti ve yemek salonundan fırlayıp çıktı. Birkaç gülüşme ve biraz mırıltı oldu, fakat kimse sesini yükseltmedi. Bayan Zenobia bana döndü:</p>

  <p>"Babam Avustralya'da güvende olacağımızdan emin."</p>

  <p>"Yerlilerin arasına karışmayı düşünmüyor herhalde!"</p>

  <p>"Onları portre sanatıyla tanıştırmayı düşünüyor. Bunun onlara kendileriyle barışık olma imkânı vereceği ve uygarlığa açılan kapının eşiğine götüreceği kanaatinde. Gerçi kara bir yüzü çizmenin özel bir zorluğu olduğunu kabul ediyor."</p>

  <p>"Bana kalırsa bu tehlikeli olacaktır. Zaten vali de izin vermez."</p>

  <p>"Fakat Bay Broclebank -babam- validen bir izin koparabileceğini düşünüyor."</p>

  <p>"Yüce Tanrım! Valinin adına konuşamam, fakat... Ne kadar tehlikeli olduğunu bir düşünün, sevgili hanımefendiciğim!"</p>

  <p>"Din adamları gidebiliyorsa..."</p>

  <p>"Tabii ya, nerede o?"</p>

  <p>Deverel koluma dokundu.</p>

  <p>"Vaiz kamarasından çıkmadı. Tanrıya ve kaptanımıza şükürler olsun ki, onu pek görmeyeceğiz. Onu hiç özlemiyorum doğrusu, sizin özlediğinizi de sanmıyorum."</p>

  <p>Bırakın vaizi, o sırada Deverel'in yaşadığını bile unutmuştum. Onu da sohbetin içine çekmeye çalıştım, fakat ayağa kalktı ve manalı manalı izin istedi.</p>

  <p>"Nöbeti devralmalıyım. Ama siz ve Bayan Broclebank'in birbirinizi eğlendirmekte zorluk çekmeyeceğinizden eminim."</p>

  <p>Hanıma askerce bir selam verip çıktı. Başımı çevirip Bayan Broclebank'e baktığımda düşüncelere dalmış olduğunu gördüm. Ciddileşmiş demek istemiyorum - hiç ilgisi yok! Fakat yüzünün yapay hareketliliğinin ardında, yabancısı olduğum bir ifade vardı. İnsanların yüzlerini okumamı öğütlediğinizi hatırlıyor musunuz? Göz yuvarlarında ve göz kapaklarında öyle bir durgunluk gördüm ki, cinsiyetinin gerektirdiği sıradan oyunlar ve cilvelerin ardında bambaşka, sakıngan bir kişilik olduğu hissine kapıldım. Deverel'ın eğlenmek konusunda söyledikleri miydi bu farkı yaratan? Ne düşünüyordu, acaba? Bir aşk ilişkisinin iç hesaplaşması mıydı? Kuşkusuz içinden şöyle diyordu: <i>pour passer le temps.</i></p>

  <h2 id="sigil_toc_id_5"><b>(12)</b></h2>

  <p>Lort cenaplarının da bu bölümün başlığındaki rakamdan anlayacağı gibi, günlüğe istediğim gibi özen gösteremiyorum... maalesef mazeretimin de pek hoş olduğunu söyleyemem. Hava yine kötüleşti, geminin sallanıp durması da, geçmişi rahmetli, yası tutulmamış Bessie'ye kadar uzanan karın ağrısını artırıyor. Gerçi şimdi deniz biraz duruldu. Havanın ve karnımdaki ağrının iyileşmesi aynı süreçte oldu, günlüğü ve yazı takımım bir tepsiye koyup yazmaya başladım, fakat biraz yavaş gidiyorum, isteksizliğimi biraz azaltan tek şey benim uzun hastalığım sırasında geminin epeyce yol almış olması. Rüzgârın etkisiyle Akdeniz enleminden aşağı indik ve belli bir hızın üstüne çıkamamamız, Wheeler'a (o ayaklanmış Falconer) göre rüzgârın azlığından çok geminin eksikliğinden kaynaklanıyor. Tayfa sürekli pompa başındaydı. Pompaların "tangırtı" çıkaracağım, devamlı olarak melankolik bir ses duyacağımı sanıyordum, ama yanılmışım. Havanın en berbat olduğu zamanda beni ziyarete gelen Bay Summers'a gayet endişeli bir şekilde pompalama yapılmamasının nedenini sorduğumda, tayfanın hiç durmadan pompaladığı cevabını aldım. Hastalığım yüzünden hayaller gördüğümü, geminin suya gömülmediğini söyledi. Galiba geminin sallantısına karşı hassasiyetim artmış, bunu itiraf etmek gerek. Summers denizcilerin böyle bir rahatsızlığı utanç verici bulmadığım, Lort Nelson'ın<sup>36</sup> buna örnek gösterildiğini söyleyerek beni avutmaya çalışıyor. Yine de rahatsızlığım yüzünden gemide olan biteni kaçırdığımı bilmek beni huzursuz ediyor. Bay Broclebank ile La Belle Broclebank'in de evden ayrıldığımızdan beri talihsiz Bayan Broclebank'in içinde bulunduğu duruma düşmüş olmaları bir şey ifade etmiyor. O ailenin yaşadığı iki kamaranın halini düşünmek bile istemiyorum.</p>

  <p>Sözünü etmem gereken bir şey daha var. Ben bu iğrenç rahatsızlığın pençesinde kıvranmaya başlamadan hemen önce -halen biraz bitkin olmama rağmen şimdi gayet iyiyim- küçük topluluğumuz <i>politik</i> bir olayla sarsıldı. Vaizin ayin yapma isteğini Bay Summers aracılığıyla geri çeviren kaptan, Daimi Emirler'e ters düştüğü iddiasıyla onun kıçüstü güvertesine çıkmasını da yasakladı. Bu adam küçük bir tiran! Elinde karabinayla kıç güvertesini arşınlayan Bay Prettiman sayesinde olup biteni öğrendik. Zavallı Prettiman kiliseye olan nefretiyle, kendi deyimiyle <i>özgürlük aşkı</i> arasında sıkışıp kaldı! Bu iki tavır ya da duygu arasındaki çelişki yüzünden acılar içindeydi. Onu avutmaya çalışan kişi ise, başka kimse yokmuş gibi, Bayan Granham oldu! Bu komik ve olağandışı haberleri duyduğum zaman ranzamdan kalktım, tıraş olup giyindim. Hem görev aşkım, hem de vicdanım bir şeyler yapmamı gerektiriyordu. Bu ahmak kaptan bana zorbalık yapmaya kalkamayacaktı! Ne demek! Bir ayine katılıp katılmayacağıma nasıl karar verebilir? Yolcu salonunu ayin için kullanabilirdik ve emir verme tutkusu sapıklık derecesine ulaşmamış bir kişi, işimize karışmaya cüret edemezdi.</p>

  <p>Vaizden yolcular için kısa bir akşam ayini yapmasını istemek işin kolay yanıydı. Kendime hâkim olmaya çalışarak koridor boyunca yürüdüm ve vaizin kamarasının kapısını vurdum.</p>

  <p>Kapıyı açtı ve her zamanki gibi yılankavi bir biçimde eğildi. Adama karşı hissettiğin tiksinti bir kez daha içimde kabardı.</p>

  <p>"Bay... şey..."</p>

  <p>"James Colley, Bay Talbot, efendimiz. Muhterem Robert James Colley hizmetinizdedir, beyefendiciğim."</p>

  <p>"Ben de tam hizmetten bahsedecektim, beyefendi."</p>

  <p>Şimdi tam bir çarpıklık meydana gelmişti işte! Bu kelimeyi hem kendisi, hem de Yaradan adına bir övgü olarak aldı.</p>

  <p>"Bay Colley, Sebt Günü ne zaman?"</p>

  <p>"Bugün efendimiz, yani Bay Talbot, beyefendiciğim."</p>

  <p>Bana bakan gözlerde öyle bir şevk, öyle bir yaltaklanma ve boyun eğiş vardı ki, paltomun cebinde servet değerinde bir bilezik var sanırdınız! Bunun üzerine iyice tedirgin oldum, hatta neredeyse vazgeçecektim.</p>

  <p>"Biraz rahatsız olmasam bu öneriyi daha önce yapardım, Bay Colley. Yolcu salonunda ikindi nöbetinde yedi çanla, ya da karada yaşayanların deyimiyle üç buçukta kısa bir ayin düzenlemeniz, aramızda bulunan saygıdeğer hanımefendilerden ve beyefendilerden bir kısmı için hayli sevindirici olacaktır."</p>

  <p>Adam aniden uzayıverdi sanki! Gözleri yaşlarla doluydu.</p>

  <p>"Bay Talbot, size ne kadar... ne kadar minnet duysam azdır!"</p>

  <p>Çileden çıkmak üzereydim. Bana minnet duysan ne olur duymasan ne olur, dememek için kendimi zor tuttum. Başımla bir selam verip uzaklaşırken arkamdan <i>hasta ziyaretiyle</i> ilgili bir şeyler mırıldandığını duydum. Yüce Tanrım, bunu yapmaya kalkarsa ona haddini bildiririm! Yolcu salonuna kadar sağ salim ulaşmayı başardım, ne de olsa bitkinliğin ilaçlarından biri de öfkedir. Summers'ın orada olduğunu görünce yaptığım ayarlamayı anlattım. Hiç sesini çıkarmadan dinledi. Gerçi, kaptanı da davet etmesini söylediğimde alayla gülümsedi ve zaten her koşulda kaptana bilgi vermek durumunda olduğunu açıkladı. Daha geç bir saat ayarlamaya çalışacağını da ekledi. Ayin saatinin benim için tamamen önemsiz olduğunu söyledikten sonra kamarama döndüm; koltuğuma oturduğumda kendimi yorgun, fakat hayli toparlanmış hissettim. Öğle olmadan Summers geldi, önemsemeyeceğimi düşünerek mesajımı birazcık değiştirmişti. Kaptana ayinin tüm yolcuların isteği olduğunu iletmişti! Bunun <i>açık deniz ayini</i> geleneklerine daha uygun olduğunu da hemencecik ekledi. Tuhaf ama kesinlikle açıklayıcı olan gemici dilini (sizin için, özel bir takım deyimleri yazabilmeyi umuyorum) duymaktan zevk alan benim gibi biri için, açık deniz ayininin geleneklerine uymak, uğruna baş konacak bir şeydi elbette. Yine de bücür vaizin ayin düzenlemesine izin verildiğini duyduğumda, içgüdüsel bir hareketle araya girdiğime pişman olmadım desem yalan olur, Kilise'nin tüm ıvır zıvırından uzakta geçirdiğim birkaç haftada ne kadar mutlu olduğumu şimdi fark ediyordum.</p>

  <p>Ne olursa olsun, geri adım atmayı adaba aykırı bulduğumdan, cüce din adamımızın düzenlemesine izin verilen ayine katıldım. Bir ayinden hiç bu kadar tiksinmemiştim. Hemen ayin öncesinde Bayan Broclebank'in boya kutusuna batmış yüzünü gördüm. Herhalde Mecdelli Meryem<sup>37</sup> de şehir duvarına sırtını dayamış dururken böyle görünüyordu. Doğrusu Colley de verdiği vaazla onu daha edepli görünmeye ikna edebileceğe pek benzemiyordu. Daha sonra Bayan Broclebank'in hem zekâsını, hem de deneyimini küçümsediğimi anladım. Çünkü ayin zamanı gelip de salondaki mumların loş ışığı yüzünü aydınlattığında, yıpratıcı yıllar silinip gitti, daha önce aşırı makyajlı görünen yüzü büyülü bir gençlik ve güzellikle donandı. Yüzünü bana çevirdi. Bakışının bende yarattığı şoktan henüz kurtulmuştum ki, Bay Summers'ın kaptana gönderdiğim mesaja bir ekleme daha yapmış olduğunu fark ettim. Bizimle birlikte ibadet etmeleri için göçmenlerden saygıdeğer olanları da içeri almıştı. Nalbant Grant, kâtip oldukları kanısına vardığım Filton ve Whitlock, yaşlı karısıyla gelmiş olan yaşlı Bay Grainger. O da bir arzuhalci. Elbette her köy kilisesinde böyle farklı tabakalardan kimseler olur; fakat burada, yolcu salonundaki topluluk, gerçeğinin karikatürü gibi duruyor... onlara iyi örnek olduğumuzu söyleyemem! Tam bu istilanın etkisinden kurtulmak üzereydim ki, ayakta bekleyen cemaatin önüne bir buçuk metre boyunda bir papaz parçası çıktı. Beyaz cüppesi, yuvarlak perukanın üstüne oturtulmuş takkesi, uzun pelerini ve kabaralı çizmeleriyle tam tekmil giyinmiş vaizin yüzüne çekingenlik, dindarlık, zafer sevinci, gönül rahatlığı hep beraber gelip yerleşmişti. Lort cenapları aynı takkenin altına tüm bu ifadelerin sığmayacağını söyleyerek itiraz edebilirler. Normal bir yüze bunların hepsinin birden sığmayacağına, genelde sadece birinin ağır bastığına katılıyorum. Çoğu yüzde durum böyledir. Gülümsediğimiz zaman bunu ağzımız, yanaklarımız, gözlerimiz, hatta çenemizden saç tellerimize kadar tüm yüzümüzle gülümsemez miyiz? Ama bu Colley denen adamın yaradılışında Doğa'nın olağanüstü bir cimrilik yaptığını söylemeliyim. Doğa onu bir anda fırlatıp atmıştı - yok, yok, bu bile abartı olur. Diyelim ki Zaman'ın sahilinin bir köşesinde ya da küçük bir derenin ağzındaki batağın içinde, Doğa'nın hiçbir yaratıkta kullanılmaz diye bir yana attığı nitelikler tamamen rastlantısal olarak bir araya gelmişti. Aslında bir koyuna dönüşmesi gereken bir yaşam kıvılcımı da yine tesadüf eseri bu nitelikleri kendine mal etmişti. Neticede ortaya çıkan, bu din adamı parçasıydı işte.</p>

  <p>Lort cenapları bundan sonraki satırlarda güzel yazmaya özen gösterdiğimi görecektir: Kendimi övmek gibi olmasın, ama başarılı olduğum kanısındayım. İçinde bulunduğumuz durumu gözden geçirirken, Colley'in, Aristoteles'in ünlü sözünün canlı bir kanıtı olduğu hiç aklımdan çıkmıyordu. Bir yanlışlık eseri yüksek bir mevkie getirilmiş olsa da kişinin doğuştan ait olduğu bir konum vardır. Bu türden konumlar, renklerde gölgelendirmenin, çizimde perspektifin olmadığı ortaçağ el yazmalarında bulunabilir ancak. Sonbahar tasvir edilecekse tarlada mahsul toplayan adamlar, köylüler, seriler çizilir, bunların yüzü tıpkı Colley'inki gibi yarım yamalak ve diken diken figürler olarak resmedilmiştir başlıklarının altında. Vaizin gözleri çekingenlik ve muhtemelen hatırlama çabasıyla yere dikilmişti. Ağzının kenarlan yukan kıvrılmıştı - işte zafer sevinci ve gönül rahatlığı! Yüzünün geri kalanı hayli belirgin kemiklerle kaplıydı. Aslında onun eğitimi tarlalarda olmalıydı, taş toplamalı, kuşları kovalamalı, üniversiteye gitmek yerine saban sürmeyi öğrenmeliydi. Zamanm süprüntüsü olan tüm o nitelikleri, tropikal güneşe maruz kalıp esmerleşerek tekliğe varmış, bütünü hareket ettiren mütevazı bir yüz ifadesine dönüşmüştü.</p>

  <p>Tekrar güzel yazmaya başladık, değil mi? Fakat o anki huzursuzluğum ve kızgınlığım hâlâ geçmiş değil. Bana önem vermesi gerektiğini bir an bile unutmadı. Kimi zaman vaizin Edmund Talbot'a mı, yoksa Yaradan'a mı hitap ettiği anlaşılmaz oluyordu. En az Bayan Broclebank kadar yapmacıktı bu adam. Sinirli bir kahkaha patlatmamı engelleyen tek şey, dini törenlere olan saygımdı. Ayine katılan saygın göçmenler arasında, güçlü kollar tarafından taşınıp arkamızdaki bir sıraya oturtulan yoksul ve solgun bir kız vardı. İlk fırtına sırasında düşük yaptığmı öğrendiğim bu kızın solgunluğu, La Brocklebank'in yapma çekiciliğiyle tam bir karşıtlık oluşturuyordu. Kızı getirenlerin içtenlik ve saygıyla dikkatli dikkatli vaizi dinlemeleri, hesapta onlardan daha soylu olan bu yaratıklar tarafından alaya alınıyordu sanki - boyalı olan ibadet eder görünüyordu, elinde kitap olan diğeriyse bir kutsallık perdesinin ardına sığınmıştı. Ayinin başlamasıyla, o gülünç akşamın en gülünç olaylarından biri de başlamış oldu. Bay Prettiman'ın din adamlarına karşı olduğunu kıç güvertesinde olabildiğince gürültülü bir biçimde gösterdiği yerde, yani tam başımızın üstündeki sert ayak seslerini bir yana bırakıyorum. Nöbet değişimlerindeki koşuşturmacayı ve bağırış çağırışı hiç saymıyorum - kaptan ya bunun için emir vermiş, ya da gürültücü gemicileri olabildiğince bıçkın davranmaları için yüreklendirmiş, sesini çıkarmayarak rıza göstermişti. Sadece nazlı nazlı sallanan salonu, solgun kızı ve onun önünde sahnelenen tuluatı düşünüyorum. Çünkü Bay Colley bir kez Bayan Broclebank'i gördükten sonra bir daha ondan gözlerini alamadı. Bayan Broclebank payına düşen ibadet eden kadın rolünü tıpkı gezici tiyatroların derme çatma sahnelerindeki aktrisler gibi oynuyordu. Gözlerini, cennete kaldırdığı zamanlar dışında bir an bile vaizin yüzünden ayırmadı. Tutkulu bir "Amin!" demek için açılıp kapandıkları zamanlar dışında dudakları soluksuz kalmış gibi sürekli aralıktı. Bir ara Bay Colley'in vaazındaki dindarca bir sözün Bayan Broclebank tarafından "Amin!" diye tasdiklenmesi, Bay Broclebank'in seslice yellenmesiyle vurgulanınca (evet salyangozlar adım atabilir!), sıralarda oturanlar okul çocukları gibi kıs kıs gülmeye başladı.</p>

  <p>Bundan etkilenmemek için ne kadar çabalarsam çabalayayım, utançtan başımı önüme eğdim, sonra da utancım yüzünden kendi kendime kızdım. Yine de rahatsızlığım için yeterli bir sebep buldum ve o anda hislerimin aklımdan daha doğru bir tavır aldığı kanaatindeyim. Dediğim gibi aramızda halktan insanlar vardı. Geminin kıç tarafına girme sebeplerinin, lort cenaplarının Canaletto”larını görmek istediklerini söyleyen, fakat gerçekte soyluları görmek için yanıp tutuşan ziyaretçilerle aynı olması mümkün. Fakat bana kalırsa sadece ibadet için oraya gelmiş olmaları daha büyük bir ihtimal. O zavallı solgun kızın, dinin tesellisini bulmaktan başka bir amacı olamaz! Her ne kadar sahte de olsa, acılar içindeki bir insandan böyle bir şey nasıl esirgenir? Aslında vaizle Mecdelli Meryem'in berbat gösterisi o kızcağızla yakarışlarının hayali hedefi arasına girmemiş olabilir, peki ya kızı getiren dürüst adamcağızlara ne demeli? Sadakat ve bağlılığın en hassas yerinden yara almış olabilirler.</p>

  <p>Kaptan Anderson hakikaten kiliseden nefret ediyor! Onun bu tavrı insanları da etkilemiş. Hiçbir emir vermediği söyleniyor, fakat onun sapkınlıklarına katılsalar da katılmasalar da subayları üstünde tahakküm kurmaktaki ustalığı ortada. Yalnızca Bay Summers ve uzun boylu kara subayı Bay Oldmeadow katılmıştı ayine. Benim neden orada olduğumu zaten biliyorsunuz! Asla tiranlığa boyun eğmem!</p>

  <p>Adamın vaazı bitmek üzereyken, içinde bulunduğumuz durumu daha sağlıklı bir biçimde gördüm. Aktrisin boyalı yüzünün, muhterem beyefendinin gözünü meşgul ettiğini ilk fark ettiğimde, hissettiği tiksintinin istem dışı bir heyecanla karışmış olduğunu düşünmüştüm, içinden bir sıcaklık yükseldiğini -şehvet değil- kadının ulaşılabilir olduğunu ilanıyla erkeğin zihnini değil bedenini şevklendirecek apaçık ahlaksızlığına kandığını sanmıştım. Fakat çok geçmeden durumun böyle olmadığını gördüm. Bay Colley aktörlükten hiç anlamıyordu! Uzaktaki bir piskoposluk bölgemiz olan yerde, nereye ilerleyecekti, bir tiyatrodan <i>maison d'occasion'a</i> mı? Kutsal Kitap boyalı kadınlardan ve onların cehenneme gideceklerinden bahsediyorsa da mum ışığında böyle bir kadını nasıl ayırt edeceğini yazmıyordu. Bayan Broclebank'i, onun görünmeye çalıştığı biçimde görüyordu. Boyalardan, ziynetlerden bir zincirle bağlanmışlardı birbirlerine. Vaazın bir yerinde diğerlerine "beyefendiler" dedikten sonra ona döndü ve iç bayıltıcı bir çapkınlıkla, "Ya da hanımefendiler, madam, ne kadar güzel olurlarsa olsunlar," diye seslendi ve vaaza geri döndü. Bayan Granham'ın bonesinden esaslı bir tıslama geldi, Summers önce bacak bacak üstüne attı, sonra tekrar toparlandı.</p>

  <p>Nihayet ayin bitti, kamarama dönüp bu satırları yazmaya başladım, fakat üzülerek ifade etmeliyim ki geminin gayet az sallanmasına rağmen huzursuzluğum gittikçe artıyor. Rahatsızlığıma neyin sebep olduğunu bilemiyorum. Tatsız şeyler yazdım ve bende tatsız hissediyorum kendimi, herhalde durum bundan ibaret.</p>

  <h2 id="sigil_toc_id_6"><b>(17)</b></h2>

  <p>Sanıyorum on yedinci gündeyiz. Ama bunun bir önemi yok. Yine karın ağrısı çekiyorum. Ah Nelson, Nelson, o kadar uzun yaşamayı ve bu iğrenç kasılmalar yüzünden değil de daha acısız bir biçimde, düşman kılıcıyla ölmeyi nasıl başardın?</p>

  <h2 id="sigil_toc_id_7"><b>(?)</b></h2>

  <p>Artık ayağa kalktım ve yürüyebiliyorum, benzim sapsarı, hiç dermanım yok. ama iyileşme dönemine girdim. Hedefimize varana kadar hayatta kalacağım gibi görünüyor!</p>

  <p>Bunları dün yazdım. Bay Sterne'nin bölümleri gibi kısa girdiler yapıyorum günlüğüme. Yine de, lort cenaplarıyla paylaşmak istediğim gülünç bir olay var. Ağrılarım doruğa ulaştığı bir sırada, Wheeler<sup>”</sup>ın ağrı kesicisinden koca bir kaşık almamdan hemen önce, kapım çekingence vuruldu. "Kim o?" diye bağırdım. Belli belirsiz bir cevap geldi: "Benim, Bay Talbot. Ben, Bay Colley, beyefendiciğim. Muhterem Bay Colley'i hatırlarsınız, hizmetinizdeyim." Onun içeri girmesini engelleyecek tek cevap, zekâmın keskinliğinden çok şansımın yaver gitmesi sonucu aklıma geliverdi.</p>

  <p>"Ne olur beni yalnız bırakın, Bay Colley..." bağırsaklarımdaki korkunç bir kasılma yüzünden bir an duraladım, "... dua ediyorum."</p>

  <p>Mahremiyetime saygısından mı, Wheeler' ın elinde koca bir kaşık ağrı kesiciyle yaklaşmasından mı bilinmez, beni rahat bıraktı. İlaç keskin ve tam kıvamındaydı, yatağa yıkılıp gittim. Gerçi hayaller içinde yüzerken bir ara gözlerimi araladığımda yüz hatlarının o tuhaf birleşimini, Doğa'nın yarattığı o garabeti, yani Colley'i tepemde görür gibi oldum. Bunun ne zaman olduğunu Tanrı bilir, gerçekten olduysa tabii! Fakat şu anda yürümeye mecalim olsa da ayağa kalkabiliyorum. Bu adamın beni tekrar rahatsız etme küstahlığını göstermeyeceğinden eminim.</p>

  <p>Ağrı kesicinin etkisinde gördüğüm rüyalarda, ilacın muhtevasındaki afyonun da bir etkisi olduğuna şüphe yok. Gözlerimin önünde o kadar çok kişinin yüzü geçiyordu ki onun yüzünü hayal meyal hatırlamamın da ilacın neden olduğu sersemliğin sonucu olması muhtemeldi. O zavallı solgun kız da rüyalarıma girdi - tüm içtenliğimle onun iyileşmesini diliyorum. Elmacık kemiklerinin altında iki derin çukur vardı, hayatımda gördüğüm hiçbir şeye bakmak o kadar acı vermemişti bana. Yanaklarındaki çukurlar ve içlerindeki etkileyici karanlık, başını çevirmek dışında bir şey yapmaktan acizliği, tarif edemeyeceğim kadar derinden yaralamıştı beni. Aslında ayini hatırlayıp kocasının kızcağıza ne berbat bir maskaralık izlettiğini düşününce daha da öfkeleniyordum. Yine de bugün bilincim yerine geldi. Böyle ürpertici düşünceler daha az rahatsız ediyor ruhumu. Tıpkı benim iyileşmem gibi, geminin ilerleyişi de hızlanıyor. Havadaki rutubetin ve sıcaklığın artmasına rağmen, Bay Prettiman'ın tepemde dolaşan ayak sesleri asabımı daha az bozuyor. İnatçı Broclebank'in sağladığı malzemelerle kuşanmış olarak bütün gün kıç güvertesinde elde silah geziyor, tüm çabası, Bay Broclebank, Bay Coleridge ve Hurafe'lere rağmen antika karabinasıyla bir albatros avlamak için! Akılcı bir filozofun gerçekte ne kadar akılsız olabileceğinin açık bir kanıtı bu adam!</p>

  <h2 id="sigil_toc_id_8"><b>(23)</b></h2>

  <p>Yirmi üçüncü günde olduğumuzu sanıyorum. Summers donanımın ana parçalarını tanıtacak bana. Bir kara adamının bilgisi karşısında şaşırtacağım onu - hayatında adını bile duymadığı kitaplar okudum ne de olsa! Ayrıca lort cenaplarına da gemici dilinden seçtiğim bazı kelimeler aktaracağım, çünkü artık duraksayarak da olsa gemici dilini konuşabiliyorum! Bu soylu ifade biçiminin çok sınırlı bir kelime haznesi olması ne kadar fena!</p>

  <h2 id="sigil_toc_id_9"><b>(27)</b></h2>

  <p>İnsan hiç durmadan sayabilir mi? Bu sıcak ve nem...</p>

  <p>Sorun Zenobia. Lort cenapları hiç dikkat ettiler mi - ama tabii ki ettiniz! Neler düşünüyorum böyle? Hakikaten dişilerin çekiciliğini algılama biçimimizde sert bir içkinin etkisi pek çokları tarafından denenmiş ve onaylanmıştır! Üçüncü kadehten sonra baharda eriyen karlar gibi yirmi yılın eriyip gittiğini gördüm bir yüzden! Ve bu uyarıcının üstüne eklenen deniz yolculuğunun -hem de bizi dünyanın en tropikal bölgelerinden nazlı nazlı geçiren bir yolculuk- erkek tabiatı üzerindeki etkisinin içeriği, belki anlaşılması güç bilimsel kitaplarda bulunabilir -tıp bilimidir sözünü ettiğim-, fakat başka bir dalda aldığım eğitimim sırasında bir kez bile rastlamadım buna. Belki Martial'ın eserlerinde -fakat onun kitapları yok yanımda- ya da Theocritus'un - siz de hatırlarsınız, gün ortası ve yaz sıcağı [Yunanca Yazı Sayfa 75,17, Satır]. Ah, evet, burada Pan'dan ya da denizlerdeki onun eşdeğeri tanrıdan da korkmamız gerekir. Ama deniz tanrıları ve nymphaları soğuk varlıklardır. Oysa bu kadında en lanetli, en yürek yakıcı güzellikler bir araya toplanmış, tüm o boyaya rağmen! Tekrar tekrar buluştuk. Nasıl buluşmayalım? İşte yine! Başıma gelen şey kendinden geçiş değilse de, çılgınlık, tropikal delilik, aklını yitirme! Fakat şimdi, yelkenlere tutunmuş yıldızların nazlı nazlı gökte salındığı tropikal bir gecede küpeşteye yaslanmış dururken, onun adı dudaklarımın arasından daha titrek çıksın diye sesimi kalınlaştırdığımı fark ediyorum. Ama çılgınlığımın nedeni ortada... Elbisesinin hemen hemen açık bıraktığı göğsünü gereğinden çok şişiriyor, sonra içli bir ah çekerek soluğunu bırakıyor. Divanelik benimkisi, ama sonra... Nasıl desem...</p>

  <p>Soylu vaftiz babacığım, yanlış yapıyorsam ayıplayın beni. Karaya çıkınca aklım başıma gelecek, ayağını birinci basamağa koyduğunuz bilge ve yansız vekil olacağım yeniden - fakat siz değil miydiniz "Her şeyi yaz" diyen? "Senin aracılığınla her şeyi yeniden yaşayayım" diyen siz değil miydiniz?</p>

  <p>Ne de olsa genç bir adamım ben.</p>

  <p>Asıl başımı ağrıtan mesele, bir türlü buluşma mekânı ayarlayamamaktı. O bayanla karşılaşmak gayet kolaydı, hatta zor olan ondan uzak durmaktı. Fakat bu, gemideki herkes için geçerliydi! Bay Prettiman kıç güvertesini arşınlıyor. Pike Ailesi, baba, anne ve küçük kızlar, sürekli olarak bir kıç güvertesine bir çukur güverteye inip çıkıyorlar, onlara seslenmemiz umuduyla zaman zaman başlarını çevirip bize bakıyorlar. Colley çukur güvertede her fırsatta yanımıza sokuluyor; bugünlerde beni her gördüğünde sadece reverans yapıyor, ama bu reveransı anlayışlı ve dindarca bir gülümsemeyle taçlandırıyor. <i>Mal de mer</i> için yürüyen bir davet. Ne yapabilirdim! Ender bulduğum fırsatlarda, eşlik ettiğim hanımefendiyi kargalığa<sup>38</sup> çıkarıyorum. Benim kamaramda ya da onun kamarasında buluşmamızın ne zararı olduğunu soracaksınız. Ne zararı yok ki! Bay Colley koridorun karşı tarafından "Hımm!" diyecek, hemen arkasındaki kamarada uyuyan Bayan Granham'ı uyandıracak. Bay Broclebank her sabah yedi çandan sonra yaptığı gibi yellenerek benim ve hemen önümdeki Bay Prettiman'ın kamarasının tahtalarını titretecek. İlişkimizi geliştirmek için daha uygun yerler bulmam gerekiyordu. Veznedarı bulup ona kendimi tanıtmayı düşündüm - fakat tüm subaylann ondan söz etmekten kaçındığını şaşkınlıkla gördüm, sanki adam çok kutsal ya da çok dalavereci bir kişiydi, hangisi bilemiyorum, ama güverteye hiç çıkmıyordu.</p>

  <p>Bu konuyu zihnimde enine boyuna tartıp açıklığa kavuşturmam gerek - tabii zihnimi toparladığımda ve bu geçici deliliği...</p>

  <h2 id="sigil_toc_id_10"><b>(30)</b></h2>

  <p>Çaresizlik içinde, Bay Tonuny Taylor'dan beni asteğmen kamarasına götürmesini istedim. Gemide sadece üç asteğmen olduğundan burası kıdemli başçavuşlar tarafından da kullanılıyordu, çünkü onların sayıları çok fazlaydı -bunun siyasi sebepleri üzerinde duramayacağım- ve onlar da bir nevi göçmen sayılıyordu. Yaşlı olanlar, topçu, marangoz ve navigasyoncu, bir masanın ardına yan yana dizilmiş sessiz sedasız beni izliyorlardı, bizim korkusuz Bayan Granham hariç gemideki herkesten daha şeytancaydı bakışları. Gerçi ilk başta Bay Willis'in kemikli vücudunu merdivene doğru hareket ettirmesiyle göz önüne çıkan olağandışı bir nesneye gözüm takıldığından onlara pek dikkat etmedim. Bir bitkiydi bu, bir tür asma, kökleri bir kabın içinden çıkıyordu ve gövdesi bir iki metre yukarıya kadar iple duvara bağlanmıştı. Üstünde tek bir yaprak bile yoktu; sürgünler ve dallar, bir şekilde desteklenmedikleri yerlerde yosun gibi yere sarkmışta - zaten burada yosun yetiştirmek çok daha uygun ve faydalı olurdu. Bu manzara karşısında hayretler içinde kaldım. Bay Taylor, kalınlaştırmaya çalıştığı sesiyle kahkahalar atarak bitkinin sahibi olmakla pek gururlanıyormuş gibi görünmeyen Bay Willis'i işaret etti. Bay Willis vakit kaybetmeden merdivenden çıkıp gözden kayboldu. Nihayet gözlerimi bitkiden ayırıp Bay Taylor'a döndüm.</p>

  <p>"Bu lanet şey de nesi?"</p>

  <p>"Haa!" dedi topçu. "Bizim asilzade için."</p>

  <p>"Bay Deverel şaka yapmaya bayılır" dedi marangoz. "O söyledi bunu yetiştirmesini."</p>

  <p>Yelken ustası anlaşılmaz bir sevecenlikle gülümsedi.</p>

  <p>"Bay Deverel gemiye binmesi için şart olduğunu söylemiş."</p>

  <p>Tommy Taylor'ın gülmekten yaş gelmişti gözlerinden. Öksürmeye başlayınca biraz hızlıca sırtına vurdum. Yüksek moralin fazlası başa bela açabilir. Gülmeyi kesti.</p>

  <p>"Bu bir asma!"</p>

  <p>"Sevgili asilzademiz" diye yineledi marangoz. "Güle güle öldüm. Kim bilir Bay Deverel <i>badger bag'de</i> nasıl bir şaka yapacak.</p>

  <p>"Ne buyurdunuz, beyefendi?"</p>

  <p>Topçu masanın altına eğilip bir şişe çıkarmıştı.</p>

  <p>"Bir de şu camın içinden seyredin çevrenizi, Bay Talbot."</p>

  <p>"Bu sıcakta!"</p>

  <p>Yakıcı ve yapışkan bir romdu bu. Kanımı alevlendirdi, havanın bunaltıcılığını artırdı. Çavuşların yaptığı gibi ceketimi çıkarmak isterdim, ama yakışık almazdı.</p>

  <p>"Burada hava çok ağır, beyler. Her gün burada durmaya nasıl dayanıyorsunuz?"</p>

  <p>"Hayat zor, Bay Talbot" dedi topçu. "Bugün varız yarın yokuz."</p>

  <p>"Sabah varız akşam yokuz," diye araya girdi marangoz. "Sefere hazırlandığımız sırada gemiye binen şu genç adamı hatırlasanıza, adı Hawthorne muydu neydi. Lostromo diğerleriyle birlikte halatın ucuna asılmaya göndermişti onu, en sonda duruyordu. Gözümün önünden gitmiyor, ne olursa olsun halatı bırakmayacaksın, denmişti. Halat vince dolandıktan sonra ucunu hızla çektiler. Genç Hawthorne ne zaman bırakması gerektiğini bilmiyormuş -bir çiftlikte büyümüş, eminim bundan- söylendiği gibi tutmaya devam etti."</p>

  <p>Topçu başını salladıktan sonra bir yudum daha içti.</p>

  <p>"Emirlere uymuş adam."</p>

  <p>Hikâyenin sonuna gelmiştik anlaşılan.</p>

  <p>"Peki sorun neydi? Ne oldu?"</p>

  <p>"Anlamadınız mı" dedi marangoz, "halatın ucu makaraya gidiyor -fışt!- aynen böyle. Genç Hawthorne da uçundaydı. Bir mil gitmiş olmalı."</p>

  <p>"Onu bir daha hiç görmedik."</p>

  <p>"Yüce Tanrım."</p>

  <p>"Dedim ya, sabah varız akşam yokuz."</p>

  <p>"İsterseniz ben de size toplar hakkında bir iki hikâye anlatabilirim" dedi topçu. "Pek iğrenç şeyler şu toplar, bir sıkıştılar mı yandın, bin türlü nedenden oluyor. Bu yüzden, topçu olmak isterseniz, Bay Talbot, üzerinize çok iş düşecek."</p>

  <p>Marangoz Bay Gibbs, navigasyoncuyu dirseğiyle dürttü.</p>

  <p>"Topçu subayının da kafaya ihtiyacı olur," dedi. "Kafasını kaybeden topçu subayının hikâyesini duyan var mı? Yanılmıyorsam Alicante açıklarında geçiyordu..."</p>

  <p>"Anlat o zaman George!"</p>

  <p>"Elinde tabancasıyla topların arkasında bir ileri bir geri yürüyormuş. Bir kaleyle muharebe halindeymişler, bana sorarsanız akıl kârı değil. Kızgın bir top mermisi top deliğinden içeri girip topçu subayının kafasını Fransızların giyotini gibi uçurmuş. Mermi kızgın olduğundan boynunu dağlamış, böylece subay da gidip gelmeye devam etmiş ve kimse durumun farkına varmamış. Birinci subay kıç güvertesinin sancak tarafındaki topların neden sustuğunu soruncaya kadar öylece beklemişler. Nihayet dönüp topçu subayına emirlerini sorduklarında, cevap verecek bir kafası olmadığını görmüşler."</p>

  <p>"Gerçekçi olun, beyler! Olur mu öyle şey!</p>

  <p>"Bir kadeh daha alır mısınız, Bay Talbot?"</p>

  <p>"Burası iyice havasızlaştı."</p>

  <p>Marangoz başını sallayarak yumruğuyla bir tahtaya vurdu.</p>

  <p>"Terleyen hava mı, yoksa geminin ağacı mı bilmiyorum doğrusu."</p>

  <p>Topçu, patlamayan bir dalga gibi kahkahasını bastırarak birkaç kez ıkındı.</p>

  <p>"Bir pencere açmalıyız"dedi. "Kızları hatırlıyor musunuz, Bay Gibbs? 'Ne olur, bir pencere açamaz mısınız? Kendimi bir tuhaf hissediyorum'."</p>

  <p>Bay Gibbs de tıpkı topçu gibi ıkındı.</p>

  <p>"Kendini tuhaf mı hissediyorsun, güzelim? Gel yanıma, tatlım. Burada biraz temiz hava var."</p>

  <p>"'Ay, neydi o, Bay Gibbs? Bir fare mi yoksa? Farelere dayanamam! Ay kesin fareydi o...'"</p>

  <p>"Hayır, bir tanem, benim küçük köpeğim o. Gel bakalım. Dokun benim küçük kuçu kuçuma."</p>

  <p>Yakıcı sıvıdan bir yudum daha aldım.</p>

  <p>"Böyle bir gemide bile kadınlarla birlikte olunabiliyor demek? Kimse görmedi mi sizi?"</p>

  <p>Navigasyoncu güzel bir gülümsemeyle cevap verdi.</p>

  <p>"Ben onları gördüm."</p>

  <p>Topçu onu dürttü.</p>

  <p>"Kendine gel, kör sarhoş. Daha gemiye binmemiştik. Sefer izni bile çıkmamıştı."</p>

  <p>"Sefer izni beklemek..." dedi Bay Gibbs. "Yaşadığını o zaman anlarsın. Ne rüzgâr, ne fırtına. Bir dere ağzında elinde geminin en güzel içkisinden bir bardakla, bir de hatun yanında... Donanmadaki en güzel rıhtımdaydım, Bay Talbot, efendimiz. Onu çamurdan çıkarmaya gelmelerinden önce yedi yıl kaldım orada. Sonra baktılar kalafatlamadan olmayacak, çekme halatıyla aldılar karinadaki yosunun birazını. Ağır ağır gitmesi bu yüzden işte. Deniz suyunu görünce yine canlandı yosunlar. Şu Sydney Körfezi mi nedir, umarım oradaki rıhtımlarda tatlı su vardır.</p>

  <p>"Yosunlarım tamamen temizlemeye kalksalardı, karinayı<sup>39</sup> da söküp alabilirlerdi" dedi topçu.</p>

  <p>Asıl hedefime bir adım bile yaklaşamadığım ortadaydı. Tek bir olası kaynak kalmıştı elimde.</p>

  <p>"Veznedar da bu konforlu daireyi sizinle paylaşmıyor muydu?"</p>

  <p>Yine tuhaf, rahatsız edici bir sessizlik oldu. Nihayet Bay Gibbs cevap verdi.</p>

  <p>"Su depolarının üstünde yeri var onun, panyol tahtalarının,<sup>40</sup> kargonun arasında."</p>

  <p>"Hangi kargo?"</p>

  <p>"Balyalar ve sandıklar" dedi topçu. "Top güllesi, barut, fünye, fitil, şarapnel ve zincir, otuz adet yirmi dört librelik top, tamamı tapalanmış, yağlanmış, tıkaçlanmış, bağlanmış."</p>

  <p>"Kap kacak" dedi marangoz. "Aletler, keserler ve baltalar, çekiçler ve keskiler, testereler ve balyozlar, tokmaklar, çiviler, kavelalar, bakır levhalar, tıkaçlar, koşumlar, bukağılar, valinin balkonu için işlenmiş demir parmaklıklar, variller, fıçılar, çamçaklar, şişeler ve sandıklar, tohumluklar, numuneler, hayvan yemi, gazyağı, kâğıt, keten."</p>

  <p>"Ve daha bin kalem mal" dedi navigasyoncu. "On bin kere on bin kalem."</p>

  <p>"Beyefendiye yolu gösterin, Bay Taylor" dedi marangoz. "Feneri de alın. Çevreyi kolaçan eden bir kaptan gibi düşünün kendinizi."</p>

  <p>Bay Taylor söyleneni yaptı ve yanlarından ayrıldık, belki de "bodoslamaya doğru süründük" desem daha doğru olur. Arkamızdan bir ses duyuldu.</p>

  <p>"Belki veznedarı bile görebilirsiniz onca ıvır zıvırın içinde."</p>

  <p>Esaslı farelerin cirit attığı yerlerden geçerek tuhaf, can sıkıcı bir yolculuk yaptık. Bay Taylor böyle yerlere alışkın olduğundan kolayca ilerliyordu. Yavaş olması için sesleninceye kadar o kadar uzaklaştı ki zifiri ve tahmin edebileceğiniz gibi kokuşmuş bir karanlığın içinde kaldım. Yarı yola kadar döndüğünde feneri kaldırarak dar ve eğri büğrü yolumu aydınlattı. İki yanımız ve hatta üstümüz, ne idüğü belirsiz, nasıl bir düzenle istif edildikleri anlaşılmaz balyalar ve sandıklarla doluydu. Bir kez düştüm, çizmelerim, Wheeler'in bana ilk gün sözünü ettiği iğrenç kum ve çakıldan oluşan safraya gömülüyordu. El yordamıyla iki büyük kalasın arasından geçmek için uğraşırken ilk ve son kez veznedarı gördüm - ya da en azından onun veznedar olduğunu sanıyorum. Balyalar ya da raflar arasındaki bir tür delikten gördüm onu; diğer yolcular gibi tasarruflu davranması gerekmediğinden, güvertenin çok çok aşağısındaki yuvasını mumlarla doldurmuştu. Üstünde küçücük gözlükler olan kocaman kafasını bir hesap defterine eğmişti -başka bir şey göremedim. Fakat adının geçmesi yaşama ve ölüme zerre değer vermeyen insanlar arasında sessizliğe neden olan yaratık buydu işte!</p>

  <p>Safranın içinden geçtim, bağlanmış topları örten kalasların üzerine çıktım ve küçük bir girintinin ışığı kestiği, fenerin ışığına mecbur kaldığımız bir yere kadar Bay Taylor'ı izledim. Geminin baş tarafına gelmiştik. Bay Taylor beni merdivene götürürken sesini tizleştirerek bağırdı: "Lumbar ağzı!" Rahat geçmem için bir mekânizmanın indirilmesini istediğini sanmayın. Gemici dilinde "lumbar ağzı" "kenara çekil!" uyarısı yerine de geçiyor, Taylor da kendini teşrifatçım ya da baltacım saydığından olsa gerek, beni alt tabakadan uzak tutmaya çalışıyordu. Böylece geminin derinliklerinden çıktık, her yaştan ve cinsiyetten insanlarla, kokular, sesler ve dumanla tıkıt tıkış güvertelerden geçerek kalabalık baş kasaraya, kamarasma, geldiğimizde, çukur güverteden gelen serin, taze havayı içime çektim! Yardımları için Bay Taylor'a teşekkür ettikten sonra kamarama gidip Wheeler'a çizmelerimi çıkartırdım. Üstümü çıkarıp yaklaşık yarım litre suyla üstümü başımı sildikten sonra az çok temizlenmiş hissettim kendimi. Ne var ki, çavuşların loş derinliklerde genç kadınlardan serbestçe faydalanmalarının aciz kulunuz için hiçbir anlamı yoktu. Koltuğuma gömülmüş yeni bir çaresizlik nöbetine yaklaşırken Wheeler'a açılmayı düşündüysem de sorunlarımı kendime saklayacak kadar basiretli davranmayı becerdim.</p>

  <p>Yalnız şu "Badger Bag" sözüyle ne demek istediklerini anlayamadım. Falconer'da böyle bir deyim yok.</p>

  <h2 id="sigil_toc_id_11"><b>(Y)</b></h2>

  <p>Bir şimşek çakması gibi geliverdi aklıma, insan bir sorun üzerine uzun uzadıya düşünerek, yavaş yavaş ulaşamaz sonuca. Bir an çözümsüzlük içinde kıvranırken, bir an sonra çözüm karşınızdadır. Yeri ayarlayamıyorsan zamanı ayarlarsın olur biter! Bu yüzden, Summers tayfanın bizim için bir gösteri düzenleyeceğini söylediğinde, ilk başta bön bön yüzüne baktıysam da, geminin bana uygun bir yer sağlayamamasını uygun bir zaman sağlayarak telafi edeceğini fark ettim. Size mutlulukla bildiririm ki -hayır, neşe değil hissettiğim, onur demek daha doğru; Lordum, denizin üstünde Lort Nelson'a denk bir zafer kazandım! Bir asker olmadığıma göre bundan güzel zafer olur mu? Gemicilerin eğlence anlayışının bana uymadığım, üstelik başımın ağrıdığını mazeret ederek kamaramda kalacağımı bildirdim. Zenobia'nın duyabileceği kadar yüksek sesle elbet! Yolcular kıç güvertesine ve kıçüstü güvertesine giderken gözetleme deliğinden onları izledim, yolculuğun sıkıcılığından bir şekilde kurtulduğu için bayram eden yaygaracı bir güruh. Çok geçmeden koridorda hiç kimse kalmadı - benim istediğim de buydu zaten. Başımın üstünde bir oraya bir buraya giden, zaman zaman tempo tutan ayak seslerini dinleyerek bekledim, aradan çok uzun bir zaman geçmemişti ki, Bayan Zenobia çevik adımlarla aşağı indi, tropikal geceye karşı narin bedenini korumak için bir şal alacaktı belli ki. Kamaramdan çıktım, onu bileğinden yakaladığım gibi, bağıracakmış pozlarına girmesine dahi fırsat vermeden içeri çekiverdim! Geminin diğer kısımlarından gelen gürültü kulak zarımı patlatacakmış gibi çarpan kalbimin sesine karıştığından, sevgimi belirtirken hayli ateşli davranmış olmalıyım! Ranzanın yanında cebelleşirken, Zenobia elimden kaçmasına yetmeyecek tatlı bir direniş gösteriyor, ben de arttıkça artan bir tutkuyla bastırıyordum. Yalınkılıç borda ettim! Darmadağınık bir halde kamaranın diğer ucuna, kasnağın içine oturtulmuş yelken bezinden lavaboya doğru geriledi, ikinci saldıranda kasnak kırıldı. Kütüphane sarsıldı. Moll Flanders sayfaları açık bir halde yere düştü, Gil Blas onun üstüne indi, teyzemin yolculuk hediyesi, Hervey'in <i>Kabirler Arasında Düşünceler (MDCCLX) II cilt, Londra,</i> kendini onların tepesinde buluverdi. Onları ayağımla bir kenara itip Zenobia'yı tekrar yakaladım. Bileğini kıvırıp onu teslim olmaya zorladığımda, faydasız ama cesurca bir direnişle beni iyice ateşlendirdi. Nihayet asıl hedefime karşı taarruza geçtim. Yere saçılmış duran kitapların üstünde, ayakta muharebeye devam ettik. Sonunda güçlü kollanma teslim oldu, savaşta mağlup olan tarafın verebileceği tüm güzellikleri önüme serdi.</p>

  <p>Her ne kadar dilberleri yenilgiye uğratmak biz erkeklerin bir ayrıcalığıysa da zamanı gelince uysalca davranmak bir görevdir bana kalırsa. Tek cümleyle ifade etmek gerekirse; Venüs'ün lütuflarından faydalandıktan sonra <i>Luci</i><i>na</i>'nın acısını vermek istemedim! Yine de kollanma teslim oluşu koşulsuz ve tutkuluydu. Onun da yaptığımız şeyden hayli zevk aldığını görebiliyordum - fakat kötü şans peşimi bırakmamıştı, tam o en kritik anda yukarıdaki güvertede esaslı bir patlama oldu.</p>

  <p>Zenobia aklım yitirmiş gibi sıkıca sarıldı bana.</p>

  <p>"Bay Talbot," dedi soluk soluğa. "Edmund! Fransızlar! Ne olur kurtar beni!"</p>

  <p>Bu kadar zamansız ve gülünç bir şey olabilir mi? Güzel ve ateşli kadınların çoğu gibi, o da bir aptaldı; patlama ise (hemen o anda kaynağını anlamıştım) tam da onu korumak istediğim şeye maruz kalmasına yol açmıştı. Ama olmuştu bir kere. Hata onundu ve hazlarınm olduğu kadar aptallıklarının da bedelini ödemek zorundaydı. Ne kadar kötü bir duruma düşeceğini hesaplamalıydı. Dahası, ne yaptığının bilincinde olacak kadar deneyimli bir kadın olduğuna hiç kuşkum yoktu!</p>

  <p>"Sakin ol, tatlım," diye zorlukla mırıldandım, ateşimi söndürmenin heyecanı yavaş yavaş azalırken. "Nihayet bir albatros gören Bay Prettiman'ın işi bu. Babanın karabinasını kuşun olduğu yöne doğru boşaltmış olmalı. Korkman gereken Fransızlar değil, onun ne yaptığını anlarlarsa asıl gemicilerin yapacaklarından kork."</p>

  <p>(Aslını isterseniz gemide geçirdiğim zaman içinde, Bay Coleridge'in yanıldığına kanaat getirmiştim. Denizciler gerçekten de batıl inançlı, fakat hayat karşısındaki kaygısızlıkları bunun da ötesinde. Deniz kuşlarını vurmamalarının bir nedeni silah taşımalarına izin verilmemesi, diğeri de deniz kuşlarını pek lezzetli bulmamaları.)</p>

  <p>Hemen kafamızın üstündeki güvertede koşuşmalar oluyor, gemideki gürültü de arttıkça artıyordu. Gösteriden herkesin zevk aldığını sanıyorum, ne de olsa daha iyisi için yandaki tiyatroya gidecek halleri yoktu.</p>

  <p>"Şimdi tatlım, gidip yeniden insanların arasına karışmalısın. Birlikte görülmemiz ikimiz için de iyi olmaz."</p>

  <p>"Edmund!"</p>

  <p>Derin bir iç geçirirken rengi de kızardı. Hakikaten de o sırada çok nahoş bir durumdaydı.</p>

  <p>"Ne oldu, sorun nedir?"</p>

  <p>"Beni terk mi ediyorsun?"</p>

  <p>Bir an durup düşündüm.</p>

  <p>"Küpeşteden kendi gemime atlayıp kaçacak halim yok herhalde."</p>

  <p>"Bu yaptığın zalimlik!"</p>

  <p>Bu aşağılık dramın üçüncü sahnesine gelmiş olduğumuzu lort cenapları fark etmişlerdir. Şimdi o terk edilen kurban, ben de kalpsiz bir alçaktım.</p>

  <p>"Saçmalıyorsun, tatlım! Yaşanan küçük kazaya rağmen, böyle durumlara alışkın değilmişsin gibi yapmanın bir anlamı yok, haksız mıyım?"</p>

  <p>"Şimdi ne yapacağım ben?"</p>

  <p>"Zırvalama kadın! Tehlikenin ne kadar az olduğunu sen de benim kadar biliyorsun. Yoksa beklediğin..."</p>

  <p>Dilimi son anda tuttum. Bu ilişkide paranın adını anmak bile yok yere ona hakaret etmek olurdu. Gerçi içimde duyduğum tatmin olmuşluk ve zafer duygusu biraz huzursuzlukla bulanmaya başlamadı desem yalan olur; o an en çok istediğim şey onun bir sabun köpüğü ya da bir hayal gibi gözümün önünden kaybolup gitmesiydi.</p>

  <p>"Neymiş beklediğim, Edmund?"</p>

  <p>"Kimse görmeden kümesine -yani kamarana- geçip üstünü başmı düzeltmek için uygun zamanı bekliyorsun."</p>

  <p>"Edmund!"</p>

  <p>"Vaktimiz çok dar, Bayan Broclebank!"</p>

  <p>"Yine de -kim bilebilir- istenmeyen sonuçlar meydana gelirse ne olacak?"</p>

  <p>"Orasını düşünme, tatlım. Köprünün başına kadar gelirsen elbet geçeceğiz. Şimdi git, hadi git! Ben koridora bakayım... Tamam ufukta hiç yelkenli yok!"</p>

  <p>Ona resmi bir selam verdikten sonra bir sıçrayışta kamarama geri girdim. Kitapları raflarına yerleştirdim ve lavabonun yalpalığını becerebildiğim kadarıyla düzelttim. Ardından ranzama uzandığımda, içimde Aristotelesçi bir üzüntüden çok biraz önceki huzursuzluğun kalıntıları vardı. Bu kadın gerçekten de bir aptaldı! Fransızlar! Ona ihanet eden tam da içindeki oyunculuk ruhu olmuştu; düşünmesi pek hoş olmasa da, benim zararıma! Yukarıdaki güruh dağılıyordu. Koridordaki ışığın görünmekten çok gizlenmeye yaradığı vakitlerde kamaramdan çıkabileceğimi düşündüm. Doğru anı kollayacak ve doğruca yolcu salonuna yollanarak hâlâ demlenmekte olan bir beyefendi bulup ona eşlik edecektim. Mumu yakmaya bile gerek görmeden <span style="text-indent: 1em;">bekledim, ama nafile! Üst güvertelerden aşağı kimse inmedi. Bunun üzerine sessizce yolcu salonuna gittiğimde, bir elinde kadehi, ötekinde bir karnaval maskesiyle kıç penceresinin altındaki masada çoktandır kurulmuş oturan Deverel'ı görünce şaşırıp kaldım. Kendi kendine gülüp duruyordu. İçeri girdiğimi hemen gördü ve beni masasına çağırdı.</span></p>

  <p>"Talbot, sevgili dostum! Garson, Bay Talbot'a da bir kadeh getir! Ne manzaraydı ama!"</p>

  <p>Doğrusu neşesi yerindeydi. Sesi biraz pesleşmiş, daima tiril tiril görünen giysileri kırışmıştı. Abartılı bir nezaketle kadehini bana kaldırdı. Bir daha güldü.</p>

  <p>"Böylesi eğlenceye diyecek yok!"</p>

  <p>Önce Bayan Zenny'yle aramızda geçenleri kastediyor sandım. Ama hali tavırları böyle bir şeye pek uygun değildi, sorun başka bir şeydi herhalde.</p>

  <p>“Haklısınız, gerçekten de diyecek yok."</p>

  <p>Bir an için dondu kaldı. Sonra aniden söze başladı:</p>

  <p>"Bir vaizden bu kadar <i>nefret</i> edilir!"</p>

  <p>Küçüklüğümde çocuk odasında masal dinlerken olduğu gibi, gittikçe meraklanıyordum.</p>

  <p>"Gösterişli kaptanımızdan söz ediyorsunuz galiba."</p>

  <p>"Fasa fiso."</p>

  <p>"Ben de kiliseden pek hoşlandığımı söyleyemem, Bay Deverel, fakat kaptanın nefreti her şeyin üstünde görünüyor, Basit bir dikkatsizlik yüzünden Bay Colley'in kıçüstü güvertesine çıkışını yasaklamış diye duydum."</p>

  <p>Deverel bir kahkaha attı.</p>

  <p>"Kıçüstü güvertesi... Colley'e bakarsanız bu yasak kıç güvertesini de kapsıyor. Çukur güverteye kısılıp kalmış halde adamcağız."</p>

  <p>"Böylesine derinden bir nefretin gizemli bir sebebi olmalı. Ben de Colley'in nasıl bir yaratık olduğunu... fakat doğanın cimri davrandığı bir adama ceza vermek yerine onu görmezden gelmeyi daha uygun buluyorum."</p>

  <p>Deverel boş kadehini masanın üstünde yuvarlamaya başladı.</p>

  <p>"Bates! Bay Deverel'a bir kadeh konyak daha!" "Talbot, sen gerçek bir iyilik timsalisin. Sen... sen..."</p>

  <p>Kendini tutamayıp yine gülmeye başladı.</p>

  <p>"Dinliyorum, beyefendi."</p>

  <p>Gerçi hayli geç fark etmiştim, ama adam küp gibi sarhoştu. Belki de durumun geç farkına varmamın nedeni onun her zaman neşeli ve coşkulu olmasıydı, kim bilir. Ben bunları düşünürken mırıldandı:</p>

  <p>"Kaptanımız. Kahrolası kaptanımız."</p>

  <p>Başı masaya düştü, kadehi yuvarlana yuvarlana masanın kenarına kadar geldikten sonra döşemede patladı. Onu uyandırmak için epeyce uğraştım, ama bir türlü uyanmak bilmedi. Nihayet bu türden durumlara alışkın olan garsonu çağırmayı akıl ettim. Merdivenlerde duyduğum ayak seslerine bakılırsa, yukarıdaki seyirciler dönmeleri gereken kamaraları olduğunu hatırlamayı akıl edebilmişlerdi. Salondan çıktığım zaman koridorun hayli kalabalık olduğunu gördüm. Bayan Granham yanımdan geçip gitti. Bay Prettiman elini onun omzuna atmış anlayamadığım bir konuda ona nutuk çekiyordu. <i>Père et mère</i> Stock'lar, işin çok ileri gittiği konusunda Pike'ın söylediklerine katıldıklarım belirtiyorlardı. Ve işte, kapkara gökte bir yıldız gibi hemen seçilen Bayan Zenobia da aralarmdaydı, sanki gösterinin başından beri katılımcılardan biriymiş gibi subayların arasında ışıl ışıl gülümsüyordu. Beni görünce hemen atıldı.</p>

  <p>"Çok eğlenceliydi, değil mi Bay Talbot?"</p>

  <p>Ben de gülümseyerek önünde eğildim.</p>

  <p>"Hayatımda hiç bu kadar eğlenmemiştim, Bayan Broclebank."</p>

  <p>Kamarama döndüğümde kadın parfüm kokusunun gitmemiş olduğu hissine kapıldım. Hissettiğim huzursuzluk zihnimi meşgul etse de oturup günlüğü yazmaya başladığımda -ve yazdığım sayfalar arttıkça- huzursuzluğum yerini kozmik bir hüzne bıraktı - Yüce Tanrım! Aristoteles toplumsal tabakalar konusunda olduğu gibi cinsler arasındaki ilişki konusunda da haklı mı yoksa? Şu perişan cinsimizin gün ışığına sürüklenmesine yol açan bunaltıcı alışveriş mantığından kurtarmalıyım kendimi.</p>

  <h2 id="sigil_toc_id_12">ZETA</h2>

  <p>Gece daha bitmedi ama ben her şeyi kötü yanından görmeme neden olan ruh halinden kurtulmayı başardım. Şu anda metodistlere yaraşır bir ahlakçılıktan çok, Wheeler'ın neler olduğunu keşfetmesi ve diğerlerine söylemesi ihtimali endişelendiriyor beni. Yalpalığı tam olarak yerine yerleştiremedim, ayrıca şu kahrolası parfümün kokusunu hâlâ alıyorum. Ah şu kadınların kahrolası ahmaklıkları! Geriye baktığımda, hayatım boyunca hatırlayacağım şeyin, yaşadığım eğlenceli deneyimin coşkulu ve geçici neşesinden çok, duygularına esir düşen -ya da onları tanımlanabilir kılan- Zenobia'nın tamamen rastlantısal ve hayret verici rol yapma çabası olduğunu fark ediyorum. Bir aktris tanımlanamayan bir duygu aktarabilir mi seyircisine? Duyguların doğrudan ve kesin olduğu bir durumu tam da bu yüzden minnettarlıkla karşılamaz mı? Sahnedeyken de doğru tavır bu değil midir zaten? Amatör tiyatroya naçizane bir giriş yaptığım üniversite yıllarımda, profesyonel danışmanlar olarak kiraladığımız kişiler, bize bu sanatın, zanaatın ya da esnaflığın tekniklerinden bir kısmını öğretmişlerdi. Bu bilgiler ışığında olayı tekrar değerlendirirsek, "Orasını düşünme, tatlım. Köprünün başına kadar gelirsen elbet geçeceğiz!" dediğimde sözlerle cevap vermeyip bana arkasını dönerek biraz uzaklaşması -kamaramda yer olsaydı daha da uzaklaşacağından emindim- tiyatroculuktaki <i>hüzünlü hüzünlü sahnenin sağına kayma</i> hareketine tıpatıp uyuyordu. Bunu hatırlayınca içimden güldüm ve biraz daha kendime geldim. Yüce Tanrım, kaptanın hakkı var, bir gemiye bir vaiz bile fazla gelir, üstelik tiyatro sahnesi, ahlakçılık bakımından rahatlıkla onun yerini tutabilir! Katlanmak zorunda kaldığımız o ayinde muhterem beyefendi ve Bayan Broclebank biz zavallılara gayet başarılı bir gösteri sunmamış mıydı? Shakespeare'in tiyatro anlayışına sonuna kadar katılıyorum. Adam kadını çekici bulmuş, kadın da dişiliği gereği, bir rahibin önünde diz çökme konusundaki hevesini göstermişti -iyi bir çift olurlardı! Onlara hiç yardımımız olmaz mı- ya da cüce bir zebaninin kulağıma fısıldadığı gibi, üçümüze de iyiliğimiz dokunmaz mı? Bu kaybetmeye mahkûm Beatrice ile Benedict arasında derin bir muhabbet peydahlanamaz mı? "Kuzenimin iyi bir koca edinmesi için her türlü iffetli role hazırım." Bunu yazarken kahkahalar atıyorum - umarım gecenin bu vakti ranzalarında yatan yolcular, tıpkı Beatrice gibi uykumda güldüğümü zannederler. Gelecekte Bay Colley'e karşı olabildiğince itinalı davranmalıyım - yani en azından Bayan Brondebank'ın Fransızların tehdidi altında olmadığı anlaşılıncaya dek!</p>

  <h2 id="sigil_toc_id_13"><b>(Z)</b></h2>

  <p>"Z", çünkü kaçına günde olduğumuz konusunda bir fikrim yok - fakat ne curcuna! Neler neler oldu!</p>

  <p>Her zamanki saatte kalktığımda karnımda belli belirsiz bir sancı hissettim. Bay Deverel'la içtiğim berbat konyağın marifeti olması kuvvetle muhtemel. Biraz rahatlamak için giyinip güverteye çıkmaya karar verdim. Tam koridora çıkmıştım ki kendisine hoş bir gelecek hazırlamayı planladığım muhterem beyefendiyle -ne talihsiz bir dünya bu!- burun buruna geldim. Önceki günkü hesaplarımı hatırlayarak kastor şapkamı çıkarıp iyi günler diledim. O da gülümseyerek üç kenarlı şapkasını çıkardı, ama her zamankinden çok daha azametli bir biçimde yaptı bunu. Yok canım, daha neler, dedim kendi kendime, Van Diemen'ın Topraklarında<sup>41</sup> bir piskoposa mı ihtiyaç var? Hiç sendelemeden yürüyüp üst güverteye çıkan merdivenlere yönelmesini şaşkın şaşkın izledim. Sonunda merakıma yenik düşerek peşine takılıp Bay Prettiman'ın elinde narin bir bebek gibi tuttuğu karabinasıyla beklediği üst güverteye çıktım. Sizin de bildiğiniz gibi Bay Colley'e şimdilik ihtiyacım olsa da Bay Prettiman'a daima ihtimam göstermem gerektiğinden hemen yanına yaklaşıp onu selamladım.</p>

  <p>"Albatrosu vurdunuz mu, beyefendi?"</p>

  <p>Bay Prettiman öfkeyle yerinde zıpladı.</p>

  <p>"Vuramadım, efendim! Çünkü silahı elimden çekip aldılar. Ne yabanilik, ne sefalet! Böylesi bir cehalet olamaz! Batıl inançlar bundan daha korkunç ve vahşice gözler önüne serilemez!"</p>

  <p>"Ona ne şüphe, ona ne şüphe" dedim avutucu bir sesle. "Fransa'da asla böyle şeyler olmaz, eminim."</p>

  <p>Kıçüstü güvertesine doğru ilerledim; merdivenleri çıktığımda, Bay Colley'in de orada olduğunu görerek hayretler içinde kaldım. Yuvarlak peruğu, üç köşeli şapkasıyla karalar içinde Kaptan Anderson'ın karşısında, o tiranın kutsal saydığı kalasların tam üstünde duruyordu. Merdivenin son basamağına geldiğim sırada Kaptan Anderson aniden arkasını döndü, gidip korkuluğa ellerini dayayarak küpeşteden denize tükürdü. Kıpkırmızı olmuş yüzü, bir çörten gibi çarpılmıştı. Bay Colley ciddi bir ifadeyle şapkasını kaldırarak selam verdikten sonra merdivene doğru ilerledi. Orada Summers'ı görerek onun yanına gitti. Eşit düzeyde bir ciddiyetle selâmlaştılar.</p>

  <p>"Bay Summers, herhalde Bay Prettiman'ın silahını siz ateşlediniz, doğru mu?"</p>

  <p>"Evet, efendim."</p>

  <p>"Kimse yaralanmadı, değil mi?"</p>

  <p>"Kenardan ateş ettim."</p>

  <p>"Bunun için size teşekkür etmeliyim."</p>

  <p>"Bir şey değil, efendim. Bay Colley..."</p>

  <p>"Buyurun, efendim."</p>

  <p>"Size vereceğim öğüdü tutmanızı rica edeceğim."</p>

  <p>"Ne öğüdü, efendim?"</p>

  <p>"Hemen gitmeyin. Tayfayı pek iyi tanımıyoruz. Dün olanlardan sonra -her türden içkiyi, uyuşturucuyu düşman bildiğinizin farkındayım- tayfanın romu dağıtılıncaya kadar beklemelisiniz. Ondan sonra akla mantığa daha yakın olmasalar dahi, biraz daha sakin ve uyumlu olacaklardır..."</p>

  <p>"Benim zırhım var, beyefendi."</p>

  <p>"Ne olur inanın bana, ne dediğimi gayet iyi biliyorum. Bir zamanlar ben de onlardan biriydim..."</p>

  <p>"Rabbin kalkanı daima yaramda olacaktır."</p>

  <p>"Bay Colley! Kendiniz için değilse benim için yapın - sizden rica ediyorum, bir saat daha bekleyin!"</p>

  <p>Bir sessizlik oldu. Bay Colley başını çevirince beni gördü ve yine ciddiyetle selam verdi. Ardından tekrar Bay Summers'a döndü.</p>

  <p>"Öyle olsun beyefendi. Öğüdünüzü tutacağım."</p>

  <p>Bay Colley bir kez daha eğildi, sonra bana doğru geldi ve ikimiz de eğildik! Versailles'da dahi daha iyisi yapılamazdı! Ardından sakin sakin merdivenleri indi. Bu kadan fazlaydı artık! Onun için yaptığım Shakespear'vari planları etkileyebilecek gizemli bir durum meydana çıkmıştı. Yüce Tanrım, diye düşündüm, tüm güney yarım küresinin bir başpiskoposa ihtiyacı olmalı! Arkasından gittim ve koridora girmek üzereyken onu yakaladım.</p>

  <p>"Bay Colley!"</p>

  <p>"Buyurun, efendim."</p>

  <p>"Uzun zamandır sizinle daha yakından tanışıp görüşmek istiyorum, fakat talihsizce bir rahatsızlık yüzünden henüz böyle bir şey mümkün olmadı.</p>

  <p>Bir sırıtış sırıttı ki otuz iki dişi birden meydana çıktı. Şapkasını çıkarıp karnının hizasına getirdi ve eğildi ya da yılankavi bir biçimde şapkasının üstünden reverans yaptı diyebilirim. Koskoca başpiskopos küçülmüş, bir köy rahibi, hatta bir çömez olmuştu. Tiksintim geri geldi ve merakımı bastırdı. Fakat Zenobia'nın onun hizmetlerine ne kadar çok ihtiyaç duyabileceğini ve onu yedekte tutmam gerektiğini -ya da denizcilerin deyimiyle "limanda" tutmam gerektiğini- hatırladım.</p>

  <p>"Bay Colley. Artık birbirimizi tanıma zamanımız geldi. Gelin güvertede birlikte bir tur atalım."</p>

  <p>Bu olağandışı bir durumdu. Tropikal güneşin altında kararmış, siğillerle kaplanmış yüzü daha da kızardıktan sonra birden soluverdi. Gözlerinin yaşlarla dolu olduğuna yemin edebilirim! Adem elmasının aşağı yukarı gidip gelmesinden sürekli yutkunduğu sonucunu çıkardım.</p>

  <p>"Bay Talbot... kelimeler yetmez... ben de çok isterdim... ama böyle bir zamanda... siz ve soylu işvereniniz için her şeyi... çok cömertsiniz... hakiki Hıristiyan hayırseverliği bu olmalı... Tanrı sizi korusun, Bay Talbot!"</p>

  <p>Tekrar yılankavi bir şekilde eğildikten sonra biraz geri çekildi, huzurdan çekiliyormuş gibi bir daha eğildi ve kamarasına girip gözden kayboldu.</p>

  <p>Yukarıdan küçümseyici bir "Hıh!" geldi; başımı kaldırdığımda Bay Prettiman'ın kıç güvertesinin ön korkuluğuna yaslanmış bize baktığını gördüm. Bir sıçrayışta gözden kayboldu. Fakat o an zihnimi meşgul eden Bay Prettiman değildi. Sözlerimin Colley üzerindeki tuhaf etkisini düşünüyordum. Bir beyefendi gibi görünüyorum, üstüm başım da daima derli topludur. Boyum da biraz uzuncadır ve belki de -belki de diyorum- gelecekte başına geçeceğim görevin bilinciyle benim yaşımdaki insanlardan beklenmeyecek kadar olgun davranışlarda bulunmayı beceriyorum. Eğer böyleyse bunun suçlusu sîzsiniz, efendim - ah, sizi minnettarlığımla daha fazla meşgul etmeyeceğimi yazmamış mıydım ben? Konumuza dönelim o zaman, her şeye rağmen bu aptal herifin bana saray mensubu muamelesi yapmasını gerektirecek bir halim yoktu. Yarım saat kadar kıç güvertesi merdiveniyle ana direk arasında yürüdüm durdum, bir yandan karnımdaki ağrıyı gidermeye çalışıyor, bir yandan da bu gülünç durumu düşünüyordum. Bir şey olmuştu ve ben ne olduğunu bilmiyordum - hem de bu şey gemide eğlence düzenlendiği sırada, ben Nefis Düşmanım”la yakın harbe girerken olmuştu! Ne olmuştu bilemiyorum, Bay Colley'in bana daha da saygılı davranmasına ne sebep olmuştu, onu da bilemiyorum. Üstelik Bay Summers, Bay Prettiman'ın karabinasını kimseyi yaralamadan ateşlemişti! Bir bahriyelinin attığını vuramaması olağandışı bir durumdu? Ortada gizli kapaklı bir şeyler dönüyordu; Bay Colley'e ilgi göstermemin onu böylesine minnettar kılması... Karşı cinsle hoş münasebetlerim yüzünden olanları bilmediğimi açık edemeyeceğimden, bu bulmacayı çözmek için saygıdeğer beyefendilerden ya da subaylardan yardım isteyemeyecek olmam çok can sıkıcıydı. Uzun zaman kararsız kaldıktan sonra koridora girdim; yolcu salonuna gidip sohbetlere kulak misafiri olarak Bay Colley'in aşırı minnettarlığına ve ciddiyetine sebep olan şeyi öğrenmeyi umuyordum. Koridorda yürürken Bayan Broclebank aniden kamarasından fırladı ve beni kolumdan yakaladı.</p>

  <div>
    <p>"Bay Talbot... Edmund!</p>

    <p>“Sizin için ne yapabilirim, hanımefendi?”</p>
  </div>

  <p>Gırtlaktan gelen, kısık değilse de kontralto bir sesle cevap verdi.</p>

  <p>"Mektup - Yarabbim! Ne yapacağım şimdi?"</p>

  <p>"Zenobia! Her şeyi anlat bana!"</p>

  <p>Lort cenapları verdiğim cevapta bir teatrallik sezinliyorlar mı? Hakikaten de vardı. Bu kez de bir melodrama kapılmış gidiyorduk!</p>

  <p>"Ne yapacağım... bir... bir pusula... kaybettim, Tanrım, kaybettim!"</p>

  <p>Bir anda sahneden inerek, "Fakat tatlım" dedim, "ben sana hiç pusula yazmadım ki!"</p>

  <p>Derin bir nefes alarak o güzelim göğsünü şişirdi.</p>

  <p>“Şey…bu başkasındandı!</p>

  <p>"Öyle mi" diye mırıldandım, "gemideki her beyefendiden ben sorumlu değilim herhalde! Benden değil de, pusulayı yazandan yardım isteseniz ya!"</p>

  <p>Arkamı dönüp gitmeye davrandım, ama kolumu bırakmadı.</p>

  <p>"Tamamıyla masum bir nottu, fakat yanlış anlaşılabilir. Sanırım onu düşürdüm - ah, Edmund, nerede düşürmüş olabileceğimi biliyorsun!"</p>

  <p>"Kamaramı düzene sokarken böyle bir şeyle karşılaşmış olsam mutlaka hatırlardım, sizi temin ederim..."</p>

  <p>"Ne olur! Ah, ne olur!"</p>

  <p>Gözlerimin içine baktığında, sonsuz bir güven ve açık bir ıstırapla parlayan bir çift gözle karşılaştım. (Ama ben kimim ki bunları lort cenaplarına anlatıyorum. size ulasamayacaklarını bilseler de içinize düşecekmiş gibi sizi süzen onca âşığınız varken - bu arada, fazla pohpohlamadım ya? Gerçekle bir arada kullanıldığında ne kadar etkili olduğunu siz söylemiştiniz bana!)</p>

  <p>Zenobia iyice yanıma sokuldu ve kulağıma fısıldadı.</p>

  <p>"Senin kamaranda olmalı. Wheeler bulursa mahvolurum ben!"</p>

  <p>Kahretsin, diye düşündüm. Wheeler bulursa asıl ben mahvolurum - bunu mu söylemeye çalışıyor acaba?</p>

  <p>"Bu kadarı yeterli, Bayan Broclebank. Şimdi gider bakarım."</p>

  <p>Sağa doğru çekildim - yoksa sola doğru mu çekilmeliydim? Sahnedeyken sağımı solumu hep karıştırırım. Diyelim ki geminin iskele tarafında bulunan ferah daireme doğru çekildim, kapıyı açtım, içeri girdim, kapıyı ardımdan kapattıktan sonra kamaranın zeminini araştırmaya başladım. Kapalı alanda bir şey aramaktan daha can sıkıcı bir şey var mıdır bilmiyorum. Gözlerim zeminde dolaşırken benimkiler dışında iki ayak daha gördüler. Başımı kaldırdım.</p>

  <p>"Çık dışarı, Wheeler! Çık dışan!"</p>

  <p>Hemen gitti. Tam aramayı bırakmış lavaboya su dökmeye başlıyordum ki, lavabonun en dibinde katlanmış bir kâğıt olduğunu fark ettim. Kağıdı aldığım gibi Zenobia'nın kamarasına yöneldiysem de, aklıma gelen bir fikir beni durdurdu. Sabahın erken saatlerinde elimi yüzümü yıkamıştım, oysa şimdi lavabo boştu ve yatağım yapılmıştı.</p>

  <p>Wheeler!</p>

  <p>Hemen kağıdı açtım, sonra derin bir nefes aldım.</p>

  <p>Eğitimsiz birinin el yazısıydı.</p>

  <p>EN GÜZEL, TAPILACAK KADIN BEKLEYEMİYORUM GAYRI! SONUNDA İÇİNDE KİMSENİN HİÇ OLMADIĞI BİR YER BULDUM! EN BÜYÜK TEHLİKELERLE YÜZ YÜZEYKEN DAHİ KALBİM BÖYLE GÜMBÜR GÜMBÜR ATMAMIŞTI SİNEMDE! SEN BANA ZAMANI SÖYLE Kİ BEN DE SENİ CENNETE UÇURAYIM! GEMİCİ KAHRAMANIN</p>

  <p>Yüce Tanrım, Lort Nelson'ın berbat bir karikatürü olmalı bu adam! Bu kadın kendi çapında <i>Emma</i>'lık yapıyordu ve bu Adsız Gemici Kahraman'ı da etkisi altına almıştı! Tam bir şaşkınlık içindeydim. Bay Colley, o azametli hali -şimdi de bu not- Prettiman'ın, aslında Broclebank'in olan karabinasıyla ateş eden Summers - kendi kendime gülmeye başladım, sonra aniden gülmeyi kesip Wheeler”a seslendim.</p>

  <p>"Wheeler, kamaramı düzenlemişsin. Sen olmasan ne yapardım ben!"</p>

  <p>Bir şey söylemeden başını eğdi.</p>

  <p>“Titizliğinden çok memnun kaldım. Bu yarım gineyi ödül olarak veriyorum. Ama bazen çok unutkan olabiliyorsun, değil mi?"</p>

  <p>Adamın gözleri lavabonun olduğu tarafa doğru kaymadı bile.</p>

  <p>"Sağ olun, Bay Talbot. Bana her konuda güvenebilirsiniz, efendim."</p>

  <p>Sonra çekilip gitti. Notu bir kez daha inceledim. Deverel yazmış olamazdı, çünkü saygıdeğer bir beyefendiden beklenmeyecek kadar kötü yazılmıştı. Ne yapmam gerektiğini düşünmeye başladım.</p>

  <p>Bir anda, bu tiyatro oyunu sayesinde hem Zenobia'dan hem de vaizden kolaylıkla kurtulabileceğim geldi aklıma. Gerçekten de bir süre sonra işlerin nasıl tam bir maskaralığa dönüştüğünü keyifle seyredecektim bir kenardan. Tek yapmam gereken bu notu vaizin kamarasına koyup sonra da orada buluvermekti. Bu pusulayı Bayan Broclebank'e yazmadınız mı, muhterem beyefendi? Siz burada kilisenin bir temsilcisi olarak bulunuyorsunuz! İtiraf et, aşağılık köpek, itiraf et de sevgilini elde etmekte gösterdiğin başarı için seni kutlayalım!</p>

  <p>Tam bu noktada hayret ve kızgınlıkla kendime geldim. Bir de kendime şerefli ve sorumluluk sahibi diyordum; oturmuş suç sayılmakla kalmayıp külliyen alçaklık olan bir plan yapıyordum! Nereden gelmişti bunlar aklıma? Görüyorsunuz, hiçbir şeyi saklamıyorum, lort cenapları. Ranzamın kenarına oturmuş beni bu noktaya getiren düşünceler zincirinin ilk halkasını bulmaya çalışırken, onu tam da Zenobia'nın yalvarışındaki dramatiklikte buldum -farsa ve melodrama kesin dönüş- tek kelimeyle; tiyatroya! Artık tüm okullarda şöyle okutulsun:</p>

  <p><i>Platon haklıydı!</i></p>

  <p>Kalkıp yandaki kamaraya giderek kapısını çaldım. Bayan Zenobia kapıyı açtı, pusulayı eline tutuşturup uzaklaştım.</p>

  <h2 id="sigil_toc_id_14"><b>(Ω)</b></h2>

  <p>Omega, omega, omega. Sonuncu sahne olduğuna kuşku yok! Yok bundan ötesi - ancak ve ancak yangın, deniz kazası, düşman saldırısı ya da esaslı bir mucize! Keza son durumda bile Yaradan, tiyatro sahnesine bizzat, <i>Deus ex Machina<sup>42</sup></i> olarak, fırlayacaktır! Kendimi bununla küçültmeyi reddetsem bile, tüm gemiyi bir tiyatro sahnesi olarak görmeden edemeyeceğim! Ben de şimdi karşınıza çıkabilirim, sırtımda bir haberci peleriniyle, mesela sizin şu Racine gibi - "sizin" dememi affedin, ama onu başka türlü düşünemiyorum.</p>

  <p>Ya da antik Yunan anlayışını mı seçsem? Bu bir oyun. Bir fars mı, yoksa trajedi mi? Trajedi olması için kahramanın azameti bir ön koşul sayılmaz mı? Büyük bir düşüş için, yüksekte olmak gerekmez mi? Bir fars diyelim o zaman, zira adam şimdi bir Punchinello gibi görünüyor. Düşüşü de toplumsal anlamda bir düşüş. Ölüm yok işin içinde. Kendi gözlerini oymayacak, Furia'lar<sup>43</sup> tarafından kovalanmayacak -ne bir suç işledi, ne de kanunu çiğnedi- başımızdaki korkunç tiranın dikkatsizlikle ilgili yedekte tuttuğu birkaç kanunu yoksa tabii.</p>

  <p>Pusuladan kurtulduktan sonra hava almak için kıç güvertesine, oradan da kıçüstü güvertesine çıktım. Kaptan Anderson yerinde yoktu, onun yerine nöbeti Deverel ile parlak gün ışığında daha da yaşlı görünen asteğmen Bay Davies almıştı. Deverel'a selam verip kıç güvertesine indim, çıldırmış gibi dolaşıp duran Bay Prettiman”la biraz laflamaya niyetliydim. (Bu adamın devlete herhangi bir tehdit oluşturamayacağına her geçen gün biraz daha ikna oluyorum. Kime sözünü dinletecek ki? Ama yine de, görevim gereği onunla belli bir mesafede durmalıyım.) Ona doğru ilerleyişimi pek umursuyormuş gibi görünmüyordu. Korkuluğa dayanmış çukur güverteyi izliyordu. Ben de onun baktığı yere çevirdim başımı.</p>

  <p>Kıç güvertesinin altından çukur güverteye çıkıp tayfanın ve göçmenlerin bulunduğu kısma doğru ilerleyen Bay Colley'i sırtından tanıdığımda nasıl afalladığımı anlatamam! Oraya gitmesi bile tek başına hayret vericiydi, çünkü bizi alelade insanlardan ayıran, davet edilmedikleri ya da görevleri gerektirmediği sürece geçemedikleri ana direk çizgisini geçmişti. Colley'in en şaşalı dini kıyafeti ve aksesuvarlarıyla gidiyor olması daha da şaşırtıcıydı. Beyaz keten cüppesi, ayin kaftanı, kukuletası, perukası, başlığıyla, yakıcı güneşin altında tam bir ahmak gibi görünüyordu. Bir katedraldeymişçesine ağır adımlarla ilerledi. Güverteye yayılmış güneşlenenler, bana tam bir koyun sürüsünü anımsatacak şekilde, bir anda ayağa fırladı. Bay Colley, baş kasaranın oralarda bir yerde gözden kayboldu. Demek ki Summers'la konuştuğu şey buydu. Tayfaya romları dağıtılmış olmalıydı - hakikaten bir boru çalındığını ve birinin "Ruhumuzu şenlendirelim!" diye bağırdığını hatırlıyor gibiydim, o sırada hiç dikkatimi çekmeyen bu sesler şimdi anlam kazanmaya başlamıştı. Deniz durgun, hava bunaltıcıydı. İnsanlar hiçbir şey yapmadan pinekliyor ya da Summers'ın deyimiyle "ellerindekiyle idare ediyorlardı". Kıç güvertesinde beklemeye devam ettim, Bay Prettiman'ın barbarların süslenme tarzının devamı saydığı dini giysiler üzerine verdiği söylevi pek kendimi vererek dinleyemiyordum, çünkü merak içinde vaizin ne zaman dışarı çıkacağını bekliyordum. Orada uzun ve eksiksiz bir ayin düzenleyecek hali yoktu herhalde! Fakat öyle bir yere doğru bir iki adım atabileceğini bile ummadığım bir vaizi, ayin düzenlemek için ağır ağır yürürken -çevresine öyle bir hava yayıyordu ki insan koca bir kilise korosunun, kanonun, en azından bir başpapazın yanında yürümekte olduğunu sanabilirdi- görmek beni etkilemiş, hatta hoşuma gitmişti. O zaman anladım onun hatasını. Bir beyefendinin doğuştan gelen otoritesine, saygıdeğerliğine sahip değildi ve gülünç bir şekilde bunu giysileriyle örtmeye çalışıyordu. Muhterem beyefendi Resmi Kilise'nin tüm ihtişamıyla alt katmanlara iniyordu. İngiliz -ya da müsaadenizle Britanya- Toplumu'nu bugünkü görkemine kavuşturan unsurlardan biri saydığım bu manzara karşısında ben de duygulanmıştım. İşte karşımdaki Kiliseydi; hemen arkamda, kamarasına oturmuş bir halde, Kaptan Anderson'ın kişiliğinde Devlet duruyordu. Hangi kırbacın daha etkin olduğu şimdi ortaya çıkacaktı. Dokuz kamçılı kırbaç, kızıl kalın kumaştan bir torbanın içinde kaptan kamarasında dursa da kullanılmasını emrettiğini hiç duymamıştım; peki ya kavramsal olan? Platoncu kırbaç İdeası, cehennem ateşi tehdidi mi daha etkiliydi? (Kaptanın karşısındayken duruşundaki azametten anladığım kadarıyla) tayfanm Bay Colley'i dünyevi ya da ruhani bir saygısızlığa maruz bıraktığına şüphe yoktu. Baş kasaradan tövbe feryatları da gelse, dehşet çığlıkları da gelse aynı derecede şaşırtıcı olacaktı benim için. Bir süre neler olacağmı bekledikten -ne kadar sürdü bilmiyorum- sonra hiçbir şey olmayacağma kanaat getirdim. Kamarama dönüp size bu içten sayfaları yazmaya devam ettim, hoşunuza gideceğine de kuşkum yok. Fakat bir gürültü kopunca ara vermek zorunda kaldım.</p>

  <p>Lort cenapları bu gürültünün nereden geldiğini tahmin edebilirler mi? Hiç sanmıyorum, efendimiz. Sizin bile aklınıza gelmez! (Yazma tekniğimi geliştirdikçe daha incelikli bir biçimde pohpohlamayı öğrenmeyi umuyorum.)</p>

  <p>İlk duyduğum ses baş kasarada kopan bir alkıştı! Bir aryadan sonra duyacağınız ve operanın birkaç dakikalığına durmasına yol açan alkışlara hiç benzemiyordu doğrusu. Bir galeyana geliş değildi, dinleyiciler kendilerinden geçmemişlerdi. Ne sahneye gül fırlatılıyordu, ne de çil çil gineler - bir keresinde bazı gençlerin Fantalini'nin kucağını gineyle doldurmaya çalıştıklarına şahit olmuştum. Kulaklarım beni yanıltmıyorsa, gayet düzeyli bir alkıştı bu. Sheldonian'da, saygıdeğer bir beyefendinin üniversite tarafından onur madalyasına layık görüldüğü ilan edildiğinde meslektaşlarımla birlikte alkışladığım gibi alkışlıyorlardı. Hemen güverteye çıktım, ama ilk alkıştan sonra her şey süt liman olmuştu. Muhterem beyefendinin konuşmasını duyabileceğimi düşündüm. Bir an için, oraya kadar gitmeyi, baş kasaranın duvarına kulağımı dayayıp olanı biteni dinlemeyi düşündüm. Ama hayatım boyunca dinlediğim ve muhtemelen dinleyeceğim vaaz sayısı aklıma gelince bundan vazgeçtim. Pek çok açıdan sefalet içinde geçen yolculuğumuzun en sevdiğim yanı, bu türden ayinlerden ve törenlerden hemen hemen tamamıyla kurtulmuş olmamdı. Bu yüzden beklemeye karar verdim, en azından, taze muzaffer Colley'imiz, bu eski teknede herkesin katılacağı bir vaaz verilmesine ya da daha kötüsü, düzenli olarak vaaz verilmesine kaptanı ikna edinceye kadar. Endişeli gözlerimin önünde <i>Colley'in Vaazları</i> ya da <i>Hayat Yolculuğu Üzerine Colley</i> gibi saçma sapan isimler uçuşmaya başladı ve tüm bunlardan uzak durmaya ahdettim.</p>

  <p>Yelkenlerin gölgesinde dikilip durmaktan sıkılıp da kamarama dönmeye karar verdiğim sırada, bu kez daha güçlü ve içten bir alkış koptu. Perukalı bir vaizin ya da genç Bay Taylor'ın tanımıyla "baştan aşağı donanmış" bir din adamının kalabalık tarafından alkışlanmasının ne kadar ender rastlanır bir durum olduğunu lort cenaplarına hatırlatmama gerek yok herhalde. Vaazı coşkuya yol açıyorsa bu, inlemelerle, gözyaşlarıyla, tövbelerle, hıçkırıklarla kendini gösterir. Sıkıcı ama saygın bir vaiz olmakla yetinecekse, ödülü sessizlik ve gizli saklı esnemelerdir. Ama benim baş kasaradan geldiğini duyduğum alkışlar, daha çok bir gösteriye uygundu. Sanki Colley'e değil de bir akrobata ya da soytarıya yönelikti. Bu ikinci alkış tufanı, (havada altı tane tabağı başarıyla çevirip ilk alkışı aldıktan sonra) kafasının üstüne yerleştirdiği ve döndürmeye başladığı bir lazımlığın üstüne bir de bilardo sopası ekleyen bir hokkabaza yakışırdı ancak.</p>

  <p>İyice artan merakımı gidermek için tam baş tarafa doğru ilerlemeye başlıyordum ki Deverel nöbet yerinden ayrılıp yanıma geldi ve imalı imalı La Brocklebank'ten söz etmeye başladı. Foyamın meydana çıktığı duygusu gelip benliğimi kapladığında, aynı anda hem gençliğin etkisiyle koltuklarım kabardı, hem de onunla olan ilişkimin sonuçlarını düşününce biraz endişeye düştüm. Biz konuşurken, söz konusu hanımefendi de kıç güvertesinin sancak tarafında Bay Prettiman'ın söylevlerinden birini dinliyordu. Vakit kaybetmeden Deverel'ı koridora çekerek biraz gözlerden uzaklaştırdım. Bayan Broclebank hakkında öyle havadan sudan konuşurken, rahatsızlığım sırasında Deverel'ın, ima ettiğinden daha büyük bir başarı elde etmiş olduğu izlenimine kapıldım. Galiba ikimiz de aynı küpten su içiyorduk. Yarabbim! Ama her ne kadar bahriyeli de olsa, o bir beyefendiydi ve ikimiz de ne olursa olsun birbirimize sırlarımızı açık edemezdik. Yolcu salonunda birkaç kadeh içtikten sonra, o tekrar işinin başına döndü ve tam ben de kamarama doğru yola koyulmuştum ki baş kasaranın oradan gelen bir gürültüyle olduğum yerde sıçrayıverdim, olabilecek en beklenmedik şey: Bir kahkaha tufanı. Bay Colley'in nihayet aklını başına aldığına ve onları kendi başlarına bıraktığına kanaat getirdim; şimdi de içeridekiler okul çocukları gibi onun vaazını taklit ederek eğleniyor olmalıydılar. Olanı biteni daha iyi görebilmek için önce kıç güvertesine, oradan da kıçüstü güvertesine çıktım, fakat baş kasara tarafına bakınca dışarıda nöbetçi bırakılan adam dışında kimseyi göremedim. Hepsi içerideydi, dağılmamışlardı. Colley komik bir şeyler söylemiş olmalı, diye düşündüm, şimdi de kamarasında o gülünç giysilerini çıkarıyordur. Ama bu kahkahalar gemidekileri de harekete geçirmişti. Hemen altımdaki kıç güvertesi hanımefendiler, beyefendiler ve subaylarla dolmaktaydı. Cesaret bulabilenler yukarı çıkıyor, benim yanıma gelip kıçüstü güvertesinin ön korkuluğuna yaslanıyordu. Zihnimi meşgul eden ve daha önceki olaylarda tahminlerimi renklendiren tiyatro sahnesi şimdi tüm gemiyi sarmış görünüyordu. Bir an için subayların bir isyan beklentisi içinde olabileceklerini bile düşündüm. Ama Deverel'ın böyle bir şeyden mutlaka haberi olurdu ve bana hiçbir şey söylememişti. Yine de herkes gözünü dikmiş, insanların ne idüğü belirsiz bir eğlenceyle meşgul olduğu geminin gizemli baş tarafına bakıyordu. Şimdi izleyiciler bizdik ve bumbaların üstündeki filikaların ve ana direğin yer yer gizlediği sahneye bakıyorduk. Baş kasaranın bize bakan tarafı bir evin duvarı gibiydi, ama iki merdiven ve iki girişle kışkırtıcı bir şekilde bir sahneye benziyordu - kışkırtıcı, çünkü bir gösteri olduğu kuşkuluydu ve beklentilerimiz hüsranla sonuçlanabilirdi. Türlü türlü hareketi, yetersiz teşhiri, huzursuz edici gizleri içindeki gerçek hayatın düzensizliğiyle, bir zamanlar onun kusursuz bir taklidi saydığım tiyatro sahnesi arasındaki uçurumu hiç bu kadar açık ve net görmemiştim. Kimseye bir şey sormaya cesaret edemiyordum ve yakışıksız bir merak göstermeden olanları nasıl öğreneceğim konusunda hiçbir fikrim yoktu. Elbette lort cenaplarının gözdesi, böyle bir durumda kadın kahramanı ve onun sırdaşını ön plana çıkarırdı - oysa benim izlediğim oyunda <i>sahneye iki denizci girer</i> kısmına gelinmişti. Baş kasarada gürültü artıyordu ve bizim yolcular ve subaylar arasında da bir uğultu başlamıştı. Bir şeyler olacak gibiydi ve beklenmedik bir anda bir şey oldu, iki miço -Genç Beyefendiler değil- baş kasaranın iskele tarafındaki kapısından fırlayıp ana direğin arkasında kaybolduktan sonra aynı hızla sancak tarafındaki kapıdan içeri girdi. İnsanları böyle dakikalarca kahkahalara boğan bir vaazın ne kadar uygunsuz olduğunu düşünürken, Kaptan Anderson'ın da kıçüstü güvertesinin ön korkuluğuna dayanmış, yüzünde anlaşılmaz bir ifadeyle baş tarafa baktığını fark ettim. Birinci Subay Bay Summers, olağandışı bir endişe ve telaşla merdivenleri çıktı, doğruca kaptanın karşısına geçti.</p>

  <p>"Evet, Bay Summers?"</p>

  <p>"Müdahale etmeme izin vermenizi rica ediyorum, efendim."</p>

  <p>"Kilisenin işlerine karışmamalıyız, Bay Summers."</p>

  <p>"Efendim... mürettebat..."</p>

  <p>"Ne olmuş mürettebata?"</p>

  <p>"Sarhoşlar, efendim!"</p>

  <p>"Öyleyse cezalarım verin, Bay Summers."</p>

  <p>Kaptan Anderson, Bay Summers'a arkasını dönünce, sanki beni yeni görmüş gibi seslendi.</p>

  <p>"İyi günler, Bay Talbot! Seyirden memnun olduğunuzu umarım."</p>

  <p>Biraz sert ifadelerle memnun olduğumu belirttim, fakat ne söylediğimi şimdi hatırlamıyorum, çünkü konuşurken kaptandaki olağandışı değişikliği fark ederek hayretler içinde kalmıştım. Adamları yanına yaklaşırken her zaman takındığı ifade, ancak bir hapishanenin kapısı kadar dost canlısı sayılırdı. Alt damağım meydana çıkarır, suratını alabildiğine asar ve kaşlarını çatarak bakardı; böylece astlarını tam bir dehşete düşürdüğünü düşünürdüm. Ama bugün hem yüzünde, hem de konuşmasında bir tür neşe var gibiydi.</p>

  <p>Ama Bay Summers tekrar söze girdi.</p>

  <p>"En azından bir bakmama izin verin, efendim!"</p>

  <p>Summers'm konuşurken eliyle işaret ettiği yere dönüp baktım.</p>

  <p>Lort cenapları, akademik kariyerimizi ortaçağdan kalma bir kukuleta ve kafamızın üstündeki bir sıvacı tahtasıyla belirtiyor olmamızın tuhaflığı üzerine hiç durup düşündünüz mü? (Keza törende rektörün yürüyüşü sırasında, hemen önünde gümüş yaldızlı bir harç teknesi gitmez mi? Fakat konudan ayrılmamak gerek.) İskele tarafındaki kapıdan iki kişi çıkmıştı. Ben baktığım sırada sancak tarafındaki kapıya doğru tören adımlarıyla yürüyorlardı. Belki de onları acayip bir saatin parçalan sanmamın nedeni, onlar geçerken geminin çanlarının çalması ve o alaycı "Her şey yolunda!" haykırışının duyulmasıydı. Öndeki adamın kafasında, kenarları kürklü bir kukuleta vardı; kukuletayı arkaya atmak yerine, Chaucer zamanından kalma el yazmalarındaki resimlerde gördüğümüz şekilde başına geçirmişti. Bu kukuletayla yüzünü neredeyse kapatmış, tam çenesinin altında bir eliyle tutuyordu. Adamın diğer eli belinde, tam kalça kemiğinin üzerindeydi. Kadın yürüyüşünün abartılı bir taklidiyle güverteyi boydan boya geçti. Diğer adamın üzerinde bu insanların gündelik giysisi olan bol yelken bezi çuval, başında da- fena halde yıpranmış görünen bir sıvacı tahtası vardı. O da ayaklarını sürüyerek öndekini takip ediyordu. İki adam baş kasaranın diğer kapısında kaybolduklarında yeni bir kahkaha fırtınası koptu ve arkasından alkışlar başladı.</p>

  <p>Bu gösteri yalnızca baş kasaranın içindekilere yapılmamıştı. Aynı zamanda bize de yönelikti! Bir aktörün bilinçli olarak salonun sağına ya da soluna, balkonlara, hatta balkonun özellikle bir köşesine doğru oynadığına siz de şahit olmuşsunuzdur. Bu iki adam da, seçkin insanların toplandığı kıç tarafına doğru insani zaafları ve aptallığı resmederek önümüzde geçit resmi yapmışlardı! Lort cenapları bir gemide kepazeliklerin ne kadar hızlı duyulduğu konusunda en ufak bir fikre sahipse, baş kasarada her ne oluyorsa tüm gemiyi bir anda sardığını tahmin edecektir. Göçmenler, alt tabakadan insanlar, gemiciler- onların hayatta kendilerine özgü amaçları vardı. Hepsi heyecan içindeydi. Öte yandan biz de gemicilerin ve göçmenlerin içinden toplumsal düzene gelebilecek her türlü tehdide karşı hazırlıklıydık. Baş kasarada olanlar, sınırsız bir hoyratlık ve küstahlıktan başka bir şey değildi. Bunun suçlusu hem Bay Colley, hem de Kaptan Anderson'dı - biri böyle bir küstahlığa yol açmış, diğeri de buna izin vermişti. Bütün bir kuşak boyunca, uygar dünya Fransız Ulusu'nun disiplinsizliği yüzünden gözyaşı dökmüştü (gerçi bu, bizim başarılı ellerimize vermişti şeref payesini). Bana kalırsa, bir daha zor kendilerine gelirlerdi. Sağdan soldan gelen selamları zar zor alarak, bir bulantıyla indim kıçüstü güvertesinden. Bay Prettiman, şimdi yanında Bayan Granham'la kıç güvertesindeydi. Savunuculuğunu yaptığı özgürlüğün nasıl sonuçları olabileceğini gözleriyle görsün işte, diye düşündüm derin bir acı içinde. Kaptan Anderson kıçüstü güvertesini Summers'a bırakıp gitmişti. Summers da gözlerini dikmiş, düşmanın, bir baş tarafa bakıyordu. Tam çukur güverteye iniyordum ki Bay Cumbershum'ın bizim koridordan çıkmakta olduğunu gördüm. Bir an sorularımı ona yöneltmeyi düşünerek duraladım; ama ben öylece beklerken genç Tommy Taylor baş kasaradan fırlayıp koşarak kıça geldi. Cumbershum onu hemen yakaladı.</p>

  <p>"Güvertede adaba uygun davranmalısınız, genç adam!"</p>

  <p>"Birinci Subay'ı görmem gerek, efendim - Tanrı şahidim olsun ki..."</p>

  <p>"Yine mi yemin ediyorsunuz? Şimdi cezayı hak ettiniz!"</p>

  <p>"Vaizle ilgili, efendim, size söylemiştim!"</p>

  <p>"Siz ona Bay Colley diyeceksiniz; ayrıca başlarım senin ciyak ciyak bağırmandan şimdi!"</p>

  <p>"Doğru söylüyorum, efendim, doğruyu söylüyorum! Bay Colley baş kasarada ve küp gibi sarhoş!"</p>

  <p>"Aşağı inin, yoksa direğin ucuna bekçi dikerim sizi!"</p>

  <p>Bay Taylor hemen gözden kayboldu. Tüm o sesler gemide yankılanırken, iki adam oyunculuklarını, yani şarlatanlıklarını bize sergilerken vaizin baş kasarada olduğunu duyunca şaşkınlıktan donup kaldım. Kamarama çekilip dinlenme fikrini bir anda unuttum. Kalabalık kıçüstü güvertesinden, kıç güvertesinden taşmıştı. Gücü yetenler mizana çarmıklarına tırmanmış, çukur güvertedeki -tiyatro terimleriyle konuşmak gerekirse orkestra çukurundaki kalabalık iyiden iyiye artmıştı. Asıl tuhaf olan ise kıç güvertesini benimle birlikte doldurmuş olan hanımefendilerin de en az beyefendiler kadar alıkça bir neşe içinde görünmesiydi. Anlaşılan o ki, aldıkları haberin yanlış olduğunu duymaktan memnun olacaklardı... yani duymayı tercih ederlerdi... eğer doğruysa çaresizce bir hüzne kapılacaklardı... böyle bir şeyin olmasını dünyada istemezlerdi... yine de, tüm olasılıklara rağmen, olamazdı, ihtimal vardı, doğruydu, hayır olamazdı, olamazdı... Yalnızca Bayan Granham sıkıntılı bir yüz ifadesiyle kıç güvertesinden indi, arkasını dönüp koridorda kayboldu. Bay Prettiman elinde silahıyla bir baş kasaraya bir de ona baktıktan sonra, aceleyle peşinden gitti. Fakat bu ağırbaşlı çiftin gidişinden sonra öyle fısıltılar, öyle kaş göz işaretleri oldu ki, bir savaş gemisinin güvertesinden çok bir toplantı odasına yakışırdı. Aşağıda Bay Broclebank bastonuna dayanmış dikiliyordu, her iki yanında boneli başlarını sallayan kadınlar vardı. Cumbershum da hiç sesini çıkarmadan onların yanında duruyordu. Bu beklenti dolu anlar içinde bir noktada öyle bir sessizlik oldu ki geminin belli belirsiz sesleri -kalasları yalayan dalgalar, donanımın içinden nazlı nazlı geçen esinti- duyulur oldu. Bu sessizlikte, sanki bu sessizlikten dolayı kulağıma -kulaklarımıza- bir erkek sesinin uzaktan uzağa şarkı söylediği çalındı. Bay Colley'in sesini anında tanıdık. Melodiyi ve sözleri herkes çok iyi biliyordu. Meyhanelerde ya da hanlarda sık sık duyabilirdiniz. Ama Bay Colley'in bunu nereden öğrenmiş olabileceği konusunda hiçbir fikrim yoktu.</p>

  <p><i>"Gün boyunca neredeydin, ne yaptın kimlere gittin, Billy Boy?"</i></p>

  <p>Kısa bir sessizliğin ardından, benim de bilmediğim başka bir şarkıya geçti. Sıcak, içli içli bir söyleyişi vardı, kırsal sorunlarla alakalı olmalıydı, çünkü yine kahkahalarla desteklendi. Taş toplayıp kuş kovalamak için doğmuş bir köylü, elbette onlarla bu kadar iyi anlaşacak, onların taşkınlaşmasına neden olacaktı.</p>

  <p>Olanları yeniden zihnimde canlandırdığımda, Colley'in kabahatinin alabildiğine abartılıp aleyhinde kullanılacağını hissetmemizin nedenini bulamıyorum. Baş kasara sahnesinin bu dramın biçimini ve boyutlarını bize aktarmak için yeterince büyük olmadığını görünce rahatsız olmuştum. Oysa şimdi ben de herkes gibi bekliyordum. Lort cenapları gayet yerinde bir soru sorabilirler: "Daha önce sarhoş vaiz diye bir şey hiç duymadın mı?" Duydum, efendimiz, fakat hiç görmemiştim. Dahası, her şeyin bir yeri ve zamanı vardır.</p>

  <p>Şarkı kesildi. Kahkahalar, alkışlar, haykırışlar tekrar başladı. Koltuklarımız için, mide bulantısı, tehlike ve sıkıntı olarak yüksek bedeller ödeyen biz izleyiciler, giderek aldatıldığımız duygusuna kapılmaya başlamıştık. Tam bu noktada Kaptan Anderson kamarasından kıçüstü güvertesine inip ön tırabzana ellerini dayadı, sahneyi ve izleyicileri şöyle bir gözden geçirdi. En az Bayan Granham'ınki kadar asılmıştı suratı. Nöbeti devralmış olan Bay Deverel'a sert bir ifadeyle (tüm bu olanların Bay Deverel”ın ihmalinden kaynaklandığını ima edercesine) <i>vaizin hâlâ orada olduğunu</i> bildirdi. Sonra güvertede bir iki tur attı, tekrar korkuluğa yaklaştı ve daha neşeli bir sesle Bay Deverel'la konuşmaya başladı.</p>

  <p>"Bay Deverel. Vaize kamarasına dönmesi gerektiğini bildirmenizi rica ediyorum."</p>

  <p>Bay Deverel emri Bay Willis'e tekrarlarken, o da, herkesin bakışları altmda öne doğru ilerlerken, kimse gözünü dahi kırpmadı. Bay Colley, kendisine emirleri iletmeye gelen Bay Willis'e öyle sevgi sözcükleriyle hitap etti ki, La Broclebank duyduysa kulaklarına dek kızarmış olmalı. Genç adam baş kasaradan tökezleyerek çıktı ve kıs kıs gülerek kıç tarafına geri döndü. Ama kimse ona dikkat etmiyordu. Çünkü baş kasarasın sol yandaki kapısında bir pigme Kiklop, hem acayip hem de iğrenç bir şey görünmüştü: Bizim vaiz. Tören cüppesi gitmişti, derecesini gösteren işaretleri de. Perukası yoktu - külot pantolonunu, çoraplarını, ayakkabılarını almışlardı. Muhtemelen birileri ona acıyıp gemideki göçmenlerin giydiği türden geniş kesimli yelken bezi gömleklerden vermişti; altında bir şey yoktu ama boyunun epeyce kısa olması sayesinde edep yerleri örtülüydü. Yalnız değildi. Bir delikanlı yardım ediyordu yürümesine. Delikanlıya dayanarak yürümeye çalışan Bay Colley, başını da onun göğsüne yaslanmıştı. Bu acayip çift ana direk çizgisine gelirken, Bay Colley aniden çekildiği için durmak zorunda kaldılar. Aklını neredeyse tamamen yitirmiş olduğu açıkça görülebiliyordu. Sanki aşırı ve coşkulu bir neşe içindeydi. Gözleri çılgınca yuvalarında dönüyor, gördüğü hiçbir şeyin üzerinde durmuyordu. Ama böyle biçimsiz bir adamı neşelendirmeyi kim isteyebilirdi ki! Artık perukayla örtülmeyen kafası küçük ve basıktı. Bacaklarında zerre kadar et yoktu, fakat doğanın pek uçarı bir anına denk gelmiş olacak ki köylülükten geldiğini açıkça ilan eden kocaman ayaklara ve çıkık dizlere sahipti. Ağzında <i>fol de rol</i> ya da benzeri saçma bir şarkının sözlerini geveliyordu. Sanki izleyicilerini ilk defa görmüş gibi, yardımcısından uzaklaştı, çarpık bacaklarının üstünde dikilerek hepimizi kucaklamak ister gibi kollarım açtı.</p>

  <p>"Ey Mutluluk!"</p>

  <p>Sonra yüzü gölgelendi. Sağına döndü, ağır ağır küpeşteye kadar yürüdü ve işemeye başladı. Kadınlar çığlıklar atıyor, yüzlerini kapatıyordu; biz erkeklerden de homurtular yükseliyordu. Bay Colley tekrar bize döndü ve ağzım açtı. Herhalde kaptan bile istese bu kadar kısa zamanda sessizliği sağlayamazdı.</p>

  <p>Bay Colley sağ elini kaldırıp biraz geveleyerek de olsa konuşmaya başladı.</p>

  <p>"Tanrı Babamızın, Oğlu Rabbin ve Kutsal Ruhun inayeti sizinle olsun ve hep sizinle kalsın!"</p>

  <p>Bunun üzerine tam bir şamata başladı. Bir adamın uluorta işediğini görmek hanımefendilerin nasıl şok ettiyse, üzerinde yelken bezinden bir gömlek dışında bir şey olmayan sarhoş bir adam tarafından takdis edilmek de çığlıklara, ayılıp bayılmalara, <i>evanouissement'lere</i> neden oldu. Birkaç saniye içinde uşak Phillips ve birinci subay Bay Summers zavallı sersemi tuttukları gibi göz önünden aldılar. Oraya kadar onu getiren gemici de öylece arkalarından bakakaldı. Colley gözden kaybolduğunda adam başını kaldırıp kıçüstü güvertesine baktı, alelacele bir selam verip baş kasaraya geri döndü.</p>

  <p>İzleyiciler, gösterinin bütününden yeterince memnun olmuşlardı bana kalırsa. Colley'in gösterisinden en çok faydayı gören de şu anda hanımların yanında duran Kaptan Anderson olmalıydı. Aniden hanımlarla konuşmaya başlamış, kıçüstü güvertesindeki kutsal mekânını gönüllü olarak teslim etmiş, içtenlikle davet etmişti onları. Yine de <i>l'affaire Colley'i</i> tartışmaktan kaçındığını nezaketle ama sertçe belirtmekten kendini alamadı, sanki yürüyüşü değişmiş, gözleri parlamaya başlamıştı; deniz subaylarında bunun yalnızca savaşın yaklaştığı anlarda olduğunu sanırdım oysa. Diğer subayların heyecanı balon gibi sönüp gitti. Hayatları boyunca epeyce sarhoş görmüş olmalıydılar ve bu olay da denizde geçirdikleri uzun zaman içinde anlatılacak bir hikâyeden başka bir şey değildi. Colley'in işemesi bir bahriyeli için nedir ki? Onlar güvertenin yoldaşlarının kanlarıyla yıkandığım, parça parça cesetleriyle kaplandığını görmüşlerdir. Size elimden geldiğince ayrıntılı bir şekilde olanları yazmak için kamarama döndüm. Gerçi ben bunları yazarken, vaizin düşüşüne başka vesilelerle de şahit olmaktan kurtulamadım. Tam baş kasaradan gelen tuhaf sesleri tarif etmeye uğraşırken, koridorun karşısında bir kapının hızla açıldığını duydum. Hemen sıçrayıp <i>louvre</i> ya da gözetleme deliğinden baktım. İşte, Colley kamarasından çıkmıştı! Elinde biraz kâğıt vardı ve hâlâ aynı memnuniyet ve neşeyle gülümsüyordu. Bu neşeli halini hiç bozmadan ihtiyaç gidermek için geminin ilgili bölümüne doğru yollandı. Hâlâ periler diyarında olmalıydı, fakat çok geçmeden büyü bozulacak ve tepetaklak düşecekti.</p>

  <p>Nereye düşecekti? Alkollü içkilerle arasının ne kadar iyi olduğuna bağlıydı bu. Kendine geldiğinde nasıl bir ıstırap çekeceğini düşününce gülmeye başladım - sonra fikrimi değiştirdim. Kamaralarımızın yakınlığı yüzünden, ondan gelen berbat kokuları ben de çekecektim.</p>

  <h2 id="sigil_toc_id_15"><b>(51)</b></h2>

  <p>Yolculuğun elli birinci gününde olduğumuzu sanıyorum; ama belki de değilizdir. Takvime bakmayı bıraktım, yolculuk uzadıkça anlamını da yitirdi zaten. Gemide bir tür seyir takvimi var, ama bu da bana pek bir şey ifade etmiyor. Colley'in gösterisinden sonra dikkate değer hiçbir şey olmadı. Herkes ayıplıyor onu. Kaptan Anderson neşesinden bir şey kaybetmedi. Colley, sarhoş olduğu günden beri, yani dört gündür kamarasından çıkmıyor. Bu zaman zarfında uşaktan başka kimse görmedi onu, elinde kâğıtlarla yüz numaraya gittiği sırada onu izleyen aciz kulunuz hariç. Ama ondan bahsettiğim yeter artık.</p>

  <p>Asıl sizi daha çok eğlendirecek olan, biz gençlerin La Broclebank çevresinde döne döne yaptığımız dans. Henüz <i>Gemici Kahraman'ın</i> kimliğini keşfedemedim, fakat Deverel'la aralarında bir ilişki olduğundan eminim. Onu üstü kapalı olarak biraz zorlayınca bunu kabul etti. O sahilde kayalara çarpmanın çok kolay olduğu ve böyle bir durum meydana gelirse birbirimize omuz vermemiz gerektiği konusunda fikir birliğine vardık. Karışık bir mecaz, lordum, buradan anlayabilirsiniz ne kadar sıkılmış olduğumu. Saygıdeğer hanımefendinin bu aralar Cumbershum'la ilgilendiğini düşünüyoruz. Bunun beni rahatlattığını söylediğim zaman Deverel da bana hak verdi. Ortak kullandığımız bir dilber yüzünden ikimiz de bazı zorluklarla karşılaşmaktan korkuyorduk. Daha önce yaptığım akılsızca planı hatırlarsınız, Colley ayin sırasında ona alık alık baktığından, HİÇ YOKTAN BİR SÜRÜ TANTANA ÇIKARIP bu Beatrice ve Benedict'i derin bir muhabbete sürükleme eğiliminde olduğumu yazmıştım size. Bunu Deverel'a anlattığımda önce hiç sesini çıkarmadan biraz düşündü, sonra bir kahkaha patlattı. Tam ben bu davranışının hoş olmadığını söyleyecekken, bütün nezaketiyle özür diledi. Yine de, ortada inanılmaz bir rastlantı olduğunu ve kimseye söylemeyeceğime söz verirsem yaptığı bir şakayı benimle paylaşacağını söyledi. Tam o sırada yanımıza başkaları geldiğinden şakanın içeriğini öğrenemedim, fakat öğrendiğim zaman yazacağımdan emin olabilirsiniz.</p>
</body>
</html>
