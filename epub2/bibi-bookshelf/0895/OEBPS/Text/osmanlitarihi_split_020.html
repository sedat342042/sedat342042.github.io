<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>osmanlitarihi.html</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="normal">&nbsp;</p>

    <p class="normal">Mehmet'in öldüğü sıralarda, Amasya Sancakbeyi veya Valisi'<sup class="calibre3"><a href="../Text/osmanlitarihi_split_611.html#footnote-207042-587" id="footnote-207042-587-backlink">587</a></sup> olan büyük oğlu Bayezit, hacca<sup class="calibre3"><a href="../Text/osmanlitarihi_split_612.html#footnote-207042-588" id="footnote-207042-588-backlink">588</a></sup> gitmeyi düşünüyordu. Vezirin gönderdiği bir Tatar, babasının ölüm haberini getirdi. Fatih, halefini bizzat tayin etmiş, yerine oğlu Bayezit'in geçmesini istemişti. Tatar, Bayezit'e bir mektup verdi. Vezir ve öteki ileri gelenlerin imzasını taşıyan bu mektupta hemen gelip tahta geçmesi, tasarladığı hac işini daha çok boş vakti olan ve daha az soylu kimselere bırakması salık veriliyor; şöyle deniyordu: "İkazlarınız ve silahlarınızın gücüyle yenik düşmanlarımızın toparlanmak için gösterecekleri çabaları etkisiz bırakmanız, dinimiz için herhalde daha hayırlı olur."</p>

    <p class="normal">&nbsp;</p>

    <p class="normal"><span class="idebold">Bayezit'in Hac Ziyareti</span></p>

    <p class="normal">Bu beklenmedik haber Bayezit'i kaygılandırdı ve içinde kuşkular yarattı. Bir yandan dindarlığı kendisini niyet ettiği hac farizasını yerine getirmeye iterken bir yandan da tahtı bu kadar uzun süre boş bırakmayı tehlikeli buluyordu. Nihayet din duygusu ağır bastı ve Bayezit hem devletin hem dinin gereklerini yerine getirmenin bir çaresini buldu. Vezire verdiği cevapta, "kutsal hac görevini yerine getirmemenin elinde olmadığını, hacca gitmemektense bütün kâinatın imparatorluğundan vazgeçmeyi yeğ tutacağını, ancak yokluğunun devlete bir zarar getirmemesi için yerine oğlu Korkut'un padişah olarak tanınması ve dönüşüne kadar ona itaat edilmesi görüşünde olduğunu" bildirdi. Korkut, o kadar yumuşak başlı ve alçak gönüllü bir şehzade idi ki kendisinden büyük olanlara bile örnek olabilirdi. Güzel huyu ve yetenekleri nedeniyle büyükbabası Mehmet onu iki yıldan beri yanına almak istiyordu. Fakat sultan öldüğünde Korkut orduda bulunuyordu.</p>

    <p class="normal">&nbsp;</p>

    <p class="normal"><span class="idebold">Korkut'un Tahta Geçirilmesi</span></p>

    <p class="normal">Bayezit, mektubunun cevabını beklemeden Mekke'ye hareket etti, paşalar da emrine uyarak Korkut'a hünkâr olarak biat ettiler. Adı hutbelerde<sup class="calibre3"><a href="../Text/osmanlitarihi_split_613.html#footnote-207042-589" id="footnote-207042-589-backlink">589</a></sup> okundu ve adına sikkeler basıldı. Dokuz ay sonra Bayezit hacdan döndü ve ilk iş olarak oğluna ve devlet büyüklerine mektuplar yazdı. Korkut'un padişah olarak kalmasını rica ediyor, vezirlere ve paşalara ona sadakatle itaat ve hizmet etmelerini öğütlüyor ve kendisi için İznik'te sakin bir hayat yaşamaktan başka bir şey istemiyordu. Sultan'ın Mekke'de gerçekten Tanrı aşkıyla büyülenerek dünya nimetlerine ve tahta karşı kayıtsız kaldığı için mi böyle hareket ettiği, yoksa halk tarafından çok sevilen, âdeta tapılan oğlunun ihtirasından ve gücünden çekinerek tacını hemen geri isteyerek hayatını, tahtını tehlikeye sokmaktansa İznik'ten işini gizlice yürütmeyi mi daha uygun bulduğu pek belli değildir. Sadrazam Ali Paşa, Bayezit'in mektubunu Divanı Hümayun'da okudu ve büyükler bu kadar önemli bir sorunu uzun uzadıya görüşüp tartıştılar. Sonunda hepsi merhum sultan'ın arzusunun harfi harfine yerine getirilmesi ve Bayezit'in mutlaka padişah ilan edilmesi gereğinde karar kıldılar.</p>

    <p class="normal">&nbsp;</p>

    <p class="normal"><span class="idebold">Babasına Duyduğu Büyük Sevgi</span></p>

    <p class="normal">Korkut'u yoklamaya karar verdiler ve sadrazam huzuruna çıkarak şöyle konuştu:</p>

    <p class="normal">"Şevketmeab Efendimizin ünlü pederleri Allah'ın izniyle Mekke'den dönmüşlerdir ve öğrendiğimize göre sağ salim Halep'e varmışlardır. Bu konuda arzularının ne olduğunu söylemek için durumu Şevketmeabımıza haber vermeyi görev bildik." Korkut, şu karşılığı verdi: "İmparatorluğa yapmış olduğunuz hizmetler, sadakatinizin kuşku götürmez kanıtlarıdır, ancak bu kaypak konuşmanızla benim sadakatimden şüphe etmişe benziyorsunuz. Bana ihanet etmek amacından başka bir şey sezemiyorum sözlerinizde. Ne demek istiyorsunuz? Babamın bana tahtını geçici bir süre için bıraktığını bilmiyor musunuz? Benden sadece, ruhunun selameti ve devletimizin iyiliği için yerine getirdiği hac farizasını eda edip dönünceye kadar yerine geçmemi ve saltanat işlerini onun adına yürütmemi istemiştir. Bunu kabul etmekle babamın arzusuna itaat etmekten başka bir şey yapmadım, imparatorluk onundur, gelip geri alsın; asamı bırakıyorum ve bundan böyle kendimi sadece Padişah'ımızın oğlu ve bendesi sayıyorum."</p>

    <p class="normal">&nbsp;</p>

    <p class="normal"><span class="idebold">Tahtı Babasına Vermesi</span></p>

    <p class="normal">Birkaç gün sonra, Bayezit'in döndüğü haberi üzerine, Korkut Anadolu'ya geçti ve bütün vezirler ve saray ileri gelenleriyle birlikte İznik civarında Padişah'ı karşılamaya çıktı. Kendisine saygılarını sundu ve bütün maiyetindekilerin de aynı şeyi yapmalarını istedi. Minberi getirtti ve babasını elinden tutarak tahta oturttu. Sonra seyircilere dönerek onlara şöyle dedi: "İşte babam ve Efendim, onun şahsında siz de Efendinizi ve Osmanlıların Padişahı'nı görüyorsunuz. Bende şimdiye kadar görmüş olduğunuz onun gölgesinden başka bir şey değildi. Güneş çıkınca gölge kaybolur. Kısacası, sadece ona itaat edecek, onu sayacaksınız." Sonra babasına İstanbul'a kadar eşlik etti. Kafile 1481 yılı Cemaziyülahirinin 29. günü İstanbul'a vardı ve Bayezit hemen taç giydi<sup class="calibre3"><a href="../Text/osmanlitarihi_split_614.html#footnote-207042-590" id="footnote-207042-590-backlink">590</a></sup>. Ertesi günü Korkut, adeta bir padişah gibi büyük törenlerle uğurlanarak Manisa'ya hareket etti ve kendisine yüklü bir tahsisat bağlandı<sup class="calibre3"><a href="../Text/osmanlitarihi_split_615.html#footnote-207042-591" id="footnote-207042-591-backlink">591</a></sup>.</p>

    <p class="normal">&nbsp;</p>

    <p class="normal"><span class="idebold">Cem'in Baş Kaldırması ve Yenilmesi</span></p>

    <p class="normal">Bu beklenmedik değişiklik, Konya Sancakbeyi olan Bayezit'in kardeşi Cem'in<sup class="calibre3"><a href="../Text/osmanlitarihi_split_616.html#footnote-207042-592" id="footnote-207042-592-backlink">592</a></sup> hiç hoşuna gitmedi. Korkut'un yaşının küçük oluşundan yararlanarak tahta çıkabileceğini ummuş, oysa Bayezit'in padişah olmasıyla bu umutları suya düşmüştü. Cem, imparatorluğun kendisine ait olması gerektiğini, çünkü kardeşinin, babası Mehmet henüz padişah olmadan önce doğduğunu ileri sürüyordu. Cem'e göre, bir sultanın oğlu dururken alelade bir yurttaşın oğlunun imparatorluğun başına geçmesi, devletin itibarına leke sürebilirdi. Babası Mehmet'in vasiyetini de kabul etmiyor, ortada yazılı bir vasiyetname bulunmadığını, Fatih'in son arzusu diye ileri sürülen şeyin bir vezirin sahte sözünden başka bir şeye dayanmadığını savunuyordu. Bu gerekçelerle birçok şehri etkilemeyi başardı. Anadolu askerlerinin hemen hemen hepsi onu tahtın meşru varisi olarak kabul ettiler ve Cem, kendisini Bursa'da imparator ilan ettirdi. Bu şehrin halkı ve diğer yandaşları kendisine büyük paralar verdiler ve Cem bu sayede kalabalık bir ordu meydana getirdi. Fakat iktidarı sağlam temellere dayanmadığı gibi uzun da sürmedi.</p>

    <p class="normal">Kardeşinin girişimlerini haber alan Bayezit güçlü bir orduyla hemen Anadolu'ya geçti ve Bursa yakınlarında Cem'le savaştı<sup class="calibre3"><a href="../Text/osmanlitarihi_split_617.html#footnote-207042-593" id="footnote-207042-593-backlink">593</a></sup>. Kanlı bir çatışmadan sonra Cem yenildi ve ordusu bozguna uğradı. Bir avuç kader arkadaşıyla Halep'e kaçtı. Daha sonra Mısır Sultanı Kayıtbay'a<sup class="calibre3"><a href="../Text/osmanlitarihi_split_618.html#footnote-207042-594" id="footnote-207042-594-backlink">594</a></sup> sığındı. Cem, kardeşinin imparatorluğu elinden almakla yetinmeyerek çocuklarını da haksız yere öldürttüğünü ileri sürerek Mısır Sultanı'ndan yardım istedi.</p>

    <p class="normal">&nbsp;</p>

    <p class="normal"><span class="idebold">İkinci Yenilgi</span></p>

    <p class="normal">Kayıtbay, Cem'e her türlü savaş düşüncesinden vazgeçerek hacca gitmesini, çünkü Bayezit'in güçlü ordularıyla başa çıkamayacağını söyledi. Buna rağmen dönüşünde durumda bir değişiklik olduğu takdirde elinden gelen yardımı yapmayı vaat etti. Cem, tasarılarını gerçekleştirmesini engelleyen bu öğütlerden pek hoşlanmadı, Varsak ve Turgat (belki Turgutlu)<sup class="calibre3"><a href="../Text/osmanlitarihi_split_619.html#footnote-207042-595" id="footnote-207042-595-backlink">595</a></sup> eyaletlerindeki güçlü dostlarına mektuplar yazarak yardım istedi.</p>

    <p class="normal">Dostları isteğini hemen yerine getirdiler ve Cem de bu arada hacca gitmek istiyormuş gibi yaparak Kayıtbay'dan bu konuda kendisine yardımcı olmasını istedi. Mısır Sultanı bunun üzerine şehzadenin şanına layık bir hac kafilesi hazırlattı. Fakat Cem, Mekke'ye gidecek yerde beraberindekilerden gizlice ayrıldı ve birkaç yakınıyla dostlarının yanına gitti<sup class="calibre3"><a href="../Text/osmanlitarihi_split_620.html#footnote-207042-596" id="footnote-207042-596-backlink">596</a></sup>. Toplayabildikleri kuvvetleri topladılar, fakat bunların çoğu disiplinsiz, sergerde askerler olduğu için Bayezit'in ordusu tarafından kolaylıkla bozguna uğratıldılar.</p>

    <p class="normal">&nbsp;</p>

    <p class="normal"><span class="idebold">İtalya'ya Kaçışı</span></p>

    <p class="normal">Bu ikinci yenilgiden sonra Cem bir süre oradan oraya ve özellikle limanlarda kendi kendine dolaşıp durdu. Nihayet İtalya'ya gitmek üzere olan bir gemi bulup bindi. Önce Rodos'ta karaya çıktı, oradan Rodos Şövalyeleriyle birlikte Papa'ya gitti<sup class="calibre3"><a href="../Text/osmanlitarihi_split_621.html#footnote-207042-597" id="footnote-207042-597-backlink">597</a></sup>. Papa kendisini bir tavsiye mektubuyla Napoli Kralı'na gönderdi<sup class="calibre3"><a href="../Text/osmanlitarihi_split_622.html#footnote-207042-598" id="footnote-207042-598-backlink">598</a></sup>. Cem, uğradığı haksızlığı inandırıcı bir dille uzun uzadıya anlattı, Hıristiyan hükümdarından yardım istedi ve atalarının tahtına çıkmasına yardımcı olmaları halinde bundan böyle hiçbir Osmanlının, Hıristiyan topraklarına ayak basmasına izin vermeyeceğine yemin etti. Türk ordularının yıldırmış olduğu Hıristiyanlar Cem'i yüreklendirdiler ve kendisine yardım etmek için ellerinden gelen çabayı harcayacaklarına söz verdiler.</p>

    <p class="normal">Bir gün Sultan Bayezit, Mustafa adında bir İtalyan dönmesi olan berberbaşısı<sup class="calibre3"><a href="../Text/osmanlitarihi_split_623.html#footnote-207042-599" id="footnote-207042-599-backlink">599</a></sup> ile bu konuda sohbet ederken ustura kullanmaktaki büyük ustalığı sayesinde bu mevkiye gelmiş bu kurnaz adam Sultan'ın ayaklarına kapanarak dedi ki: "Şevketmeab Efendimiz, bu işi bana bırakmak lütfunda bulunurlarsa kardeşiniz konusunda sizi rahata kavuşturabilirim. İsterse İtalya'nın en ücra bir köşesine gizlenmiş olsun onu bulur ve canını alırım." Sultan, berberini bu işe memur etti ve atalarının kutsal ruhu adına yemin ederek<sup class="calibre3"><a href="../Text/osmanlitarihi_split_624.html#footnote-207042-600" id="footnote-207042-600-backlink">600</a></sup> Allah'ın iradesine uygun<sup class="calibre3"><a href="../Text/osmanlitarihi_split_625.html#footnote-207042-601" id="footnote-207042-601-backlink">601</a></sup> ve Osmanlı İmparatorluğu'nun hayrına olan bu işi başardığı takdirde mükâfat olarak kendisini sadrazam yapmaya söz verdi.</p>

    <p class="normal">&nbsp;</p>

    <p class="normal"><span class="idebold">Mustafa'nın Kurnazlıkları</span></p>

    <p class="normal">Bu vaatten cesaret alan Mustafa, Pera'da (Beyoğlu, Galata) Frenklerin'<sup class="calibre3"><a href="../Text/osmanlitarihi_split_626.html#footnote-207042-602" id="footnote-207042-602-backlink">602</a></sup> yanına gitti ve vatanına dönmesi için yardımda bulunmalarını rica etti. İtalya'ya yük taşımak için kiralanmış bir gemide kendisine bir yer bulundu ve birkaç gün sonra Mustafa Napoli'ye vardı. Bu sırada Napoli'de bulunan Cem, Türkiye'den çok usta bir berber geldiğini haber alınca kendisini görmek, daha doğrusu İstanbul'da neler olup bittiğini öğrenmek istedi. Adamı çağırttırdı, önce devlet işleriyle ilgili sorular sordu. Mustafa, soğuk bir şekilde cevap verdi. Yıllarca İstanbul'un en büyük mağazalarında çalıştığını, sanatını geliştirmekten başka bir şey düşünmediğini, özgürlüğünü satın alabilmek için uzun yıllar çalıştıktan sonra vatanına dönmesine yardımcı olan iyi insanlara rastladığını, şimdi de memleketinin havasını teneffüs etmekten, Hıristiyan dininin gereklerine yerine getirebilmekten son derece mutlu olduğunu söyledi.</p>

    <p class="normal">&nbsp;</p>

    <p class="normal"><span class="idebold">Şehzadenin Berberi Oluyor</span></p>

    <p class="normal">Cem, berbere dininin kendisini ilgilendirmediğini, Allah'ın herkese "irade-i cüziye" (elindelik) verdiğini söyledi<sup class="calibre3"><a href="../Text/osmanlitarihi_split_627.html#footnote-207042-603" id="footnote-207042-603-backlink">603</a></sup>. Sonra İtalyan berberinin beceriksizliğinden yakındı ve berber olarak yanında çalışmak isteyip istemediğini sordu. Arkasından da şunları ekledi: "Herhalde İstanbul'da vaktinizi boşa harcamamışsınızdır. Oradaki berberlerin elinin ne kadar hafif olduğunu bilirsiniz; insan orda tıraş olmaktan âdeta zevk alır, nerede ise uyuyacağı gelir, o kadar tatlıdır Türk berberlerinin tıraşı." Mustafa, önce şehzadeyi daha iyi aldatmak için alçak gönüllülükle özür diledi, fakat sonunda "Bu kadar büyük bir Prense hizmet etmek, bütün namuslu İstanbul halkının o kadar sevdiği ve görebilmek için varını yoğunu vermeye hazır olduğu bir yüzü tıraş etmek şerefini nasıl reddedebilirim." diyerek Cem'in önerisini kabul etti.</p>

    <p class="normal">&nbsp;</p>

    <p class="normal"><span class="idebold">Gırtlağını Kesiyor ve Sadrazam Oluyor</span></p>

    <p class="normal">Böylece Mustafa, Cem'in erkek oda hizmetçileri arasına girdi ve Türk geleneklerine uygun olarak haftanın belirli günlerinde şehzadeyi tıraş etmekle görevlendirildi. Mustafa bir süre görevini sadakatle yerine getirdi. Fakat bir gün şehzade tıraş olurken uykuya daldı ve odada başka kimsenin bulunmamasından yararlanan berber gırtlağını kesti<sup class="calibre3"><a href="../Text/osmanlitarihi_split_628.html#footnote-207042-604" id="footnote-207042-604-backlink">604</a></sup> ve fazla kan kaybetmesini önlemek için yarasını bir mendille sıkıca sardı. Dairesinden çıkarken diğer hizmetçilere Prensin uyuduğunu söyledi ve uyandırmamalarını tembih etti. Sonra hemen limanda bekleyen bir gemiye binerek kaçtı ve İstanbul'a döndü. Gelir gelmez Sultan'ın huzuruna çıkıp kardeşinin ölümünü kendisine haber verdi. Bayezit önce inanmak istemedi, fakat kamuoyunda Cem'in Hıristiyanlar tarafından haince öldürüldüğü söylentileri yayılınca kuşkusu kalmadı.</p>

    <p class="normal">Bayezit, o zaman sözünde durarak Mustafa'yı sadrazam yaptı. Napoli'ye adamlar göndererek kardeşinin cesedini istetti. Şehzade Cem'in elçilere teslim edilen naaşı Bursa'da Murat'ın türbesinin yanına gömüldü.</p>

    <p class="normal">Denilebilir ki erdem, itidal, ağırbaşlılık, cesaret, akıl ve zekâ denilen şeylerden hiçbiri Cem'de eksik değildi. Kendi yaşındakilerin hepsinden kat kat üstündü. Fakat en çok beğenilen tarafı güzel konuşmasıydı. Hıristiyanlar arasında yaşadığı günlerde bile İslam'ın gereklerini büyük bir titizlikle yerine getirirdi. Günde beş vakit namaz kılar, her hafta bir kez Kur'an'ı baştan başa ve usulünce okurdu (tilaveti Kur'an).</p>

    <p class="normal">&nbsp;</p>

    <p class="normal"><span class="idebold">Boğdan'ın Zaptu Rapt Altına Alınması -887 / l482</span></p>

    <p class="normal">Rahatını kaçıran bir rakipten böylece kurtulan Bayezit 887 yılında Mora'ya girdi ve Korent Körfezi'nin karşısındaki berzahın iki tarafına birer kale inşa ettirdi. Hıristiyanların sık sık Osmanlı topraklarına yaptıkları akınları engellemek için kalelere kalabalık garnizonlar yerleştirdi. Ertesi yılın ilkbaharında, Edirne'de Tunca Nehri kıyılarında bir cami, bir medrese, bir darüşşifa, bir imaret ve bir hamam yaptırdı.</p>

    <p class="normal">Sonra bütün kuvvetleriyle Moldavya (Boğdan) üzerine yürüdü<sup class="calibre3"><a href="../Text/osmanlitarihi_split_629.html#footnote-207042-605" id="footnote-207042-605-backlink">605</a></sup>. Bu ülkede hüküm süren Etienne veya İstvan'ın elinden en önemli iki kilit noktası olan Tuna üzerindeki Kili<sup class="calibre3"><a href="../Text/osmanlitarihi_split_630.html#footnote-207042-606" id="footnote-207042-606-backlink">606</a></sup> ile Karadeniz kıyısındaki Akkerman<sup class="calibre3"><a href="../Text/osmanlitarihi_split_631.html#footnote-207042-607" id="footnote-207042-607-backlink">607</a></sup> şehirlerini aldı. Bu sayede Boğdanlıların Karadeniz'deki korsanlıklarını sürdürmelerini engellediği gibi, o zamana kadar kimsenin başaramadığı bir işi başararak Boğdan topraklarına bir serbest geçiş yolu açmış oldu.</p>

    <p class="normal">&nbsp;</p>

    <p class="normal"><span class="idebold">Karaman'in Fethi</span></p>

    <p class="normal">Aynı yıl içinde Anadolu Beylerbeyi, ünlü Tarsus, Kurşunlu ve Kosunlu<sup class="calibre3"><a href="../Text/osmanlitarihi_split_632.html#footnote-207042-608" id="footnote-207042-608-backlink">608</a></sup> şehirlerini aldı. Ünlü komutan Gedik Ahmet Paşa'nın idamı ile aşağı yukarı aynı zamana rastlar<sup class="calibre3"><a href="../Text/osmanlitarihi_split_633.html#footnote-207042-609" id="footnote-207042-609-backlink">609</a></sup>. Türk tarihçileri bize bu iki olayla ilgili daha fazla bir şey söylememişlerdir. Fakat Hıristiyan tarihçileri daha büyük ayrıntılara girmişlerdir, ikinci olayı birincisinden önceye ve her ikisini, Boğdan seferinden önceye almışlardır.</p>

    <p class="normal">Onlara göre Bayezit, Karaman Beyi Pir Ahmet'in kardeşi Cem'e yardım etmesinin intikamını almak için Karaman topraklarına girmiş ve Tarsus'u almıştır. Bu sırada Mısır Sultanı'ndan yardım alan Pir Ahmet, Bayezit'le muharebeye tutuşmuştur. Savaş çetin olmuş ve zafer uzun süre ortada kalmıştır. Nihayet akşama doğru Pir Ahmet askerlerini yüreklendirmek için yiğitçe göğüs göğüse savaşanların arasında girerken öldürülmüştür. Ölümü üzerine ordusu bozguna uğramış ve topraklan Osmanlıların egemenliğine geçmiştir.</p>

    <p class="normal">&nbsp;</p>

    <p class="normal"><span class="idebold">Ahmet Paşa'nın Suçlanması</span></p>

    <p class="normal">Gedik Ahmet Paşa'nın ölümüne gelince, Türk tarihçileri bunu, Paşa'nın Padişah'ı büyük oğlunun yararına tahttan indirmeyi tasarladığı yolunda haksız bir suçlamaya bağlarlar<sup class="calibre3"><a href="../Text/osmanlitarihi_split_634.html#footnote-207042-610" id="footnote-207042-610-backlink">610</a></sup>. Fakat Hıristiyan tarihçileri olayı değişik biçimde anlatırlar. Onlara göre Gedik Ahmet Paşa'nın sarayda bulunmadığı bir sırada, eski Sadrazam İshak Paşa, ihanetinden şüphelendiği kızını boşadığı için Ahmet Paşa'ya düşman olduğundan kendisini Bayezit'e kötüler ve yeniçeriler katındaki büyük saygınlığı nedeniyle çok tehlikeli bir adam olduğunu söyler. Bunun üzerine kendisini ortadan kaldırmaya karar veren Sultan, dönüşünde Paşa'yı akşam yemeğine çağırır, bir hayli içtikten sonra konuklara Matlar verilmesini buyurur. Ahmet Paşa'ya verilen hil'at siyah kadifedendir. Bu ölüm simgesini görünce çılgına dönen Paşa'nın Sultan'a şu sözlerle hitap ettiği söylenir: "O.... evladı, mademki böyle zalim bir amacın vardı, bizi niçin hemen öldürmedin de önce bu haram şarabı içmeye zorladın?" Diğer konuklar ayrıldıktan sonra ondan kalması istendi. Cellâtlar işlerini görmeye hazırlandıkları sırada Sultan'ın gözdelerinden bir haremağası bir halk ayaklanması olasılığına karşı Padişah'ın idamı ertelemesini rica etti. Gerçekten de Ahmet'in oğlunun yeniçerilere, babasının içinde bulunduğu tehlikeli durumu haber vermesi üzerine bu seçme birlikler saraya doğru koşmaya başlamışlardı.</p>

    <p class="normal">&nbsp;</p>

    <p class="normal"><span class="idebold">Boğulması</span></p>

    <p class="normal">Bayezit, bir pencereden göründü ve askerlere bu kargaşalığın nedenini sordu. Yeniçeriler küstahça karşılık verdiler hatta sarhoş, hayvan, aşağılık herif gibi küfürler savurdular ve kendisine yüce makamının görevlerini daha büyük bir adalet ve ağırbaşlılıkla, özellikle ayık bir kafa ile yerine getirmeyi öğretmek için geldiklerini söylediler, ayrıca mektepli diye bir kez daha hakaret ettiler. Sultan, Paşa'yı salıvermek zorunda kaldı. Yeniçeriler de kendisini omuzlarına aldılar ve sık sık "Nasılsınız?" diye sordular. Ahmet, böylece bu seferlik ipten kurtuldu hatta sadrazamlık görevine de iade edildi ve Sultan görünürde kendisine iltifat etmekten geri kalmadı. Fakat bir süre sonra, çağırdığı bir yemekte kendisini boğdurttu. Bayezit, Ahmet Paşa için geçen defa neler yaptıklarını unutmadığından ve şimdi de ölümünün öcünü almak için aynı şeyi yine yapmalarından korktuğu için yeniçerileri ortadan kaldırmaya karar verdi. Ancak bu kadar tehlikeli ve kanlı bir tasarıyı gerçekleştirmeden önce görüşlerini alma ihtiyacını duyduğu birkaç paşa kendisini caydırdılar. Niyeti sızmış olduğu için de yeniçerileri, öfkelerini unutturmak için Boğdan'a götürdü<sup class="calibre3"><a href="../Text/osmanlitarihi_split_635.html#footnote-207042-611" id="footnote-207042-611-backlink">611</a></sup>.</p>

    <p class="normal">&nbsp;</p>

    <p class="normal"><span class="idebold">Mısır Sultanı'na Karşı Düşmanlık Tohumları</span></p>

    <p class="normal">Osmanlılar ile Mısır Memlükleri arasında ilk savaş tohumlarının atılması da bu zamana rastlar. Bu savaşlar, sonunda, Memlûk Sultanlarının ortadan kalkmasıyla sonuçlanacaktır. Bayezit ve Kayıtbay uzun süreden beri birbirlerini çekemiyorlardı. Saldırıya geçmeyi göze alamadan birbirlerini tehdit ediyorlardı. İki imparatorluk da öyle sağlam temellere dayanır gibi görünüyordu ki insan çabalarının bunlardan ne birini ne de ötekini yıkmaya hiçbir zaman yeterli olamayacağı rahatça söylenebilirdi. Osmanlı Hünkârı egemenliği altındaki toprakların genişliği ve askerlerinin sayısı bakımından Memlük Sultanı'ndan üstündü. Buna karşılık, Mısırlıların askerleri daha iyiydi ve Mısır Sultanı her yıl ordusunu yeni Çerkez devşirmeleriyle yeniliyordu. Çerkezler ise dünyanın o zamana kadar görülen en savaşçı kavmiydi. Kayıtbay, kardeşi Cem'e sığınma hakkı tanımakla ve kendisine yaptığı para yardımıyla Bayezit'in eline, kendisine savaş ilan etmesi için bir mazeret vermişti. Fakat Osmanlı Sultanı niyetini gizli tutup er geç ortaya çıkacak daha elverişli bir fırsatı beklemeye karar verdi.</p>

    <p class="normal">&nbsp;</p>

    <p class="normal"><span class="idebold">Alaüddevle'nin Haraca Bağlanması</span></p>

    <p class="normal">Asya eyaletlerinden birinde hüküm süren küçük bir bey olan Alaüddevle<sup class="calibre3"><a href="../Text/osmanlitarihi_split_636.html#footnote-207042-612" id="footnote-207042-612-backlink">612</a></sup> topraklarını genişletmek sevdasına kapılarak Mısır Sultanı'na ait birkaç şehri ele geçirmeye çalıştı, fakat karşı koyamadığı Çerkezler<sup class="calibre3"><a href="../Text/osmanlitarihi_split_637.html#footnote-207042-613" id="footnote-207042-613-backlink">613</a></sup> tarafından bozguna uğratıldı. Bunun üzerine Alaüddevle Bayezit'ten yardım istedi<sup class="calibre3"><a href="../Text/osmanlitarihi_split_638.html#footnote-207042-614" id="footnote-207042-614-backlink">614</a></sup>. Bunu elde etmek için topraklarını sultan adına dirlik olarak elinde bulundurmayı kabul etti, ayrıca sikkelere adını koydurmayı ve hutbede adının okunulmasını sağlamayı vaat etti.</p>

    <p class="normal">Birkaç Osmanlı birliğinin yardımıyla Çerkezlere yeniden saldırdı ve değişik şekilde sonuçlanan birçok çarpışmadan sonra Gülek, Sues<sup class="calibre3"><a href="../Text/osmanlitarihi_split_639.html#footnote-207042-615" id="footnote-207042-615-backlink">615</a></sup>, Adana, Kayseri ve Antep şehirlerini ellerinden almayı başardı. Kayıtbay baktı ki Bayezit'in politikası kendisini zayıflatmak için başkalarının silahını kullanmaktı, o da aynı şeyi yaptı; Alaüddevle'nin karşısına komşusu Körşah'ı çıkardı. Böylece bu iki küçük bey, iki büyük sultanın desteğinde, mücadeleye giriştiler. Talih sırasıyla ikisine de güldü. Böylece uzunca bir süre ülke bir Çerkezlerin, bir Osmanlıların eline geçti.<sup class="calibre3"><a href="../Text/osmanlitarihi_split_640.html#footnote-207042-616" id="footnote-207042-616-backlink">616</a></sup></p>

    <p class="normal">&nbsp;</p>

    <p class="normal"><span class="idebold">Türklerin Suriye'ye Saldırısı -1489</span></p>

    <p class="normal">Türklerin bu savaşta başlıca taraflardan biri olduklarını ileri süren Hıristiyan tarihçileri, Ahmet Paşa'nın Suriye'ye gönderildiğini, Mısırlılar ve Araplar tarafından Çukurova'da yenilip esir edildiğini yazmışlardır<sup class="calibre3"><a href="../Text/osmanlitarihi_split_641.html#footnote-207042-617" id="footnote-207042-617-backlink">617</a></sup>. Ertesi yıl, Bayezit büyük bir donanma ve yeni bir orduyla Mısır Sultan'ının üzerine yürüdü. Memlük Sultanı, Türkleri Toros Dağları civarında Kilikya'da karşıladı ve eşitsiz şartlar altında kendilerine saldırdı. Muharebe sabahtan akşama kadar sürdü ve sonra iki taraf da ordugâhına çekildi. Mısırlılar, arabalarının ve yiyeceklerinin alınmış olduğunu görerek ertesi gün savaşa büyük bir hırsla devam ettiler. Çarpışmalar yine geceye kadar sürdü. Altmış yedi bin asker kaybeden Türkler (orduları yüz bin kişilikti) gece çadırlarını ve ağırlıklarını bırakarak kaçtılar. Mısırlılar da kuvvetlerinin yarısını kaybetmiş olduklarından Toros Dağına doğru çekildiler. Fakat casusları düşmanın kaçtığını haber verince geri dönerek Türklerin ordugâhını ele geçirdiler. Savaşanların kendileri bile zaferin hangi tarafta kaldığını bilmiyorlardı. Savaş alanı terk edildiğine göre, en doğrusu iki tarafın da yenildiğini söylemek olsa gerek. Türk donanması da daha parlak bir sonuç elde edemedi. Orontes (Asi) Irmağı'nın ağzında fırtınaya yakalanarak harap oldu. Bunun üzerine Bayezit, Mısır Sultanı'yla barış yaptı, elinden almış olduğu bütün şehirleri ve kaleleri geri verdi. Bu anlatılanların, Türk tarihçilerinden kaynaklanarak anlattıklarımızla ve ilerde anlatacaklarımızla bağdaşmayan bir yanı yoktur. Kaldı ki Türk tarihçilerinin olayların nedenlerini daha iyi bildiklerini düşünmek doğaldır<sup class="calibre3"><a href="../Text/osmanlitarihi_split_642.html#footnote-207042-618" id="footnote-207042-618-backlink">618</a></sup>.</p>

    <p class="normal">&nbsp;</p>

    <p class="normal"><span class="idebold">Bayezit'in Çerkezistan'a Girmesi</span></p>

    <p class="normal">Bayezit, deneyimlerinden şunu anlamıştı ki Çerkezlerin Mısır'daki hâkimiyetini silah zoruyla alt etmeye imkân yoktu. Çerkezistan ayakta durdukça bu imparatorluğu yıkmanın olanağı yoktu. Memlükleri zayıflatmanın tek çaresi ise her yıl Mısır'a giren bu yığın yığın askerlere geçit vermemekti. Bayezit, bu amaçla Mısır Sultanı'yla barış içinde yaşamak istiyormuş gibi yaparak askerlerini geri çağırdı ve 889 yılında Çerkezistan'a saldırdı; ülkeyi baştan başa yağmaladı ve sayısız tutsakla geri döndü. Halkın daha sonra ülkeden çıkmasını önlemek için de etrafındaki dağ geçitlerini kalelerle kapattı<sup class="calibre3"><a href="../Text/osmanlitarihi_split_643.html#footnote-207042-619" id="footnote-207042-619-backlink">619</a></sup>. Böylece Kayıtbay'ın asker kaynağını kuruttu. Kuvvetlerinin günden güne azaldığını ve düşmanınkilerin ise artığını gören Mısır Sultanı, bu duruma o kadar üzüldü ki çok geçmeden öldü. Aynı yıl içinde Bayezit'in oğlu Abdullah da öldü.</p>

    <p class="normal">&nbsp;</p>

    <p class="normal"><span class="idebold">Başka Seferler - 890 / 1485</span></p>

    <p class="normal">890 yılında Sultan, Boğdan'a, halkı büyük bir kıyıma uğratan bir ordu gönderdi. Ertesi yıl da ayaklanan Varsak sakinlerini yola getirdi<sup class="calibre3"><a href="../Text/osmanlitarihi_split_644.html#footnote-207042-620" id="footnote-207042-620-backlink">620</a></sup>. Hıristiyan tarihçileri, Boğdan seferi hakkında bize bambaşka bir fikir verirler. Fransızlar Napoli'den kovulduğundan beri, kardeşi Cem de ölmüş olduğuna göre, artık hiçbir şeyden korkmayan Bayezit'in, Podolya'ya ve Rusya'ya saldırmak için Bali Bey'i gönderdiğini anlatırlar<sup class="calibre3"><a href="../Text/osmanlitarihi_split_645.html#footnote-207042-621" id="footnote-207042-621-backlink">621</a></sup>. Buralara büyük hasarlar veren Bali Bey, kışın yaklaşması üzerine geri çekilmek zorunda kaldı. Fakat Boğdan'dan geçmek istediğinde Boğdan Voyvodası kendisine ne geçit ne de yiyecek verdi. Bunun üzerine ordusu dağıldı. Yorgunluk, açlık ve soğuktan çok büyük sayıda asker öldü; ayrıca bir o kadarı da Boğdanlılar tarafından öldürüldü. Türk tarihçilerine göre Türkler bu seferde kırk bin kişi kaybetmişlerdir<sup class="calibre3"><a href="../Text/osmanlitarihi_split_646.html#footnote-207042-622" id="footnote-207042-622-backlink">622</a></sup>.</p>

    <p class="normal">&nbsp;</p>

    <p class="normal"><span class="idebold">Mağriplilerin İspanya'dan Kovulmaları</span></p>

    <p class="normal">Osmanlı İmparatorluğu doğuda genişlerken Müslümanlar Endülüs'te<sup class="calibre3"><a href="../Text/osmanlitarihi_split_647.html#footnote-207042-623" id="footnote-207042-623-backlink">623</a></sup> büyük bir hezimete uğramaktaydılar. Müslümanlar arka arkaya yenilgilerden sonra İspanya'dan kovuldular. Kalanlar bin bir işkenceye tabi tutularak dinlerini değiştirmek zorunda bırakıldılar. Bu acıklı durum karşısında Bayezit'e elçiler göndererek İspanyolların zulmünden yakındılar ve İslam'ın Halifesi<sup class="calibre3"><a href="../Text/osmanlitarihi_split_648.html#footnote-207042-624" id="footnote-207042-624-backlink">624</a></sup> olarak kendilerini kurtarması için yalvardılar. Sultan, Endülüs Müslümanlarını himayesine aldı. Ertesi yıl yaz aylarında Kemal Ali Paşa'nın (Kemal Reis) komutasında büyük bir donanma Akdeniz'e açıldı. Kemal Reis Hıristiyan donanmasını yendi, Malta adasında hasarlar verdi, İspanya ve İtalya kıyılarını yağmaladı.</p>

    <p class="normal">&nbsp;</p>

    <p class="normal"><span class="idebold">Bayezit'in Hırvatistan'ı Egemenliği Altına Alması - 894 / 1489</span></p>

    <p class="normal">Bu başarılardan koltukları kabaran Bayezit, 894 yılında Yakup'u henüz egemenliğini kabul etmemiş olan yerlerin tümünü itaat altına almak üzere Hırvatistan ve Bosna'ya gönderdi. Birçok kaleyi zorladıktan ve bütün ülkede akınlar yaptıktan sonra, Yakup Paşa, Hıristiyan ordusu ile karşı karşıya geldi; bu orduyu yenerek büyük bir kıyıma girişti<sup class="calibre3"><a href="../Text/osmanlitarihi_split_649.html#footnote-207042-625" id="footnote-207042-625-backlink">625</a></sup> ve aralarında General Yami'nin<sup class="calibre3"><a href="../Text/osmanlitarihi_split_650.html#footnote-207042-626" id="footnote-207042-626-backlink">626</a></sup> de bulunduğu birçok soyluyu esir aldı. Aynı yıl içinde Bayezit, kızını Ahmet Mirza Uğur Oğlu<sup class="calibre3"><a href="../Text/osmanlitarihi_split_651.html#footnote-207042-627" id="footnote-207042-627-backlink">627</a></sup> ile evlendirdi.</p>

    <p class="normal">&nbsp;</p>

    <p class="normal"><span class="idebold">Asya'da Fetihler - 895 /1489</span></p>

    <p class="normal">895 yılında Azerbaycan Kralı Sultan Yakup<sup class="calibre3"><a href="../Text/osmanlitarihi_split_652.html#footnote-207042-628" id="footnote-207042-628-backlink">628</a></sup> öldü ve ölümünün yol açtığı karışıklıklar Bayezit'e ve Mısır Sultanı'na<sup class="calibre3"><a href="../Text/osmanlitarihi_split_653.html#footnote-207042-629" id="footnote-207042-629-backlink">629</a></sup> beysiz kalan eyaletleri ele geçirme fırsatını verdi. İki taraf sık sık birbirlerine girdiler ve hep Türkler galip geldi. Nihayet altı yıl süren savaşlar sonunda (901 yılında), Mısır Memlûkleri ile Bayezit'in aralarında paylaşamadıkları bütün bu ülkeler Osmanlıların egemenliği altına girdi.</p>

    <p class="normal">Türk komutanı Nasuh Bey 902'de Rodos'a saldırdı ve çok kan döktü. Aynı yıl içinde, yedi sene önce Bayezit'in kızıyla evlenmiş Ahmet Mirza, ava çıkmak bahanesiyle İstanbul'dan ayrılarak Tibris veya Tauris'e (Tebriz) gitti ve burada hükümdarlığını ilan etti<sup class="calibre3"><a href="../Text/osmanlitarihi_split_654.html#footnote-207042-630" id="footnote-207042-630-backlink">630</a></sup>. Ertesi yıl, Bayezit bir cami, bir darüşşifa, bir talimhane ve bir medresenin temellerini attırdı; bütün bu eserler sekiz yılda tamamlandı. 905 yılında Sultan, kalabalık bir ordunun başında Yunanistan'a geçerek İnebahtı veya Lepanto'yu aldı. Ertesi yılın yazında, Muharremin dördünde, Modon'u da ele geçirdi ve Korone'yi teslim olmaya zorladı<sup class="calibre3"><a href="../Text/osmanlitarihi_split_655.html#footnote-207042-631" id="footnote-207042-631-backlink">631</a></sup>.</p>

    <p class="normal">&nbsp;</p>

    <p class="normal"><span class="idebold">Friuli'nin İşgali</span></p>

    <p class="normal">Hıristiyan tarihçileri bu Yunanistan seferiyle İtalya'nın işgalini bir arada anlatırlar. Oysa Türk tarihçileri İtalya Seferi'nden sadece bir kelimeyle bahsederler ve ne şartlarını ne de konusunu belirtirler. Hıristiyan tarihçilere göre Milano Dükü Sforza, Bayezit'e başvurarak Venediklilere savaş açmasını ister. Venedikliler Fransa Kralı Louis XII ile Milano'yu zapt etmek için anlaşmışlardı. Venedik Cumhuriyeti'nin hakaretlerini unutmayan Sultan, karadan ve denizden bu ülkeye saldırmak için büyük hazırlıklar yaptı ve İskender Paşa'yı on iki bin atlının başında Friuli'ye gönderdi. İskender Paşa, İtalya'dan ganimetlerle döndü.</p>

    <p class="normal">Bayezit aynı zamanda güçlü bir donanmanın denize açılması için emir verdi ve kendisi de donanmasıyla sürekli bir bağlantı halinde bulunmak için, kalabalık bir ordunun başında Mora kıyıları boyunca yürüyüşe geçti. Venedik Amirali Grimani, açılıp saldırıya geçer umuduyla Türk donanmasına hücum etmeyi birkaç gün erteledi. Fakat savaşa katılmak için Kerkyra (Korfu) adasından yeni gelmiş Andrea Loredano ve Albani Armerio, bu ertelemeden sıkılarak saldırıyı başlattılar ve ünlü korsan İzmirli Baruk'un kumandasındaki bir gemiye borda ettiler. Baruk, gemisini havaya uçurdu ve İtalyanlar kendisiyle birlikte öldüler. Birkaç Venedik kadırgası daha harekâta katıldı, fakat çoğu uzakta durup savaşa seyirci kalmakla yetindi. Amiral Grimani bu davranışından ötürü şiddetle kınandı ve daha sonra bir senato kararıyla sürgüne gönderildi. Türkler korku içinde İnebahtı Körfezi'ne geldiler ve bu şehri denizden ve karadan kuşatmaya başladılar. Öyle zorladılar ki şehir bir süre sonra teslim olmak zorunda kaldı.</p>

    <p class="normal">&nbsp;</p>

    <p class="normal"><span class="idebold">Bayezit'in Mora'ya Girişi</span></p>

    <p class="normal">1500 yılında, Bayezit daha da büyük bir donanmayı denize çıkardı. Kendisi de kara kuvvetlerinin başında Korent berzahı yoluyla Mora'ya girdi ve Modon'u kuşattı. Bataryalar surlarda dört gedik açtılar ve Türkler iki şiddetli saldırıda bulundular, fakat ikisinde de püskürtüldüler. Tam bu sıralarda, yiğit subayların komutasında, yiyecek yüklü üç büyük kadırga ile Zanta adasından yola çıkmış olan Venedikli Amiral Trevisano Türk donanmasının arasından geçerek şehrin surları altında demirledi. Sevinçlerinden çılgına dönen şehir sakinleri ve askerler, gemilerdeki askerlerin karaya çıktıklarını görmek için akın akın limana koştular. Böylece kara yönündeki birçok mevzi savunmasız kaldı. Bu ihtiyatsızca hareketten yararlanan yeniçeriler fazla bir direnmeyle karşılaşmadan şehre girdiler, halkın çoğunu kılıçtan geçirdiler. Vali ve piskopos da bu öldürülenlerin arasındaydı. Bin kişi de Sultan'ın çadırı önünde idam edildi.</p>

    <p class="normal">&nbsp;</p>

    <p class="normal"><span class="idebold">Kefalonya'yı Venediklilerin Alması -1501</span></p>

    <p class="normal">Bu kayıp ertesi yıl az çok telafi edildi. Hastalıktan ölen Trevisano'nun yerine geçen Amiral Pisaurio düşman donanmasını Çanakkale'nin girişine kadar takip etti, yirmi kadırgasını aldı ve dönüsünde Aigina adasını ele geçirdi. Daha sonra, İspanya Kralı Ferdinand'ın yardıma gönderdiği Büyük Gonzalo ile buluştu, bu amiralin isabetli kumandası sayesinde Kefalonya'yı Türklerin elinden aldı ve çok geçmeden adanın tamamı zapt edildi. Bir süre sonra, Türk donanmasının bir kısmının Ambracia (Arta) Körfezi'nde bulunduğunu öğrenerek Korfu'dan ayrıldı ve gemilerinin çoğunu Ayamavra adasına gönderdi. Sadece sekiz kadırgayla körfeze girdi; büyük bir Türk kadırgasını yaktı, yiyecek ve cephane yüklü on birine de el koydu. Kısa bir süre sonra, Pylos kalesini ele geçirdi. Fakat bu çok geçmeden ünlü Türk korsanı Camalia (Kemal Reis olacak) tarafından geri alındı. Pisaurio, Makedonya kıyısında düşman donanmasını yakma girişiminde başarılı olamadı. Gemileri ateşe vermek için Eante Irmağı'ndan yukarı çıkan iki yüz asker elverişsiz bir rüzgâr yüzünden oldukları yerde kaldılar ve düşman tarafından sarılıp öldürüldüler.</p>

    <p class="normal">&nbsp;</p>

    <p class="normal"><span class="idebold">Türklerin Draç'ı Alması -1501</span></p>

    <p class="normal">Bu sıralarda, Bayezit Durazzo (Draç) şehrini Venediklilerin elinden aldı<sup class="calibre3"><a href="../Text/osmanlitarihi_split_656.html#footnote-207042-632" id="footnote-207042-632-backlink">632</a></sup>. Savaş Venediklilere artık pahalıya mal olmaya başlamıştı. Fransızların kendilerine birkaç gemilik bir yardım göndermeleri üzerine amiral, Lesbos adasına doğru yelken açtı ve Midilli şehrini kuşattı<sup class="calibre3"><a href="../Text/osmanlitarihi_split_657.html#footnote-207042-633" id="footnote-207042-633-backlink">633</a></sup>. Şehir topa tutulurken Amiral donanmasının bir kısmıyla düşmanın peşinden Tenedos'a (Bozcaada) gitti. Bu sırada Fransızlar, amiralin yardımcısının tavsiyesine aykırı olarak surlarda açılan gediğe saldırdılar, fakat püskürtüldüler. İkinci bir girişimleri de sonuçsuz kaldı. Bu başarısızlık karşısında umutsuzluğa kapılarak geri döndüler, çoğu yolculuk sırasında öldü. Amiral, yardımına gelen Papa'nın kadırgalarıyla Paro'da karşılaştığı Rodos Büyük Ustası'na Fransızların bu kaçışından yakındı. Ertesi yılın ilkbaharında Venedik donanması Papa'nın birkaç kadırgasıyla takviye edilince Pisaurio, Levkos veya Ayamavra adasını kuşatıp ele geçirdi. Venedikliler bu adayı uzun süre muhafaza edemediler; ertesi yıl Bayezit, Venedik Cumhuriyeti'yle barış imzaladı; Levkos ve Ayamavra Türklere geri verildi. Öte yandan, Sultan da savaş sırasında ele geçirilen bütün malları Venediklilere iade etti. Ayrıca kendilerine Karadeniz'de ve İstanbul'da serbestçe ticaret yapmak hakkını ve bu şehirde bir konsolos bulundurma imtiyazını tanıdı. Son olarak, iki devletin sınırlarının barışçı yollarla saptanması kararlaştırıldı.</p>

    <p class="normal">&nbsp;</p>

    <p class="normal"><span class="idebold">Bayezit Büyük Bir Tehlike Atlatıyor</span></p>

    <p class="normal">Aynı yıl içinde Bayezit, Arnavutluk' u yağmaladıktan sonra dönüşünde bir dervişe rastladı; derviş sadaka istiyormuş gibi yanına yaklaşarak küçük bir hançerle üzerine saldırdı. Fakat mutlu bir rastlantı sonucu Sultan'ın atı şaha kalktı ve böylece katil, silahını Sultan'a isabet ettiremedi. İsfendiyar Paşa adamı yere devirdi ve askerler kendisini parça parça ettiler. Bayezit, bütün komşularıyla barış yaptıktan sonra<sup class="calibre3"><a href="../Text/osmanlitarihi_split_658.html#footnote-207042-634" id="footnote-207042-634-backlink">634</a></sup>, askerlerini terhis etti ve bu kadar yorgunluktan sonra biraz dinlenmelerine izin verdi<sup class="calibre3"><a href="../Text/osmanlitarihi_split_659.html#footnote-207042-635" id="footnote-207042-635-backlink">635</a></sup>.</p>

    <p class="normal">&nbsp;</p>

    <p class="normal"><span class="idebold">Bir Sahtekâr</span></p>

    <p class="normal">916 yılında Şeytan Kulu<sup class="calibre3"><a href="../Text/osmanlitarihi_split_660.html#footnote-207042-636" id="footnote-207042-636-backlink">636</a></sup> Beypazarı'nda<sup class="calibre3"><a href="../Text/osmanlitarihi_split_661.html#footnote-207042-637" id="footnote-207042-637-backlink">637</a></sup> yeni bir mezhep kurduğunu ileri sürerek düşüncelerini yaymaya başladı. Mucizeler yaratır gibi yaptı ve yeniliklerden hoşlanan halkı öyle güzel kandırdı ki kısa süre içinde pek çok taraftar topladı. Bayezit, bu dinsel duyguların şahlanmasını önlemek için Ali Paşa'yı (Hadım Ali Paşa) gönderdi. Bu komutan sahtekârı yendi ve İran'a kaçarak Şah İsmail'e sığınmak zorunda bıraktı. Burada bidatlarını yaymasına izin verildi, hatta Şah İsmail<sup class="calibre3"><a href="../Text/osmanlitarihi_split_662.html#footnote-207042-638" id="footnote-207042-638-backlink">638</a></sup> bile tüm ulusuyla birlikte kendini bunlara kaptırdı<sup class="calibre3"><a href="../Text/osmanlitarihi_split_663.html#footnote-207042-639" id="footnote-207042-639-backlink">639</a></sup>.</p>

    <p class="normal">&nbsp;</p>

    <p class="normal"><span class="idebold">Anadolu'da Ayaklanması</span></p>

    <p class="normal">Gaudier'nin Annales Sultanorum'u bu olayı daha doğru bir şekilde ve bizce daha az yan tutarak anlatmaktadır. Tekin veya Tekeli (Büyük Frigya'nın bir parçası) yöresinin ileri gelenlerinden biri olan Hasan Halife'nin oğlu Şahkulu altı veya yedi yıl süreyle hiç halk içine çıkmadan bir mağarada yaşadı. Böylece ermiş olarak ün kazandı. Şahkulu'nun Kızılbaş<sup class="calibre3"><a href="../Text/osmanlitarihi_split_664.html#footnote-207042-640" id="footnote-207042-640-backlink">640</a></sup> olduğunu, yani kendisininkinden farklı bir mezhebe mensup olduğunu bilmeyen Bayezit, kendisine her yıl yedi bin aspros gönderiyordu. Nihayet adam maskesini çıkardı, mağaradan çıktı ve çok geçmeden kendine büyük bir taraftar kitlesi toplayarak bunların başında Antalya'ya girdi ve bu şehri yağmaladı. Kadıyı parçalattırıp cesedinin parçalarını çeşitli yerlere bağlattı. Elçilerinin entrikaları sayesinde kısa bir sürede etrafına on bin kişi topladı ve bunların başında Anadolu Beylerbeyi Karagöz Paşa'nın üzerine yürüyerek kendisini yendi ve esir aldı. Sonra, yörenin başkenti olan Kütahya'nın önüne geldi, halkı kaleyi kendisine teslim etmeye çağırdı ve halk buna yanaşmayınca paşayı gözlerinin önünde kazığa oturtturdu. Korkut, askerlerinin başında Manisa'dan hareket ederek Şahkulu'nun üzerine yürüdü. Fakat yenildi ve babasına yazarak kendisine bu ayaklanma hakkında bilgi verdi. Bayezit, Ali Paşa'ya ve öteki vezirlere, bu işten kendisine daha önce haber vermedikleri için fena halde kızdı. Ali'yi askerlerle Anadolu'ya gönderdi ve Amasya Valisi olan oğlu Ahmet'e de kuvvetleriyle Ali'ye katılmasını emretti. Bu arada Şahkulu Karaman'a girmiş, Haydar Paşa'yı ve Zindis Kemal Bey'i (Semerci/Eyerci Kemal Bey, y.n.) yenmiş ve öldürmüştü. Zibakiye Ovası'na doğru yürüdüğü sırada Ali Paşa kendisine yetişip saldırdı. Şahkulu'nun babası Hasan Halife, bir ok isabetiyle öldü ve ölümü asiler arasında karışıklıklara yol açtı. Bunun farkına varan Ali Paşa, dörtnala aralarına daldığı sırada öldürüldü. Ali Paşa ölünce ordusu dağıldı. Bu zaferden sonra, Şahkulu İran'da Tebriz'e yöneldi. Yolda Şah İsmail'e ait bir ticaret kervanına rastladı. Malların kime ait olduğunu bilmeyen Şahkulu kervanı soydu ve adamların hepsini öldürdü. Bu onun sonu oldu: çünkü İran'a vardığında kendisi ve ileri gelenlerin hepsi Şah İsmail'in emriyle öldürüldüler<sup class="calibre3"><a href="../Text/osmanlitarihi_split_665.html#footnote-207042-641" id="footnote-207042-641-backlink">641</a></sup>.</p>

    <p class="normal">Bu hikâye başka tarihçiler tarafından biraz değişik biçimde anlatılmıştır. Leunclavius'un<sup class="calibre3"><a href="../Text/osmanlitarihi_split_666.html#footnote-207042-642" id="footnote-207042-642-backlink">642</a></sup> başvurduğu Türk tarihçileri soyulan kervandan hiç söz etmemişler ve Şahkulu'nun İsmail tarafından çok olumlu bir biçimde karşılandığını söylemişlerdir. Hıristiyan tarihçileri daha çok söylentilere dayanarak bizce pek aslı esası olmayan bir sürü ayrıntı eklemişlerdir.</p>

    <p class="normal">Aynı 1509 yılının 14 Eylül'ünde İstanbul'da çok şiddetli bir yer sarsıntısı oldu; on sekiz gün sürdü, on üç bin kişinin ölmesine ve birçok binanın yıkılmasına yol açtı. Arkasından da bir salgın hastalık baş gösterdi ve pek çok kimsenin hayatına mal oldu<sup class="calibre3"><a href="../Text/osmanlitarihi_split_667.html#footnote-207042-643" id="footnote-207042-643-backlink">643</a></sup>.</p>

    <p class="normal">&nbsp;</p>

    <p class="normal"><span class="idebold">Selim'in Ayaklanması ve Yenilmesi</span></p>

    <p class="normal">Sefahatinin sonucu olarak damla hastalığına yakalanan ve ilerleyen yaşı nedeniyle bundan çok acı çekenn Bayezit, büyük oğlu Ahmet lehine tahttan çekilmeye karar verdi. Ahmet'i Konya'dan getirtti, varisi olduğunu ilan etti ve Manisa'ya çekilmek niyetinde olduğunu bildirdi. Fakat tasarılarını vaktinden önce açığa vurmuştu. Devletin ileri gelenlerini Ahmet lehine kazanmayı ihmal etmişti. Bu yüzden de amacına ulaşamadı. Olup bitenleri haber alan Selim, valisi olduğu Trabzon eyaletinin bütün kuvvetlerini toplayarak Karadeniz'i geçti ve babasına karşı ödevini yerine getirmek bahanesiyle <sup class="calibre3"><a href="../Text/osmanlitarihi_split_668.html#footnote-207042-644" id="footnote-207042-644-backlink">644</a></sup> doğru Edirne üzerine yürüdü, ordusunu kendisinden yana olduklarını bildiği yeniçerilerle takviye etmek umuduyla yirmi bin askerin başında İstanbul'a doğru ilerledi. Oğlunun niyetini öğrenen Bayezit eli altında bulunan askerlerle kendisini karşılamak üzere yola çıktı ve Çorlu yakınlarında Ogris (Uğraş) adında bir köyde baba oğul karşı karşıya geldiler. Savaş 917 yılının Cemaziyülevvel (beşinci) ayına rastlar. Çok çetin geçti, fakat sonunda Selim yenilerek kaçmak zorunda kaldı. Bayezit, oğlu bu yenilgiden belki ders alır ve Allah'ın kendilerini dünyaya getiren babalarına başkaldıran çocukları cezalandırdığını anlar umuduyla kaçanların takip edilmesini yasakladı. Selim böylece bağışlayıcı bir babanın iyiliği sayesinde canını kurtardı. Varna'ya kaçtı, sonra deniz yoluyla Kırım'da Kefe'ye gitti<sup class="calibre3"><a href="../Text/osmanlitarihi_split_669.html#footnote-207042-645" id="footnote-207042-645-backlink">645</a></sup>.</p>

    <p class="normal">&nbsp;</p>

    <p class="normal"><span class="idebold">Yeniçeriler Tarafından İstanbul'a Çağrılması</span></p>

    <p class="normal">Bayezit bunun üzerine ikinci bir kez Ahmet'i çağırtdı. Fakat Ahmet, bu davete icabet etmek şöyle dursun<sup class="calibre3"><a href="../Text/osmanlitarihi_split_670.html#footnote-207042-646" id="footnote-207042-646-backlink">646</a></sup> babasına kendisini tahta oturtmaya boşuna çalıştığını, yeniçerilerin ve vezirlerin Se-lim'den yana olduklarını ve başka padişah istemediklerini bildirdi.</p>

    <p class="normal">Ahmet'in tahtta gözü olmadığını gören ve Selim'i kendisine karşı ayaklandığı için tahttan uzaklaştırmak isteyen Bayezit, uygun zamanı beklemenin gereğine inanarak imparatorluğun başında kalmaya karar verdi. Bütün güçlük, sözünü geri almaktı. Çünkü Bayezit bir kez tahttan vazgeçeceğini bildirmişti, bir sultan tarafından söylenilen veya yapılan her şey, Türklerce kesin ve geri alınamaz sayılır. Tek çaresi büyüklerin kendisine başvurarak kararını değiştirmesi için yalvarmalarıydı. Fakat paşalar, Bayezit'in görüşünü paylaşmak şöyle dursun, on yıllık<sup class="calibre3"><a href="../Text/osmanlitarihi_split_671.html#footnote-207042-647" id="footnote-207042-647-backlink">647</a></sup> bir barıştan usanan yeniçerileri Selim'i destekleriyle kışkırttılar. Selim'e bir mektup yazarak imparatorluğu eline teslim etmek için kendisini beklediklerini ve Bayezit'i tahttan çekilmek konusunda verdiği sözden döndürmemeye kararlı olduklarını bildirdiler.</p>

    <p class="normal">Atlattığı büyük tehlikeden sonra ihtiyatı elden bırakmamayı öğrenen Selim, dostlarına verdiği cevapta "tac ü tahtın değerini çok iyi bildiğini, ancak babasının iradesine karşı çıkmaya bir türlü karar veremediğini, deneyimlerinden Allah'ın kendisinden yana olmadığını öğrendiğini" bildirdi. Bu cevaptan haberdar edilen yeniçeriler, Zemberekçibaşı aracılığıyla dileklerini yinelediler, babasının isteğine rağmen de olsa kendisine, tahta çıkarmadıkça hiç kimseyi dinlemeyeceklerini, gerekirse yemin etmeye hazır olduklarını bildirdiler. Bu vaatler üzerine Selim, az sayıda adamıyla Kefe'den yola çıkar, yine babasını ziyaret bahanesiyle İstanbul'a gelir. Yeniçeriler geldiğini haber alır almaz, sokaklarda toplanırlar, Şehzadeyi karşılamak üzere Topkapı'ya giderler ve çadırlar hazırlamış oldukları Yenibahçe'ye kadar kendisine eşlik ederler<sup class="calibre3"><a href="../Text/osmanlitarihi_split_672.html#footnote-207042-648" id="footnote-207042-648-backlink">648</a></sup>.</p>

    <p class="normal">Bu kadar beklenmedik bir haber karşısında Bayezit'in nasıl şaşkınlığa uğradığı kolayca tahmin edilebilir. Kuvvete başvurmanın boşuna olacağını anlamakta gecikmez. Sekiz gün sonra Sadrazam Koca Mustafa Paşa'yı göndererek oğluna kendi adına şu soruları sormakla görevlendirdi: "Mademki beni görmeye geldiniz, ziyaretinizi niçin geciktiriyorsunuz? Yok eğer dinimize aykırı kötü düşüncelerinizi bu bahane altında gizliyorsanız niçin boşuna vakit kaybediyorsunuz?" Selim, babasının kendisine kurmakta olduğu tuzağın farkına vararak Sadrazam'a tıpkı babası gibi üstü kapalı sözlerle şu cevabı verdi: "Git babama söyle, ona borçlu olduğum itaati hiçbir şekilde elden bırakmak niyetinde değilim ve kimin vasıtasıyla gönderirse göndersin, emirlerine uymaya hazırım. Sadece bugünkü hükümetle ilgili bazı kuşkularımı gidermek bakımından beni aydınlatmasını istirham ediyorum. Sofi Oğlu<sup class="calibre3"><a href="../Text/osmanlitarihi_split_673.html#footnote-207042-649" id="footnote-207042-649-backlink">649</a></sup>, soyluluktan nasipsiz bir hiç olduğu halde, doğuya doğru hızla ilerlemekte, önüne çıkan bütün engelleri devirmektedir. Osmanlı topraklarını çiğnemekte, daha şimdiden Kayseri'ye dayanmış bulunmaktadır. Oysa sizin kılınız bile kıpırdamıyor, bu adamın bütün zaferlerine kayıtsız kalıyorsunuz. Öte yandan, ne idüğü belli olmayan aşağılık bir Çerkez<sup class="calibre3"><a href="../Text/osmanlitarihi_split_674.html#footnote-207042-650" id="footnote-207042-650-backlink">650</a></sup>, Osmanlıların ayaklarına kapanması ve kılıçlarının altında tir tir titremesi gerekirken kalkmış Mısır'a hâkim olmuş, hatta eskiden bize ait olan daha birçok Suriye eyaletini ele geçirmiş<sup class="calibre3"><a href="../Text/osmanlitarihi_split_675.html#footnote-207042-651" id="footnote-207042-651-backlink">651</a></sup>. Bütün bu ülkelere sanki meşru malı ve mirasıymış gibi hükmediyor. İşte atalarımız zamanında o kadar saygı ve itibar gören imparatorluğumuz bugün bu yürekler acısı ve utanç verici duruma düşmüştür! Eskiden Bayezit adının bütün komşu ülkelerde saygıyla anılmasını sağlayan bu yenilmez kahramanlar, bugün bu aynı Bayezit adı altında hakarete uğramakta, imparatorluğumuzun yüz karası olmakta, onunla beraber tembel ve kadınsı bir hayat sürmektedir. Hani Âl-i Osman asasının şerefi? Hani askeri disiplin? Hani atalarımızın İslam'ı yayma yolundaki imanı? Nerede bir devleti yükseltecek sanatlar, nerede imparatorluğu doruk noktasına yükseltmiş olan eski siyaset? Askerlerimizin uyuşukluk ve güçsüzlük içinde bocalamalarına, onları bir zamanlar yenilmez yapan o canlılığı kaybetmelerine daha ne kadar katlanacağız, seyirci kalacağız? Bu karışıklıkların sorumlularını ve bunlara çare bulmayı ihmal edenleri cezalandırmak gerekip gerekmediğine karar vermeyi babama bırakıyorum. Fakat en kısa zamanda bu kötülüklerin kökü kurutulmadığı takdirde, korkarım ki imparatorluğun çöküşüne seyirci kalmaktan başka elimizden bir şey gelmeyecek. Kaçınılmaz gördüğüm bu akıbeti neye atfetmek gerekir? Düşmanlarınızın üstünlüğüne ve kahramanlığına mı, yoksa kendi ihmallerimize mi?"</p>

    <p class="normal">&nbsp;</p>

    <p class="normal"><span class="idebold">Bayezit'in Tahttan Çekilmesi</span></p>

    <p class="normal">Vezir, Selim'in cevabını Bayezit'e ilettiğinde, Sultan şöyle dedi: "Evet, görüyorum ki oğlum hiç de babasını görmek niyetiyle buraya gelmiş değil. Ne pahasına olursa olsun padişah olmak istiyor. Fakat, bu Allah'ın bir emri. Dün gece gördüğüm rüyadan sonra bundan artık hiçbir kuşkum kalmadı<sup class="calibre3"><a href="../Text/osmanlitarihi_split_676.html#footnote-207042-652" id="footnote-207042-652-backlink">652</a></sup>. Rüyamda askerlerin tacımı Selim'in başına koyduklarını gördüm. Allah'ın iradesine karşı çıkmak dinimize saygısızlık olur. Mademki öyle istiyor, kaderime boyun eğiyorum. Evet, tahtımı ve tacımı Selim'e bırakıyorum ve padişah olarak tanınmasını irade buyuruyorum." Bayezit hemen kararını Selim'e bildirdi ve Dimetoka'ya çekilmek için izin istedi. Selim babasından yeni sarayda kalmasını rica etti. İmparatorluğu kendisine bırakmakla yeteri kadar büyüklük gösterdiğini, eski sarayın kendisine yeteceğini söyledi. Fakat Bayezit kararında ısrar etti ve "Bir kına iki kılıç girmez." dedi. Sonunda istediğini elde etti, hazinenin kıymetli taşlarından istediklerini yanına aldı ve 918 yılı Safer'inin 18'inde Yunus Paşa ve birkaç dostunun refakatinde İstanbul'dan ayrıldı.</p>

    <p class="normal">&nbsp;</p>

    <p class="normal"><span class="idebold">Selim'in Babasından Kurtulması</span></p>

    <p class="normal">Selim, imparatorluk ileri gelenleriyle, babasını İstanbul'a iki saat uzaklıkta bulunan Küçük Çekmece'ye<sup class="calibre3"><a href="../Text/osmanlitarihi_split_677.html#footnote-207042-653" id="footnote-207042-653-backlink">653</a></sup> kadar uğurladı. Devlet işleri hakkında kendisiyle bir süre görüştükten sonra hayır dualarını aldı. Nihayet izin istedi, sarayına döndü ve olağan törenlerle tahta oturdu.</p>

    <p class="normal">Çok hasta olduğunu ileri süren Bayezit yoluna devam etti. Fakat çok yavaş gidiyor, her köyde durup dinleniyordu. Belki Selim bundan kuşkulanmış, babasının istemeye istemeye bıraktığı tahtı bir halk ayaklanması sayesinde yeniden ele geçirmeyi umduğunu sanmıştı. Muhakkak olan bir şey varsa, Bayezit'in daha kırk mil bile yol almadan beklenmedik bir şekilde ölmüş olmasıdır<sup class="calibre3"><a href="../Text/osmanlitarihi_split_678.html#footnote-207042-654" id="footnote-207042-654-backlink">654</a></sup>. Selim, Sadrazam'a ve saray büyüklerine naaşını payitahta getirmeleri için emir verdi. Kendisi de büyük bir yas içinde İstanbul surlarının çok uzağında cenazeyi karşıladı. Kafile, bir cenaze töreninden çok bir zafer alayına yakışır şekilde İstanbul'a döndü. Nihayet Bayezit, oğlunun emriyle, kendi vakıflarından biri olan camiye gömüldü.</p>

    <p class="normal">&nbsp;</p>

    <p class="normal"><span class="idebold">Bayezit'in Özellikleri</span></p>

    <p class="normal">Bayezit altmış iki yıl yaşamış<sup class="calibre3"><a href="../Text/osmanlitarihi_split_679.html#footnote-207042-655" id="footnote-207042-655-backlink">655</a></sup> ve otuz iki yıl saltanat sürmüştür. Türk tarihçilerine inanmak gerekirse faal ve yiğit bir hükümdardı. Talihi ters gittiği zaman bile sarsılmayan bir irade gücü vardı. Yaptığı idmanlar sayesinde bedeni de çok güçlüydü ve kimse kendisiyle baş edemezdi. Kur'an'ın emirlerine mutlak bir şekilde uyar, bilginleri sever ve onlara yardım etmekten geri kalmazdı. Kendilerine sof veya yünden elbiseler ve her yıl on bin akçe<sup class="calibre3"><a href="../Text/osmanlitarihi_split_680.html#footnote-207042-656" id="footnote-207042-656-backlink">656</a></sup> verirdi.</p>

    <p class="normal">Edebiyatın her alanındaki engin bilgisi kendisine tebaası arasında Sultan ü ulema unvanını kazandırmıştı. Savaşta genellikle şanslıydı ve kumandanlık yeteneklerinin de yardımıyla imparatorluğunun sınırlarını genişletti. Bir yer sarsıntısının birçok yerinden yıktığı İstanbul surlarını onardı. Bakırcılar Çarşısı'nda<sup class="calibre3"><a href="../Text/osmanlitarihi_split_681.html#footnote-207042-657" id="footnote-207042-657-backlink">657</a></sup> mimarisi çok güzel bir cami, Amasya'da biraz daha küçük, fakat aynı derecede güzel bir başka cami yaptırmıştır.</p>

    <p class="normal">Yaptırdığı bütün imaretleri ve medreseleri teker teker saymak çok uzun sürer. Osmancık civarında Kızılırmak üzerinde on dokuz kemerli mermer bir köprü inşa ettirmiştir. Saruhan eyaletinde Gözsuyu üzerinde de yine on dokuz kemerli bir taş köprü yaptırmıştır.</p>

    <p class="normal">&nbsp;</p>

    <p class="normal"><span class="idebold">Bazı İnançları</span></p>

    <p class="normal">Anlatılanlara göre, bütün seferlerinde ve gezilerinde giysilerinin üstünde biriken tozları itina ile toplayıp biriktirmiş; ölürken yanındakilere, dileğini yerine getirmedikleri takdirde beddualarının üzerinde olacağı tehdidiyle bu tozlardan tuğla biçiminde bir kalıp yaparak mezarına, sağ kolunun altına bir yastık gibi koymalarını istemiş. Ve şöyle demiştir: "Bütün ömrümde şu Hadis'e<sup class="calibre3"><a href="../Text/osmanlitarihi_split_682.html#footnote-207042-658" id="footnote-207042-658-backlink">658</a></sup> büyük bir önem vermişimdir: "Ayakları Efendimizin geçtiği yolların toprağı ile örtülü olan insan Allah tarafından cehennem ateşinden korunacaktır." Türkler, bunu Bayezit'in dindarlığının ilginç bir belirtisi olarak anlatırlar.</p>

    <p class="normal">&nbsp;</p>

    <p class="normal"><span class="idebold">Oğulları</span></p>

    <p class="normal">Bayezit'in beş oğlu vardı: Ahmet, Selim, Şahinşah, Alemşah ve Korkut<sup class="calibre3"><a href="../Text/osmanlitarihi_split_683.html#footnote-207042-659" id="footnote-207042-659-backlink">659</a></sup>. Hıristiyan tarihçileri pek çok sayıda çocuğu ve torunu olduğunu söylemişler, fakat erkek çocuklarından sadece Ahmet, Mehmet, Korkut ve Selim'in adlarını saymışlardır. İkincisinin, yani Mehmet'in, çok keskin zekâlı, kavrayışlı ve soylu eğilimlere sahip olduğunu ve babasının yerine imparatorluğun başına geçmeye en çok onun layık görüldüğünü söylemişlerdir. Ancak halkın kendisine karşı beslediği büyük sevgi ölümünü çabuklaştırmıştır. Ahmet ile Mehmet aynı anadan doğmuşlardı, birbirlerini çok severlerdi. Ancak günün birinde kardeşinin Amasya'da halka nasıl davrandığını merak eden Mehmet, hoca kılığına giren iki dostuyla vali olduğu Manisa'dan yola çıkarak Amasya'ya gelir. Ahmet, çaldıkları çalgının ve şahsına gösterdikleri bağlılığın karşılığı olarak kendilerine sadece beş aspros (akçe) verir. Mehmet buna o kadar şaşırır ki dönüşünde babasına bir mektup yazarak kardeşini eleştirir. Nekesliği ile öyle alay eder ki o günden beri Ahmet kendisine diş bilemeye başlar. Bir süre sonra Mehmet, bu defa gemici kılığına girmiş birkaç arkadaşıyla İstanbul'a gelir. Bayezit bunu sonradan öğrenir ve öyle karanlık kuşkulara kapılır ki Mehmet'in gizli düşmanı Ahmet'e bir mektup yazarak kendisini zehirlemesini söyler. Ahmet, bu emri hemen yerine getirir. Sultan yine de arkasından ağlar, çok üzülür ve katili ömür boyu hapis cezasına çarptırır. Bu olay Selim'in baş kaldırmasından bir süre önce meydana gelmiştir<sup class="calibre3"><a href="../Text/osmanlitarihi_split_684.html#footnote-207042-660" id="footnote-207042-660-backlink">660</a></sup>.</p>

    <p class="normal">&nbsp;</p>

    <p class="indentmetin"><span class="idebold">NOT 4</span>- Hıristiyan tarihçileri Zizim'den çok söz ederler. Onun sayesinde Osmanlı İmparatorluğu'nu bölüp parçalamayı umduklarını, kendisinin de onu yeniden tahta oturtmayı başardıkları takdirde ömrü boyunca Hıristiyanlarla barış içinde yaşamaya söz vermiş olduğunu söylerler. Bayezit, Mısır dönüşü gittiği Rodos'tan ayrılması için kendisini tehdit edince Fransa'ya gönderilmiştir. Sixtus IV'in tavsiye mektupları muhafaza edilmiştir. Fransa Kralı'nın, Bayezit'in bu konuda kendisiyle görüşmek üzere gönderdiği elçileri dinlemeden geri gönderdiği söylenir. Hıristiyanlar yine de Bayezit'in ihtirasına gem vurmak için bir süre Zizim'i kullanmışlardır. Örneğin, Rodos Şövalyeleri Büyük Ustası (Üstadı Azamı) Padişah'a haber göndererek yeniden savaşa başlaması halinde Zizim'i tahta oturtacaklarını bildirmiştir. Raynalde (yıl 1482, n. 35), Osmanlı imparatorlarından Murat'ın oğlu olan Zizim'in amcasının Hıristiyanlığı kabul ettiğini ve Macaristan Krallarının sarayında oturduğunu, Hıristiyan hükümdarlarından kendisinin Osmanlı tahtına geçirmelerini istediğini, gerekçe olarak da gerek Bayezit, gerekse Zizim'in gayrımeşru çocuklar olduklarını ve babaları Mehmet'in de zina mahsulü olduğunu iddia ettiğini anlatır. Yine Raynalde (1483, n. 34), Metz Piskoposu bilgin Belcaire'in anılarına dayanarak Fransa Kralı'nın Osmanlı elçilerini nasıl kabul ettiğini anlatır. Söylendiğine göre, Rodos Büyük Ustası'nı Bayezit'i tehdit etmeye kışkırtanlar Papa İnnocentius VIII ve Napoli Kralı Ferdinand olmuştur. Bayezit gerçekten korkmuş ve Büyük Usta'ya İstanbul hazinesinde muhafaza edilmekte olan Saint Jean-Baptiste'in (Aziz Yahya) güya Hazreti İsa'yı vaftiz etmiş olan sağ elini göndermiştir.</p>

    <p class="normal">&nbsp;</p>

    <p class="indentmetin"><span class="idebold">NOT 5</span>- Malta limanı ancak Türkler çekildikten sonra tahkim edilmiştir. Kayıtbay ve Bayezit Rodos'a elçiler göndermişlerdi. Bayezit, Zizim konusunda Büyük Usta ile uzlaşmak istiyordu. Kayıtbay ise Batılı Hükümdarların kendisine yardım etmelerini sağlamayı amaçlıyordu. İşte bu yüzdendir ki hem Macaristan Kralı Matthias hem de Rodos Büyük Ustası Zizim'i ellerinde bulundurmak istiyorlardı. Fakat Papa, onu ellerinden almayı başardı. Böylece parlak vaatlerde bulunmakla görevlendirilmiş olan Osmanlı Elçisi Fransa'ya varmakta geç kaldı. Zizim, Roma'da son derece şatafatlı bir biçimde karşılandı ve ağırlandı. Raynalde'nin anlattığına göre (1489, n. 23), Babil Sultanı'nın Elçisi Papalık ayin giysileriyle huzuruna çıkmış, fakat Zizim Papa'ya mahsus merasim ve teşrifata uymamakta direnmiş.</p>

    <p class="indentmetin">1490 yılında, Sultan, Zizim'i gözaltında bulundurması için Papa'ya elçilerle yüz yirmi bin duka ve daha başka hediyeler göndermiştir. Ayrıca yılda kırk bin duka ödemeyi ve Hıristiyanlarla barışı bozmamayı vaat etmiştir. Öte yandan, Mısır ve Babil Sultanı Kayıtbay, Zizim için kurtulmalık (Fıdye-i necat) olarak dört yüz bin duka ve Kudüs'ü teklif etmiştir. İstanbul'dan gelen elçinin gerçekten özgür olup olmadığını anlamak için mutlaka görmek istediği Zizim, Papa'dan, elçiyi Doğu örf ve âdetlerine göre kabul etmek için gerekli bütün hazırlıkların yapılmasını istemiştir. Papalık hükümetinin topraklarını elinden almış olmasına çok öfkelenmiş Christophe adında biri (Castranae Macrinus Princeps) İstanbul'a gitmiş ve Papa ile Zizim'i zehirlemek vaadinde bulunmuştur. Fakat Roma'ya döndüğünde ihaneti meydana çıkmıştır. Raynalde bu olayları Vatikan Kütüphanesi'ndeki elyazmalarına dayanarak anlatmıştır.</p>

    <p class="indentmetin">1492'de Bayezit, bir elçiyle Papa'ya Hazreti İsa'yı çarmıhında delmiş mızrağı göndermiştir. Nürnberg ve Fransa'da da benzerleri bulunduğunu ileri sürenler bulunduğu için bunun gerçekliğinden birçok kimse kuşku duymakla birlikte, büyük bir teslim merasimi yapılmıştır. Aynı yıl içinde Türklerin Schuessemburg yakınlarında bir bozguna uğradıkları, fakat ertesi yıl bunun acısını çıkararak galip geldikleri ve Macarların beş bin kişi kaybettikleri, bunların kesilen burunları sayılarak saptandığı söylenir. Papa Alexander VI ile Bayezit sürekli mektuplaşmalarla Zizim sorununu tartışmışlar, şehzadenin Papa'nın Türklerden daha çok çekindiği, Fransa Kralı'na teslimine engel olmak için neler yapılması gerektiği hususunda fikir teatisinde bulunmuşlardır. Hatta Papa'nın, Fransa Kralı'nın büyük projesinden Padişah'ı haberdar etmek için İstanbul'a gönderdiği elçinin adına bile rastlamak mümkündür: Georgius Buzardus.</p>

    <p class="indentmetin">Yılında, Raynalde'nin Simoniacum Pontificem et morbidum Ecclesiae caput diye bahsettiği Papa, Cem veya Zizim'i altı ay için Fransa Kralı'na teslim etmek zorunda kalmıştır. Kral buna karşılık yirmi bin duka nakit ödemiş ve Cem'i bu sürenin bitiminde geri vereceğine dair Floransalı ve Venedikli tüccarları kefil göstermiştir. Leh tarihçileri, Türklerin 1498 yılında altmış bin askerle Eflâk üzerinden Rusya'ya girdiklerini ve Dniester nehri dolaylarında büyük hasarlar yaptıklarını anlatırlar. Birdenbire tipiye yakalanan Türkler, kırk bin kişiyle birlikte bütün hayvanlarını kaybetmişler.</p>

    <p class="normal">&nbsp;</p>

    <p class="indentmetin"><span class="idebold">NOT 6</span>- Sayfa 371 (Fr. meünde) (Türkçe metinde s. 300 için ek not.) Burada şunu belirtmek isteriz ki el yazması bazı anılardan anlaşıldığına göre, Sultan Bayezit 1500 yılında Papa Alexander'e bir elçi göndermiş ve Venedikliler de kendisine refakat etmişlerdir. Bu itibarla savaş, ancak daha sonra cereyan etmiş olabilir. Napoli Kralı Frederik de aynı şekilde bir Türk elçisini kabul etmiş, kendisiyle bir antlaşma imzalamıştı. Papa, Yahudilerin mallarından vergi almış ve bütün kardinalleri de vergiye bağlamıştır. Ayrıca özel bir emirname yayınlayarak Türklere karşı Haçlı Seferi'ne katılacak herkesin takdis edilmesi gerektiğini bildirdi. Ama günah bağışlama (endüljans) paralarını sefih oğlu için harcayan bu Papa'ya güven olmazdı. Papa müttefik hükümdarların başına özel temsilcisi olarak Rodos Büyük Ustası'nı getirdi.</p>

    <p class="indentmetin">Bzovius, 1501 yılında Sultan'ın Polonya Kralı'na bir elçi gönderdiğini ve beş yıllık bir barış imzaladığını söyler. Bu Venedik Docu Leonardo Lauredano'nun Şah İsmail'e yazdığı bir mektuptan da anlaşılmaktadır. Venedik Docu, Bayezit'a savaş açacağını bildirmiş ve top dökmek için işçiler istemişti.</p>

    <p class="indentmetin">1507'de, Papa Leo X'un özel mühürlü bir mektubunda (Bulle), Türklerin Bosna üzerinden Macaristan'a girmek istemeleri üzerine, Vesprim Pisko-posu'nun komutasındaki Hıristiyanlar yenildiklerinden ve komutanlarından birinin Macaristan Kralı'na teslim edildiğinden bahsedilmektedir. Papanın İmparator Maximilien'e bildirdiğine göre bu savaş, ağustos ayında meydana gelmiştir. Macar tarihçileri ise 1514 yılında Türklerin, Hırvatistan'a girdiklerini ve Tinninium Kalesi'ne saldırdıklarını yazmışlardır. Yine bu tarihçilere göre Papa Leo, Selim'le sürekli bir barış yapılmaması ve böylece bu yoldan İtalya'yı işgal edememesi için bazı Macar ileri gelenleriyle gizlice anlaşmıştı. Macar tarihçileri ayrıca günah bağışlama suistimallerinden de uzun uzadıya yakınmışlardır. Papa, Vesprim Piskoposu'na yazdığı bir mektupta Türk Elçisi'ne hiçbir ödün vermemesini, hatta üç yıllık bir mütarekeye bile yanaşmamasını öğütlemişti. (Bkz. Raynalde, ad annum 1516, n. 60). Görülüyor ki Selim'in 1516'da Macaristan'a hiç değilse bir mütareke sağlamak amacıyla bir elçi gönderdiği kesindir. Bir süre sonra Kral Vladislas zamanında, Barnabas Belay veya Severinensium Banus barış imzalamak için Selim'e gönderilmiştir. Fakat Padişah, onu yedi yıl sarayında alıkoymuştur. (Ranzan. İnd. 38, s. 410).</p>
  </div>
</body>
</html>
