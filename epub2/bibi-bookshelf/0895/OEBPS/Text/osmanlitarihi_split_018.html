<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>osmanlitarihi.html</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="normal">&nbsp;</p>

    <p class="h2baslik"><span class="ideitalik">I<br class="chapter" />
    Tahta çıkışından İstanbul'un Fethine Kadar</span></p>

    <p class="normal">&nbsp;</p>

    <p class="normal">Mehmet, Murat'ın ölümünden üç gün sonra ikinci bir kez taç giydi<sup class="calibre3"><a href="../Text/osmanlitarihi_split_414.html#footnote-207042-390" id="footnote-207042-390-backlink">390</a></sup> Bu sırada yirmi yaşındaydı. Edirne'ye gelişinde, devletin bütün ileri gelenleri şehrin bir mil dışında kendisini karşıladılar. Orada atlarından indiler ve yayan yürümeye başladılar. Yeni hükümdar ve maiyeti atlarıyla aralarından geçtiler. Yarım mil kadar birlikte yürüdükten sonra, tam bir sessizlik olsun diye dudaklarını ısırıp durdular, ondan sonra birdenbire büyük bir çığlık kopardılar ve hüngür hüngür ağlamaya başladılar. O zaman Mehmet de maiyetiyle atından indi ve ötekilerle birlikte ağlamaya, yakınmaya, hıçkırmaya başladı. Büyükler elini öperek kendisini selamladılar. Sonra tekrar atlarına bindiler ve hünkârı sarayına kadar götürdükten sonra evlerine döndüler.</p>

    <p class="normal">&nbsp;</p>

    <p class="normal"><span class="idebold">Kardeşini Boğdurması</span></p>

    <p class="normal">Mehmet tahta çıkar çıkmaz, Evrenos Bey'in oğlu Yeniçeri Ağası Halim'i, Murat II'nin İsfendiyar Bey'in kızından doğma oğlu olan sekiz aylık kardeşini boğdurmaya gönderdi<sup class="calibre3"><a href="../Text/osmanlitarihi_split_415.html#footnote-207042-391" id="footnote-207042-391-backlink">391</a></sup>. Ertesi gün de Halim'i öldürttü ve kardeşinin annesini, babasının kölesi olan ishak'la evlenmeye zorladı. Kadıncağız buna istemeye istemeye razı oldu<sup class="calibre3"><a href="../Text/osmanlitarihi_split_416.html#footnote-207042-392" id="footnote-207042-392-backlink">392</a></sup>.</p>

    <p class="normal">&nbsp;</p>

    <p class="normal"><span class="idebold">Hıristiyanlarla Barış Yapması</span></p>

    <p class="normal">Fatih, Sırbistan Despotu Georgi'nin isteği ve Murat'la evli olan kızını kendisine göndermesi üzerine, Sırplarla barış antlaşmasını yeniledi. Despotun kızına, geçimini sağlamak üzere Sırbistan sınırında topraklar verdi. Konstantinos ve Kostantiniye'de işlerin başında bulunan ötekiler de Mehmet'e elçiler göndererek aralarındaki barış antlaşmasının yenilenmesini istediler ve bu iş büyük törenlerle tatlıya bağlandı. Mehmet ayrıca Rum ileri gelenlerinin isteği üzerine, İmparatorluğun içinde bulunduğu mali sıkıntıyı göz önünde tutarak Orhan'a yılda üç yüz bin aspros tutarında bir tahsisat bağladı<sup class="calibre3"><a href="../Text/osmanlitarihi_split_417.html#footnote-207042-393" id="footnote-207042-393-backlink">393</a></sup>.</p>

    <p class="normal">&nbsp;</p>

    <p class="normal"><span class="idebold">Karamanoğlu'nu Yenmesi</span></p>

    <p class="normal">Mehmet, diğer Hıristiyan devletleriyle de barışı sağlama aldıktan sonra, silahlarını Karamanoğlu'na çevirdi. Karamanoğlu, Murat'ın ölümünü haber alır almaz, Osmanlı topraklarına girmiş ve üç kale ile Murat'ın elinden almış olduğu oldukça geniş bir toprak parçasını yeniden ele geçirmişti. Mehmet Kütahya'ya ve oradan da Karamanoğlu topraklarına komşu olan Karahisar'a gitti. Karamanoğlu, Sultanın yürüyüşe geçtiğini haber alır almaz, adamlarını göndererek af diledi ve aldığı kaleleri geri vermeyi önerdi. Mehmet'in niyeti Karamanoğlu'nu tamamen bağımlı kıldıktan sonra Edirne'ye dönmekti; fakat Rumların ihtiyatsızlığı yüzünden, Karamanoğlu'nu bir süre bir yana bırakarak silahlarını Rumlara çevirmek zorunda kaldı<sup class="calibre3"><a href="../Text/osmanlitarihi_split_418.html#footnote-207042-394" id="footnote-207042-394-backlink">394</a></sup>.</p>

    <p class="normal">&nbsp;</p>

    <p class="normal"><span class="idebold">Mora Sorunu</span></p>

    <p class="normal">Mora'yı aralarında paylaşmış olan iki Bizans prensi anlaşmalarını hiçbir zaman çiğnemeyeceklerine ant içmiş olmalarına rağmen, bir süre sonra Thomas kardeşi Demetrius'un payını elinden almak için silaha sarıldı. Demetrius, karısının erkek kardeşi Asan'ın yanına gitti; Asan kendisine Mehmet'in yardımını sağladı ve böylece Thomas aralarındaki anlaşmazlığı İmparator'un ara buluculuğuna sunmak zorunda kaldı. Thomas kardeşinin hissesine düşen toprakları kendisine geri vermeye yanaşmadı ve bunun üzerine Mehmet, kendi adına Mora'da egemen olan Turhanlı'yı Demetrius'a yardım etmek ve berzahı kapatan duvarı yıkmakla görevlendirdi. Vartayı atlatmak için, Thomas kardeşine Kalamata şehrini bıraktı, karşılığında Demetrius'un elinde bulunan İşkodralıların (Scortiens) topraklarını aldı.</p>

    <p class="normal">&nbsp;</p>

    <p class="normal"><span class="idebold">Mehmet II' nin Konstantiniye'yi Tehdidi</span></p>

    <p class="normal">Ertesi yıl, Sultan büyük toplar döktürdü<sup class="calibre3"><a href="../Text/osmanlitarihi_split_419.html#footnote-207042-395" id="footnote-207042-395-backlink">395</a></sup> her taraftan askerler topladı ve İstanbul'a doğru yürümeye başladı. Bizans İmparatoru bu kadar büyük bir tehlikenin adım adım yaklaşması karşısında, Mehmet'e elçiler göndererek barış için adeta yalvardı, istediği şartları kabul etmeye hazır olduğunu bildirdi. Sultan, elçilere şöyle cevap verdi: "Efendiniz İmparatoru bu yalvar yakar durumda görmekten gerçekten içim sızlıyor ve kendisinden barışı esirgemeye vicdanım razı olmuyor. Ama ne yapayım ki, tebaamın eleştirilerine uğramak da istemem; nitekim, bu kadar büyük harcamalardan ve hemen hemen tüm Asya'yı silahlandırdıktan sonra, Osmanlıları tatmin edecek hiçbir yararlı sonuç elde edemezsek halk, bundan yakınıp homurdanmaya başlamaz mı? Onun için benim İmparatordan tazminat olarak tek isteğim, Boğaziçi kıyısında ve Avrupa yakasında olsa olsa bir sığır derisi genişliğinde bir avuç topraktır<sup class="calibre3"><a href="../Text/osmanlitarihi_split_420.html#footnote-207042-396" id="footnote-207042-396-backlink">396</a></sup>. Bu şartla hemen kuşatmayı kaldırmaya ve ordumu geri çekmeye hazırım." Rumlar güçlük çıkartmadan Padişah'ın bu önemsiz isteğini yerine getirdiler, Sultan da ordusunu geri çekti.</p>

    <p class="normal">&nbsp;</p>

    <p class="normal"><span class="idebold">Rumelihisarı'nın Yapılması</span></p>

    <p class="normal">Sultan daha sonra elçilere bir kaya parçası<sup class="calibre3"><a href="../Text/osmanlitarihi_split_421.html#footnote-207042-397" id="footnote-207042-397-backlink">397</a></sup> göstererek bunun kendisine verilmesini istedi ve hemen orada bir sığır derisini çok ince şeritler halinde kestirip bunlarla boğazın tepesinde çevresi beş yüz adım tutan bir alanı kuşattırdı ve Rumların en ufak bir karşı koymasına fırsat vermeden işgal ettirdi. Kırk gün içinde buraya bir hisar inşa ettirdi. Hisarın etrafına, her biri Mehmet adındaki harflerden birini temsil edecek beş yüksek kule diktirdi<sup class="calibre3"><a href="../Text/osmanlitarihi_split_422.html#footnote-207042-398" id="footnote-207042-398-backlink">398</a></sup>.</p>

    <p class="normal">Kısa bir süre sonra da tam karşısına Anadolu kıyısında bir hisar daha yaptırttı<sup class="calibre3"><a href="../Text/osmanlitarihi_split_423.html#footnote-207042-399" id="footnote-207042-399-backlink">399</a></sup>. İki hisara da gerekli bütün toplar ve cephane ile iki güçlü garnizon yerleştirdi; kalelerin muhafızlarına her gün Karadeniz'den İstanbul'a malzeme ve yiyecek getiren gemilerin geçmesine izin vermemelerini emretti. Sonra etrafa barış içinde yaşamak istiyormuş izlenimini vererek Edirne'ye döndü. Şehre girişinden üç gün sonra, Cihannüma<sup class="calibre3"><a href="../Text/osmanlitarihi_split_424.html#footnote-207042-400" id="footnote-207042-400-backlink">400</a></sup> adını taşıyan görkemli sarayın temelini attı.</p>

    <p class="normal">Nihayet, saltanatının üçüncü ve Hicret'in 857. yılında Mehmet, o zamana kadar gizli tuttuğu büyük tasarısını açıkladı; kalabalık bir ordunun başında İstanbul üzerine yürüdü ve şehri kuşattı. Türk tarihçilerin Bizans İmparatorluğu'nun çöküşü hakkında anlattıkları çok eksik olduğundan ve bu tarihi ve unutulmaz olayın ayrıntılarından hiçbirini ihmal etmemek gerektiğine inandığımızdan, eksik noktaları Bizans tarihçilerinden kaynaklanarak tamamlamaya çalışacağız. Rumlar, sadece, Mehmet tarafından girişilen tek bir İstanbul kuşatmasından söz etmişlerdir ve Ducas, bunun nedenlerini tam bir tarafsızlıkla anlatmış gibi görünmektedir.</p>

    <p class="normal">&nbsp;</p>

    <p class="normal"><span class="idebold">Rumların İhtiyatsızlığı</span></p>

    <p class="normal">Bizans hükümetinin başında bulunanlar, ihtiyatsızca davranarak Mehmet'e gönderdikleri elçiler aracılığıyla Konstantinos'un İmparator ilan edildiğini bildirdiler; oysa Konstantinos taç giymemiştir. Ayrıca Orhan'ın tahsisatının zamanında ödenmediğinden yakındılar ve bunun iki katına çıkarılmasını istediler. Gerekçe olarak da bu şehzadenin, kendisini ziyarete ve saygılarını sunmaya gelen büyüklere cömert davranmak, onlara zengin armağanlar vermek istediğini, İmparator'un ise kendisine istediği parayı verecek durumda bulunmadığını ileri sürdüler. Aynı zamanda, bu zam yapılmadığı takdirde şehzade Orhan'ı serbest bırakmak için izin istediler.</p>

    <p class="normal">&nbsp;</p>

    <p class="normal"><span class="idebold">Mehmet'in Elçilere Hakareti</span></p>

    <p class="normal">Elçilere muhatap olan Halil Paşa ılımlı ve yumuşak mizacına ve kendisine sık sık hediyeler verdikleri için Rumların dostu olmasına rağmen<sup class="calibre3"><a href="../Text/osmanlitarihi_split_425.html#footnote-207042-401" id="footnote-207042-401-backlink">401</a></sup>, elçilere şöyle cevap verdi: "Siz Rum çılgınlarının kalleşliğini ve kurnazlığını o kadar iyi ve o kadar uzun süreden beri biliyorum ki bunlardan vazgeçseniz iyi edersiniz. Daha iki gün önce sizinle anlaşmıştık, oysa anlaşmanın mürekkebi bile kurumadan Anadolu'ya girdiniz ve kendi yarattığınız hayaletlerle bizi korkutacağınızı umuyorsunuz. Eğer bize karşı bir şey yapabilecekseniz ne duruyorsunuz, gelin yapın. Orhan'ı Trakya Sultanı ilan ettiniz, Macarlara Tuna Nehri'ni geçirttiniz. Ama şunu bilin ki bunların hiçbiri yanınıza kalmayacak, giriştiğiniz hiçbir işi başaramayacaksınız. Üstelik kaybettiklerinizi geri almak şöyle dursun, elinizde kalanları da kaybedeceksiniz."</p>

    <p class="normal">Halil Paşa, durumu Mehmet'e bildirince Sultan, büyük bir öfkeye kapıldı. "Eğer Anadolu'da duracak olursam" dedi, "Rumlar bütün Hıristiyan milletlerini bana karşı ayaklandırırlar, Karamanoğlu'na yardım ederler ve imparatorluğun batı yakasını ele geçirirler." Bu yüzden Karamanoğlu'nun elçilerini çok iyi karşıladı ve onlara barış vaat etti. İmparator'un elçilerine gelince, kızgınlığını gizlemeye çalışarak, onlara Edirne'ye dönüşünde olumlu bir cevap vereceğini bildirdi. Fakat Edirne'ye varır varmaz, ilk işi Orhan'ın tahsisatının ödenmesini yasaklamak oldu. Kışın başında, egemenliği altındaki bütün eyaletlerde tellallar çağırttırarak Boğaziçi'nde, İstanbul'a hâkim bir tepede bir hisar inşa etmek üzere bin işçinin ilkbahar başlangıcında araç ve gereçleriyle hazır bulunmaları emrini verdi. Bu tasarı şehrin sonunun yaklaştığına iyice kanaat getiren Hıristiyanları çok üzdü.</p>

    <p class="normal">Mehmet'in ilkbaharda çok sayıda işçi topladığını gören İmparator, tutulacak en doğru yolun Edirne'ye elçiler göndererek Orhan'ın tahsisatının artırılmasını, hatta sürdürülmesini değil, sadece böyle bir hisar yaptırmaktan vazgeçmesini dilemek olduğuna karar verdi. Hatta Padişah'ın bu isteğini yerine getirmesi halinde kendisine haraç ödemeyi bile teklif etti. İmparator, Boğaz'ın doğu kıyısına bir hisar yaptırılmasına büyükbabası Mehmet'in ısrarlı istekleri üzerine izin verildiğini söyleyerek onun ecdadının zaten uzun süreden beri o havaliye hâkim olduğunu belirtti. Oysa şimdi birincisinin karşısında Avrupa kıyısında ikinci bir hisar inşa etme niyetinin İstanbul'u aç ve ticaretten yoksun bırakmaktan başka bir amaca yönelik olamayacağını anlatmaya çalıştı.</p>

    <p class="normal">&nbsp;</p>

    <p class="normal"><span class="idebold">İlk Düşmanlık Gösterileri</span></p>

    <p class="normal">Mehmet, elçilere ne hakla kendi topraklan üzerinde bir hisar yaptırmasına engel olunmak istendiğini sorduktan sonra, İmparatorun, babası Murat'ın saltanatı sırasında da hep Osmanlıların düşmanlarına yanaşıp onlarla ittifaklar kurduğunu, bu bakımdan kendisinden iyilik beklemeye hakkı olmadığını belirtti. Arkasından da "Kim bir daha aynı konuyu görüşmek için elçi olarak gelirse derisi yüzülecektir." diye ekledi. Bu cevap, İstanbul sakinlerini dehşet ve üzüntü içinde bıraktı. Kısa bir süre sonra, eskilerin Phenea dedikleri Sostenion'un altında hisarın inşasına başlayan Türkler ona bir üçgen biçimi verdiler ve Sultan adını Başeska, yani Baş kesen koydu<sup class="calibre3"><a href="../Text/osmanlitarihi_split_426.html#footnote-207042-402" id="footnote-207042-402-backlink">402</a></sup>. Mehmet'i kararından döndüremeyeceğini anlayan Konstantinos, hiç değilse kendisine muhafızlar vermesini ve bunların Türklerin hasat zamanı Bizans topraklarına girip yağmalamalarına engel olmalarını istedi. Fakat Mehmet, İmparator'un bu isteğini yerine getirmek şöyle dursun, kalenin yapımında çalışan ve arabalarıyla malzeme taşıyanların atlarını ve kısraklarını Rumların topraklarında otlatmalarına izin verdi. Epibate adında bir kulenin sakinleri Türklerin buğdaylarına zarar vermelerine engel olmak istediklerinde, iki taraf birbirine girişti ve ölenler oldu. Mehmet bunu haber alır almaz, Epibate sakinlerini kılıçtan geçirmek için askerler gönderdi. Askerler buğdaylarını biçen bu zavallıların üzerine saldırdılar ve kırkını öldürdüler.</p>

    <p class="normal">&nbsp;</p>

    <p class="normal"><span class="idebold">Savaş İlanı</span></p>

    <p class="normal">Bu haber üzerine, İmparator şehrin kapılarını kapattırdı ve içerde bulunan Türklerin tutuklanması emrini verdi. Fakat üç gün sonra bunları serbest bıraktı ve Sultan'a elçiler göndererek kendi adına şunları söyletti: "Mademki savaşa kararlısınız ve ne yeminlerinizin kutsallığı ne de İmparator'un önerileri sizi barış yapmaya yöneltiyor, tutkularınızın sizi ittiği yönde hareket ediniz. İmparator'a gelince o bütün umudunu Tanrı'ya bağlıyor. İstanbul'un sizin elinize geçmesi kaderde yazılıysa hiçbir insan gücü buna engel olamaz. Ama yine de antlaşmalarınızı ve yemininizi düşünün. İmparator, şehri kapalı tutacak ve sakinlerini bütün gücüyle savunacaktır." Mehmet, hareketini haklı gösterebilecek özürler aramak şöyle dursun, Konstantinos'a savaş ilan etti.</p>

    <p class="normal">&nbsp;</p>

    <p class="normal"><span class="idebold">Muazzam Toplar</span></p>

    <p class="normal">Bu sıralarda Rumelihisarı tamamlanmıştı. Mehmet kaleye, içlerinden bazıları altı yüz librelik gülleler atabilen toplar yerleştirdi<sup class="calibre3"><a href="../Text/osmanlitarihi_split_427.html#footnote-207042-403" id="footnote-207042-403-backlink">403</a></sup>. Yeni hisarın komutanlığını Firuz Ağa'ya verdi ve emrine dört yüz kişi vererek geçecek her gemiden haraç alınmasını, haraç ödemeyi reddedenlere ateş edilmesini buyurdu. Daha sonra adamlarıyla Edirne'ye döndü. Mehmet, henüz kalenin inşasıyla meşgul bulunduğu sırada bir top dökümcüsü Sultan'a hizmetlerini arz etmeye geldi<sup class="calibre3"><a href="../Text/osmanlitarihi_split_428.html#footnote-207042-404" id="footnote-207042-404-backlink">404</a></sup>. Adam Macaristan'dan ayrılmış ve önce İstanbul'a gelmişti. Ancak İmparatorluk Meclisi, kendisine o kadar az maaş bağlamış ve bu parayı bile kendisine öyle zorluklar çıkararak vermişti ki geçimini temin olanağı bulamayarak kendisine çok daha büyük bir gelir sağlayan Sultan'ın hizmetine girmişti. Urban, Mehmet'e muazzam bir taş<sup class="calibre3"><a href="../Text/osmanlitarihi_split_429.html#footnote-207042-405" id="footnote-207042-405-backlink">405</a></sup> gülleyi bir mil uzağa atan bir top döktü. Gürültüsü on mil uzaktan duyulabiliyor ve gülle düştüğü yerde iki metre derinliğinde bir çukur açıyordu.</p>

    <p class="normal">&nbsp;</p>

    <p class="normal"><span class="idebold">İmparatorun Hazırlıkları</span></p>

    <p class="normal">Başına gelebilecekleri altı aydan beri tahmin eden İmparator, garnizonu takviye etmiş, şehre çok sayıda köylü getirtmiş ve buğday stokları depo etmişti. Aynı zamanda, Papa'dan yardım istemek ve iki Kilisenin birleştirilmesi işini tamamlamak için Papa'ya haber göndermişti. Fakat ne İmparator'un ne de papazların iyi niyetle hareket etmedikleri kolaylıkla anlaşıldığından Papa hiçbir yardımda bulunmadı. Rumların ikiyüzlülükleri, sonradan onları Türklerin karşısında kaderleriyle baş başa bırakmış olmasının mazeretini sağladı.</p>

    <p class="normal">&nbsp;</p>

    <p class="normal"><span class="idebold">İstanbul Kuşatmasının Başlaması</span></p>

    <p class="normal">İlkbahar gelince, Mehmet II, Rumeli Beylerbeyi Carasia Beg'i (Karacabey olacak ç.n.) büyük topunu alarak İstanbul'a getirmekle görevlendirdi. Karacabey daha önce Karadeniz'de Mecebrie, Acheloum ve Bison şehirlerini Osmanlıların buyruğu altına almıştı. Bu sıralarda Kilisedeki bölünmeler, sanki şehir bir kuşatma tehlikesiyle karşı karşıya bulunmuyormuş gibi sürüp gidiyordu<sup class="calibre3"><a href="../Text/osmanlitarihi_split_430.html#footnote-207042-406" id="footnote-207042-406-backlink">406</a></sup>. Nihayet Türk ordusu göründü ve 6 Nisan günü kuşatmayı başlattı. Tahta Kapı'dan güneye doğru Yaldızlı Kapı'nın önüne ve Saint-Câme Kilisesi'ne kadar uzanan ve eskiden asma dikili olan tüm alan boyunca ordugâh kurdu<sup class="calibre3"><a href="../Text/osmanlitarihi_split_431.html#footnote-207042-407" id="footnote-207042-407-backlink">407</a></sup>.</p>

    <p class="normal">Chalcondyles, düşman ordugâhının konumunu daha ayrıntılı belirtmiştir. Bu tarihçiye göre, Osmanlı ordusu bir denizden öbür denize kadar uzanmıştı; Anadolu birlikleri Yaldızlı Kapı'nın sağındaki alanı işgal ediyordu; Avrupa askerleri ise batıda bulunuyor ve Tahta Kapı'ya kadar uzanıyordu. Sultanın kendisi yeniçeriler ve diğer askerlerle orta yerde bulunuyordu; veziri Galata'nın üzerinde mevzilenmişti<sup class="calibre3"><a href="../Text/osmanlitarihi_split_432.html#footnote-207042-408" id="footnote-207042-408-backlink">408</a></sup>. Liman tarafındaki surlar en dayanıksız olanlardı, fakat kara tarafından çift surlar ve çift hendekler vardı. Alçak ve zayıf olan dış duvar iki yüz ayak genişliğinde bir hendekle savunulmuş, hendeğin iki yanı da kesme taşlarla döşenmişti; iç duvar yüksek ve son derece sağlamdı<sup class="calibre3"><a href="../Text/osmanlitarihi_split_433.html#footnote-207042-409" id="footnote-207042-409-backlink">409</a></sup>.</p>

    <p class="normal">&nbsp;</p>

    <p class="normal"><span class="idebold">Justiniani'nin Komutanlığa Atanması</span></p>

    <p class="normal">İmparator, Kostantiniye'yi savunmak için elinden geleni yaptı. Tanais (Don) Irmağı'ndan ve Trabzon'dan gelen bütün Venedik gemilerini alıkoydu. Öte yandan, Rumlara yardım etmeyeceklerine dair Sultana söz vermiş olmalarına rağmen, Cenevizliler de el altından, içinde beş yüz asker bulunan büyük bir gemi gönderdiler. Uzun lakabı verilen Jean Justiniani, heyecanlı ve cesur bir yığın genç savaşçıyla dolu iki gemiyle Cenova'dan geldi. Justiniani, bir orduyu düzene sokmakta ve muharebe vermekte son derece yetenekli olduğundan, İmparator ona başkomutanlık payesini verdi ve kendisini Türkler o tarafa daha çok sayıda savaş, araç ve gereçleri yığmış oldukları için, saraya en yakın olan surların savunmasıyla görevlendirdi. Türkleri kuşatmayı kaldırmak zorunda bırakarak şehri kurtarmayı başarması halinde kendisine Limni adasını vermeyi vaat etti. Bu kadar parlak vaatler Latinleri en büyük kahramanlara layık eylemlere teşvik etti. Bazılarının kullandığı ateşli silahlar beş on mermiyi birden öyle bir şiddetle fırlatıyordu ki kalkanları ve zırhları deliyor, bir adamı öldürdükten sonra çoğu kez arkasında bulunan bir veya iki kişiyi daha öldürüyordu. Türkler de bu silahları kullanmayı öğrenmişlerdi. Mehmet, yeniden asker toplanması için emir verdi ve böylece Osmanlı ordusunun mevcudu bazılarına göre dört yüz bini buldu<sup class="calibre3"><a href="../Text/osmanlitarihi_split_434.html#footnote-207042-410" id="footnote-207042-410-backlink">410</a></sup>. Ayrıca, Sultan'ın aşağı yukarı üç yüze ulaşan gemi, kadırga ve kayığı da şehre yanaştı.</p>

    <p class="normal">&nbsp;</p>

    <p class="normal"><span class="idebold">Liman ve Gemilerin Durumu</span></p>

    <p class="normal">Liman, Güzel Kapı'dan Galata'ya kadar uzanan bir zincirle kapatılmıştı. Böylece Bizans gemileri güvenlik altında bulunuyordu. Bundan başka, biri İmparator'a ve diğerleri Cenevizlilere ait beş gemilik bir filo Mora'dan ve Sakız adasından yiyecek getiriyordu. Mart başında İstanbul'a doğru yelken açtıklarında, Mehmet bunlara el koymak, hiç değilse Galata'nın güneyindeki Haliç limanına girmelerine engel olmak için donanmasına emir verdi. Fakat bu gemiler elverişli bir rüzgâr sayesinde Türk donanmasının arasından geçmeyi başardılar ve Bizanslılar limana girmeleri için zincirleri indirdiler. Limanda, kimi İmparator'a kimi Venediklilere ait sekiz büyük, yirmi küçük gemi, birçok kadırga ve ayrıca çok sayıda kayık gören Sultan, buraya hâkim olabilmek umudunu yitirdi.</p>

    <p class="normal">&nbsp;</p>

    <p class="normal"><span class="idebold">Karadan Haliç'e İndirilen Kadırgalar</span></p>

    <p class="normal">Bunun üzerine Mehmet olağanüstü büyük ve cesur bir işe girişmeyi tasarladı. Galata'nın arkasındaki fundalık ve çalılıkların arasında, Diplacionion (Beşiktaş)'ın alt tarafında doğu'ya bakan noktadan Saint Cöme Kilisesi'nin karşısında bulunan Haliç Körfezi'nin öte tarafına kadar uzanan bir yol yapılmasını emretti ve böylece seksen kadırgayı karadan, Boğaziçi'nden Haliç'e kadar çektirdi<sup class="calibre3"><a href="../Text/osmanlitarihi_split_435.html#footnote-207042-411" id="footnote-207042-411-backlink">411</a></sup>. Bu kadırgalar çekilirken bir kılavuz pruvada, biri de pupada oturuyor; pupada oturan dümeni elinde tutuyor, bir üçüncüsü yelkenleri sallıyor ve bir dördüncüsü de davul çalıyor ve bir gemici şarkısı söylüyordu. Böylece Türkler, donanmalarını sanki sellerin arasından geçiriyor, dalgaları aşar gibi tepeleri aşıyorlardı<sup class="calibre3"><a href="../Text/osmanlitarihi_split_436.html#footnote-207042-412" id="footnote-207042-412-backlink">412</a></sup>.</p>

    <p class="normal">Prens Cantemir'in bu inanılmaz başarı hakkında söylediği tek şey şudur: "O zamana kadar eşine rastlanmamış silah ve savaş araçlarının dışında hiçbir şey, insanı Sultan'ın gemilerini karadan kızaklarla iç limana<sup class="calibre3"><a href="../Text/osmanlitarihi_split_437.html#footnote-207042-413" id="footnote-207042-413-backlink">413</a></sup> ulaştırması kadar, bunun gerektirdiği insan üstü çabalar kadar şaşırtamaz; nitekim İstanbul ancak bu sayede fethedilebilmiştir, çünkü deniz erleri alt limanın karşısına düşen Fener<sup class="calibre3"><a href="../Text/osmanlitarihi_split_438.html#footnote-207042-414" id="footnote-207042-414-backlink">414</a></sup> Kapısı'ndan içeri girmişlerdir<sup class="calibre3"><a href="../Text/osmanlitarihi_split_439.html#footnote-207042-415" id="footnote-207042-415-backlink">415</a></sup>."</p>

    <p class="normal">&nbsp;</p>

    <p class="normal"><span class="idebold">Surlardan Açılan Gedikler</span></p>

    <p class="normal">Türkler bu sırada Saint Romain Kapısı'na daha önce sözünü ettiğimiz dev topu getirdiler. Topçunun elinde iki taş vardı: Biri kocaman, öbürü daha küçüktü. Daha iyi nişan alabilmek için önce küçüğünü, sonra büyüğünü atıyordu. Toplardan bazıları, taşları attıktan sonra hemen kalın bir yünle örtülmedikleri takdirde cam gibi kırılıyor, parçalanıyorlardı. Hatta bazen bu tedbire rağmen üç kez ateş ettikten sonra yine da çatlıyorlardı. Bu havanın soğukluğuna bağlanıyordu. Fakat bu büyük topu kullanan topçu, atışını yaptıktan sonra üstüne zeytinyağı dökmek suretiyle topunun parçalanmasını önlüyordu.</p>

    <p class="normal">Aynı yere üst üste iki defa ateş ettiğini gören Hunyadi Yanoş'un elçisi<sup class="calibre3"><a href="../Text/osmanlitarihi_split_440.html#footnote-207042-416" id="footnote-207042-416-backlink">416</a></sup> gülmeye başladı ve topçuya dedi ki: "Eğer surları kısa bir süre içinde yıkmak istiyorsanız bataryanızın yerini değiştirin ve bulunduğunuz yerin on on beş metre ötesinden ateş edin. Sonra da diğer ikisiyle bir üçgen oluşturacak biçimde<sup class="calibre3"><a href="../Text/osmanlitarihi_split_441.html#footnote-207042-417" id="footnote-207042-417-backlink">417</a></sup> bir üçüncü noktaya ateş edin; göreceksiniz ki bu üçgen çok geçmeden yere düşecektir." Topçu, elçinin bu öğüdünü yerine getirdi ve duvar yıkıldı<sup class="calibre3"><a href="../Text/osmanlitarihi_split_442.html#footnote-207042-418" id="footnote-207042-418-backlink">418</a></sup>.</p>

    <p class="normal">Chalcondyles, bu büyük topların korkunç bir gürültü çıkardıklarını, iki fersahlık bir mesafe içinde yerin sarsıldığını ve güllelerin birincisinden daha yüksek olan ikinci duvara kadar ulaştığını, fakat Rumları korkutacak kadar bir hasar meydana getirmediğini anlatmaktadır. Aslında bu büyük toplar pek kullanışlı değildi ve günde ancak yedi veya sekiz atış yapabiliyordu. Bizanslıların da topları vardı ve bunlardan bazıları altmış ile seksen libre arası ağırlıkta gülleler atabiliyordu. Bunlardan bir tanesi karşı batarya halinde Fatih'in en büyük topunun karşısındaydı. Ama Rumlar bu toplarla ateş ettiklerinde duvarlar ve kale bedenleri öyle sarsılıyordu ki yarardan çok zararları oluyordu. Üstelik en büyüğü birkaç atıştan sonra patladı.</p>

    <p class="normal">Her ne kadar Türk bataryalarının yaptığı hasar önceleri pek büyük değil idiyse de, Rumlar tecrübesizlikleri ve sayılarının az oluşu yüzünden her yerde açılan gedikleri kolay kolay onaramıyorlardı. Kaldı ki tabya sepetleri ve manteletler kullanan yeniçeriler hendeğin kenarına kadar ulaşmış, dış duvar meyli boyunca küçük bir korkuluk yükseltmiş, açtıkları deliklerden mazgallara durmadan ateş ediyor ve kimsenin başını dışarı çıkarmasına meydan vermiyorlardı.</p>

    <p class="normal">&nbsp;</p>

    <p class="normal"><span class="idebold">Lağımlar ve Karşı Lağımlar</span></p>

    <p class="normal">Sultan, ayrıca birçok lağım yaptırdı. Bunlar hendeklerin ve duvar temellerinin altından geçiyor ve şehrin içine kadar uzanıyordu. Lağımların açıldığı yerde dört tahta kule yapılmış ve içlerine işçileri korumak için askerler doldurulmuştu. Türklerin ayrıca bunlardan daha yüksek bir kuleleri daha vardı ve bunların tepesine de surların üstüne atmak için merdivenler ve portatif köprüler yerleştirmişlerdi. Rumlar Türklerin lağımlarını karşıladılar ve Türkler bunları terk etmek zorunda kaldılar.</p>

    <p class="normal">&nbsp;</p>

    <p class="normal"><span class="idebold">Cenevizlilerin Sempatisi</span></p>

    <p class="normal">Galata Cenevizlileri, Rumlara büyük bir sempati besliyorlardı. Gündüzleri Türklere yiyecek ve topları için yağ veriyor, geceleyin ise gizlice şehre giriyor ve ertesi gün Türklere karşı savaşıyorlardı. Daha ertesi günü ordugâha dönüyor ve ordugâhta bulunanlar yeniden şehre giriyorlardı. Rumların içine karışmış olan Venedikliler de Rumlar için yiğitçe dövüşüyorlardı. Jean Justiniani, şehrin savunması için hiçbir şeyi savsaklamamıştı ve Büyük Dük, beş yüz kişinin başında, her gün şehri dolaşıyor, muhafızları denetliyor, savaşçıları yüreklendiriyordu. Düşman topçusunun sürekli ateşi Saint Romain Kapısının yanındaki kuleyi ve iki yandaki surları yer yer yıktı. Öyle ki kuşatıcılarla kuşatılanlar artık birbirlerini görebiliyorlardı<sup class="calibre3"><a href="../Text/osmanlitarihi_split_443.html#footnote-207042-419" id="footnote-207042-419-backlink">419</a></sup>.</p>

    <p class="normal">&nbsp;</p>

    <p class="normal"><span class="idebold">Reddedilen Barış Önerileri</span></p>

    <p class="normal">İmparator surların en sağlam yerinde bu kadar büyük bir gedik açıldığını görünce umutsuzluğa kapıldı. Sultan'a haber göndererek kuşatmayı kaldırması halinde istediği haracı ödemeye hazır olduğunu bildirdi. Sultan, şöyle cevap verdi: "Geri çekilmem söz konusu olamaz; ya ben şehri alacağım ya şehir beni. Eğer İmparator gönül rızasıyla dışarı çıkacak olursa kendisine Mora'yı ve kardeşlerine başka eyaletler veririm. Fakat şehri zorla ele geçirecek olursam bütün devlet büyükleriyle birlikte İmparator'u da kılıçtan geçirtir, bütün sakinleri köle yapar ve askerlerime yağma izni veririm." Konstantinos, bu şartlara boyun eğmektense her türlü tehlikeyi göze almayı tercih etti.</p>

    <p class="normal">&nbsp;</p>

    <p class="normal"><span class="idebold">Batırılan Ateş Gemisi (Burlota)</span></p>

    <p class="normal">Justiniani, bu sıralarda Türklerin donanmasını yakmaya karar verdi. Bir kadırga hazırlattı ve içine en yiğit İtalyanları yerleştirdi; yanlarına türlü araçlar, maytaplar, havai fişekleri verdi. Fakat Galata Cenevizlileri niyetini sezerek Türklere haber verdiler. Türkler de uyanık davrandılar ve Latinler gece yarısı yaklaştıklarında kadırgaya ateş ettiler ve gemiyi beş yüz seçme askeriyle birlikte batırdılar. Bu kaza Rumların tüm umutlarını suya düşürdü. Mehmet, Galata kıyısı ile Cinegion<sup class="calibre3"><a href="../Text/osmanlitarihi_split_444.html#footnote-207042-420" id="footnote-207042-420-backlink">420</a></sup> arasında bir tahta köprü inşa ettirdi. İplerle ikişer ikişer bağlanmış bin büyük fıçıdan meydana getirilen bu köprüden beş kişi yan yana geçebiliyordu. Döşemesi fıçıların iki ucuna bağlanmış tahta parçalarının üzerine çivilenmişti.</p>

    <p class="normal">&nbsp;</p>

    <p class="normal"><span class="idebold">Sultanın Önerisi ve İmparatorun Cevabı</span></p>

    <p class="normal">Saldırıya geçmek için bütün hazırlıklar tamamlandıktan sonra<sup class="calibre3"><a href="../Text/osmanlitarihi_split_445.html#footnote-207042-421" id="footnote-207042-421-backlink">421</a></sup> Sultan, İmparator'a haber göndererek kendisinin ve büyüklerin taşınır mallarıyla birlikte serbestçe çekilmelerini önerdi ve halka hiçbir kötü muamele yapılmayacağına söz verdi. Aynı zamanda, bu teklifi kabul etmemesi halinde, adamlarıyla birlikte öldürülmeyi ve halkın da tutsak edilmesini göze alması gerektiğini bildirdi. İmparator, danışmanlarının görüşünü aldıktan sonra şu cevabı verdi: "Sizinle barış içinde yaşamak kolay olacaktır; atalarınız benim atalarıma babaları gibi saygı göstermişler ve İstanbul'u kendi öz vatanları saymışlardır. Gözden düştükleri zamanlarda bu şehirde bir sığınak bulmuşlardır. Buna karşılık, İstanbul'a saldırmak cesaretini gösterenlerden hiçbiri uzun süre yaşamamıştır. Siz de ailemden zorla aldığınız yerlerle yetinip rahat ve huzur içinde yaşamalısınız. Benden istediğiniz haracı alınız. Şehre gelince, ben ve halkım onu savunmak için hayatımızı feda etmeye kararlıyız."</p>

    <p class="normal">&nbsp;</p>

    <p class="normal"><span class="idebold">Türklerin Etrafı Işıklarla Donatması</span></p>

    <p class="normal">Mehmet, artık şehri uzlaşma yoluyla almaktan umudu kesince ordusuna saldırı gününü<sup class="calibre3"><a href="../Text/osmanlitarihi_split_446.html#footnote-207042-422" id="footnote-207042-422-backlink">422</a></sup> bildirdi, kendisi surlar ve evlerle yetinerek insanları ve mallarını askerlere bıraktığını ilan etti<sup class="calibre3"><a href="../Text/osmanlitarihi_split_447.html#footnote-207042-423" id="footnote-207042-423-backlink">423</a></sup>. Sultanın bu bildirisi çılgınca alkışlarla karşılandı. Akşama doğru, her tarafta ateşler yakılmasını emretti.</p>

    <p class="normal">Bu yepyeni ve şaşırtıcı bir manzaraydı; her tarafta, karada ve denizde, gemilerde ve evlerde, İstanbul ve Galata üzerinde binlerce ışık parıl parıl parıldıyor, şahane bir görünüm yaratıyordu. Sular sanki aynalarla kaplıymış gibi ışığı yansıtıyordu. Tüm ordugâhı ışıklar içinde gören Rumlar, hemen surlara koştular ve buradan Türklerin sevinç çığlıklarını işitince genel bir saldırıya hazırlandıklarını anladılar.</p>

    <p class="normal">&nbsp;</p>

    <p class="normal"><span class="idebold">Genel Saldırı</span></p>

    <p class="normal">Justiniani, gedikleri çalı demetleriyle tıkamak ve şehrin içinde bir hendek kazmak için bütün gece çalıştı. Mehmet, genel saldırıyı 27 Mayıs Pazar günü başlattı<sup class="calibre3"><a href="../Text/osmanlitarihi_split_448.html#footnote-207042-424" id="footnote-207042-424-backlink">424</a></sup>. Bu, Rumların bütün Azizlerin doğum yıldönümünü kutladıkları bir bayram günüydü. Saldırı bütün gece devam etti. Sabahın saat dokuzunda Mehmet ordusunu ikiye ayırdı ve saraydan Yaldızlı Kapı'ya kadar safa soktu. Seksen kayığını Tahta Kapı ile müstahkem mevki arasına dizdi, Beşiktaş önünde bulunan diğer gemilerini Saint Demetrius kalesinin ilerisindeki Güzel Kapıdan Hodegetrie adı verilen Nötre Dame Manastırın'a bitişik Küçük Kapı'dan Ulanca'ya kadar bir daire biçiminde sıraladı. Bu gemilerde çok sayıda merdiven ve çeşitli araçlar vardı.</p>

    <p class="normal">&nbsp;</p>

    <p class="normal"><span class="idebold">Saldırı Komutu</span></p>

    <p class="normal">Gün batarken borazanlar çalındı ve Sultan gediği orada, on bin kölesinin ortasında ve yüz binden çok süvarinin desteğinde atının üzerinde savaştı. Aşağıda, Yaldızlı Kapı'nın yanındaki kapıya kadar yüz binin üstünde ve Mehmet'in bulunduğu yerle saray arasında elli binden çok yaya askeri vardı. Ayrıca, gemilerin ve tahta köprünün üstünde sayısız savaşçı vardı. Rum askerleri surların etrafına dağılmışlardı. İmparator ve Justiniani üç bin Latin askerinin başında gediği<sup class="calibre3"><a href="../Text/osmanlitarihi_split_449.html#footnote-207042-425" id="footnote-207042-425-backlink">425</a></sup> ve Büyük Dük beş yüz askerle sarayı savunuyorlardı. Mızrak ve oklarla müsellah beş bin asker ise surların ve Yaldızlı Kapı'dan Güzel Kapı'ya kadar uzanan deniz tarafındaki istihkâmların savunmasıyla görevlendirilmişlerdi. Bu zayıf garnizon bütün geceyi silah altında geçirdi. Türkler çok sayıda merdiveni surlara dayadılar ve bu arada Sultan, elinde demirden bir asa, bazen okşayıcı, bazen tehdit edici sözlerle askerlerini ileriye sürüyordu.</p>

    <p class="normal">Rumlar, kendilerini yiğitçe savundular. İmparator ve Justiniani adamlarının başında dövüşüyorlardı. Fakat akşama doğru, en ünlü kahramanlarla kıyaslanabilecek bu yiğit komutan zırh eldivenini delen bir mermiyle elinden yaralandı. Duyduğu şiddetli acı yüzünden pansuman yaptırmak için bir gemiye binmek zorunda kaldı<sup class="calibre3"><a href="../Text/osmanlitarihi_split_450.html#footnote-207042-426" id="footnote-207042-426-backlink">426</a></sup> Giderken İmparator'dan dayanmasını rica etti ve hemen döneceğine söz verdi. Fakat bu sırada Türkler, ellerinde kalkanları, surlara yaklaştılar ve merdivenleri dayamak için büyük bir çaba harcadılar. Ne var ki içerdekiler üzerlerine durmadan taşlar yağdırdıkları için bunu başaramadılar.</p>

    <p class="normal">&nbsp;</p>

    <p class="normal"><span class="idebold">Türklerin Bir Kapıdan Şehre Girmeleri ve İmparator'un Öldürülmesi</span></p>

    <p class="normal">İmparator, gediğin üzerindeyken Mehmet'in elli kadar kölesi sarayın yer altı kapılarından birinin açıldığını görerek hemen o tarafa doğru koştu, surların üstüne tırmandılar ve karşı koyanları kılıçtan geçirdiler. Türkler bundan sonra artık merdivenleri dayayıp surlara tırmanmakta bir zorluk çekmediler. İmparator ve emrinde çarpışanlar, Türklerin girdiği kapıdan çok uzakta bulunduklarından, bu felaketi ancak surların üzerinden kendilerine silah atılmaya başlandığı zaman haber aldılar. Cesaretlerini yitirerek düzensiz bir şekilde şehrin içine dağıldılar<sup class="calibre3"><a href="../Text/osmanlitarihi_split_451.html#footnote-207042-427" id="footnote-207042-427-backlink">427</a></sup>. Carsias Kapı'sı çok dar olduğundan pek çok insan ezildi. Türkler büyük bir çığlıkla peşlerinden koştular ve rastladıkları herkesi kılıçtan geçirdiler<sup class="calibre3"><a href="../Text/osmanlitarihi_split_452.html#footnote-207042-428" id="footnote-207042-428-backlink">428</a></sup>. İşte o zaman İmparator, elinde kılıcı ve kalkanı, büyük bir acı ve umutsuzluk içinde, "Kafamı kesecek bir Hıristiyan yok mu?" diye bağırdı. Daha sözünü henüz bitirmişti ki bir Türk askeri yüzüne bir darbe indirip aynı anda kendisini tanımayan bir başka Türk de ikinci bir darbe ile İmparatoru cansız yere serdi.</p>

    <p class="normal">Türkler şehre gece yarısından bir saat sonra girdiler. Kendileri sadece üç kayıp vermişlerdi; buna karşılık, Carsias Kapısı'ndan sonraya kadar belki iki bin Rum'u öldürdüler. Bunu sırf Rumların elli bin savaşçısı olduğunu sandıklan için yaptılar; topu topu sekiz bin kişi olduklarını bilmiş olsalardı bir tekini bile öldürmezlerdi; acıdıkları için değil, fakat sonradan Ducas'a kendi ağızlarıyla söyledikleri gibi, koyun gibi satmak için<sup class="calibre3"><a href="../Text/osmanlitarihi_split_453.html#footnote-207042-429" id="footnote-207042-429-backlink">429</a></sup>.</p>

    <p class="normal">&nbsp;</p>

    <p class="normal"><span class="idebold">İnanılmaz Bir Saflık</span></p>

    <p class="normal">Gün ağarırken bazı Rumlar karılarının ve çocuklarının güvenliğini sağlamak için üstleri başları kan içinde evlerine koştu. Sokakta rastladıkları insanlar Türklerin şehre girdiklerine inanmak istemediler. Nihayet kaçan insanların çokluğu haberi doğrulayınca kadınlar, erkekler, rahipler, rahibeler Ayasofya adındaki büyük kiliseye doğru büyük bir kalabalık halinde koşmaya başladı. Saçma bir kehanete inanarak Türklerin bir anda yok olacaklarını sanıyorlardı<sup class="calibre3"><a href="../Text/osmanlitarihi_split_454.html#footnote-207042-430" id="footnote-207042-430-backlink">430</a></sup>.</p>

    <p class="normal">Bu kehanete göre, Türkler bir gün zorla İstanbul'a girecekler ve Constantinus sütununa kadar bütün Rumları kılıçtan geçireceklerdi, fakat o zaman gökten elinde kılıcıyla bir melek inecek kılıcı ve İmparatorluğu sütunun üzerinde rastlayacağı yoksul bir adama verecek ve şöyle diyecekti: "Bu kılıcı alın ve Efendimizin milletinin intikamını alın." Bunun üzerine Türkler hemen kaçacak ve Rumlar, ellerinde kılıçları, kaçan Türkleri takip ederek İran sınırında Monadenere adında bir yere kadar sürüp batıdan kovacaklardı. Böyle bir saçmalığa inanmak için onu bazı sahtekârların ağzından işitmiş olmaktan başka bir nedenleri yoktu.</p>

    <p class="normal">&nbsp;</p>

    <p class="normal"><span class="idebold">Şehrin Alınması</span></p>

    <p class="normal">Büyük kiliseye sığınan Rumlar emniyette olduklarını sanıyorlardı. Fakat Türkler gelince kapıları baltalarla kırdılar ve içerdeki muazzam kalabalığı ikişer ikişer bağlayarak alıp götürdüler. Kafile halinde Sainte Theodosie Martyre'in kabrini ziyarete gidecek kadar saf yüzlerce insan daha Türklerin eline geçti ve diğer tutsaklarla götürüldü. Limanda bulunan donanma, düşmanın surlara merdivenler dayayarak o taraftan şehre girmelerine engel olmuştu, ancak sabahtan içeri girmiş olanlar gelip de Rumları surların üzerinden kovunca gemilerdeki Türkler surlara tırmandılar<sup class="calibre3"><a href="../Text/osmanlitarihi_split_455.html#footnote-207042-431" id="footnote-207042-431-backlink">431</a></sup>. Ardından bütün kapılar kırıldı ve Türkler her yandan şehre akın ettiler. Kral Kapı'sını koruyan Büyük Dük, Türklerin yaklaştığını görünce adamlarından birkaçıyla sarayına çekildi ve karısıyla çocuklarının bulunduğu kuleye çıktı. Burada tutuklandı ve muhafaza altına alındı<sup class="calibre3"><a href="../Text/osmanlitarihi_split_456.html#footnote-207042-432" id="footnote-207042-432-backlink">432</a></sup>.</p>

    <p class="normal">&nbsp;</p>

    <p class="normal"><span class="idebold">Galata'nın Teslimi</span></p>

    <p class="normal">Yarasını sardırmak için geri çekilen Justiniani limana girdiğinde, imparatorun öldüğü ve şehrin alındığı yolundaki acı haberi aldı<sup class="calibre3"><a href="../Text/osmanlitarihi_split_457.html#footnote-207042-433" id="footnote-207042-433-backlink">433</a></sup>. Hemen denize açıldı. Tüm sahil boyu, göğüslerini yumruklayan, kendilerini de almaları için gemicilere yalvaran insanlarla doluydu. Fakat gemiciler isteselerdi bile bunu yapamazlardı. Kaldı ki Türk donanması o sırada yağma peşinde olmasaydı kendileri dahi kolay kolay kaçıp kurtulamazlardı. Galata Cenevizlileri, karıları ve çocuklarıyla yanlarına başka hiçbir şey almadan gemilerine bindiler, vezir Zağanos Paşa deniz kenarına koştu ve kendilerine tam bir güvenlik vaat etti. Bunun üzerine içlerinden birçoğu, başlarında büyükleri olduğu halde, gidip şehrin anahtarlarını Sultan'a teslim etti. Sadece beş büyük gemi limandan çıkıp gitti. Diğerleri tayfalar tarafından terk edildiler. Venediklilerin kadırgaları ve ticaret gemileri<sup class="calibre3"><a href="../Text/osmanlitarihi_split_458.html#footnote-207042-434" id="footnote-207042-434-backlink">434</a></sup> de aynı şekilde çekip gittiler<sup class="calibre3"><a href="../Text/osmanlitarihi_split_459.html#footnote-207042-435" id="footnote-207042-435-backlink">435</a></sup>.</p>

    <p class="normal">&nbsp;</p>

    <p class="normal"><span class="idebold">Sultanın Şehre Girişi</span></p>

    <p class="normal">Şimdiye kadar anlattıklarımızın hepsi gece yarısından bir saat sonra ile sabahın sekizi arasında olup bitmişti. Saat sekizde Sultan, kalabalık bir yeniçeri birliğinin başında, vezirleri ve belli başlı komutanlarıyla birlikte şehre girdi. Büyük kiliseye geldiğinde, bu mabedin ne hale geldiğini görüp şaşırdı. Bir aralık, bir Türk askerinin, sözde dinsel bir coşku ve gayretkeşlikle, kilisenin mermer zeminini kırmakta olduğunu gördü. Mehmet hemen kılıcını çekip adama vurdu ve şöyle dedi: "Ganimetler sana yeter; binalar benimdir." Daha sonra hocalarından birine minbere çıkıp dua etmesini buyurdu. Kiliseden çıktıktan sonra Büyük Dük'ü huzuruna çağırtıp "İşte şehri teslim etmemiş olmamanızın sonuçları!" dedi. Büyük Dük, şu karşılığı verdi: "Efendimiz, şehri size teslim etmek ne benim ne de İmparator'un elindeydi; kendi adamlarınızın İmparator'a dayanmasını ve şehri hiçbir zaman alamayacağınızı söylediği bir sırada elbette bunu yapamazdım." Bu sözler Sultan'ın çoktan beri Halil Paşa'ya karşı beslemekte olduğu kuşkuları ve kini alevlendirdi<sup class="calibre3"><a href="../Text/osmanlitarihi_split_460.html#footnote-207042-436" id="footnote-207042-436-backlink">436</a></sup>. Sultan, İmparator'un gemiyle kaçıp kaçmadığını sordu. Büyük Dük, bu konuda bir bilgisi olmadığını, kendisinin İmparatorluk Kapısı'nı savunmakla meşgul bulunduğunu söyledi. Tam bu sırada ordugâhtan çıkan iki genç askerden biri Sultan'a İmparator'u öldürdüğünü ve öteki de kendisine ilk darbeyi indirdiğini bildirdi<sup class="calibre3"><a href="../Text/osmanlitarihi_split_461.html#footnote-207042-437" id="footnote-207042-437-backlink">437</a></sup>. Mehmet gidip kendisini bulmalarını ve başını getirmelerini emretti. Askerler emri yerine getirdiler ve Büyük Dük, İmparator'u tanıdı. Augustus sütununun üzerine mıhlanan kesik baş akşama kadar orada kaldı. Sonra derisini yüzdüler ve içine saman doldurarak bir zafer abidesi gibi İran, Arap ve diğer Türk hükümdarlarına gönderdiler.</p>

    <p class="normal">&nbsp;</p>

    <p class="normal"><span class="idebold">Orhan'ın Öldürülmesi ve Sultanın Büyük Dük'ü Teselli Etmesi</span></p>

    <p class="normal">Başkalarının anlattığına göre Büyük Dük, Orhan ve daha başka soylularla birlikte, Türklere teslim ettikleri bir kuleye saklanmışlardır. Bir gemiye bindirilmeleri üzerine, Rum'un biri, özgürlüğüne kavuşmak için kaptana kimliklerini açıklamış, o da hemen orada keşiş kılığına girmiş olan Orhan'ın başını keserek Büyük Dük'le birlikte Sultan'a götürmüştür<sup class="calibre3"><a href="../Text/osmanlitarihi_split_462.html#footnote-207042-438" id="footnote-207042-438-backlink">438</a></sup>. Sultan kendisini teselli etmiş, karısıyla çocuklarının ordugâhta ve gemilerde aranmasını emretmiş ve her birine bir aspros bağışta bulunmuştur. Kendilerini saraylarına gönderirken de Büyük Dük'e şehrin valiliğini kendisine vereceğini ve İmparator zamanında işgal ettiği makamlardan daha yüksek makamlara getireceğini söylemiştir. Kendisinden sarayın belli başlı kişilerinin ve memurların adlarını öğrenmiş, bunları aratıp buldurmuş ve her birine biner aspros vermiştir<sup class="calibre3"><a href="../Text/osmanlitarihi_split_463.html#footnote-207042-439" id="footnote-207042-439-backlink">439</a></sup>. Bizans tarihçilerinin İstanbul'un fethiyle ilgili anlattıkları işte bunlardır; şimdi de Türklerin bu konuda neler söylediklerine bakalım.</p>

    <p class="normal">&nbsp;</p>

    <p class="normal"><span class="idebold">Türklerin Anlattıkları</span></p>

    <p class="normal">Çalışmaktan ve savaşmaktan bitkin düşen ve sayıları günden güne azalan Hıristiyanlar, surlarının her tarafında gedikler açıldığını, bataryalarının parçalandığını, şehrin denizden ve karadan sımsıkı abluka altına alındığını ve dışardan yardım umudunun kalmadığını görünce Sultan'a elçiler göndererek istediği şartlarla teslim olmaya hazır bulunduklarını bildirdiler. Mehmet elçileri büyük bir nezaketle kabul etti, sakinlerin can ve mal güvenliğine dokunulmayacağına söz verdi ve istedikleri yere gidebileceklerini bildirdi. Ardından da elçilerin ayrılmalarına izin verdi. Ancak bunlar henüz surlara varmamışlardı ki Sultan söylemeyi unuttuğu bir şeyi iletmek üzere arkalarından birilerini gönderdi. Nöbetçiler, surların üzerinden, elçilerin arkasından dörtnala koşan Türkleri görünce, Rumları aldatarak elçilerin arkasından şehre baskın yapmak niyetinde olduklarını sandılar ve yaklaşmalarına engel olmak için hemen üzerlerine ateş etmeye başladılar. Şaşırıp kalan, adamlarının yaralandığını gören Türkler geri çekildiler, gidip Sultan'a haber verdiler. Mehmet, Rumların yaptıkları anlaşmadan pişman olduklarını ve adamlarına bilerek ve kötü niyetle ateş açtıklarını sandı. Bu alçak ve dönek düşmana saldırmak, onu yok etmek için askerlerine hazır ol emri verdi. Öte yandan, nöbetçiler İmparator'a Türklerin hile ile şehre girmeye çalıştıklarını ve yaklaşmakta olduklarını haber verdiler. Bunun üzerine İmparator, hemen adamlarına surları savunmak için bütün çabalarını harcamalarını emretti. Karşılıklı saldırılar başladı, çarpışmalar şiddetlendi ve her yandan oluk gibi kanlar aktı. Ne var ki Rumlar, kara tarafında harikalar yaratarak düşmanı püskürttükleri halde limanı savunmakla görevlendirilmiş olanlar, Türklerin saldırılarına dayanamadılar ve sonunda şehre girmelerine engel olamadılar.</p>

    <p class="normal">Bizans İmparatoru, her ne kadar yiğitçe savaştı ve hem komutan hem de asker olarak görevini yerine getirdi ise de, askerlerini yüreklendirmek için oradan oraya koşarken öldürüldü. Başsız cesedi, bugün hâlâ Sancaktar Yokuşu diye anılan yerde<sup class="calibre3"><a href="../Text/osmanlitarihi_split_464.html#footnote-207042-440" id="footnote-207042-440-backlink">440</a></sup>, küçük rütbeli bir deniz subayının ölüsü yanında bulundu.</p>

    <p class="normal">Türklere karşı surları savunmaya kahramanca devam edenler, olup bitenleri öğrenince beyaz bayrak çekip surların üzerinden şöyle bağırmaya başladılar: "Hani Allah korkunuz? Bize verdiğiniz sözden dönmekle O'nun gazabına uğramaktan korkmuyor musunuz? İki İmparator şehrin teslimi konusunda anlaşmaya vardılar. Çarpışmaya son verin ve bundan böyle artık tebaanız olmayı kabul etmiş kişilere saldırmayı bırakın." Limanda olup bitenlerden belki de haberi olmayan Mehmet, bu sözleri işitir işitmez muharebeyi durdurdu; daha önceki şartları onayladı ve onları yerine getirmeye söz verdi. Böylece kentin bu öbür kısmı kendiliğinden teslim oldu.</p>

    <p class="normal">Ertesi gün Sultan Topkapı'dan şehre girdi ve Rumlara iradesini şu sözlerle bildirdi: "Benimle görüşmeye geldiğinizde burada kaldığınız takdirde dininize bir halel gelmeyeceğine, kiliselerinize ve manastırlarınıza dokunulmayacağına söz vermiştim. Fakat şimdi şehrin bir kısmını zorla ele geçirdiğime<sup class="calibre3"><a href="../Text/osmanlitarihi_split_465.html#footnote-207042-441" id="footnote-207042-441-backlink">441</a></sup> ve öteki kısmı da teslim olduğuna göre, haklı bulduğum şu emri veriyorum: Fethettiğim kısımda bulunan kiliseler ve manastırlar cami yapılacak, öteki kısımdakiler ise Hıristiyanlara bırakılacaktır." Bu ferman gereğince Aksaray'dan<sup class="calibre3"><a href="../Text/osmanlitarihi_split_466.html#footnote-207042-442" id="footnote-207042-442-backlink">442</a></sup> Ayasofya'ya kadar bütün kiliseler camiye çevrilmiştir; Sulu Manastır'dan<sup class="calibre3"><a href="../Text/osmanlitarihi_split_467.html#footnote-207042-443" id="footnote-207042-443-backlink">443</a></sup>, Edimekapı'ya kadar olanlar ise Rumlara bırakılmıştır<sup class="calibre3"><a href="../Text/osmanlitarihi_split_468.html#footnote-207042-444" id="footnote-207042-444-backlink">444</a></sup>. Daha sonra, kara ve deniz kuvvetleri Aksaray'ın karşısındaki meydanda toplanınca Mehmet zafer şenlikleri arasında Ayasofya'ya doğru yürüdü. Kiliseye girer girmez ezan okunmasını<sup class="calibre3"><a href="../Text/osmanlitarihi_split_469.html#footnote-207042-445" id="footnote-207042-445-backlink">445</a></sup> buyurdu ve ondan sonra İmparatorluk Sarayı'nı teslim almaya gitti. Saraya girerken şu anlama gelen Farsça bir beyit okuduğu söylenir: "Örümcek İmparatorluk Sarayı'nda ağını ördü; gece kuşu Efrasiyab<sup class="calibre3"><a href="../Text/osmanlitarihi_split_470.html#footnote-207042-446" id="footnote-207042-446-backlink">446</a></sup> kuleleri üzerinde gece şarkısını söyledi." Mehmet bu beyitle Rum İmparatorluğu'nun çöküşünü dile getirmek istemişti. Görülüyor ki genç hükümdar şiirden anlıyor ve hoşlanıyordu. Kostantiniye, elli bir gün süren bir kuşatmadan sonra, Hicret'in 857. yılının Cemaziülevvel'in<sup class="calibre3"><a href="../Text/osmanlitarihi_split_471.html#footnote-207042-447" id="footnote-207042-447-backlink">447</a></sup> yirmisinde Türkler tarafından fethedildi, veziri Azam Çandarlı Halil Paşa'nın ihmali ve ihaneti şehrin zaptını geciktirmişti<sup class="calibre3"><a href="../Text/osmanlitarihi_split_472.html#footnote-207042-448" id="footnote-207042-448-backlink">448</a></sup>. Şimdi de kaldığımız yerden, Ducas'ın anlattıklarını aktarmaya devam edelim.</p>

    <p class="normal">&nbsp;</p>

    <p class="normal"><span class="idebold">Mehmet'in Büyük Dük'ü Ziyareti</span></p>

    <p class="normal">Şehrin alındığının ertesi günü, Sultan ikinci bir kez şehre girerek kendisini karşılamaya gelen Büyük Dük'ün evine gitti. Dük'ün karısı hasta olduğundan Mehmet yatağının yanına geldi, kendisine "anam" diye hitap etti ve iyi günler diledi. Dük'e de üzülmemesini, kendisine kaybettiklerinin daha çoğunu vereceğini söyledi. Ondan sonra, sokaklarda ne insana ne de hayvana rastlanmayan harabe haline gelmiş şehirde bir gezintiye çıktı.</p>

    <p class="normal">&nbsp;</p>

    <p class="normal"><span class="idebold">Büyük Dük'ün Öldürülmesi</span></p>

    <p class="normal">28 Mayıs günü yine kentin büyük bir kısmını dolaştı ve saray dolaylarında bir ziyafet verdi. Aşırı derecede içtikten sonra, haremağasını Büyük Dük'ün evine göndererek on dört yaşında yakışıklı bir delikanlı olan en genç oğlunu istetti. Sultan'ın niyetinden kuşkulanan Büyük Dük'ün rengi attı ve yarı ölü bir halde haremağasına Sultan'ın isterse oğlunu alabileceğini, fakat onu kendiliğinden vermeyeceğini söyledi<sup class="calibre3"><a href="../Text/osmanlitarihi_split_473.html#footnote-207042-449" id="footnote-207042-449-backlink">449</a></sup>. Haremağası bu cevabı kendisine iletince Sultan, fena halde öfkelendi ve haremağasına celladı yanına alarak hemen genç delikanlıyı, Büyük Dük'ü ve diğer iki oğlunu getirmesi ve sarayın kapısında hepsinin başını kestirmesi için emir verdi<sup class="calibre3"><a href="../Text/osmanlitarihi_split_474.html#footnote-207042-450" id="footnote-207042-450-backlink">450</a></sup>. Tutsaklıktan ve askerlerin elinden kurtardığı bütün öteki ileri gelenleri, yüksek memurları vb. da öldürttü. Karılarının ve çocuklarının en güzel ve en yakışıklılarını seçip bunları da kendisi için alıkoydu.</p>

    <p class="normal">&nbsp;</p>

    <p class="normal"><span class="idebold">Ganimetler</span></p>

    <p class="normal">İstanbul'un alınmasından üç gün sonra, bütün gemiler servetler ve tutsaklarla yüklü, geldikleri yerlere döndüler. Ordugâh da ganimetlerle doluydu; her türlü insana, dinsel giysileri içinde köleler gibi elleri ayakları bağlı piskoposlara, rahibelere, vb. rastlanıyordu. Türkler köpeklerini ve atlarını örtmek için eyer örtüsü yerine kutsal giysilerden yararlanıyorlardı. Kimi, sofrada kutsal kâselerin içine meyve koyduruyor, kimi kutsal çanaklardan içki içiyordu. Arabalar dolusu kitap götürüyor, doğuda ve batıda dağıtıyorlardı. En değerli ve pahalı eserleri yok pahasına satıyor<sup class="calibre3"><a href="../Text/osmanlitarihi_split_475.html#footnote-207042-451" id="footnote-207042-451-backlink">451</a></sup>, süslerini ve yaldızlarını çıkardıktan sonra Kutsal Kitapları, İncil ve Tevratları yırtıp atıyorlardı. Resimleri ve tasvirleri bile yakıyor ve ateşinde etlerini pişiriyorlardı<sup class="calibre3"><a href="../Text/osmanlitarihi_split_476.html#footnote-207042-452" id="footnote-207042-452-backlink">452</a></sup>. Türk tarihçilerine göre, aynı gün, Ebu Eyyub El Ensari'nin mezarının yeri Şeyh Akşemseddin'e ilahi bir ilhamla malum olmuştur. Sultanı, o günden beri Eyüp<sup class="calibre3"><a href="../Text/osmanlitarihi_split_477.html#footnote-207042-453" id="footnote-207042-453-backlink">453</a></sup> diye anılan semte götürmüş, burada üstünde bir kitabe bulunan bir mezara rastlanmıştır. Mehmet, bu mezarın üzerine bir türbe, yanına da bir cami ve medrese yaptırttı<sup class="calibre3"><a href="../Text/osmanlitarihi_split_478.html#footnote-207042-454" id="footnote-207042-454-backlink">454</a></sup>. Fethin beşinci günü Sultan, Galata'ya girdi ve nüfus sayımı yapılmasını buyurdu. Ayrıca Cenova'ya kaçanların evlerinin kapılarını kırdırttı ve eşyalarının dökümünü yaptırttı. Aynı zamanda, sahiplerinin üç ay içinde dönmeleri halinde mal ve mülklerinin kendilerine geri verileceğini, aksi takdirde bunlara el konulacağını ilan etti. Bunların yanı sıra, Galata surlarının yıkılmasını ve İstanbul'unkilerin onarılmasını emretti. Egemenliği altındaki topraklarda yaşayan beş bin aile seçerek eylül ayının sonundan önce gelip İstanbul'a yerleşmelerini, yoksa öldürüleceklerini bildirdi. Bu arada, Süleyman adında bir kölesini de İstanbul'a vali yaptı<sup class="calibre3"><a href="../Text/osmanlitarihi_split_479.html#footnote-207042-455" id="footnote-207042-455-backlink">455</a></sup>.</p>

    <p class="normal">Camiye çevirdiği Ayasofya dışında bütün kiliseleri boşalttı. Nihayet, 18 Haziran günü, büyük bir zafer alayıyla Edirne'ye hareket etti. Beraberinde götürdüğü ganimetlerin ve kölelerin haddi hesabı yoktu. Büyük Dük'ün karısı yolda öldü<sup class="calibre3"><a href="../Text/osmanlitarihi_split_480.html#footnote-207042-456" id="footnote-207042-456-backlink">456</a></sup>. Edirne'ye vardığında, her taraftan kendisini zaferinden ötürü kutlamaya gelmiş çok sayıda Hıristiyan hükümdarlar buldu. Kendisi yüksek bir tahta oturarak bu hükümdarları ayakta kabul etti ve her birine dilediği miktarda haraç yükledi<sup class="calibre3"><a href="../Text/osmanlitarihi_split_481.html#footnote-207042-457" id="footnote-207042-457-backlink">457</a></sup>.</p>

    <p class="normal">&nbsp;</p>

    <p class="h2baslik"><span class="ideitalik">II<br class="chapter" />
    Mora'nın Fethi</span></p>

    <p class="normal">Ertesi yılın ilkbaharında, Sırbistan'ı Osmanlı İmparator-luğu'na katmaya karar veren Mehmet, Despot Georgi'ye haber göndererek bu ülkenin kendisine teslimini istedi. Gerekçe olarak da, Georgi'nin Sırbistan üzerinde miras yoluyla bir hak iddia edemeyeceğini, bu ülkenin Lazar'ın oğlu Etienne'e ait olduğunu ileri sürdü. Sultan'ın gönderdiği elçi zamanında geri dönmeyince, Mehmet büyük bir ordunun başında önce Filibe'ye sonra da Sofya'ya gitti. Ordusunu ve vezirlerini Sofya'da bırakarak kendisi yirmi bin askerin başında Sırbistan'a girdi<sup class="calibre3"><a href="../Text/osmanlitarihi_split_482.html#footnote-207042-458" id="footnote-207042-458-backlink">458</a></sup>. Fakat savaşacak düşman bulamadı. Despot, yakında güçlü bir ordunun başında geri dönmeyi milletine söz verdikten sonra, sarayının ileri gelenleriyle birlikte Macaristan'a sığınmıştı. Sultan, Macaristan'a girmek için kendisine Tuna üzerinde elverişli bir geçit sağlayabilecek olan Sendrew Kalesi'ni ele geçirmeyi çok istedi, fakat bunu başaramadı. Daha sonra saldırdığı bir ikinci kale önünde de başarısızlığa uğradı. Bunun üzerine komşu bir şehri uzlaşma yoluyla ele geçirdi ve sakinlerini tutsak edip götürdü<sup class="calibre3"><a href="../Text/osmanlitarihi_split_483.html#footnote-207042-459" id="footnote-207042-459-backlink">459</a></sup>.</p>

    <p class="normal">Bu şehrin Chalcondyles'in Novo Barda adını verdiği ve Tuna'ya dökülen Morana nehrine yakın bir yerde ve Türk sınırlarında bulunduğunu söylediği şehir olduğu anlaşılmaktadır. Mehmet, şehri kuşattı ve kendisinin icat ettiği söylenilen havanlarla öyle bir top ateşine tuttu ki sakinleri bütün evlerinin yıkıldığını görerek kayıtsız şartsız teslim oldular. Mehmet, bunların bir kısmını tutsak olarak götürdü; civardaki maden ocaklarından çıkan madenleri işlemekte beceri sahibi olanları ise şehirde bıraktı. Triballos'ların Prens ya da Despotu Georgi, Türklerin yaklaştığını görünce yardım sağlayabilmek umuduyla Hunyadi'ye sığınmıştı. Şimdi başka çare kalmadığını anlayınca Mehmet'e yılda kırk bin duka haraç ödemeyi kabul ederek barışı satın aldı. Kısa bir süre sonra da öldü. En küçük oğlu Eleazar'ın yerine geçmesi gerektiğinden daha önce gözleri çıkarılmış olan Etienne ve Georgi hazineyi ele geçirmek olanağını buldular ve Osmanlı Sarayı'na sığındılar. Sultan geçimlerini sağlamak için kendilerine bazı topraklar bağışladı<sup class="calibre3"><a href="../Text/osmanlitarihi_split_484.html#footnote-207042-460" id="footnote-207042-460-backlink">460</a></sup>. Edirne'ye dönüşünde Sultan, İstanbul civarındaki köy ve kasabaları payına düşmüş olan dört bin erkek ve kadınla yeniden iskân etti. Daha sonra İstanbul'a giderek kulelerinin toplam yüksekliği bin beş yüz metreyi geçen bir saray<sup class="calibre3"><a href="../Text/osmanlitarihi_split_485.html#footnote-207042-461" id="footnote-207042-461-backlink">461</a></sup> yaptırdı ve manastırlardan çıkarttırdığı kurşunlarla kaplattı.</p>

    <p class="normal">&nbsp;</p>

    <p class="normal"><span class="idebold">Rodos ve Sakız Adalarına Gönderilen Donanma -1455</span></p>

    <p class="normal">İstanbul'un fethini izleyen ikinci yılın içinde, Rodos Şövalyeleri armağanlarla Edirne'ye gelerek bir barış ve ticaret antlaşması imzalanması dileğinde bulundular. Ancak bunlar Papa'nın emrine uyarak haraç ödemeyi kabul etmediklerinden Mehmet, kendilerine savaş ilan etti. Ertesi ilkbaharda, yirmi beşi üç sıra, ellisi iki sıra kürekli ve kalanları daha küçük boyda gemilerden oluşan yüz seksen parelik bir donanma meydana getirdi. Donanma haziran ayında hareket ederek Murat II zamanında ibriktarlık yapmış olan Hamza Bey'in komutasında Midilli'ye geldi. Midilli Prensi, kendisine saygılarını sunmak ve armağanlar vermek üzere Ducas'ı gemisine gönderdi. İki gün sonra donanma Sakız adasına hareket etti. Ancak Hamza Bey bu adanın sakinlerine de Midilli sakinlerine olduğu gibi iyi davrandığı halde, bunlar kendisine hiçbir saygı gösterisinde bulunmadılar. Bunun üzerine bazı Türkler karaya çıkıp bağları ve bahçeleri yağma ettiler. Fakat iyi tahkim edilmiş olduğu ve limanda silahlı en az yirmi Ceneviz gemisi bulunduğu için şehre saldırmayı göze alamadılar.</p>

    <p class="normal">Hamza Bey Rodos'a hareket etti ve uzaktan şehrin büyüklüğünü ve limanda bulunan gemi sayısını görünce bu ada herhalde Sakız adasına oranla iki kat daha müstahkemdir diye düşünerek Cö adasına gitti. Türkler şehri boş buldular; Rodos Şövalyeleri Rachee adında başka bir müstahkem mevkiye çekilmişlerdi. Türkler burasını kuşattılar, fakat yirmi iki gün sonra çekilmek zorunda kaldılar. Donanma yeniden Sakız adasına geldiğinde, şehir sakinleriyle Türkler arasında bir anlaşmazlık çıktı ve birçok Türk öldürüldü. Kadırgalarından biri devrildi ve içindekilerin hepsi boğuldu. Sultan olayı haber alınca, Hamza'yi Attila'ya gönderdi ve oraya vali yaptı. Sonra da Sakız adasındakilere savaş ilan etti.</p>

    <p class="normal">&nbsp;</p>

    <p class="normal"><span class="idebold">İki Foça'nın Alınması</span></p>

    <p class="normal">On tane üç sıra kürekli, bir o kadar da iki sıralı kadırga, Mehmet'in aynı zamanda Gelibolu Valiliğine atadığı yakışıklı ve boylu boslu bir genç olan Genuzis veya İanuzis'in komutasında yola çıktılar. Bu komutan Yeni Foça'yı aldı. Ducas'ın Midilli Prensi'nin elçisi olarak sarayda bulunduğu sırada da, Sultan muhafızlarından birini Eski Foça'yı almakla görevlendirdi. Hükümdarı Samothrake (Semendirek) adasında oturan Aine ve Oene takımadalarını da egemenliği altına aldı. Bu arada Sakız adasının sakinleri batırdıkları kadırga için otuz bin ekü tazminat ve ayrıca yılda on bin ekü haraç ödemek suretiyle barış yaptılar.</p>

    <p class="normal">&nbsp;</p>

    <p class="normal"><span class="idebold">Limni'de Ayaklanma, Belgrad Kuşatması ve Kaldırılması</span></p>

    <p class="normal">Prenslerinden hoşnut olmayan Limni adasının sakinleri başlarına bir başkasını geçirmesi için Sultan'a ricada bulundular. Sultan, Genuzis'in yerine geçen haremağası İsmail'i iki kadırgayla adaya gönderdi ve Hamza'yı başa geçirmekle görevlendirdi. İsmail, Limni Prensinin asileri yola getirmek için harcadığı çabalara rağmen, görevini yerine getirdi. Prensin bu davranışı Sultan'ı öfkelendirdi.</p>

    <p class="normal">Temmuz ayında Sultan, Belgrad üzerine yürüdü ve şehri kuşattı. Başlangıçta işler çok iyi gitti ve kısa bir süre içinde surların bir kısmı yıkıldı. Tuna Nehri'nde altmış gemi vardı<sup class="calibre3"><a href="../Text/osmanlitarihi_split_486.html#footnote-207042-462" id="footnote-207042-462-backlink">462</a></sup> ve gemicilerden bazıları şehre girip ganimet bile topladılar. Fakat aynı gün yetişen Hunyadi Yanoş<sup class="calibre3"><a href="../Text/osmanlitarihi_split_487.html#footnote-207042-463" id="footnote-207042-463-backlink">463</a></sup> Türklere şiddetle saldırdı, birçoğunu kılıçtan geçirdi ve kalanları kovdu.</p>

    <p class="normal">Sonra kuşatmayı yardı, düşmanın topunu aldı, Sultan'ı kaba etinden yaraladı<sup class="calibre3"><a href="../Text/osmanlitarihi_split_488.html#footnote-207042-464" id="footnote-207042-464-backlink">464</a></sup>, gemilerini yaktı<sup class="calibre3"><a href="../Text/osmanlitarihi_split_489.html#footnote-207042-465" id="footnote-207042-465-backlink">465</a></sup> ve kuşatmayı kaldırmak zorunda bıraktı<sup class="calibre3"><a href="../Text/osmanlitarihi_split_490.html#footnote-207042-466" id="footnote-207042-466-backlink">466</a></sup>. Chalcondyles Hunyadi'nin kendisinin de tehlikeli bir yara alarak birkaç gün sonra öldüğünü söylemektedir<sup class="calibre3"><a href="../Text/osmanlitarihi_split_491.html#footnote-207042-467" id="footnote-207042-467-backlink">467</a></sup> fakat başkalarının Hunyadi'nin, Hıristiyanların ordugâhında ortalığı kasıp kavuran vebadan öldüğünü ileri sürdüklerini eklemektedir<sup class="calibre3"><a href="../Text/osmanlitarihi_split_492.html#footnote-207042-468" id="footnote-207042-468-backlink">468</a></sup>. Mehmet'in, Türk tarihçilerine göre, Macaristan Kralı'na karşı açtığı savaşın da bu tarihe rastlaması gerekir. Bu Türk tarihçilerine göre, Macaristan Kralı bozguna uğratılmış, muharebe sırasında yaralanmış ve kısa bir süre sonra aldığı bu yara yüzünden ölmüştür<sup class="calibre3"><a href="../Text/osmanlitarihi_split_493.html#footnote-207042-469" id="footnote-207042-469-backlink">469</a></sup>. Bundan sonra Sultan, Belgrad'ı kuşatmış fakat kışın yaklaşması ve ordusunun zayiat vermesi nedeniyle muhasarayı kaldırmak zorunda kalmıştır<sup class="calibre3"><a href="../Text/osmanlitarihi_split_494.html#footnote-207042-470" id="footnote-207042-470-backlink">470</a></sup>. Chalcondyles, Sultan'ın bu sırada İlliryalılara ve Trabzon İmparatoru'na karşı da savaşmakta olduğunu ve kadırgalarını Amasya Valisi Hıdır'ın komutasında Kolkhis (Lazika, Lazistan) kıyılarını yağma etmeye gönderdiğini söylemektedir<sup class="calibre3"><a href="../Text/osmanlitarihi_split_495.html#footnote-207042-471" id="footnote-207042-471-backlink">471</a></sup>.</p>

    <p class="normal">&nbsp;</p>

    <p class="normal"><span class="idebold">Sultan'ın Midilli'ye Saldırması -1457</span></p>

    <p class="normal">Ertesi yıl Papa Calixtus, Rodos, Sakız, Midilli, Limni, İmroz, Semendirek, Tasse ve Türklere komşu daha başka adaları kurtarmak için Patrik Aquila'nın komutasında on kadırga gönderdi. Bu kadırgalar Katalanların ve korsanların gemilerine katılarak kırk gemilik bir donanma oluşturdular ve Rodos'a hareket ettiler. Sultan bütün bu işleri Midilli Prensi'nden<sup class="calibre3"><a href="../Text/osmanlitarihi_split_496.html#footnote-207042-472" id="footnote-207042-472-backlink">472</a></sup> bildi ve kendisine savaş ilan etti. Ağustos ayında İsmail'in komutasında bir donanma gönderdi. İsmail Methymna'ya saldırdı, fakat surları top ateşine tutarak yıkmaya ve mayınlayarak üzerlerine tırmanmaya çalıştıktan ve bunu başaramadıktan sonra, çok kayıp vererek çekilmek zorunda kaldı.</p>

    <p class="normal">&nbsp;</p>

    <p class="normal"><span class="idebold">Uzun Hasan'ın Elçileri</span></p>

    <p class="normal">1458 yılında Mehmet'in sarayına Komanalıların ve Ermenistan'da, Lazika dolaylarında hüküm sürmekte olan Uzun Hasan'ın elçileri geldi. Uzun Hasan, Sultan'ın büyükbabası Mehmet Çelebi'nin Uzun Hasan'ın büyükbabasına bağlamış olduğu küçük bir tahsisatı istetiyordu<sup class="calibre3"><a href="../Text/osmanlitarihi_split_497.html#footnote-207042-473" id="footnote-207042-473-backlink">473</a></sup>; bin eyer örtüsü, bin halı ve bin sarıktan oluşan bu tahsisat altmış yıl boyunca ödenecekti. Mehmet elçilere şu karşılığı verdi: "Gidiniz ve Efendinize gelecek yıl borcumu ödemeye bizzat geleceğimi haber veriniz." Kışın, İstanbul'un uç noktalarından birinde, Yaldızlı Kapı'ya yakın bir yerde, Bayezit'in İmparator İoannes Paleologos'un inşa ettirmesine izin vermemiş olduğu bir kale yaptırdı<sup class="calibre3"><a href="../Text/osmanlitarihi_split_498.html#footnote-207042-474" id="footnote-207042-474-backlink">474</a></sup>.</p>

    <p class="normal">Şimdi de Türk tarihçilerinin hemen hemen hiç bahsetmedikleri Yunanistan işlerinden söz etmek istiyoruz. Bereket ki Rumlar ve özellikle Chalcondyles, bu konuda geniş ayrıntılara girmiştir.</p>

    <p class="normal">&nbsp;</p>

    <p class="normal"><span class="idebold">Mora'ya Taarruz</span></p>

    <p class="normal">Mehmet, Boğazkesen'i inşa ettirdikten sonra, Türhanlı'yı, İmparator Konstantinos'un kardeşleri Thomas ve Demetrius'a karşı savaşmak üzere Mora'ya gönderdi. Turhanlı Neopo-lichne'yi aldıktan sonra geri çekilmek zorunda kaldı ve oğlu Ahmet pusuya düşürülerek esir edildi<sup class="calibre3"><a href="../Text/osmanlitarihi_split_499.html#footnote-207042-475" id="footnote-207042-475-backlink">475</a></sup>. İstanbul'un fethi tüm Yunanistan'da öyle bir dehşet havası yarattı ki Mora'daki bütün irili ufaklı hükümdarlar ve Yunanistan'ın bütün ileri gelenleri İtalya'ya gitmek için hazırlandılar. Ancak Mehmet hemen bir uzlaşma zemini bularak buna engel oldu.</p>

    <p class="normal">&nbsp;</p>

    <p class="normal"><span class="idebold">Arnavutların Mora'yı Ele Geçirmeleri</span></p>

    <p class="normal">Bu kodamanların Mora'dan ayrılma kararları başlarına bir sürü felaket getirdi. Onları gitme telaşı içinde gören Arnavutlar ülkeyi ele geçirdiler. Fakat Pierre le Boiteux (Topal Pierre) adında birisinin tavsiyesine uyarak yönetimi kendilerinden birine verecek yerde, kendileriyle kalan bir Rum prensini seçtiler; bu Manuel Kantakuzenos'tu. Ondan sonra, iki despotun tebaası olan öteki Rumlara saldırdılar, mallarını yağma ettiler ve sürülerini alıp götürdüler. Bu Mora Arnavutları çobandılar ve kırlarda göçebe hayatı yaşıyorlardı. Bir araya gelince Rumların şehirlerini ve kalelerini ele geçirip yağma ettiler. Rumlara köle gözüyle baktıklarından, Sultan'a haber göndererek kırları ve köyleri kendilerine bırakması şartıyla Mora yarımadasının bütün şehirlerini Türklere teslim etmeyi önerdiler.</p>

    <p class="normal">&nbsp;</p>

    <p class="normal"><span class="idebold">Hükümdarlarına Boyun Eğmeleri</span></p>

    <p class="normal">Bu teklif, el altından, prenslerden birinin kayınbiraderi olan Centerion Zacharias ve ayrıca Lucain adında biri tarafından teşvik edilmişti. Despot Thomas bu iki kişiyi yakalatıp Chumetia kalesine hapsettirdi<sup class="calibre3"><a href="../Text/osmanlitarihi_split_500.html#footnote-207042-476" id="footnote-207042-476-backlink">476</a></sup>. Ancak Centurion'un, gelinlik kızını ve daha başka maddi çıkarlar vaat ettiği kale muhafızı kaçmalarına göz yumunca önce Cline'ye, sonra da Akhaia'da Patras kentine saldırdılar. Rum despotlarının küçüğü olan Thomas'in sarayı Patras'taydı ve tebaasının çoğu Arnavut'tu. Centerion ve Lucain her iki şehirden de püskürtüldüler. Buna rağmen, eğer Sultan, Asan'ın isteği üzerine, bir ordu göndermemiş olsaydı Mora yarımadası belki de Arnavutların eline düşecekti. Ordunun başında bulunan Turhanlı, Arnavutları bozguna uğrattı, iki binini esir etti ve kentlerinden üç dördünü ele geçirdi. Bunun üzerine Arnavutlar, aldıkları yerleri geri vermek ve ganimetlerini alıkoymak şartıyla, yeniden hükümdarlarının buyruğu altına girmeyi kabul ettiler.</p>

    <p class="normal">&nbsp;</p>

    <p class="normal"><span class="idebold">Yeniden Ayaklanmaları</span></p>

    <p class="normal">Turhanlı ayrılırken iki kardeşe birlik ve beraberliklerinin bozulmasına fırsat vermemelerini öğütledi, çıkabilecek ayaklanmalara ancak bu şekilde engel olabileceklerini söyledi. Fakat Turhanlı gittikten hemen sonra iki kardeşin arası açıldı, ikisi de birbirlerinin yerine göz diktiler. Lucain bu çekişmelerden yararlanarak Arnavutları ve Mora sakinlerini isyana teşvik etti. Bunlar da, en yetkili kişi olarak, Korent şehrini ve Mora'nın en büyük kısmını yönetmekte olan Asan'a<sup class="calibre3"><a href="../Text/osmanlitarihi_split_501.html#footnote-207042-477" id="footnote-207042-477-backlink">477</a></sup> başvurdular. Fakat Asan isyancıların isteklerini kabul etmedi. Bunun üzerine halk on iki bin altın stater<sup class="calibre3"><a href="../Text/osmanlitarihi_split_502.html#footnote-207042-478" id="footnote-207042-478-backlink">478</a></sup> tutarındaki yıllık haracı ve diğer olağan vergilerden hiçbirini, topraklar aralarında eşit dağıtılmadıkça, ödemeyeceklerini bildirdiler. Böylece Rumlar, bölünmeleri ve iç çekişmeleri yüzünden kendi kendilerinin mahvına sebep oldular<sup class="calibre3"><a href="../Text/osmanlitarihi_split_503.html#footnote-207042-479" id="footnote-207042-479-backlink">479</a></sup>.</p>

    <p class="normal">&nbsp;</p>

    <p class="normal"><span class="idebold">Korent'in Alınması</span></p>

    <p class="normal">1458'de Mehmet, Mora despotlarına haber göndererek üç yıldır birikmiş on bin duka tutarındaki haracı ödemelerini ya da ülkeden çıkıp gitmelerini istedi. Ertesi yılın ilkbaharında Mora'ya saldırmak için askerlerini topladı ve Korent şehrini zor kullanmadan buyruğu altına aldı. Sultan'ın yola çıktığını haber alır almaz, Despot Thomas karısı ve çocuklarıyla İtalya'ya gitti. Demetrius ise Sultana teslim oldu; İsparta, Akhaia ve diğer eyaletlerin en seçkin kişileriyle birlikte İstanbul'a götürüldü. Sultan bütün bu yerlere kendi valilerini yerleştirdi. Mora'dan İstanbul'a ayrıca iki bin aile ve asker ocağına yazdırdığı iki bin genç götürdü<sup class="calibre3"><a href="../Text/osmanlitarihi_split_504.html#footnote-207042-480" id="footnote-207042-480-backlink">480</a></sup>.</p>

    <p class="normal">&nbsp;</p>

    <p class="normal"><span class="idebold">Yunanlıların Yola Getirilmesi</span></p>

    <p class="normal">Bu olaylara, Prens Cantemir'in Sadi Efendi ve öteki Türk tarihçilerine dayanarak anlattıklarını eklemek gerekir. 861 yılında Mehmet, Mora yarımadasının geri kalan kısmını da egemenliği altına aldı ve ertesi senenin ilkbaharında uğradıkları zararları kısmen gidermeye çalışan Yunanlıları bozguna uğrattı<sup class="calibre3"><a href="../Text/osmanlitarihi_split_505.html#footnote-207042-481" id="footnote-207042-481-backlink">481</a></sup>. Onları Altimil'den<sup class="calibre3"><a href="../Text/osmanlitarihi_split_506.html#footnote-207042-482" id="footnote-207042-482-backlink">482</a></sup> çıkardı ve surları yıktırdı; ülkeyi akınlarına karşı korumak için de Ak Kerneh ve Beldez'e kuvvetli garnizonlar yerleştirdi, sonra da Korfes veya Corfou (Korfu) adasını yağma etti<sup class="calibre3"><a href="../Text/osmanlitarihi_split_507.html#footnote-207042-483" id="footnote-207042-483-backlink">483</a></sup>.</p>

    <p class="normal">Mora Yarımadasının Kısmen Osmanlı Hâkimiyetine Girmesi</p>

    <p class="normal">Chalcondyles'e göre, Sultan'ın haracı toplamak için Mora'ya gönderdiği memurlar Rumları kendi aralarında o kadar bölünmüş ve birbirlerine düşman kesilmiş durumda bulmuşlar ki ne onları ne de Arnavutları fazla sıkıştırmamayı daha uygun bulmuşlar. Sultan despotlar arasında hüküm süren anlaşmazlığı dikkate alarak haracın üçte birini kendilerine geri verdi ve sadece sözlerinde durarak barışı bozmamalarını öğütledi. Fakat dileklerine kulak asmadıklarını görünce askerlerinin başında Mora'ya girdi; bir kısmını Korent'i kuşatmak üzere geride bıraktı ve kendisi ülkenin içine dalarak Tharse, Arribe, Phliasia, Pazenique ve daha başka yerleri ele geçirdi. Despotlardan biri Mantinea'ya, öbürü ise Epidauros'a çekilmişti; Sultan, Epidauros'u ele geçirmeyi çok istiyordu, ancak şehrin çok iyi tahkim edildiğini görerek saldırıya geçmeyi göze alamadı, Korent'e döndü. Asan, Sultan'ın yokluğundan yararlanarak çok sayıda asker ve bol yiyecek stokuyla şehre girmenin yolunu bulmuştu<sup class="calibre3"><a href="../Text/osmanlitarihi_split_508.html#footnote-207042-484" id="footnote-207042-484-backlink">484</a></sup>. Bir kayanın tepesinde bulunan kale çok kaim ve sağlam surlarla kuşatılmıştı ve ele geçirilemez sanılıyordu. Fakat dış duvar topçu ateşiyle kısmen yıkılınca<sup class="calibre3"><a href="../Text/osmanlitarihi_split_509.html#footnote-207042-485" id="footnote-207042-485-backlink">485</a></sup> şehirde yiyecek stoklan tükenmeye başladı ve sonunda halk Asan'ı teslim olmaya zorladı. Korent alındıktan sonra barış yapıldı. Despot barış antlaşmasıyla Türk ordusunun geçtiği bütün topraklan Mehmet'e bıraktı ve yılda iki bin duka haraç ödemeyi taahhüt etti. Ege denizini, Kalauria adasını, Patras kentini ve Akhaia'ya komşu toprakları da Sultana terk etti<sup class="calibre3"><a href="../Text/osmanlitarihi_split_510.html#footnote-207042-486" id="footnote-207042-486-backlink">486</a></sup>.</p>

    <p class="normal">&nbsp;</p>

    <p class="normal"><span class="idebold">Atina Devleti</span></p>

    <p class="normal">Savaş bitince Mehmet ordusunu terhis etti ve Atina'yı görmeye gitti. Pire'ye ve limanının kullanışlılığına, Yunan uygarlığının görkemli yapılarına hayran oldu. Bu şehir birkaç yıl önce Tesalya Valisi Türbanlı'nın oğlu Ömer tarafından şöyle bir vesileyle zapt edilmişti. Atina Hâkimi Neri Acciaoli ölünce kendisinden bir erkek çocuk doğurmuş olan dul eşi, Osmanlı Sarayı'nda dostlar edinmek suretiyle devlete egemen olmuştu. Bir süre sonra Naupli Podestası (orta çağda İtalyan şehirlerinin en yüksek görevlisine verilen ad ç.n.) Pietro Palmerio'nun oğlu olan ve Atina'ya ticaret amacıyla gelmiş genç bir Venedikliye âşık oldu. Karısından ayrılıp kendisiyle evlenecek olursa her şeyini ona bırakacağını söyledi. Gözünü aşk ve ihtiras bürümüş Palmerio, İtalya'ya gitti; karısını zehirledi ve yeniden Atina'ya dönerek âşık prensesle evlenip büyük bir adam oldu.</p>

    <p class="normal">&nbsp;</p>

    <p class="normal"><span class="idebold">Mehmet Tarafından Alınışı</span></p>

    <p class="normal">Halkın büyük hoşnutsuzluğunu hiçe sayarak genç Dük'ün vesayetini üzerine alan Palmerio bir süre sonra kendisini Sultan'ın sarayına götürdü. Çünkü Antoine Acciaoli'nin oğlu ve Neri'nin yeğeni Franco, Atina'yı günün birinde ele geçirebilmek umuduyla daha önce Osmanlılara sığınmıştı. Sultan, Neri'nin dul karısının yakışıksız davranışını öğrenir öğrenmez, şehri Franco'ya verdi. Franco yengesini Megara'ya sürdü ve bir süre sonra da orada öldürttü. Kocası Mehmet'e yakındı, o da adamın duyduğu acıdan etkilenerek Ömer'i, Atina'yı almakla görevlendirdi. Bu komutan şehri ele geçirmekte hiçbir zorluk çekmedi, ancak kale uzun süre dayandı. Sonunda, Boeotia ve Thebes karşılığında kaleyi teslim etmeye Franco'yu ikna etti<sup class="calibre3"><a href="../Text/osmanlitarihi_split_511.html#footnote-207042-487" id="footnote-207042-487-backlink">487</a></sup>.</p>

    <p class="normal">&nbsp;</p>

    <p class="normal"><span class="idebold">Mora İşleri</span></p>

    <p class="normal">Bu arada, Türklerin boyunduruğundan kurtulmak için sabırsızlanan Despot Thomas, kızını Sultan'la evlendirmiş kardeşi İsparta Despot'una savaş ilan etti. Patras'ı kuşatmak için askerler gönderdi. Sultan, Şahinci (Port Epervier) lakabını taşıyan Khamus<sup class="calibre3"><a href="../Text/osmanlitarihi_split_512.html#footnote-207042-488" id="footnote-207042-488-backlink">488</a></sup> kumandasında bir ordu gönderdi. Hamza, Mora Valisi Ahmet'i, selefi ve damadı Ömer'le birlikte tutuklattırdı. Hamza'nın yürüyüşe geçtiğini haber alır almaz, Thomas'ın askerleri Megalopolis'e çekilen komutanlarının yanına gittiler ve Thomas burada Rumlardan ve Arnavutlardan kurulu bir ordu meydana getirerek Türklere karşı koymaya çalıştı. Fakat çok geçmeden yenildi ve Hamza ordusunun bir kısmını Megalopolis kuşatmasını sürdürmek üzere Janus'a ve Prens Demetrius'a bıraktığından kalanları müstahkem mevkileri savunmakla görevlendirdi. Thomas, bunu haber alır almaz, geri dönerek kaleleri korumakta olan Yeniçerileri kuşattı.</p>

    <p class="normal">&nbsp;</p>

    <p class="normal"><span class="idebold">Cenevizlilerle Savaş</span></p>

    <p class="normal">Aynı sıralarda, Cenevizliler haksız olarak ellerinden alındığını ileri sürdükleri Pera'nın kendilerine geri verilmesini istediler. Mehmet, kendi istekleriyle teslim ettikerini söylediği bir yeri geri vermeye yanaşmadı. Bunun üzerine Cenevizliler kendisine savaş açtılar. Sultan hemen Asya'ya geçti. Karadeniz kıyısında, uzlaşma yoluyla teslim olan Amestris (Amasra) şehrini ellerinden aldı ve sakinlerinin üçte ikisini İstanbul'a götürdü.</p>

    <p class="normal">&nbsp;</p>

    <p class="normal"><span class="idebold">Trabzon'dan Haraç Alınması</span></p>

    <p class="normal">Artabal'ın kumandasındaki Çerkezler (Lazistan, Colchis) İmparatorluğu'nun başkenti olan Trabzon önündeki kuşatmayı henüz kaldırmışlardı ki Amasya Valisi Hıdır Bey varoşlara bir baskın yaparak iki bin esir aldı. Bu zavallı kent daha önceki bir veba salgını yüzünden zaten ıssız kalmış olduğundan düşman bastırmış olsaydı belki de dayanamaz düşerdi. Fakat İmparator İoannes<sup class="calibre3"><a href="../Text/osmanlitarihi_split_513.html#footnote-207042-489" id="footnote-207042-489-backlink">489</a></sup> tutsakların geri verilmesi şartıyla yılda iki bin duka haraç ödemeyi kabul etti ve Sultan da buna razı oldu<sup class="calibre3"><a href="../Text/osmanlitarihi_split_514.html#footnote-207042-490" id="footnote-207042-490-backlink">490</a></sup>.</p>

    <p class="normal">&nbsp;</p>

    <p class="normal"><span class="idebold">Adaların Durumu</span></p>

    <p class="normal">İstanbul'un fethinden önce, Sultan adamlarından birine, Ege Denizi adalarından Limni, Midilli, İmroz, Thasos (Taşoz) ve Semendirek'i vermişti. Ancak Doris, babası Palamedes'in ölümünden sonra Midilli, Limni ve Oene adalarını ele geçirdi. Kısa bir süre sonra bu dört ada, Papa'nın temsilcisinin kumandasında İtalya'dan gelen bir donanmaya teslim oldu. Fakat İtalyan donanması Rodos'a hareket eder etmez, Türk kadırgalarının komutanı İsmail, Limni ve İmroz adalarını ele geçirdi ve bütün İtalyanları yakalayıp Sultana gönderdi. Mehmet bu sırada, İstanbul'u kasıp kavuran veba salgını yüzünden Filibe'ye çekilmiş bulunuyordu. Sultan İtalyanların hepsini öldürttü. Bir süre sonra Zağanos Paşa, İsmail'in yerine Gelibolu Valisi oldu. Thasos ve Semendirek adalarını aldı, ikisini de yakıp yıktı ve sakinlerini İstanbul'a gönderdi.</p>

    <p class="normal">&nbsp;</p>

    <p class="normal"><span class="idebold">Mora Yarımadası</span></p>

    <p class="normal">Asan, Prens Demetrius için Sultan'dan bir ordu alarak Mora'ya girdi, Megalopolis dolaylarında Prens Thomas'ı yendi ve kendisini birkaç gün süreyle burada kuşattı. Fakat düşmanlarının muhalefeti yüzünden çekilmek zorunda kaldı, çünkü Tesalya Valisi Ömer ile araları hâlâ açıktı. Bu nedenle Sultan, Tesalya ve Mora'nın valiliklerini Zağanos Paşa'ya verdi. Bu komutan, doğu denizlerinin en ünlü korsanı olan Morezin'i yakalamakla kısa sürede büyük bir şöhrete kavuşmuştu. Zağanos Paşa önce ordusuyla Akhaia'ya girdi ve yöreyi savunmak için toplanan Rumlar, kendiliklerinden dağıldıklarından hemen teslim olan kalenin önünde ordugâh kurdu. Öte yandan, Thomas'ın getirttiği Milanolular da kaleyi dövmeye başladılar, ancak tek bir topları olduğu için kuşatmayı kaldırmak ve Naupaktos'a çekilmek zorunda kaldılar.</p>

    <p class="normal">Bu arada, Prens Thomas, askerlerinin başında, Lakonia'ya boyun eğdirdi ve Messenia bölgesinde bulunan Kalamata şehrini aldı. Daha sonra Mantinea'yı kuşattı, fakat karşılaştığı güçlüklerden yılarak bir uzlaşma zemini bulabilir miyim, diye Mehmet'i yokladı. Uzun Hasan'ın Asya'da harekete geçtiği yolunda haberler alan Sultan, Thomas'ın aldığı bütün şehirleri geri vermesi ve on iki bin duka haraç ödemesi şartıyla barışa razı oldu. Thomas bu şartları kabul etti, fakat ülkesinde büyük karışıklıklar çıktığı için bu parayı toplayamadı. Mehmet, Prense o kadar kızdı ki Uzun Hasan'a karşı sefere çıkmayı erteleyerek hemen Mora üzerine yürüdü.</p>

    <p class="normal">&nbsp;</p>

    <p class="normal"><span class="idebold">Demetrius'un Tutuklanması</span></p>

    <p class="normal">Sultan Korent'e vardığında Asan, gelip kendisini buldu ve Demetrius'a yardım etmesi için ricada bulundu. Aynı zamanda ordunun başına geçirilmeyi de umuyordu. Fakat Tegea'ya vardıklarında Sultan, Asan'ı bütün adamlarıyla birlikte tutuklattırdı ve İsparta'ya doğru yürüdü. Bu beklenmedik bir davranış karşısında şaşkınlığa uğrayan Demetrius, şehrin üzerindeki kaleye çekilmek istedi, fakat kayınbiraderi Asan'in tutsak olduğunu öğrenince Sultan'a teslim olmaktan başka çare kalmadığını anladı. Sultan kendisini iyi karşıladı, aralarında geçenlerin unutulacağını ve kendisine İsparta'nın yerine başka topraklar vereceğini söyledi. Fakat ordugâhtan ayrılmasına izin vermeyerek gözaltına alınmasını buyurdu.</p>

    <p class="normal">&nbsp;</p>

    <p class="normal"><span class="idebold">Alınan Şehirler</span></p>

    <p class="normal">Mehmet, daha sonra güzel ve zengin bir Yunan şehrini ele geçirdi. Bu, İsparta'nın ötesinde, Taygetos dağının eteğinde, Paleopolis'e ve Euratos ırmağına üç mil uzaklıkta bir şehirdi. Bu başarıdan sonra buraya aşağı yukarı sekiz mil mesafede bulunan Casrie adlı bir müstahkem şehir üzerine yürüdü. Şehrin kalesi beş yüz adım yüksekliğinde dik bir tepenin üzerindeydi. Yeniçeriler, üç yüz kişilik garnizonun yiğitçe karşı koymasına rağmen, bu müstahkem mevkii ele geçirdiler.</p>

    <p class="normal">Sultan askerlerin hepsini kılıçtan geçirtti ve kale muhafızının bedenini ikiye ayırdı. Megalopolis'i ve Cardicea kalesini de aldı ve ne insanları ne hayvanları esirgedi. Altı bin nüfustan sadece üç yüzü esir alındı; Mehmet hepsini soğukkanlılıkla öldürttü. Bu kasaplık karşısında yılan öteki Mora kentleri temsilciler göndererek bağımlılıklarını bildirdiler. Arkadia'da, Pylos karşısında güzel bir limanı olan Salvarie kenti de öyle yaptı. Sakinlerinin tümünü oluşturan on bin kişi İstanbul'a getirilerek şehrin varoşlarına yerleştirildi<sup class="calibre3"><a href="../Text/osmanlitarihi_split_515.html#footnote-207042-491" id="footnote-207042-491-backlink">491</a></sup>. Mehmet, bir süre Prens Demetrius'u bağlı ve muhafaza altında olmak üzere peşinde dolaştırdıktan sonra serbest bıraktı ve Josue'yi Epidauros şehrini almaya ve orada bulunan karısıyla kızını getirmeye göndermesini istedi. Sultan evlenmek için kıza göz koymuşa benziyordu. Şehrin sakinleri Demetrius'un karısıyla kızını verdiler, fakat şehri teslim etmeye yanaşmadılar. Mehmet daha sonra Venediklilere ait müstahkem şehirlere saldırmaya karar verdi.</p>

    <p class="normal">&nbsp;</p>

    <p class="normal"><span class="idebold">Zağanos Paşa'nın Fetihleri</span></p>

    <p class="normal">Bu süre içinde, Sultan tarafından Akhaia ve Eleia'yı (Elîs) fethetmeye gönderilen Mora Valisi Zağanos Paşa, Arnavut liderlerinden biri olan Doxas'ın elinden Kalaurita'yı uzlaşma ile aldı, fakat şehre girdikten sonra bütün Arnavutları kılıçtan geçirttirdi. Daha sonra çok iyi tahkim edilmiş bir şehir olan Grebene üzerine yürüdü, fakat burasını ele geçiremeyince bir başka Arnavut kenti olan Sainte Maure'a gitti. Ülkenin en zenginleri güvenlik içinde olacakları inancıyla buraya çekilmişlerdi. Kaledekilerin uzlaşma yoluyla teslim olmaları üzerine Zağanos şehre girdi. Fakat sözünde durmayarak askerlerine istediklerini yapmaları için izin verdi. Onlar da sakinlerin birçoğunu öldürdüler ve geri kalanlarını da tutsak aldılar. Türklerin aman dinlemediklerini gören diğer Arnavut şehirleri komutanların sözüne güvenerek teslim olmanın lafını bile işitmek istemediler.</p>

    <p class="normal">&nbsp;</p>

    <p class="normal"><span class="idebold">Prens Thomas'ın Geri Çekilmesi</span></p>

    <p class="normal">Bu sırada, Mehmet Karditsa'dan ayrılarak Korone'yi keşfe çıktı. Oradan Pylos'a gitti. Pylos'ta Prens Thomas bir geminin içinde bekliyor, bir başka yere gidebilmek fırsatını kolluyordu. Ancak bu geminin mensup olduğu Venedik donanması limana girince Sultan'ın herhangi bir şikâyetine meydan vermemek için oradan ayrılmak emrini aldı. Thomas böylece Osmanlı ordusunun şehrin yakınlarında olduğunu haber alınca oradan ayrıldı ve Venedik elçileri Mehmet'in huzuruna çıkarak daha önce iki devlet arasında imzalanan antlaşmaları yenilediler. Türk askerleri ülkeyi kasıp kavurduktan ve çok sayıda Arnavut'u esir aldıktan sonra, Sultan Mehmet, Prens Demetrius'u Boeotia'yı işgale gönderdi, kendisi de Akhaia'ya giderek bu bölgedeki tüm müstahkem şehirleri ve prenslerin kendisine gönül rızasıyla teslim ettikleri şatoları ele geçirdi. Zağanos Paşa'nın Sainte Maure'da yaptığı zulümleri ve bunun olumsuz yankılarını öğrenince bütün tutsakların salıverilmelerini emretti ve Mora valiliğini Zağanos'un elinden alarak Hamza Bey'e verdi.</p>

    <p class="normal">&nbsp;</p>

    <p class="normal"><span class="idebold">Mehmet'in Aldığı Öteki Şehirler</span></p>

    <p class="normal">Bu adilâne davranıştan sonra, Grebene'yi aldı, Patras'a doğru yürüdü ve Kastrimene'yi ele geçirdi. Ondan sonra, yüksek bir dağın tepesinde kurulan Salmenique'i kuşattı. Sarp bir kayanın üzerindeki kaleyi yedi sekiz gün top ateşine tuttu, fakat hiçbir sonuç alamadı. Sonunda yeniçeriler nehrin yolunu değiştirerek şehir halkını susuz bırakmanın yolunu bulunca kale teslim olmak zorunda kaldı ve sakinlerin tümü tutsak edilip köle olarak satıldı. Paleologoslardan birinin kumandasındaki kale aslında uzlaşma yoluyla teslim olmaya hazırdı ve hatta Mehmet ordusunu bir fersah kadar geri çekmişti. Ancak kalenin önüne bıraktığı Hamza, şehir sakinlerinden birkaçını yakalayınca ötekiler teslim olmaya yanaşmadılar. Sultan, bunun üzerine valiliği Hamza'nın elinden alarak yeniden Zağanos Paşa'ya verdi.</p>

    <p class="normal">Daha sonra Phaeane bölgesine doğru yürüdü ve sözüne güvenerek ordugâha yiyecek götürmekte olan çok sayıda Arnavut'u öldürttü. Sultan Phiunte ülkesinde de aynı kurnazlığa başvurdu, çünkü Rumları ayaklanmaya kışkırtanların genellikle Arnavutlar olduğunu fark etmiş ve ileride çıkabilecek isyanları önlemenin en etkin yolu olarak Arnavutları zayıflatmaya, sayılarını azaltmaya karar vermişti.</p>

    <p class="normal">Mehmet bundan sonra Atina'ya döndü. Kaleyi korumakta olan yeniçerilerin kendisine, şehir sakinlerinin şehri Boeotia Senyörü ve eski Atina Dükü Franco Acciaoli'ye teslim etmek için aralarında bir komplo kurdukları yolunda yanlış ve asılsız bir haber ulaştırmaları üzerine, belli başlı yurttaşlardan onunu tutuklattırıp İstanbul'a gönderdi. Acciaoli'ye gelince onu Zağanos Paşa'ya gönderdi, Zağanos Paşa da adamı öldürttü. Sonra Pheria yoluyla Edirne'ye gitmek üzere yürüyüşe geçti ve Demetrius'a önden gitmesini emretti. Kendisine Oene şehrini, civarındaki tuz ocaklarını ve ayrıca hazinesinden on iki bin ekü verdi.</p>

    <p class="normal">Zağanos Paşa, ülkeyi yağmaladıktan sonra, Salmenique'i kuşattı, fakat her ne kadar elverişli koşullar önerdiyse de sakinleri teslim olmaya ikna edemedi. Fakat bir süre sonra, bir yıldan beri savaşa ve Türklerin saldırılarına yenilmez bir cesaretle göğüs geren Rum kumandanı<sup class="calibre3"><a href="../Text/osmanlitarihi_split_516.html#footnote-207042-492" id="footnote-207042-492-backlink">492</a></sup> eşyalarıyla birlikte başka yere gidebilme iznini kopardıktan sonra kaleyi teslim etti.</p>

    <p class="normal">Prens Thomas, Pylos'tan ayrıldıktan sonra Korfu adasına geçerek ailesini orada bıraktı ve kendisi İtalya'ya gitti. Aynı zamanda Mehmet'e bir elçi göndererek, Epidamne şehrine karşılık kendisine sahilde geniş topraklar vermeyi önerdi. Fakat Sultan'ın cevabı elçiyi demire vurdurmak oldu. Ancak bir süre sonra kendisini salıverip geri gönderdi. Thomas, Roma'ya vardığında, Papa'nın sarayında konuk edildi ve diğer masrafları için kendisine aşağı yukarı üç bin liralık bir maaş bağlandı. Böylece Mora yarımadasının Venediklilerin elinde bulunan sahil şehirleri dışında kalan kısmının tümü Türklerin eline geçmiş oldu.</p>

    <p class="normal">&nbsp;</p>

    <p class="h2baslik"><span class="ideitalik">III<br class="chapter" />
    Bosna'nın Fethine Kadar Geçen Olaylar</span></p>

    <p class="normal">Zağanos Paşa, Mora'yı buyruğu altına almakla meşgul bulunduğu sırada, Sultan Triballos'ların veya Sırpların Macaristan Kralına verdikleri Senderovia<sup class="calibre3"><a href="../Text/osmanlitarihi_split_517.html#footnote-207042-493" id="footnote-207042-493-backlink">493</a></sup>ya da Semendria'yı geri almak için yürüyüşe geçti. Fakat şehre yaklaştığında halk kendisini karşıladı ve anahtarları teslim etti. Türk tarihçileri Hıristiyanların bu kaleyi geri aldıklarını ve Mehmet'in zorla yeniden ele geçirdiğini yazmışlardır. Ayrıca İstanbul'un fethinden bu yana Hünkâr'ın, bir kısmını zorla, bir kısmını teslim yoluyla olmak üzere kırk kenti<sup class="calibre3"><a href="../Text/osmanlitarihi_split_518.html#footnote-207042-494" id="footnote-207042-494-backlink">494</a></sup> egemenliği altına aldığını eklemişlerdir.</p>

    <p class="normal">&nbsp;</p>

    <p class="normal"><span class="idebold">Sinop'un Teslimi</span></p>

    <p class="normal">H. 864 yılında, Sultan Anadolu'da, öz kardeşi İsmail Bey'in<sup class="calibre3"><a href="../Text/osmanlitarihi_split_519.html#footnote-207042-495" id="footnote-207042-495-backlink">495</a></sup> ihanetine uğrayan Kızıl Ahmet'ini<sup class="calibre3"><a href="../Text/osmanlitarihi_split_520.html#footnote-207042-496" id="footnote-207042-496-backlink">496</a></sup> ülkesini ele geçirdi. Ahmet, Uzun Hasan'ın<sup class="calibre3"><a href="../Text/osmanlitarihi_split_521.html#footnote-207042-497" id="footnote-207042-497-backlink">497</a></sup> yanına sığındı. Mehmet, bu kez Uzun Hasan'ın üzerine yürüdü, ordusunu yendi ve denize doğru beş mil kadar uzanan bir kara şeridi (dil) üzerinde kurulmuş çok güzel bir şehir olan Sinop'u aldı<sup class="calibre3"><a href="../Text/osmanlitarihi_split_522.html#footnote-207042-498" id="footnote-207042-498-backlink">498</a></sup>. Sinop, iki yanı denizle çevrili olduğu için çok iyi korunmuş bir şehirdir; art bölgesi kumluk bir ova olup yarımada meyve bahçeleri ve içinde av hayvanları bulunan ağaçlıklarla kaplıdır.</p>

    <p class="normal">Uzun Hasan'la ittifak ettiği için Sinop Beyi'ne kızan Sultan, beş yüz kadırga ve yuvarlak gemiden oluşan bir donanmayı<sup class="calibre3"><a href="../Text/osmanlitarihi_split_523.html#footnote-207042-499" id="footnote-207042-499-backlink">499</a></sup> yola çıkardı. Kendisi kara ordusuyla Kastamonu üzerinden yürüyüşe geçtiği sırada, donanma Sinop'a vardı. Daha önce gelen Mahmut Paşa, İsmail'le görüştü. İsmail, Sultan'ın kendisine Filibe'yi vermesi şartıyla Sinop'u teslim etmeye hazır olduğunu<sup class="calibre3"><a href="../Text/osmanlitarihi_split_524.html#footnote-207042-500" id="footnote-207042-500-backlink">500</a></sup> bildirdi. Anlaşma imzalandı ve İsmail yeni ülkesine çekildi. Kastamonu ve diğer şehirler teslim oldu.</p>

    <p class="normal">Burası zengin bir ülkeydi; Mehmet'e ait olan Karadeniz Ereğlisi'nden başlıyor ve Pontus İmparatorluğu'ndan Pafla-gonya'ya ve Turgut (Beyin?) topraklarına kadar uzanıyordu. Sultan bu bölgeden aşağı yukarı dört yüz bin duka tutarında bir gelir elde etti. İberya'dan sonra en iyi bakır da buradan çıkıyor ve Chalcondyles'e göre Sultan'a yılda kırk bin dukalık bir gelir getiriyordu. Mehmet, İsmail'in inşa ettirdiği dokuz yüz tonilatoluk bir gemiyi İstanbul'a getirdi; onu, daha da büyük olan kendi gemilerinden birinin bulunduğu limana koydu. Bu iki gemi denize açılamayacak duruma gelince üç bin tonilatoluk bir tane daha yaptırdı, fakat bu direğinin ağırlığına dayanamayarak limanda battı.</p>

    <p class="normal">&nbsp;</p>

    <p class="normal"><span class="idebold">Uzun Hasan'la Barış</span></p>

    <p class="normal">Rum tarihçilerine göre, Sultan tam bu sıralarda Uzun Hasan'a saldırmak üzere yürüyüşe geçti. Sivas'ı geçtikten ve Coreyque şehrini aldıktan sonra Uzun Hasan'ın ülkesine girdi. Bir süre sonra Uzun Hasan'ın annesiyle karşılaştı. Kadıncağız Sultan'a, kendi ulusundan ve kendi dininden kimselere karşı savaş açtığı için tatlı bir dille sitemde bulundu. Bu sitem Mehmet'e dokundu ve oğlunun bundan böyle kendi topraklarında yağma hareketlerine girişmemesi ve Trabzon İmparatoru'na yardım etmemesi şartıyla barış yapmaya razı oldu<sup class="calibre3"><a href="../Text/osmanlitarihi_split_525.html#footnote-207042-501" id="footnote-207042-501-backlink">501</a></sup>. Ducas'a göre, Uzun Hasan kendisini Mehmet'e kafa tutacak kadar güçlü hissetmediğinden İran sınırındaki dağlara çekildi.</p>

    <p class="normal">&nbsp;</p>

    <p class="normal"><span class="idebold">Trabzon Kuşatması</span></p>

    <p class="normal">Sultan Ermenistan'ı geçti, Phasis ırmağını aştı ve Trabzon üzerine yürüdü. Bu arada Osmanlı donanması da Trabzon'a gelmişti<sup class="calibre3"><a href="../Text/osmanlitarihi_split_526.html#footnote-207042-502" id="footnote-207042-502-backlink">502</a></sup>. Mehmet ilerlerken Trabzon İmparatoru'nun damadı Hüseyin Bey, Koyunlu Hisar şehrini kendisine teslim etti. Fatih bundan sonra Trabzon'u kuşattı. Davit Komnenos, kayınvalidesi Sare Hanım'in (Sara Hatun) ısrarları üzerine İmparatorluğu ile birlikte Mehmet'e teslim oldu. Sultan kendisini çok iyi karşıladı ve tüm ailesiyle birlikte İstanbul'a gönderdi<sup class="calibre3"><a href="../Text/osmanlitarihi_split_527.html#footnote-207042-503" id="footnote-207042-503-backlink">503</a></sup>.</p>

    <p class="normal">David, İmparator Aleksios'un oğlu ve selefi İoannes Komnenos'un kardeşiydi. Kardeşinin ölümü üzerine, yeğeni Aleksios'un henüz dört yaşında küçük bir çocuk olmasından yararlanarak imparatorluğu ele geçirdi. Bu hususta, Trabzon yakınlarında Mezokalde'ye egemen olan Kabasıtanlılardan (Gabasitaniens)(Abazalar olabilir ç.n.) yardım gördü. Mehmet ile David arasındaki anlaşmazlığın nedeni, David'ın Uzun Hasan'la sıkı ittifak bağları kurması ve Sultan'a ödemekte olduğu haraçtan kendisini kurtarması karşılığında Akkoyunlu Hükümdarı'na kızını<sup class="calibre3"><a href="../Text/osmanlitarihi_split_528.html#footnote-207042-504" id="footnote-207042-504-backlink">504</a></sup> vermesiydi<sup class="calibre3"><a href="../Text/osmanlitarihi_split_529.html#footnote-207042-505" id="footnote-207042-505-backlink">505</a></sup>.</p>

    <p class="normal">Skilolimne'de ordugâh kuran Mahmut Paşa, İmparator'un kuzeni olan başmabeyinci ile görüşerek David'i teslim olmaya ikna etmesini öğütledi. David, Sultanın, kızıyla evlenmesi ve karşılığında kendisine bir şey vermesi şartıyla buna razı oldu. Sultan, önce uzlaşmaya yanaşmadı; fakat sonunda Divanı Hümayun'un tavsiyesi üzerine, önerilen şartları kabul etti. David şehri teslim etti ve en yakın akrabalarıyla birlikte İstanbul'a götürüldü. Mezokalde ve diğer müstahkem mevkiler birbiri ardınca teslim oldu. Böylece güzel bir imparatorluk sayılabilecek Trabzon ve tüm Lazistan âdeta bir anda Türklerin eline düşmüş oldu.</p>

    <p class="normal">Sultan, halkın bir kısmını yeniçeri ocağına yazdırdı, bir kısmını ise köle yaptı. Bir süre sonra, İmparato'ru ve oğullarını öldürttü. Uzun Hasan'ın karısı David'e bir mektup yazarak kendisine oğullarından birini ya da Meseline'de bulunan Aleksios Komnenos'u göndermesini istedi. Başmabeyinci mektubu şehzadelerin lalasına verdi. Fakat Mahmut Paşa bu işte parmağı olduğunu öğrenirse başına bir iş açılabileceğinden korktuğu için sonradan geri aldı ve bizzat Sultan'ın eline verdi. Mehmet mektubu okuduktan sonra bütün ilgililerin gözaltına alınarak sıkı güvenlik tedbirleri altında İstanbul'a götürülmelerini emretti ve orada hepsini öldürttü. İmparatorun oğullarının en küçüğü olan ve İslamiyeti kabul etmiş bulunan Georgos'u bile esirgemedi. Karısı olan David'in kızını da oda hizmetçisi olmaya mahkûm etti.</p>

    <p class="normal">&nbsp;</p>

    <p class="normal"><span class="idebold">İskender Bey'in Başarıları</span></p>

    <p class="normal">Şimdi yine İskender Bey'e dönelim ve sözünü ettiğimiz bütün bu dönem boyunca Epir'de olup bitenleri görelim. Babası Murat'ın ölümünden kısa bir süre sonra, Mehmet, Hamza Bey'i on iki bin atlının başında İskender Bey'e karşı sefere gönderdi. Modrissa (Medrese? y.n.) dağının tepesinde pusu kuran İskender Bey, geceleyin yollarını kesti ve Türkleri büyük bir kıyıma uğrattı. Hepsini ovaya sürdü ve burada yeğeni Amesa büyük bir şiddetle üzerlerine saldırdı. Türkler savaş alanında yedi bin ölü bıraktılar ve komutanları çok sayıda subay ve askerle birlikte esir alındı. Ertesi yıl, Debreas'ı (Debre y.n.) kumandasında on dört bin atlı yeni bir sefere giriştiler. İskender Bey, altı bin seçkin askerin başında yürüyüşe geçerek Debreas'ı Epir'e girmeden Polog'da karşılamak istedi. Fakat bereket versin ki ay ışığında kendisini gören Türkler toparlanmak için vakit buldular. Bununla birlikte İskender Bey Türklere öyle bir şiddetle saldırdı ki çetin bir savaştan sonra Debreas öldü ve düşman dört bin yüz yirmi ölü bırakarak kaçmak zorunda kaldı. Hıristiyanlar çok daha az kayıp verdiler ve İskender Bey ganimeti askerleri arasında pay etti.</p>

    <p class="normal">&nbsp;</p>

    <p class="normal"><span class="idebold">Belgrad Kuşatması</span></p>

    <p class="normal">İskender Bey daha sonra kendisine karşı büyük bir dostluk ve saygı beslediği Dibra Valisi (Moise (Musa) ile görüşerek Sphetisgrad'ı kuşatma tasarısını açıkladı. Fakat bu komutan, Sultan'ın elçilerinden biri tarafından elde edilmiş olduğundan bu niyetinden vazgeçmesini ve onun yerine Epir sınırında Belgrad'ı kuşatmasını salık verdi. Bunun üzerine İskender Bey, Napoli Kralı Alphonso'dan yardım istedi. Yardım gelir gelmez, Belgrad'ı on dört bin askerle kuşattı ve öylesine bastırdı ki Türkler, on altı gün içinde yardım gelmediği takdirde şehri teslim etmeye karar verdiler.</p>

    <p class="normal">&nbsp;</p>

    <p class="normal"><span class="idebold">Ordusunun Yenilmesi</span></p>

    <p class="normal">Trabzon İmparatoru'na saldırmak üzere Asya'ya geçmiş olan Mehmet, bu kuşatma haberini alır almaz, Sebalias Paşa'yı kırk bin atlının başında kuşatmayı kaldırmaya gönderdi. Kurnaz İsa Bey, İskender Bey'in öncülerini elde ederek yürüyüşe geçtiğini haber almasını önledi. Beklenmedik bir anda, ordusunun ovada bulunan kısmına saldırdı. Bu birliklere kumanda eden Musachius bunları mümkün olduğu kadar etkin biçimde muharebe düzenine soktu ve kendisini yiğitçe savundu. Adamlarının kılıçtan geçirildiğini görünce düşman saflarını yarmaya çalıştı, fakat harikalar yaratmasına rağmen sonunda bütün askerleriyle birlikte öldürüldü. İskender Bey yardımına koşmak için dağlardan inmek istedi ancak subayları kendisini bu derece tehlikeli bir girişimden vazgeçirdiler. Buna rağmen, Türklerin canlarını dişlerine takmış düşmanın peşine düşmüş olduklarını görerek aniden dört bin kişiyle aşağı indi; ovada kalanları kılıçtan geçirdi ve İsa Bey'in artçı kuvvetlerini de iyice hırpaladı. Gecenin yaklaşması üzerine savaşçılar birbirlerinden ayrıldılar ve dağlara çekildiler. İskender Bey Epir'e, İsa Bey de zafer alayı ile İstanbul'a döndü. Bu, İskender Bey'in şimdiye kadar uğradığı en büyük yenilgiydi. İki bin at ve çoğu İtalyan olan üç bin piyade, çadırlarını ve toplarını kaybetti. Türkler aşağı yukarı seksen esir aldılar ve toplam üç bin kayıp verdiler.</p>

    <p class="normal">&nbsp;</p>

    <p class="normal"><span class="idebold">Musa'nın İhaneti</span></p>

    <p class="normal">Musa bu yenilgiyi öğrenir öğrenmez, birkaç Arnavut'la birlikte Sultan'a sığındı ve Sultan kendisine iyi bir geçim sağladı. İskender Bey bu ihanete şaşırdı, fakat sonradan baştan çıkarılmış olabileceğini düşünerek ihanetini bağışladı ve kendisine hakaret edilmesini yasakladı. Musa, Sultan'dan savaşa devam etmesini istedi ve ilkbaharda on beş bin seçkin atlının başında Epir'i almaya gönderildi. İskender Bey, kendisini karşıladı ve ilk çarpışmalarda düşmanın öncüsünü püskürttü. Sonra ana muharebe birliğine saldırdı. Başında bulunan Musa bütün çabalarını Prens'in bulunduğu tarafta yoğunlaştırdı. Amacı kendisini öldürmekti. Bir Türk askeri İskender Bey'e rastlayarak kılıcını savurdu ve Prens'i atından yere düşürdü. Düşmanlarını öldü sanan Türkler büyük bir sevinç narası attılar. Fakat İskender Bey, birden ayağa kalkarak düşmanının üzerine saldırdı ve kendisini öldürdü. Çok geçmeden Türkler kaçmaya başladılar ve Musa da kalan dört bin askeriyle geri çekilerek canını kurtardı. Sultan, firarilerin cesaretini kırmaktan korkmasaydı saraya döndüğünde kendisini hemen öldürecekti. Musa artık tamamen ihmal edildiğini görerek eski efendisinin yanına gitti, o da kendisini affederek eski görevlerine iade etti.</p>

    <p class="normal">&nbsp;</p>

    <p class="normal"><span class="idebold">Amesa'nın İsyanı</span></p>

    <p class="normal">Bir süre sonra, Amesa, amcası İskender Bey'le aralarında geçen bir olayı bahane ederek karısı ve çocuklarıyla İstanbul'a sığındı. Mehmet kendisini iyi karşıladı ve ertesi senenin ilkbaharında Vezir İshak Paşa'yı elli bin kişilik bir ordunun başında Epir'e gönderdi ve ülkeyi işgal eder etmez, beş bin atlıya kumanda eden Amesa'yı kral ilan etmesini buyurdu. Sultanın amacı halka şirin görünmek, savaşının ulusa karşı değil, hükümdarlarına karşı olduğunu göstermekti. İskender Bey, kopacak fırtınaya göğüs germeye hazırlanmak için ülkesinin her yanından askerler devşirmeye başladı. Buna rağmen, sadece altı bin kişiyle ordugâh kurmakla yetindi. İshak Paşa görünür görünmez, her zaman olduğu gibi ormanlara ve dağlara değil, sanki ülkesini savunmaktan umudunu kesmiş gibi, Venediklilerin bir kıyı kenti olan Lissa'ya (Vis adası) çekildi.</p>

    <p class="normal">&nbsp;</p>

    <p class="normal"><span class="idebold">Türklerin Üst Üste Yenilgiye Uğramaları</span></p>

    <p class="normal">İshak Paşa, kral ilan ettirdiği Amesa'nın görüşüne karşı çıkarak, ülkenin içine doğru ilerledi. Üçüncü gün Amethe'nin köylerine girdi ve ertesi gece Sezar ile Pompeius arasındaki ünlü savaşa sahne olan Pharsalus'ta konakladı. Ertesi sabah Tumeniste Dağı'nın eteğinde mevziye girdi. Casusları aracılığıyla düşmanın bütün hareketlerinden haberdar edilen İskender Bey, Türklerin hiç beklemedikleri bir anda dağdan iniverdi ve ordu düzene girmeye vakit bulamadan ordugâhlarına girerek öylesine bir kıyıma girişti ki yiğitçe dövüşen İshak Paşa ile Amesa'nın tüm ricalarına rağmen askerler kaçışmaya başladılar.</p>

    <p class="normal">İskender Bey, Türkleri Epir sınırlarının ötesine kadar kovaladı. En ılımlı tahminlere göre, bu çarpışmada yirmi bin (kimine göre otuz bin) Türk öldü. Hıristiyanlar ise sadece altmış kişi kaybettiler<sup class="calibre3"><a href="../Text/osmanlitarihi_split_530.html#footnote-207042-506" id="footnote-207042-506-backlink">506</a></sup>. Alınan ganimetler de sayılamayacak kadar çoktu. Tutsaklar arasında Amesa ve bir sancakbeyi de vardı; İskender Bey, bunları peşinden sürükleyerek zafer alayı ile Kroya'ya (Akçahisar) girdi.</p>

    <p class="normal">Bundan sonraki iki yıl Türkler için savaşsız geçti. Üçüncü yılda Mehmet, İskender Bey'le bir yıllık bir barış anlaşması imzaladı. Bu süre geçer geçmez, Sinan Paşa'yı yirmi bin kişilik bir ordunun başında Epir'e gönderdi. Çok geçmeden Sinan Paşa'nın ordusu ve arkasından da Hasan Bey'in komutasında otuz bin kişilik ikinci bir ordu yenildi ve Hasan Bey esir düştü.<sup class="calibre3"><a href="../Text/osmanlitarihi_split_531.html#footnote-207042-507" id="footnote-207042-507-backlink">507</a></sup> Yussan Bey'in (Yakup Bey?) komutasında on sekiz bin kişilik üçüncü bir ordu da daha başarılı olamadı. Sonunda, İskender Bey'i iyi tanıyan eski ve tecrübeli bir komutan olan Karaca Bey Sultan'dan İskender Bey'e kendisinin gönderilmesini istedi ve kırk bin kişilik bir ordunun başında yola çıktı.</p>

    <p class="normal">İskender Bey bu kez her zamankinden daha büyük bir ordu topladı ve iki bin kişiyi düşman topraklarında pusu kurmaya gönderdi. Bunlar Türklerin öncü kuvvetlerini oluşturan dört bin atlıyı bozguna uğrattılar. Çok geçmeden ordunun geri kalan kısmı Epir'e girdi. Fakat üç gün süren şiddetli bir yağmur herhangi bir harekâta izin vermediğinden, yaşlı komutan hiçbir şey yapmadan geri çekilmeyi daha uygun buldu.</p>

    <p class="normal">Sonunda, elindeki kuvvetlerle İskender Bey'in hakkından gelemeyeceğini anlayan Sultan, kendisine değerli armağanlar vermek ve barış önerilerini iletmekle görevli bir elçi gönderdi. Barış 1461'de imzalandı ve bir süre devam etti<sup class="calibre3"><a href="../Text/osmanlitarihi_split_532.html#footnote-207042-508" id="footnote-207042-508-backlink">508</a></sup>.</p>

    <p class="normal">Bu savaş sırasında Epir'de olup bitenlerle ilgili olarak İtalyan ve diğer Hıristiyan tarihçilerinin anlattıkları işte bunlardır. Ancak Chalcondyles, olayları oldukça değişik bir biçimde anlatmıştır. Ona göre, Mehmet yazın<sup class="calibre3"><a href="../Text/osmanlitarihi_split_533.html#footnote-207042-509" id="footnote-207042-509-backlink">509</a></sup> İskender Bey'e<sup class="calibre3"><a href="../Text/osmanlitarihi_split_534.html#footnote-207042-510" id="footnote-207042-510-backlink">510</a></sup> karşı güçlü bir ordu göndererek Murat'ın hiçbir zaman üstesinden gelemediği bu adamı yenmeğe karar vermiştir. Bu ordu Breneses'in oğlu Josue (Yusuo'un komutasındaydı. Makedonya'nın İonia denizi kıyısındaki kısmını yağmaladı. İskender Bey Papa'dan ve büyük dostu Napoli Kralı Alphonso'dan yardım istedi ve kendisine sağlanacak yardım karşılığında Kroya'yı vermeyi teklif etti. Kendisine verdikleri önemli bir piyade birliği Durazzo'ya (Draç)<sup class="calibre3"><a href="../Text/osmanlitarihi_split_535.html#footnote-207042-511" id="footnote-207042-511-backlink">511</a></sup> çıktı; Türk topraklarına girdi, yağma yaptı ve ne bulduysa alıp götürdü. Daha sonra İskender Bey'in birliklerine katılarak Sphetisgrad'ı kuşattılar. Eğer Yusuf, aniden üzerlerine saldırıp hepsini kılıçtan geçirmemiş olsaydı belki de bu şehri alacaklardı. Mutlu bir rastlantı sonucu orada bulunmayan İskender Bey, İtalya'daki dostlarının yanına gitti. Dönüşünde, Türkler tarafından takip edildiği takdirde kendisine bir sığınak görevi görecek şekilde tahkim ettiği bir yer seçti. Burası Adriyatik denizi kıyısında, Durazzo'ya yakın bir yerdi. Aşağı yukarı bir milin dörtte üçü genişliğinde küçük bir yarımadayı kalın bir duvarla çevirdi ve içine Arnavutlar yerleştirdi. Ayrıca Durazzo'nun da savunma durumunu iyileştirdi ve böylece üstün kuvvetler tarafından çekilmek zorunda bırakıldığı takdirde denizden kaçabilmeyi güvence altına aldı. Bu tedbiri aldıktan sonra Arnavutlarıyla dağlara çekildi. Her yerde hazır ve nazır olmak için bir yerden bir yere adeta uçuyor, gözünü bir an olsun düşmandan ayırmıyordu. Kısa bir süre sonra Türkler gelip ülkeyi baştan başa yağmaladılar, insanlarla hayvanları alıp götürdüler ve hiçbir karşı koymayla karşılaşmadan kentleri ve köyleri yaktılar<sup class="calibre3"><a href="../Text/osmanlitarihi_split_536.html#footnote-207042-512" id="footnote-207042-512-backlink">512</a></sup>.</p>

    <p class="normal">Ducas'ın anlattıkları da Chalcondyles'i doğrulamaktadır. Bu tarihçi de Mehmet'in bütün Arnavut büyüklerini öldürttüğünü, kalelerini yıktırdığını sadece Monembasia'yı istemeye istemeye bıraktığını yazmaktadır. Ducas, ayrıca Sultan'ın Ege denizine yüz seksen kadırgalık bir donanma gönderdiğini, fakat hiçbir sonuç alamadığını, ertesi kışın bir kısmını Edirne'de, bir kısmını İstanbul'da geçirdiğini, bu süre içinde olağanüstü büyüklükte bir gemi inşa ettirdiğini ve ayrıca İstanbul'da elbise çarşısı ve Farsça bezistan (bedesten) adı verilen tiyatroyu yaptırdığını eklemektedir<sup class="calibre3"><a href="../Text/osmanlitarihi_split_537.html#footnote-207042-513" id="footnote-207042-513-backlink">513</a></sup>.</p>

    <p class="normal">&nbsp;</p>

    <p class="normal"><span class="idebold">Midilli Kuşatması</span></p>

    <p class="normal">Sadece Yunan adaları, çok küçük bir ölçüde de olsa, hala özgür sayılabilirlerdi. 865 yılında Mehmet büyük bir donanma ile Midilli adasına saldırdı. Adalılar kendilerini yiğitçe savundular, fakat sonunda Türkler adayı ele geçirdiler. Eğer Mehmet, yıllık haracı ödemeyi reddeden Eflak Beyi Kazıklı Voyvoda<sup class="calibre3"><a href="../Text/osmanlitarihi_split_538.html#footnote-207042-514" id="footnote-207042-514-backlink">514</a></sup> ile uğraşmak zorunda kalmasaydı, öteki takımadalarının da aynı akıbete uğrayacakları kuşkusuzdu<sup class="calibre3"><a href="../Text/osmanlitarihi_split_539.html#footnote-207042-515" id="footnote-207042-515-backlink">515</a></sup>.</p>

    <p class="normal">Rum tarihçileri daha büyük ayrıntılara girmektedirler. Ducas, eylül ayında<sup class="calibre3"><a href="../Text/osmanlitarihi_split_540.html#footnote-207042-516" id="footnote-207042-516-backlink">516</a></sup> Mehmet'in altmış yedi yelkenliden oluşan bir donanmayla Midilli'ye yanaştığını ve Nicolas Gattiluzzio'ya adayı kendisine teslim etmesi için çağrıda bulunduğunu anlatmaktadır. Nicolas, dört yıl önce Midilli'yi kardeşi Dominique'in elinden zorla almış ve kendisini de boğdurtmuştu<sup class="calibre3"><a href="../Text/osmanlitarihi_split_541.html#footnote-207042-517" id="footnote-207042-517-backlink">517</a></sup>. İstihkâmları onararak adanın savunmasını pekiştirmişti. Kadınlar ve çocuklar da sayıldığı takdirde yirmi beş bini bulan sakinlerin dışında ayrıca beş bin asker vardı. Mehmet Edirne'ye döndü ve kuşatma işini Veziri Mahmut Paşa'ya bıraktı. Mahmut Paşa Midilli'yi öyle bir top ateşine tuttu ki surların Melanudion adı verilen kısmı, istihkâmların bir bölüğü ve kuleler yıkıldı<sup class="calibre3"><a href="../Text/osmanlitarihi_split_542.html#footnote-207042-518" id="footnote-207042-518-backlink">518</a></sup>. Ducas'ın tarihi burada birdenbire tamamlanmadan kesildiği için eksik kalanları Chalcondyles'e başvurarak tamamlamaya çalışacağız.</p>

    <p class="normal">&nbsp;</p>

    <p class="normal"><span class="idebold">Adanın Teslimi</span></p>

    <p class="normal">Bu kadar büyük bir gedik kuşatılanları ürküttü. Birkaç kez daha kuşatmayı yarmaya çalıştılar ve birkaç korsanın da yardımıyla adayı savunmaya devam ettiler. Ancak başka hiçbir yerden yardım beklemeyen Prens, daha fazla dayanabilmekten umudu kesince Mahmut Paşa'ya haber göndererek önceden önerdiği gibi yerine başka topraklar verdiği takdirde adayı teslim etmeye hazır olduğunu bildirdi. Paşa, durumu Sultan'a haber verdi ve Mehmet, adayı ele geçirmiş olmanın sevinci içinde anlaşmayı imzalamak üzere ordugâha bizzat geldi.</p>

    <p class="normal">Adanın tesliminden sonra, avam takımını toprakları işlemek üzere adada bıraktı; orta tabakalar ya köle olarak satıldı ya da yeniçeri ocağına yazıldı; bütün soylu ve seçkin kişiler ise bu şehri yeni baştan iskân için İstanbul'a gönderildi. Korsanlara gelince ki üç yüz kişiydiler, bunları vücutlarının ortasından kestirdi ve böylece işkence çeke çeke ölmeye mahkûm etti.</p>

    <p class="normal">&nbsp;</p>

    <p class="normal"><span class="idebold">Prensin Öldürülmesi</span></p>

    <p class="normal">Mehmet, başkentine döndükten kısa bir süre sonra, İskender Bey'i<sup class="calibre3"><a href="../Text/osmanlitarihi_split_543.html#footnote-207042-519" id="footnote-207042-519-backlink">519</a></sup> kuzeni Lucius ile birlikte hapsettirdi. Aeme Prensi olan Lucius, genç olmasına rağmen, kardeşini öldürmekte kendisine yardım etmişti. Canlarını kurtarmak için ikisi de Müslüman olmuşlardı. Fakat dinlerinden dönmeleri bir süre sonra tutuklanmalarına ve sonunda da başlarının kesilmesine engel olmadı<sup class="calibre3"><a href="../Text/osmanlitarihi_split_544.html#footnote-207042-520" id="footnote-207042-520-backlink">520</a></sup>. Yukarıda belirtildiği gibi, Eflâk Voyvodası yıllık haracı ödemeyi reddetmişti. Kendisini cezalandırmak için Sultan topraklarına girdi, Vlad'ı kovdu ve ülkesinin yönetimini küçük kardeşine verdi<sup class="calibre3"><a href="../Text/osmanlitarihi_split_545.html#footnote-207042-521" id="footnote-207042-521-backlink">521</a></sup>. Rum tarihçileri ve diğer Hıristiyan tarihçileri bu savaşın nedenlerini ve sonuçlarını daha açık seçik olarak anlatmışlardır.</p>

    <p class="normal">&nbsp;</p>

    <p class="normal"><span class="idebold">Eflâk'ın Bağımlılığı Reddetmesi</span></p>

    <p class="normal">Onlara göre, Mehmet Voyvoda'ya<sup class="calibre3"><a href="../Text/osmanlitarihi_split_546.html#footnote-207042-522" id="footnote-207042-522-backlink">522</a></sup> haber göndererek gelip saygılarını sunmasını<sup class="calibre3"><a href="../Text/osmanlitarihi_split_547.html#footnote-207042-523" id="footnote-207042-523-backlink">523</a></sup>, beraberinde beş yüz genç adam getirmesini ve gelecekte kendisine yılda on bin ekü haraç ödemesini istedi. Voyvoda cevabında haracı ödemeye hazır olduğunu, ancak ne istediği genç adamları getirebileceğini ne de ayaklarına kapanabileceğini bildirdi. Bu cevaba canı sıkılan Sultan, sarayının ileri gelenlerinden birini, yanında bir kâtiple Voyvoda'ya gönderdi ve haracı adamlarına vermesini, gerisini sonra düşüneceğini söyledi. Fakat Voyvoda Sultan'ın elçilerini kazığa oturttu, bir miktar askerle Tuna Nehri'ni geçti; Distere'yi yağmaladı, çok sayıda esir aldı ve hepsini kazığa oturtarak öldürttü. Daha sonra, eyaletin valisi olan ve on bin askerle kendisine saldıran Hamza'yı<sup class="calibre3"><a href="../Text/osmanlitarihi_split_548.html#footnote-207042-524" id="footnote-207042-524-backlink">524</a></sup> yendi, kendisini daha başkalarıyla birlikte esir aldı ve hepsini öncekilerin akıbetine uğrattı.</p>

    <p class="normal">&nbsp;</p>

    <p class="normal"><span class="idebold">Mehmet'in Saldırıya Geçmesi</span></p>

    <p class="normal">Çılgına dönen Mehmet, yüz elli bin<sup class="calibre3"><a href="../Text/osmanlitarihi_split_549.html#footnote-207042-525" id="footnote-207042-525-backlink">525</a></sup> kişilik bir ordunun başında Eflâk'a girer. Ancak halk ormanlara ve dağlara çekildiğinden yedi gün boyunca korkunç bir boşluk ve ıssızlıktan başka bir şeye rastlamaz. Nihayet uzaktan oldukça hoş görünen bir yere gelir, fakat çok geçmeden yere çakılmış sayısız kazıklar ve her birinin üzerinde bir insan cesedi görür. Bunların arasında, kırmızı atlas giysileri içinde Hamza'nın cesedini tanır. Bu dehşet verici manzara karşısında tüyleri ürperir. Geceleyin Voyvoda ordugâha girer ve büyük bir kıyıma girişir<sup class="calibre3"><a href="../Text/osmanlitarihi_split_550.html#footnote-207042-526" id="footnote-207042-526-backlink">526</a></sup>. Hava aydınlanınca geri çekilir<sup class="calibre3"><a href="../Text/osmanlitarihi_split_551.html#footnote-207042-527" id="footnote-207042-527-backlink">527</a></sup>. Fakat kendisini takip etmekle görevlendirilen Mihaloğlu Ali Bey, adamlarından birçoğunu öldürür ve iki bin esir alır.</p>

    <p class="normal">Mehmet bunların hepsini önünde idam ettirmiştir. Uladus (Vlad), Türkleri hırpalamak için Eflâk'a altı bin atlı bıraktı ve askerlerinin geri kalanlarıyla Tuna Nehri üzerinde Sulina'yı<sup class="calibre3"><a href="../Text/osmanlitarihi_split_552.html#footnote-207042-528" id="footnote-207042-528-backlink">528</a></sup> kuşatan Boğdan'ın üzerine yürüdü. Türkleri takip etmek için bırakmış olduğu müfreze, Voyvoda'nın emirlerine aykırı olarak orduya saldırma cesaretini gösterdi ve iki bin kayıp vererek yenildi. Bu başarısızlık Mehmet'e ülkeyi yağmalamak ve hiçbir direnmeyle karşılaşmadan yarısı öküz yarısı at olmak üzere iki yüz bin hayvanı alıp götürmek olanağını verdi.</p>

    <p class="normal">&nbsp;</p>

    <p class="normal"><span class="idebold">Voyvoda'nın Kovulması</span></p>

    <p class="normal">Sultan, Eflâk'ta Vlad'ın kardeşi Drakula'yı bıraktı. Bu Prens, zalimliği yüzünden Voyvoda'dan nefret eden halk arasında çevirdiği entrikalar sayesinde o kadar çok taraftar kazandı ki sınırda kalan Türk askerlerinin de yardımıyla, ülkeyi ele geçirmekte hiçbir zorluk çekmedi. Tebaası tarafından terk edildiğini gören Vlad, Macaristan'a gitti. Fakat öldürttüğü kimselerin akrabaları ve arkadaşları kendisini Hunyadi'nin oğlu Kral Mathias'a şikayet ettiler ve suçladılar. Yargılanarak mahkum edilen Kazıklı Voyvoda tutuklu olarak Beigrad'a gönderildi<sup class="calibre3"><a href="../Text/osmanlitarihi_split_553.html#footnote-207042-529" id="footnote-207042-529-backlink">529</a></sup> On yıl hapiste kaldıktan sonra salıverildi ve Türklere karşı bir savaşta öldürüldü.</p>

    <p class="normal">&nbsp;</p>

    <p class="normal"><span class="idebold">Mehmet'in Yeni Fetihleri - 868 / 1463</span></p>

    <p class="normal">867 yılında Mehmet, İstanbul'un güneyinde ve surların iç tarafında Kadırga Limanı'nı inşa ettirdi. Bu işle meşgul bulunduğu sırada, Venediklilerle ittifak eden Rumlar Mora'da kıpırdanmaya başladılar. Şada, Güvercinlik, Güzelcehisar, Durai ve Ezornik şehirlerini aldılar ve Türkleri bu eyaletten kovmaya çalıştılar. Fakat Mahmut Paşa'nın kendilerini yola getirmek üzere yürüyüşe geçtiğini haber alır almaz, gelmesini beklemeden dağıldılar. Bu Mahmut Paşa'ya, Rumların ele geçirdikleri şehirleri geri almak ve hatta ayrıca Koca Hersek (eski İllyria) denilen komşu ülkeyi de işgal etmek olanağını sağladı. Sultan, gelecek kuşaklara bu Paşa'nın kazandığı zaferlerini anımsatacak bir abide bırakmak için Havariler kilisesini<sup class="calibre3"><a href="../Text/osmanlitarihi_split_554.html#footnote-207042-530" id="footnote-207042-530-backlink">530</a></sup> yıktırdı ve yerine Mahmudiye Camii adını verdiği bir cami yaptırdı. Bu büyük ve görkemli yapı eski çağların harikalarıyla boy ölçüşebilecek nitelikte olup ancak on yılda tamamlanabilmiştir. H. 868 yılında Sultan büyük bir ordunun başında Bosna Prensi'ni'<sup class="calibre3"><a href="../Text/osmanlitarihi_split_555.html#footnote-207042-531" id="footnote-207042-531-backlink">531</a></sup> yendi ve öldürdü. Müstahkem şehirlere kuvvetli garnizonlar yerleştirdikten sonra, Bosna ve Arnavutluk sınırlarını güvenlik altına almak için dağ geçitlerine kaleler inşa ettirdi<sup class="calibre3"><a href="../Text/osmanlitarihi_split_556.html#footnote-207042-532" id="footnote-207042-532-backlink">532</a></sup>. Türk tarihçilerinin en başa aldıkları Mora Savaşı, Hıristiyan tarihçileri tarafından en sona alınmış ve çok daha etraflı olarak anlatılmıştır.</p>

    <p class="normal">Eflâk savaşından sonra Mehmet, Chalcondyles'e göre, birçok hisarlar ve bu arada İstanbul Sarayı ile Çanakkale Boğazı üzerindeki kaleleri yaptırdı. Ertesi yılın ilkbaharında<sup class="calibre3"><a href="../Text/osmanlitarihi_split_557.html#footnote-207042-533" id="footnote-207042-533-backlink">533</a></sup> Bosna'da oturan İllyrialılara karşı savaş açtı<sup class="calibre3"><a href="../Text/osmanlitarihi_split_558.html#footnote-207042-534" id="footnote-207042-534-backlink">534</a></sup>.Bunun nedeni Bosna Prensi'nin elli bin duka tutarındaki haracı ödemeye kesinlikle yanaşmamasıydı. Mehmet aynı zamanda, İllyrialıların hükümdarının<sup class="calibre3"><a href="../Text/osmanlitarihi_split_559.html#footnote-207042-535" id="footnote-207042-535-backlink">535</a></sup> gayrımeşru oğlu olan Sandal'ın da topraklarını ele geçirmeye karar verdi. Babalarının topraklarını aralarında paylaşamayan kardeşler düşüncesizce hareket ederek bu konuda Mehmet'in ara buluculuğuna başvurdular. Mehmet, ülkeyi Sandal'a verdi ve Üsküplüleri<sup class="calibre3"><a href="../Text/osmanlitarihi_split_560.html#footnote-207042-536" id="footnote-207042-536-backlink">536</a></sup> yöneten İshak'ı kendisine yardım etmekle görevlendirdi. Sandal hemen kardeşlerine savaş açtı ve ülkenin altını üstüne getirdi.</p>

    <p class="normal">Mehmet, Triballosları İllyria'lılardan ayıran Dorobize (Drin) Nehri'ni geçtikten sonra İllyrusus (Krajova) Çayı'na doğru ilerledi ve bu akarsuyu da sallarla geçti. Biraz yağma yaptıktan sonra Dorobize şehrini kuşattı. Yüksek bir dağ üzerindeki konumu yüzünden yaklaşılması zor ve dolayısıyla savunulması kolay olan bu müstahkem şehir, birkaç günlük bir bombardımandan sonra teslim oldu. Sultan, daha sonra Mahmut Paşa'yı İllyria Prensi'ne baskın yapmaya gönderdi. Prens, Mahmut Paşa'nın yürüyüşe geçtiği haberi üzerine, bataklık bir arazide kurulu ve kışın ulaşılması olanaksız bir kent olan Clitia veya Clissa'ya kaçmıştı. Fakat mevsim yaz olduğundan güneş yeri kurutmuştu ve Paşa hendeğe kadar ilerleyerek şehre saldırmaya karar verdi. Ancak buna gerek kalmadan Prensin ve halkın can ve mal güvenliğine dokunulmaması şartıyla şehir kendiliğinden teslim oldu. Prensin karısı savaş tehlikelerinden uzak kalmak için Ragusa'ya çekilmiş ve kocasının rızasıyla yanına pek çok kıymetli eşya almıştı.</p>

    <p class="normal">Sandal'ın ülkesi Ragusa kapılarına kadar uzanırdı ve Sandal ile bu küçük cumhuriyet arasında bazı anlaşmazlık konuları vardı.</p>

    <p class="normal">Sandal, Floransalı bir tüccarın karısına âşık olmuş ve karısına kötü muamele etmişti. Buna canı sıkılan Prenses küçük yaştaki oğlunu yanına alarak Ragusa'ya gitti. Sandal kendisini geri istetti, fakat Ragusa'lılar metresini bırakmadıkça kadını geri vermeyi reddettiler. Bunun üzerine Sanda,l kendilerine savaş ilan etti ve oğlu olan genç Prensin kumandasındaki askerlerle çarpışarak onları bozguna uğrattı. Daha sonra Sultana çağrıda bulunarak İllyrialılara karşı kendisiyle birleşmesini istedi. Fakat Türkler istediğinden daha çok sayıda asker gönderdiklerinden ülkesini işgal etmelerinden çekinerek gerekli savunma tedbirlerini aldı.</p>

    <p class="normal">&nbsp;</p>

    <p class="normal"><span class="idebold">Sandal'ın ve Başka Ülkelerin Baş Eğmesi</span></p>

    <p class="normal">Mahmut Paşa, görevini yerine getirdikten sonra Sultan'la buluşmak üzere yola çıktı. Sultan, Mahmut Paşa ile aynı zamanda yola çıkarak İllyrialıların merkezi olan Jaytia, daha doğrusu Jazika'ya doğru yürüyüşe geçmişti. Ülkenin en müstahkem şehri olan Dorobize'nin Türklerin eline geçmesi üzerine paniğe kapılan bu şehir hemen teslim oldu. Daha birçok şehir Paşa'nın yürüyüşü sırasında, Mehmet'in İllyrialılara egemen olur olmaz beraberinde Sandal'ın ülkesine getirdiği prenslerinin emri üzerine teslim oldular. Sultan önce Ragusa'ya adamlar göndererek Sandal'ın karısını istetti. Fakat kadın başına gelebilecekleri tahmin ederek İtalya'ya kaçmıştı. Bunun üzerine Mehmet bütün kuvvetlerini toplayarak Sandal'ın ülkesine girdi, bir baştan bir başa yağmaladı ve başkentini kuşattı. Bu şehri umduğu kadar çabuk ele geçiremeyince silahlarını kardeşleri Constantin, Caraguse ve Paul'a çevirdi. Bunların hepsi teslim oldu ve esir alındı. Sandal'a gelince, kaçmaya çalışırken yakalandı ve Sultan'ın huzuruna getirildi. Mehmet Paşa'nın serbestçe çekilmesine izin vermiş olmasına rağmen, Sandal'ın hemen orada başını kestirdi, bazılarına göre ise diri diri derisini yüzdürdü<sup class="calibre3"><a href="../Text/osmanlitarihi_split_561.html#footnote-207042-537" id="footnote-207042-537-backlink">537</a></sup>.</p>

    <p class="normal">&nbsp;</p>

    <p class="h2baslik"><span class="ideitalik">IV<br class="chapter" />
    İskender Bey'e ve Venediklilere Karşı Savaşlar</span></p>

    <p class="normal">Mehmet'in en yakın komşuları olan Venedikliler Sultan'ın zaferlerini çekemiyorlardı. Fakat Türklerin uyruklarına sık sık kötü muamelede bulunmalarına rağmen, silaha sarılmaya cesaret edemiyorlardı. Nihayet Alban'ın (Balaban) oğlu Josue (Yusuf)'un bir papazın ihaneti yüzünden Argos'u ele geçirmesi ve Turhanlı'nın oğlu Ömer'in bugünkü Lepanto olan Naupactos topraklarında akınlar yapması üzerine Victoria Capelli, senatoda öyle cesur bir konuşma yaptı ki Venediklilerle birleşerek Türklere karşı savaş ilan etmek için Macarlara çağrıda bulunmaya senatoyu ikna etti<sup class="calibre3"><a href="../Text/osmanlitarihi_split_562.html#footnote-207042-538" id="footnote-207042-538-backlink">538</a></sup>. Türk komutanlarının, Venediklilere ait bulunan Mora'nın Modon kenti dolaylarında yağmalara girişmelerinin de senatonun bu kararı üzerinde etkisi oldu. Senato, Hunyadi'nin oğlu Macar Kralı Mathias'a yirmi beş bin duka bağışla elçiler gönderdi. Mathias hemen asker topladı, aniden Türk topraklarına girdi ve Sabutin'in Belgrad'ı abluka altına almak için yaptırdığı istihkâmları yıktı. Ondan sonra Sava Nehri'ne kadar ilerledi. Türkleri ve Sırpları bozguna uğrattı ve yirmi bin tutsak götürdü. Macarların başarıları bundan ibaret kaldı.</p>

    <p class="normal">Venediklilere gelince, Alysio<sup class="calibre3"><a href="../Text/osmanlitarihi_split_563.html#footnote-207042-539" id="footnote-207042-539-backlink">539</a></sup> Loredano'nun kumandasında, otuz beş kadırgadan ve piyadeyle iki bin hafif süvari yüklü on iki büyük gemiden oluşan bir donanmayı denize çıkardılar, daha sonra dört bin Giritli gönüllü bunlara katıldı. Bu birlikler Mora'ya çıktılar ve halk arasında genel bir ayaklanma çıkarmaya çalıştılar. Megalopolis'te bulunan Osmanlı valisi hemen saraya haber verdi. Bu arada Venedikliler<sup class="calibre3"><a href="../Text/osmanlitarihi_split_564.html#footnote-207042-540" id="footnote-207042-540-backlink">540</a></sup> Naupli'den Argos üzerine yürüdüler, bu şehri kuşattılar ve sadece elli yeniçeri tarafından korunduğu için zorluk çekmeden ele geçirdiler. Yeniçerilerin ağırlıklarıyla birlikte çekilmelerine izin verildi. Bir süre sonra, Jeronimo Bernardini, Komutanının emrine aykırı olarak ihtiyatsızca ülkenin iç taraflarına girmesi üzerine, Türklerin kurduğu bir pusuya düşerek adamlarından dört yüzünü kaybetti.</p>

    <p class="normal">&nbsp;</p>

    <p class="normal"><span class="idebold">Korend Duvarının Onarılması ve Berzahın Venedikliler Tarafından Terk Edilmesi</span></p>

    <p class="normal">Rumlar ve Arnavutlar, bir yandan garnizondaki yeniçerilerin ellerinden kaçmasını önlemek, bir yandan da düşmanı durdurmak için Korent berzahının duvarını onarmaya başladılar. Birkaç gün içinde, denizden taşlar ve diğer gerekli araçları getiren Venediklilerin de yardımıyla bu işi tamamladılar. Aynı zamanda bütün şehir halkından silahlanmalarını istediler. Korent sakinleri kendilerine katılmak istemediklerinden bu şehri kuşattılar. Fakat bir süre sonra komutanları öldürülünce kuşatmayı kaldırmak zorunda kaldılar. Öte yandan Akhaia'yı ayaklandırmayı da başaramadılar ve tüm Lakonia'da da bir İsparta kendilerinden yana çıktı. Kaldı ki Türkler durmadan yollan kesiyor ve aldıkları tedbirleri etkisiz bırakıyorlardı. Sonunda kış da bastırınca askerler soğuğa dayanamadılar ve Korent savunmasız kaldı. Mahmut Paşa'nın kalabalık bir ordunun başında yürüyüşe geçtiği haberi üzerine Venedikliler berzahı terk etmeyi ve müstahkem mevkilerine çekilmeyi uygun buldular.</p>

    <p class="normal">&nbsp;</p>

    <p class="normal"><span class="idebold">Mora'nın Geri Alınması</span></p>

    <p class="normal">Türkler de kendi hesaplarına Venediklilerden çekinmiyor değillerdi. Mahmut Paşa Larissa'ya gelince, Tesalya Valisi Ömer daha fazla ilerlememesini öğütledi; Sultan'a haber gönderilerek bizzat gelmesi gereğinin duyurulmasını, durumun komutanları tarafından bir karara bağlanamayacak kadar önemli olduğunun bildirilmesini istedi. Fakat çok geçmeden gerçek durum öğrenildiğinden Mahmut yürüyüşüne devam etti ve duvarın terk edilip gemilerin ayrıldıklarını görünce Korent'i geçerek doğru Argos üzerine ilerledi. Bu şehir sadece yetmiş İtalyan tarafından korunmaktaydı. Paşa hepsini esir aldı. Sonra Tegea ülkesinden geçerek Megalopolis dolaylarında konakladı. Burada Yusuf'un yerine Mora Valiliğine getirilen Zağanos Paşa'yı Patras'a ve komşu kentlere cephane ve yiyecek ikmali yapmaya gönderdi. Aynı zamanda Ömer'i yirmi bin askerin başında Venediklilerin topraklarını yağmalamaya yolladı. Ömer bu arada Modon dolaylarında bir müstahkem şehri ele geçirdi. Beş yüz nüfusu İstanbul'a gönderdi ve Sultan'ın huzurunda bedenleri ikiye ayrıldı. Mahmut Paşa, kalelere saldırmak için mevsimi elverişli bulmadığından Ömer'i ve Hasan'ı İsparta'da bıraktı ve gerek bu şehrin gerekse Tenares, Epidauros gibi diğer bazı müstahkem kentlerin sakinlerini Türklerin egemenliği altına girmeye ikna etmekle görevlendirdi. Fakat Rumlar Türklerin aniden Mora'ya gelmesinden ürkmüş ve içlerinden birçoğu dağlara çekilmekle beraber Venedikliler halkı öylesine kendilerine bağlamışlar ve Macarlarla birlikte ülkeyi istilâ etmekle o kadar umutlandırmışlardı ki hiç kimse herhangi bir uzlaşmaya yanaşmadı.</p>

    <p class="normal">&nbsp;</p>

    <p class="normal"><span class="idebold">Venediklilerin Limni'yi Alması</span></p>

    <p class="normal">Venedikliler, kalenin kumandanı olan Komnen<sup class="calibre3"><a href="../Text/osmanlitarihi_split_565.html#footnote-207042-541" id="footnote-207042-541-backlink">541</a></sup> adlı biri aracılığı ile Limni'yi geri aldılar. Kumandan şehri kendilerine teslim etti ve böylece adanın ileri gelenlerinin adayı satmalarına engel oldu. Venedikliler bundan sonra bu ülkenin müstahkem mevkilerini donatacak silah ve cephane ile Mora'ya geri döndüler<sup class="calibre3"><a href="../Text/osmanlitarihi_split_566.html#footnote-207042-542" id="footnote-207042-542-backlink">542</a></sup>. Limni'yi Türklere kaybettiren Cominius veya Komnen'in yerine kale kumandanlığına Ursato Justiniani getirildi. Justiniani otuz iki kadırga ile Ege Denizi'ni dolaştı. Öte yandan, Andrea Dandolo, Mantinea yakınlarında aniden ve ihtiyatsızca Türk süvarisine saldırdığından yenildi ve bin beş yüz askerle birlikte hayatını kaybetti. Ursato, Lesbos adasının başkenti Midilli'yi kuşatmak isterken daha da büyük bir başarısızlığa uğradı; iki saldırıda beş bin asker kaybetti ve kısa bir süre sonra üzüntüsünden Mora'da öldü. Yerine Jacomo Laurentani geçti.</p>

    <p class="normal">&nbsp;</p>

    <p class="normal"><span class="idebold">İskender Bey'in Türklere Savaş İlanı</span></p>

    <p class="normal">Bu kayıplarla zayıf düşen Venedikliler Papa'dan yardım istediler. Papa, Almanya, Fransa, İspanya ve daha başka ülkelerden Venediklilere büyük yardımlar sağladı. Venedikliler ayrıca İskender Bey'e de baskı yaparak Sultan'la imzaladığı barışı bozmasını ve kendilerine katılmasını istediler. Sultan, İskender Bey'in başkomutan olarak bu Hıristiyan kuvvetlerinin başına geçirilmesinden korkarak kendisine bir elçi gönderdi ve anlaşmalarını yenilemeyi kabul ettiği takdirde Epirlilerin Türk topraklarında yaptıkları bazı akınları bağışlayabileceğim bildirdi. İskender Bey, bu arada Papa'dan bir mektup almıştı. Papa yakında, Hıristiyan hükümdarlarıyla birlikte güçlü bir ordunun başında Epir'de olacağını bildiriyor ve Türklere savaş açmasını istiyordu. Bunun üzerine İskender Bey tereddütsüz Sultan'ın topraklarına girdi, ortalığı talan etti ve zengin ganimetlerle döndü.</p>

    <p class="normal">&nbsp;</p>

    <p class="normal"><span class="idebold">İskender Bey'in Zaferleri</span></p>

    <p class="normal">Sultan, İskender Bey'e karşı koymak için on dört bin askerin başında Sermet Paşa'yı<sup class="calibre3"><a href="../Text/osmanlitarihi_split_567.html#footnote-207042-543" id="footnote-207042-543-backlink">543</a></sup> gönderdi. Bu komutan Makedonya'nın Ohri şehrinde ordugâh kurdu. İskender Bey, on iki bin askeri pusuya yatırdı ve beş yüz atlı çıkararak bunlara, düşmanı açık araziye çekemedikleri takdirde direnmeden geri çekilmeleri ve böylece pusuya düşmesini sağlamaları emrini verdi. Bu savaş kurnazlığı beklenilen sonucu verdi. Türkler her yandan saldırıya uğradılar ve yirmi bin kişi kaybettiler. Ordunun veznedarı ve belli başlı subaylarından on ikisi esir alındı, ancak kırk bin duka kurtulmalık ödendikten sonra serbest bırakıldılar. Bu zaferden sonra, İskender Bey Hıristiyan ordusunu beklemek üzere Epir'e döndü. Fakat Papa Plus, yola çıkmayı kararlaştırdığı günden bir gün önce Aamane'de (Ancona olacak ç.n.) öldü ve bütün askerler, kendilerinden yardım bekleyenleri son derece güç durumda bırakarak dağıldılar.</p>

    <p class="normal">&nbsp;</p>

    <p class="normal"><span class="idebold">Venediklilerin Başarısızlıkları</span></p>

    <p class="normal">Vittoria Capelli'yi başkomutan ilan edilen Venedikliler savaşa devam etmekten vazgeçmediler. Kısa bir süre içinde Capelli, Euboia ve Negroponte (Türkçesi Eğriboz) adasında Aulis'i, Selanik körfezinde Lirse'yi ve Himber adasını aldı. Daha sonra askerlerini Pire'de karaya çıkardı. Atina'ya baskın yaptı ve aldığı ganimetle birlikte bütün ahaliyi Eğriboz adasına götürdü. Burada, Patras kentinin Hıristiyan halkının şehri kendisine teslim etmeye hazır olduğunu öğrendi. Bu haber üzerine dört bin piyade ve iki yüz atlıyı Mora'ya gönderdi. Bunlar Patras'ın bir mil uzağına kadar düzensiz bir şekilde ilerlediler ve Türk garnizonu tarafından yenildiler.</p>

    <p class="normal">Piyade kuvvetlerine komuta eden Barbarini çarpışmalarda öldü ve süvarinin başında bulunan Ragio tutsak edilerek kazığa oturtuldu. Sadece bin kadar asker gemilere binerek canlarını kurtarabildi. Capelli bu başarısızlığa ve Patras'a karşı ikinci bir kuşatma girişiminde uğradığı yenilgiye o kadar üzüldü ki kısa bir süre sonra Eğriboz adasında birdenbire öldü.</p>

    <p class="normal">&nbsp;</p>

    <p class="normal"><span class="idebold">Matthias Corvin'in Sırbistan'ı Yağma Edişi -1465</span></p>

    <p class="normal">Bu başarısızlıklardan dolayı cesaretleri kırılan Venedikliler, ünlü Hunyadi'nin oğlu Matthias Corvin'den<sup class="calibre3"><a href="../Text/osmanlitarihi_split_568.html#footnote-207042-544" id="footnote-207042-544-backlink">544</a></sup> yardım istediler. Bunun üzerine Matthias, Venedik topraklarını himayesi altına aldı. İlkbaharın başlangıcında Belgrad'da Tuna Nehri'ni geçti ve güçlü bir ordunun başında Sırbistan'a girerek Türklerin yapmış oldukları kaleleri yıktı, ortalığı kasıp kavurdu ve birçok ganimet ve yirmi bin tutsakla geri döndü.</p>

    <p class="normal">&nbsp;</p>

    <p class="normal"><span class="idebold">İskender Bey'in Balaban'ı Yenmesi</span></p>

    <p class="normal">Sermet Paşa'nın yenilgisinin intikamını almak isteyen Mehmet, Balibanus Budera (Balaban Badera) komutasında on beş bin atlı ve üç bin yaya askerini Epir'e gönderdi. Bu kumandan aslen Epirli idi, fakat İslam dinine göre yetiştirilmiş ve İstanbul'un fethinde surlara ilk çıkanlardan biri olmuştu. Epir sınırında Alchire'ye varınca az sayıda askerle civarda konaklayan İskender Bey'i bastırmak istedi. Fakat bunu başaramayınca Valcal vadisinin bir kısmını kapsayan dik bir dağa doğru ilerledi. İskender Bey bu sırada dört bin atlı ve on beş bin yaya askeriyle bu vadide bulunuyordu. Türklerin yaklaştığını görünce bir dağa sırtını vererek geri çekildi. Balaban bu geri çekilmeyi bir kaçış sandı ve saldırıya geçmek üzere hızla ilerledi. Fakat zaferin uzun süre ortada kaldığı bir muharebeden sonra bozguna uğradı. İskender Bey'in başlıca subaylarından bazıları, düşmanı, aldıkları emrin gerektirdiğinden daha uzaklara kadar takip ettiklerinden, kuşatıldılar ve kendilerini umutsuzca savunduktan sonra esir düştüler. Moise Ga lanus, Musache, Giniza, Perlot ve daha başkaları bunlar arasında bulunuyordu. Hepsi İstanbul'a gönderildi. İskender Bey, serbest bırakılmalarını istemek için bir elçi gönderdi, fakat Sultan ne tutsak mübadelesinin ne de kurtulmalığın sözünü bile ettirdi. Hepsine türlü hakaretler yağdırdıktan sonra diri diri derilerini yüzdürdü. On beş gün bu yürekler acısı durumda yaşadılar.</p>

    <p class="normal">&nbsp;</p>

    <p class="normal"><span class="idebold">İkinci Yenilgi</span></p>

    <p class="normal">Balaban, İskender Bey'in nöbetçilerini elde etmenin yolunu buldu ve az kalsın Prens'i Oronicus'daki ordugâhında baskına uğratacaktı. Fakat her an gözü tetikte olan İskender Bey gecenin karanlığında düşmanı atlarının sesinden tanımıştı. Hemen ordusunu muharebe düzenine soktu ve Türklere öyle bir saldırış saldırdı ki çoğu öldü ve komutanlarıyla diğerleri güçlükle canlarını kurtarabildiler. Balaban, on dört bin atlı ve üç bin piyadeden oluşan bir takviye aldı ve kurnazlıkla bir sonuç elde edemediğini görerek büyük Stetisgrad ovasına doğru yürüdü. Amacı, İskender Bey'e karşı bu ovada muharebe vermekti. Bu esnada topu topu sekiz bin atlısı ve bin beş yüz piyadesi bulunan İskender Bey, savaşta harikalar yarattı. Çarpışma sırasında atı öldü ve kendi de düşerken yaralandı. Türkler kendisini öldürmek için topluca o yana koştular fakat İskender Bey'in askerleri tarafından dağıtıldılar. Birkaç saniye sonra İskender Bey, Türklerin belli başlı subaylarından biri olan Süleyman'ı öldürdü. Bunun üzerine Türkler kaçmaya başladılar, fakat galipler kendilerini takip ederek çoğunu kılıçtan geçirdiler. Balaban mutlu bir rastlantı sonucu olarak kurtulan birkaç kişi arasındaydı.</p>

    <p class="normal">&nbsp;</p>

    <p class="normal"><span class="idebold">Üçüncü Zafer</span></p>

    <p class="normal">İstanbul'a dönüşünde, Balaban bu başarısızlığı elindeki kuvvetlerin azlığına yükledi ve Sultan'dan daha güçlü bir ordu istedi. Bu kez kırk bin kişinin başında Epir'e gönderildi. Önce yanına yirmi bin atlı ve dört bin piyade alarak en kısa yoldan yürüyüşe geçti. Jacques I'Epirote / (Epir'li Jak) adı da verilen Yakub Arnavud'u (Arnavut Yakup?) on altı bin askerle geride bırakarak böylece İskender Bey'i iki ateş arasına almak istedi. Balaban Valcal vadisine varır varmaz, sekiz bin atlı ve dört bin piyadesi olan İskender Bey üzerine yürüdü.</p>

    <p class="normal">Yakup'u beklemek niyetinde olmasına rağmen askerlerinin sabırsızlığı yüzünden hemen muharebeye tutuşmak zorunda kaldı. Savaş çok çetin geçti. Çarpışmalar sürerken, Kroya (Akçahisar) garnizonu Epirlilerin yardımına geldi ve Türkler bozguna uğrayarak kılıçtan geçirildiler. Balaban yine bir avuç askerle canını kurtarmayı başardı, Hıristiyanlar soluk alacak zaman bile bulamadan Yakup askerleriyle yetişti. Balaban'ın yenilgisi karşısında şaşkına uğramakla beraber savaşmaktan çekinmedi. Fakat İskender Bey işi kısa kesti; atıyla Türk komutanının üzerine saldırdı ve kendisini öldürdü. Türkler hemen kaçmaya başladılar ve çoğu ya öldürüldü ya da esir alındı. Bu iki savaşta Türkler, otuz bin kişi kaybettiler ve bunların altı bini tutsak edildi<sup class="calibre3"><a href="../Text/osmanlitarihi_split_569.html#footnote-207042-545" id="footnote-207042-545-backlink">545</a></sup>.</p>

    <p class="normal">&nbsp;</p>

    <p class="normal"><span class="idebold">Karaman Ülkesinde Karışıklık</span></p>

    <p class="normal">Bunlar olup biterken, Karamanoğlu İbrahim Bey, Osmanlı ailesinin bu amansız düşmanı, altı erkek evlat bırakarak öldü<sup class="calibre3"><a href="../Text/osmanlitarihi_split_570.html#footnote-207042-546" id="footnote-207042-546-backlink">546</a></sup>. En büyük oğlu İshak Bey, beyliği ele geçirdi ve kardeşlerini kovdu. Bunlar Osmanlı padişahına sığındılar.</p>

    <p class="normal">Kendisinden babalarına bir halef tayin etmesini istediler. Buna için için sevinen Sultan, Ahmet Bey'i tayin etti ve onu güçlü bir ordunun başında Karamanoğulları'nın ülkesine gönderdi. Ahmet kardeşini yendi ve İshak Bey Uzun Hasan'ın sarayına iltica etti. Sultan öteki kardeşleri sarayında alıkoydu ve kendilerine önemli görevler verdi<sup class="calibre3"><a href="../Text/osmanlitarihi_split_571.html#footnote-207042-547" id="footnote-207042-547-backlink">547</a></sup>.</p>

    <p class="normal">&nbsp;</p>

    <p class="normal"><span class="idebold">Kroya Kuşatması</span></p>

    <p class="normal">Gelelim İskender Bey'e. Sultan, bu kadar belalı bir düşmandan kurtulmanın tek çaresi olarak İskender Bey'i öldürtmeyi düşündü ve iki kişiyi bu işle görevlendirdi. Bunlar amaçlarını daha kolay gerçekleştirebilmek için tanassur ettiler (Hıristiyan oldular). Fakat aralarındaki bir münakaşa sırasında ağızlarından kuşku yaratan bazı laflar kaçırdılar. Sorguya çekildiklerinde suçlarını itiraf ettiler ve hemen idam edildiler. Nihayet Mehmet iki yüz bin askerin başında bizzat Epir'e gitmek kararını verdi ve Kroya'yı kuşattı. Ancak babası gibi başarısızlığa uğramaktan çekindiği için kuşatmayı sürdürme işini, yirmi üç bin askere komuta eden Balaban'a ve her birinin emrinde yedişer bin kişi bulunan diğer sekiz komutana bıraktı. İstanbul'a dönerken birkaç küçük kaleyi İskender Bey'in elinden aldı. Ayrıca, Chidne Valisi'ni de ayarttı ve kalede üç bin kişilik bir garnizon bulunmasına rağmen bu hain şehri Sultan'a teslim etti. Mehmet sözünde durmayarak hepsini kılıçtan geçirtti.</p>

    <p class="normal">&nbsp;</p>

    <p class="normal"><span class="idebold">İskender Bey'in Kroya'yı Kurtarması</span></p>

    <p class="normal">İskender Bey, tek başına Kroya'yı kurtaracak durumda bulunmadığından gizlice Roma'ya giderek Papa Paulus Il'den yardım istedi. Fakat hiçbir şey elde edemedi. Dönüşünde, Venediklilerden ve başka hükümdarlardan daha önce istediği yardımın geldiğini gördü ve birkaç gün içinde on üç bin dört yüz kişilik bir ordu vücuda getirerek bu ordunun başında Kroya üzerine yürüdü. Yolda Balaban'ın kardeşleri Jonima ve Hadar'a rastladı, yardıma gelen kuvvetlerini, bozguna uğrattı ve kendilerini esir etti. Sonra Kroya'yı kuşatan Türk kuvvetlerine saldırdı, şehre en yakın ana mevzileri olan Mont Cruma'dan kovdu. Beklenmedik yardım karşısında şehir sakinleri, Balaban'ın önerdiği elverişli teslim şartlarını reddettiler.</p>

    <p class="normal">Balaban, kuşatmayı yarmaya çalışan bir kısım askerin üzerine doğru ilerlediği sırada, George Alexis kendisini bir mızrakla boynundan yaraladı ve bu yara kısa bir süre sonra komutanın ölümüne neden oldu. Bu kaza Türklerin öylesine gözünü korkuttu ki yavaş yavaş çekilerek ordugâhlarını terk ettiler. Dağ geçitleri kapalı olduğundan serbestçe geri dönmelerine izin verilmesine karşılık atlarını ve silahlarını teslim etmeyi önerdiler. Fakat İskender Bey, bunu kabul etmeyince ellerinde silahlarıyla kendilerine bir yol açmaya karar verdiler ve birçok kayıp verme pahasına da olsa bunu başardılar. Bu olay askerlerin İskender Bey'e karşı cephe almasına yol açtı.</p>

    <p class="normal">&nbsp;</p>

    <p class="normal"><span class="idebold">Mehmet'in İkinci Kez Epir'e Girmesi -1466</span></p>

    <p class="normal">Ertesi yılın ilkbaharında, Mehmet kalabalık bir ordunun başında tekrar Epir'e girdi. Yıkılan Valmes şehrini onardıktan sonra, Venediklilerin elinde bulunan Durazzo'ya (Draç) doğru ilerledi. Niyeti bu şehri bir baskınla ele geçirmekti. Fakat bunu başaramadı ve bir süre sonra ordugâhı kaldırdı. Bu kez Kroya'yı kuşatmaya gitti. Ancak ne vaatler ne de tehditlerle şehir sakinlerini teslim olmaya ikna edemediğinden İskender Bey, tarafından yeni kurulmuş bir şehir olan Chiuril'i<sup class="calibre3"><a href="../Text/osmanlitarihi_split_572.html#footnote-207042-548" id="footnote-207042-548-backlink">548</a></sup> yerle bir etti ve sonra İstanbul'a döndü.</p>

    <p class="normal">&nbsp;</p>

    <p class="normal"><span class="idebold">İskender Bey'in Ölümü</span></p>

    <p class="normal">Bir süre sonra, İskender Bey, durumu yerinde incelemek için krallığını baştan başa dolaştı ve bu arada, müttefik hükümdarların elçileriyle savaş harekâtı ve özellikle komşularının tehdidi altında bulunan Valmes şehrinin kuşatılması konusunda görüşmek için Venediklilere ait bulunan Lissa şehrine gitti. Bu büyük kahraman işte burada ateşli bir hastalığa yakalanarak 17 Ocak 1466 günü öldü.</p>

    <p class="normal">Ölmeden önce karısını ve oğlunu Venedik Cumhuriyeti'ne emanet etti. Öldüğünde altmış üç yaşındaydı ve yirmi dört yıl saltanat sürmüştü. Şehrin katedraline gömüldü ve naaşı dokuz yıl burada kaldı. Ondan sonra Lissa, Türklerin eline geçtiğinden halk büyük bir saygıyla kemiklerini mezarından çıkardı. Kimi bunları görebilmek ve dokunabilmekten büyük bir mutluluk duyuyor, birkaç kemik parçasını ele geçirebilenler ise onları üzerlerinde taşımak için küçük altın veya gümüş çerçeveler içine koydurtuyor ve böylece bu büyük kumandan kadar şanslı ve mutlu olacaklarına inanıyorlardı<sup class="calibre3"><a href="../Text/osmanlitarihi_split_573.html#footnote-207042-549" id="footnote-207042-549-backlink">549</a></sup>.</p>

    <p class="normal">&nbsp;</p>

    <p class="normal"><span class="idebold">Arnavutluk'un Osmanlı Egemenliği Altına Alınması - 870 / 1465</span></p>

    <p class="normal">Türk tarihçileri İskender Bey'in ölümünden hiç söz etmemişlerdir. Sadece Epir'in o tarihlerde tamamen Osmanlı egemenliği altına alındığını yazmışlardır. Birkaç yılın olaylarını bir araya getirmişler. Birkaç cümle içinde Mehmet'in, babası Murat zamanında başlayan Arnavutluk'un fethini tamamlamak için İskender Bey'i yenmeye, kalelerini yıkmaya karar verdiğini, 870 yılında ülkeye girerek asilerin bütün müstahkem mevkilerini ele geçirdiğini, bazılarını yıktığını ve ilerde her türlü ayaklanmayı önlemek için eyaletin giriş noktasına müstahkem bir şehir<sup class="calibre3"><a href="../Text/osmanlitarihi_split_574.html#footnote-207042-550" id="footnote-207042-550-backlink">550</a></sup> kurduğunu anlatmışlardır.</p>

    <p class="normal">&nbsp;</p>

    <p class="normal"><span class="idebold">Karaman Ülkesinin Sultan'a Boyun Eğmesi</span></p>

    <p class="normal">Sultan'ın artık Avrupa'da huzurunu bozabilecek düşmanı kalmayınca, Asya'ya geçerek Karamanoğulları'nın atalarına yaptıkları hakaretin intikamını almak amacıyla güçlü bir ordunun başında bu ülkeye girdi. Ahmet'i ve kardeşlerini kovdu ve büyük oğlu Mustafa'yı Karaman Sultanı ilan etti. Ertesi yıl bu ülkeyi tamamen egemenliği altına aldı ve Aksaray ile Güllük şehirlerine kuvvetli garnizonlar yerleştirdi.</p>

    <p class="normal">&nbsp;</p>

    <p class="normal"><span class="idebold">Matthias'ın Bosna'yı Geri Alması, Venediklilerin Başarıları</span></p>

    <p class="normal">Epir Savaşı sırasında, Macarlar karadan, Venedikliler denizden Türkleri sürekli olarak baskı altında tutuyor, soluk aldırmıyorlardı. Kral Matthias, Venediklilere verdiği sözü tutarak Bosna'ya girdi ve bu ülkeyi Türklerin elinden alıncaya kadar durup dinlenmedi. Türkler başkent Jaziga'yı (Yaiça) geri almaya çalıştılar, fakat kuşatmayı kaldırmak zorunda kaldılar. Macaristan Kralı kendilerini Sırbistan'a kadar kovaladı ve bu krallığın da bir kısmını ellerinden aldı. Matthias'ın adı böylece Türkler arasında babasınınki kadar dehşet salmaya başladı.</p>

    <p class="normal">Öte yandan, Canale'nin komutanlığı altındaki Venedikliler de Selanik Körfezi dolaylarında birçok kent ve köyleri yakıp yıktılar. Patras Körfezi'nde Legostine'yi tahkim ettiler ve Hebros (Meriç) Irmağı deltasındaki Oene'yi bir baskınla ele geçirdiler. Bu başarılarından sonra, Canale bin tutsakla Eğriboz'a döndü. Bu sıralarda, Nicolas du Chaine ve kardeşi Alexis, Zadrime Prensliği'ni aralarında paylaşamıyorlardı. Venedikliler Nicolas'a yardım ettiler ve Türkleri Epir'de Dring Irmağı yakınlarında tam bir bozguna uğrattılar<sup class="calibre3"><a href="../Text/osmanlitarihi_split_575.html#footnote-207042-551" id="footnote-207042-551-backlink">551</a></sup>.</p>

    <p class="normal">&nbsp;</p>

    <p class="normal"><span class="idebold">Eğriboz Adasının Fethi</span></p>

    <p class="normal">Eski adı Euboia olan Eğriboz veya Negroponte adası Avrupa'da Mehmet'in gözünü korkutan tek yerdi. Bu adayı almaya karar verdi ve 874 yılında güçlü bir ordu ve büyük bir donanma ile sefere çıktı. Bir ay içinde, o zamanın en müstahkem mevkilerinden biri sayılan Negroponte şehrini ele geçirdi. Venedikliler ada halkına yardım vaat etmişlerdi. Ancak gelenler sanki savaşmak için değil de Sultan'ın zaferlerine seyirci kalmak için gelmişlerdi. Tek bir topu ateşlemeden utanç verici bir biçimde geri çekildiler.</p>

    <p class="normal">Hıristiyan tarihçileri, bu fetih konusunda Mehmet'in Eğriboz adasını Venediklilerin elinden almaya, sırf coğrafi durumu bakımından Osmanlı İmparatorluğu'nun kıyılarını talan etmeye çok elverişli ve Venediklilere kolayca sığınabilecekleri bir yer olduğu için karar verdiğini belirtmişlerdir.</p>

    <p class="normal">Sultan, Sadrazam Mahmut Paşa'nın komutasında üç yüz kadırga gönderdi ve çok geçmeden kendisi de güçlü bir ordunun başında bizzat adanın önüne geldi. Karaya çıkar çıkmaz Stora ve Basilicon'u zapt ederek yerle bir etti. Daha sonra, ada ile Akhaia arasındaki boğaza yan yana getirdiği gemilerden bir köprü kurdu. Adanın başkenti Chalcis (Halki) veya Negroponte'nin karşısına birçok batarya yerleştirdi. Türklere casusluk yapan bir hain topçulara surların en zayıf yerini gösterdi. Bu ihaneti adamın hayatına mal oldu, çünkü yaptıkları meydana çıktı ve asıldı.</p>

    <p class="normal">Otuz gün süren kuşatmadan sonra, Venedikli amiral şehrin ufkunda göründü. Mehmet, düşmanın kurduğu köprüyü yıkıp anakara ile bağlantısını kesmesinden korkarak kuşatmayı kaldırmaya karar vermek üzereydi. Fakat Amiral utanç verici bir şekilde fırsatı kaçırdı ve bunun üzerine Türkler saldırılarını daha da şiddetlendirerek şehri ele geçirdiler. Saldırı bir gün ve bir gece sürdü ve Türkler iki kez gedikten püskürtüldükten sonra şehre girdiler ve sözlerinde durmayarak rastladıkları herkesi öldürdüler.</p>

    <p class="normal">Vali ve onunla birlikte kaleye çekilenler de aynı akıbete uğradılar. Valinin çok güzel olan kızı kurtarılarak Sultan'ın huzuruna çıkarıldı. Fakat büyük bir metanetle Mehmet'in arzularına alet olmayı reddetti ve bu da genç kızın hayatına mal oldu. Venedikliler bir süre sonra bu büyük kaybı telafi etmek için adayı geri almaya çalıştılar, fakat bu girişimlerinde başarılı olamadılar<sup class="calibre3"><a href="../Text/osmanlitarihi_split_576.html#footnote-207042-552" id="footnote-207042-552-backlink">552</a></sup>. Mehmet'in hızla birbirini izleyen fetihleri birçok şehri kendiliklerinden teslim olmaya zorladı. 876 yılında Alâiye beyi Kılıç Arslan Bey de ülkesini Sultan'a teslim etti. Mehmet kendisine dirlik olarak Gümülcine sancağını<sup class="calibre3"><a href="../Text/osmanlitarihi_split_577.html#footnote-207042-553" id="footnote-207042-553-backlink">553</a></sup> verdi.</p>

    <p class="normal">&nbsp;</p>

    <p class="normal"><span class="idebold">Venediklilerin Türk Kıyılarını Yağmalamaları - 1472</span></p>

    <p class="normal">Venedikliler, yeni kayıpları önlemek için, Papa Sixtus IV, Napoli Kralı Ferdinand, Kıbrıs Kralı Louis ve Rodos Büyük Ustası ile birleştiler. Ayrıca Catarini Zeno'yu muhteşem armağanlarla Uzun Hasan'a göndererek kendisini Mehmet'e savaş ilan etmeye çağırdılar. Mehmet ise yine bu sıralarda Uzun Hasan'a gönderdiği elçiler aracılığı ile onu, böyle bir niyeti varsa bundan caydırmaya çalışıyordu. Bu arada Venediklilerin komutanı Mocenigo donanmasıyla yola çıkarak Lesbos veya Midilli adasında ve Anadolu'da Bergama dolaylarında Türk topraklarını yağmaladı. Daha sonra Knidos (Datça) şehrinde karaya çıkarak birçok ganimet topladı. Kral Ferdinand'ın on yedi kadırgası Modon'da kendisine katıldı. Mocenigo yeniden Asya'ya geçti; dört gün süreyle kıyıları yağmaladıktan sonra Halikarnas'a (Bodrum) gitti ve buradan da çok büyük bir ganimetle döndü. Papanın yirmi ve Rodos Şövalyelerinin iki kadırgasının daha donanmasına katılmasıyla önce Samos <sup class="calibre3"><a href="../Text/osmanlitarihi_split_578.html#footnote-207042-554" id="footnote-207042-554-backlink">554</a></sup>(Sisam) adasına, daha sonra da Pamfilya'nın başkenti Attalea'ya (Antalya) doğru yelken açtı ve bu şehrin dış mahallelerini yakıp yıktı. Müttefikler şehri ele geçiremeyeceklerini anlayınca sahilleri yağmaladılar ve sonra Rodos'a döndüler. Burada İran Şahı'nın Papa'ya ve Venediklilere göndermiş olduğu elçiyi buldular. Elçi, Hıristiyan hükümdarlarla Mehmet'e karşı birleşen efendisi adına büyük toplar istiyordu. Donanma daha sonra Karia'ya hareket etti ve zengin ganimetlerle Naksos'a döndü. Napoli kadırgaları bundan sonra limanlarına döndüler ve Mocinego, Papa'nın elçisiyle birlikte yeniden Asya'ya doğru yelken açtı. İzmir'i aldılar ve yağmalayıp yaktılar. Bu seferden sonra, bastıran kış yüzünden onlar da ülkelerine dönmek zorunda kaldılar.</p>

    <p class="normal">Ertesi sene, Mocenigo bir kez daha Asya kıyılarına geldi. Kilikya beyi Kasım Bey'e yardım etti. Sultan Mehmet, Kasım Bey'in kardeşi Pir Ahmet'in topraklarını ellerinden almıştı. Mocenigo ve Kasım Bey, Siğiline, Corycus ve hatta Seleukeia (Silifke) şehirlerini geri aldılar ve böylece Kasım Bey eski topraklarına yeniden kavuşmuş oldu. Daha sonra Venedikli komutan Lydia'yı yağmaladı ve Mora'ya döndü<sup class="calibre3"><a href="../Text/osmanlitarihi_split_579.html#footnote-207042-555" id="footnote-207042-555-backlink">555</a></sup>.</p>

    <p class="normal">&nbsp;</p>

    <p class="normal"><span class="idebold">Mehmet'in Uzun Hasan'ı Yenmesi</span></p>

    <p class="normal">Bu sıralarda, Uzun Hasan'ın komutanların olan Yusuf Bey, kalabalık bir Tatar ordusu ile birlikte Türk topraklarına girdi ve Tokat'ı yaktı. Daha sonra Karamanoğulları'nın ülkesine girdi ve burada yeni Karaman Beyi Mustafa'nın üzerine yürüdü ve çetin bir çarpışmadan sonra kendisini yendi. Yusuf Bey, esir düştü ve zincirlere bağlanarak Sultan'ın huzuruna götürüldü. Bu başarısızlığa canı sıkılan ve öç almaya karar veren Uzun Hasan ertesi yıl sefere çıktı ve kalabalık bir ordunun başında Osmanlı topraklarına girdi. Bu istilayı tahmin eden Mehmet Asya'ya geçti ve Persleri Payas'ta<sup class="calibre3"><a href="../Text/osmanlitarihi_split_580.html#footnote-207042-556" id="footnote-207042-556-backlink">556</a></sup> karşıladı. Muharebeye tutuşuldu ve zafer uzun süre ortada kaldı. Sonunda, Türklerin sol kanadına komuta eden Sultan'ın büyük oğlu Mustafa, Uzun Hasan'ın oğlu Zeyneddin'le karşılaştı; O da Perslerin sağ kanadına komuta ediyordu. İki şehzade birbirlerine saldırdılar; kısa bir çatışmadan sonra Mustafa Zeyneddin'i atından düşürdü ve ayağa kalkmasına fırsat vermeden mızrağı ile delik deşik etti. Uzun Hasan'ın sağ kanadı bunun üzerine kaçmaya başladı ve Türkler şiddetle sol kanadı üzerine çullandılar ve onu da dağıtarak kaçmak zorunda bıraktılar. Uzun Hasan az sayıda adamla kurtuldu<sup class="calibre3"><a href="../Text/osmanlitarihi_split_581.html#footnote-207042-557" id="footnote-207042-557-backlink">557</a></sup>.</p>

    <p class="normal">Hıristiyan tarihçilerine göre<sup class="calibre3"><a href="../Text/osmanlitarihi_split_582.html#footnote-207042-558" id="footnote-207042-558-backlink">558</a></sup>, iki ordunun her birinde üç yüz yirmişer bin asker vardı. Türkler ilk çatışmada kırk bin kayıp verdiler. Bu yenilgi üzerine Sultan ordugâhını savaş arabaları ve toplardan oluşan bir tabya ile takviye etmeye karar verdi. Bu ilk başarılarından güç kazanan Persler, büyük bir cesaretle tabyaya saldırdılar. Fakat atları alışık olmadıkları topun sesinden ürkerek kaçışmaya başladılar. Bunu gören Mehmet, süvari kuvvetleriyle üzerlerine saldırdı ve çetin bir çarpışmadan sonra bozguna uğrattı. Her ne kadar zafer şerefi ve düşman ordugâhı Türklerin elinde kaldıysa da Perslere oranla iki misli kayıp verdikleri sanılmaktadır<sup class="calibre3"><a href="../Text/osmanlitarihi_split_583.html#footnote-207042-559" id="footnote-207042-559-backlink">559</a></sup>.</p>

    <p class="normal">&nbsp;</p>

    <p class="normal"><span class="idebold">Varsak'ın Fethi</span></p>

    <p class="normal">Yollar düşmanı takip etmeye elverişli olmadığından, Mehmet Karahisarı Şarki'yi<sup class="calibre3"><a href="../Text/osmanlitarihi_split_584.html#footnote-207042-560" id="footnote-207042-560-backlink">560</a></sup> kuşattı. Uzun süre dayanamayan bu şehri aldıktan sonra, ordusunun bir kısmıyla geri döndü ve öteki kısmını Gedik Ahmet Paşa'nın<sup class="calibre3"><a href="../Text/osmanlitarihi_split_585.html#footnote-207042-561" id="footnote-207042-561-backlink">561</a></sup> komutasına bıraktı. Gedik Ahmet Paşa, Ermenek ve Silifke'yi ele geçirdi ve Varsak<sup class="calibre3"><a href="../Text/osmanlitarihi_split_586.html#footnote-207042-562" id="footnote-207042-562-backlink">562</a></sup> eyaletinin tümünü Osmanlıların egemenliği altına aldı.</p>

    <p class="normal">&nbsp;</p>

    <p class="normal"><span class="idebold">Kaffa'nın (Kefe) Zaptı</span></p>

    <p class="normal">Ertesi yıl, aynı komutan<sup class="calibre3"><a href="../Text/osmanlitarihi_split_587.html#footnote-207042-563" id="footnote-207042-563-backlink">563</a></sup> Cenevizlilerden, Kırım'ın en müstahkem şehri olan Kieffe veya Kaffa'yı (bugünkü adı Feodosiya'dır ç.n.) aldı ve onu da Sultan'ın topraklarına kattı. Kırım'da Kıpçak<sup class="calibre3"><a href="../Text/osmanlitarihi_split_588.html#footnote-207042-564" id="footnote-207042-564-backlink">564</a></sup> prenslerinin soyundan gelen Mengli Giray ile karşılaştı. Mengli Giray uzun süre kardeşi ile savaş halinde kaldıktan sonra Cenevizlilerin kollarına atılmıştı. Sultan Mehmet, kendisini Kırım Hanı yaptı ve ülkeyi hâkimiyeti altına almasına yardımcı olmak üzere kendisine bir ordu verdi. Mengli, kardeşini yendi ve öldürdü, böylece tahtın tek ve mutlak sahibi oldu. Mengli Giray, Türklerin yarattıkları Kırım Tatar Hanları'nın birincisidir. Osmanlı İmparatoru adına ilk hutbeyi okutan da kendisidir.</p>

    <p class="normal">&nbsp;</p>

    <p class="normal"><span class="idebold">Türkler'in Boğdan'da Yenilgiye Uğramaları</span></p>

    <p class="normal">Kırım'da bunlar olup biterken Süleyman Paşa büyük bir ordunun başında Boğdan'a girdi<sup class="calibre3"><a href="../Text/osmanlitarihi_split_589.html#footnote-207042-565" id="footnote-207042-565-backlink">565</a></sup>.</p>

    <p class="normal">Ülkenin hükümdarı olan Etienne (İstvan) <sup class="calibre3"><a href="../Text/osmanlitarihi_split_590.html#footnote-207042-566" id="footnote-207042-566-backlink">566</a></sup> kendisine karşı koymak üzere yürüyüşe geçti ve Prut ırmağı kıyısında, Falchi<sup class="calibre3"><a href="../Text/osmanlitarihi_split_591.html#footnote-207042-567" id="footnote-207042-567-backlink">567</a></sup> yakınlarında karşılaştılar. Savaş uzun sürdü ve talih bir o tarafa bir bu tarafa güldü. Fakat sonunda hatasını hayatıyla ödeyen Osmanlı kumandanının ihmali yüzünden Boğdanlılar savaşı kazandılar<sup class="calibre3"><a href="../Text/osmanlitarihi_split_592.html#footnote-207042-568" id="footnote-207042-568-backlink">568</a></sup> Ertesi yıl, Mehmet bütün kuvvetlerinin başında bizzat Boğdan üzerine yürüdü. Hiçbir direnme ile karşılaşmadan ülkeyi yakıp yıktı ve çok sayıda tutsak ve hayvan sürüsünden oluşan büyük bir ganimetle başkentine döndü<sup class="calibre3"><a href="../Text/osmanlitarihi_split_593.html#footnote-207042-569" id="footnote-207042-569-backlink">569</a></sup>.</p>

    <p class="normal">&nbsp;</p>

    <p class="normal"><span class="idebold">Kroya Kuşatması -1477</span></p>

    <p class="normal">Türkler bundan sonra Arnavutluk'ta Kroya'yı kuşattılar. Bu ülkeyi himayelerine almış Venedikliler François Cotarini'yi yardıma gönderdiler. Bu komutan Türkleri Tirana ovalarında karşıladı ve uzun ve çetin bir savaştan sonra bozguna uğrattı. Fakat askerler yağma yapmaya başlayınca Türkler toparlandılar ve Arnavutları yenerek başta Venedikli komutan olmak üzere bin kişiyi öldürdüler. Bu zaferden sonra, Dalmaçya'da, İstria'da ve Carniole'de (Slovenya) akınlar yaptılar. Sontium Nehri kıyılarında birkaç Venedik birliğini de yendiler<sup class="calibre3"><a href="../Text/osmanlitarihi_split_594.html#footnote-207042-570" id="footnote-207042-570-backlink">570</a></sup> ve hiçbir direnme ile karşılaşmadan Friuli'yi talan ettiler. Ertesi sene de aynı şeyi Almanya tarafındaki dağlarda yaptılar. Nihayet Kroya, bir yıl süren bir kuşatmaya dayandıktan sonra, yiyeceksiz kalarak teslim oldu.</p>

    <p class="normal">&nbsp;</p>

    <p class="normal"><span class="idebold">İşkodra Kuşatması</span></p>

    <p class="normal">Mehmet, dört yıl önce İşkodra önünde uğradığı yenilginin intikamını almak amacıyla<sup class="calibre3"><a href="../Text/osmanlitarihi_split_595.html#footnote-207042-571" id="footnote-207042-571-backlink">571</a></sup> Ali Bey'i seksen bin kişilik bir ordunun başında şehri yeniden kuşatmaya gönderdi. Bu ordu yolda önüne ne çıktıysa yıkıp geçti. 14 Mayıs'ta Türkler şehrin varoşlarına vardılar ve bir ay sonra elli bin kişilik bir takviye aldılar. Toplar döktükten ve nehir üzerine ahşap bir köprü kurduktan sonra, topları ve havanlarıyla surları dövmeye başladılar. 2 Temmuz'da Sultan bütün kuvvetlerinin başında bizzat geldi. Böylece toplam üç yüz elli bin kişilik bir ordu meydana gelmişti. Surlarda gedikler açılınca, Türkler birkaç şiddetli saldırıda bulundular. Dört beş kez sancaklarını surların üzerine dikmeyi başardılar. Fakat durmadan püskürtüldüler ve bir defasında on iki bin savaşçı kaybettiler. Kuşatılanlar ise sadece dört yüz kişi kaybetmişlerdi. Sultan, sonuç vermeyen yedi saldırıdan sonra şehri almaktan umudunu keserek kuşatmayı ablukaya çevirdi. Daud Gayola (Koca veya Derviş Davud Paşa olacak ç.n.) Sultan tarafından Venediklilere ait küçük kale ve müstahkem mevkileri ele geçirmekle görevlendirilmişti. İşkodra Gölü üzerinde Zabiake'yi ve sakinlerini ateşe verdikten sonra terk ettikleri Lissa'yı aldı. Anadolu Beylerbeyi Mustafa da Drivasta'yı zapt etti. Daha sonra Sultan, Gedik Ahmet Paşa'yı ablukayı sürdürmek için kırk bin askerle orada bırakarak İstanbul'a döndü<sup class="calibre3"><a href="../Text/osmanlitarihi_split_596.html#footnote-207042-572" id="footnote-207042-572-backlink">572</a></sup>.</p>

    <p class="normal">Başarısızlıklarından yılan Venedikliler, Trevisane'yi Babıâli 'ye göndererek onun aracılığı ile 1478 yılında Türklerle bir barış anlaşması imzaladılar, İşkodra'yı, Limni adasını, Mora'daki Tenar kalesiyle birlikte Osmanlılara bıraktılar, Karadeniz'de ve Sultan'ın öteki topraklarında ticaret yapabilme hakkı karşılığında sekiz bin duka ödediler<sup class="calibre3"><a href="../Text/osmanlitarihi_split_597.html#footnote-207042-573" id="footnote-207042-573-backlink">573</a></sup>. 884 yılında Mehmet Dulkadıroğulları'ndan Alâüddevle Bozkurt Bey'e yardım ederek kardeşi Şahbudak'ı yenmesini sağladı. Şahbudak, Mısır'da hüküm sürmekte olan Çerkez Kölemenlerinden El Melikul Eşref Rayet Bey'e sığındı. Ertesi yıl, Sultan güçlü bir donanmayı Gedik Ahmet Paşa'nın komutasında İtalya'ya gönderdi. Gedik Ahmet Paşa Puglia (Pulya) kıyılarını yağmaladı ve birkaç kale ele geçirdi. Fakat başarılarının tam ortasında Uzun Hasan'a karşı koymak için geri çağrıldı. Kısa bir süre sonra, Venedikliler elçileri aracılığıyla barış istediler. Görülecek başka hesapları olan Mehmet, hemen razı oldu. Fakat barış çok kısa sürdü, 886'da Sultan, Mesih Paşa'yı<sup class="calibre3"><a href="../Text/osmanlitarihi_split_598.html#footnote-207042-574" id="footnote-207042-574-backlink">574</a></sup> kalabalık bir donanmayla Rodos'a gönderdi. Fakat Mesih Paşa, Rodos önünde başarısızlığa uğradı ve büyük kayıplar verdikten sonra kuşatmayı kaldırmak zorunda kaldı<sup class="calibre3"><a href="../Text/osmanlitarihi_split_599.html#footnote-207042-575" id="footnote-207042-575-backlink">575</a></sup>.</p>

    <p class="normal">&nbsp;</p>

    <p class="normal"><span class="idebold">Kefalonya'nın Zaptı</span></p>

    <p class="normal">Venediklilerin Sontium'daki yenilgileri ve barış istemek için elçiler göndermeleri gibi örneklerden anlaşılmaktadır ki Türkler bu konuda da başka konularda olduğu gibi, olayları Batı tarihçilerinden farklı biçimde derlemişlerdir. Hıristiyan tarihçileri İtalya Seferi'nin Rodos Kuşatması'ndan sonra yapıldığını yazarlar. Bunlara göre, barış imzalandıktan sonra Sultan Gedik Ahmet Paşa'yı bir donanmayla Ayamavra, Zanta ve Kefalonya Prensi Leonardo'ya saldırmak üzere İtalya'ya gönderdi. Gedik Ahmet Paşa bütün bu toprakları Leonardo'nun elinden aldı. Sultan ayrıca Transilvanya'ya Ali Bey'in ve daha başka komutanların emrinde yüz bin kişilik bir ordu gönderdi, fakat Macarlar, kanlı bir savaştan sonra bu orduyu Weissenburg yakınlarında yendiler<sup class="calibre3"><a href="../Text/osmanlitarihi_split_600.html#footnote-207042-576" id="footnote-207042-576-backlink">576</a></sup>.</p>

    <p class="normal">&nbsp;</p>

    <p class="normal"><span class="idebold">Rodos Kuşatması</span></p>

    <p class="normal">Antoine Meligale adında kaçak bir şövalye, Sultan'ı Rodos adasını kuşatmaya teşvik etti. Bu şövalye yolda hastalandı ve Türkler kendisini denize attılar. Seksen bin askerden oluşan Osmanlı ordusu bu defa Demetrius adında tarikatına ihanet eden bir başka şövalyenin komutasında 22 Haziran günü karaya çıktı. Mesih Paşa bir süre surları şiddetli bir top ateşine tutarak bir gedik açmayı başardı. Ancak Şövalyelerinin Büyük Ustası Pierre D'Aubusson o kadar güçlü istihkâmlar yaptırmıştı ki Mesih Paşa adaya karşı saldırıya geçmeyi göze alamadı. Bununla birlikte, Sultan'ın yüz bin askerin başında ve yüz elli topla Rodos'a geleceği haberinin yayılması üzerine, kuşatılanlar ve özellikle İspanyollar paniğe kapıldılar. Aynı zamanda Mesih Paşa'nın Büyük Usta'yı zehirletmek için bir komplo hazırlamakta olduğu da bu sıralarda meydana çıktı. Türk komutanı, Saint Nicolas kulesini dövmek için küçük bir koyun üzerine bir köprü kurması üzerine, Gervaise Rogers adında bir İngiliz, geceleyin bir fırsatını bularak halatları kesip köprüyü yıktı. Fakat Türkler hemen yeni bir köprü yaptılar ve kule birkaç gün süreyle hem denizden hem karadan dövüldü. Nihayet kalenin topu köprüyü yeniden yıktı.</p>

    <p class="normal">&nbsp;</p>

    <p class="normal"><span class="idebold">Kuşatmanın Kaldırılması</span></p>

    <p class="normal">Mesih Paşa bu kez vaatlerle Büyük Usta'yı kandırmaya ve kalenin teslim olmasını sağlamaya çalıştı. Fakat bir haraç elde etmeyi bile başaramayınca kaleyi eskisinden de şiddetli bir top ateşine tutmaya başladı. Nihayet surlarda büyük bir gedik açıldı ve Türkler saldırıya geçtiler. Fakat canla başla savaşan kaledeki askerler tarafından püskürtüldüler ve içlerinden beş yüz kişi, bir başka taraftan surlara tırmanmaya çalışırken öldürüldü. Türkler, toplam olarak beş bin kayıp verdiler. Büyük Usta, bu saldırı sırasında beş yara aldı. Bu başarısızlık karşısında cesareti kırılan ve bir yandan da Hıristiyan hükümdarlarının Rodos'un yardımına gelmeye hazırlandıkları yolunda haberler alan Mesih Paşa kuşatmayı kaldırdı ve 17 Ağustos'ta adadan ayrıldı.</p>

    <p class="normal">&nbsp;</p>

    <p class="normal"><span class="idebold">İtalya'nın İşgali</span></p>

    <p class="normal">Rodos'ta başarısızlığa uğramış olsa bile bir başka zafere ulaşmaktan umudunu kesmeyen Mehmet, Makedonya sınırlarında bir kıyı kenti olan Aulonia'da güçlü bir ordu teşkil ederek Gedik Ahmet Paşa'nın komutasında gemilerle İtalya'ya gönderdi. Otranto yakınlarında Pulya'da karaya çıkan Gedik Ahmet Paşa, sahili yağmaladıktan sonra Otranto'yu aldı. Bu şehir İtalya'nın kilit noktası olduğundan iyice tahkim ettirdi ve on sekiz ay dayanacak cephane ile doldurdu. Sonra, ilkbaharda dönüp fetihlerine devam etmek niyetiyle İstanbul'a döndü. Bereket versin ki Anadolu'da baş göstermeye başlayan huzursuzluklar tasarılarını gerçekleştirmesine engel oldu<sup class="calibre3"><a href="../Text/osmanlitarihi_split_601.html#footnote-207042-577" id="footnote-207042-577-backlink">577</a></sup>.</p>

    <p class="normal">&nbsp;</p>

    <p class="normal"><span class="idebold">Mehmet'in Ölümü</span></p>

    <p class="normal">Yaza doğru Mehmet, imparatorluğun bütün kuvvetlerini topladı ve Yaskinder (Azapkapı civarı y.n.)'den Üsküdar'a geçti ve Uzun Hasan'ın hevesini kursağında bırakmak amacıyla Maltepe<sup class="calibre3"><a href="../Text/osmanlitarihi_split_602.html#footnote-207042-578" id="footnote-207042-578-backlink">578</a></sup> altında ordugâh kurdu<sup class="calibre3"><a href="../Text/osmanlitarihi_split_603.html#footnote-207042-579" id="footnote-207042-579-backlink">579</a></sup>. Fakat tam bu sırada şiddetli bir damla (nikris) nöbetine yakalandı ve buna başka ihtilaflar da eklenince<sup class="calibre3"><a href="../Text/osmanlitarihi_split_604.html#footnote-207042-580" id="footnote-207042-580-backlink">580</a></sup> birkaç gün içinde büsbütün fenalaşarak Cemaziyülevvel ayının beşinci günü imparatorluğu, oğlu Bayezit'e bırakarak öldü<sup class="calibre3"><a href="../Text/osmanlitarihi_split_605.html#footnote-207042-581" id="footnote-207042-581-backlink">581</a></sup>. Mehmet, elli bir yaşında ölmüş ve saltanatı, babasının sağlığında hüküm sürdüğü yıllar sayılmayacak olursa, otuz yıl, üç ay sürmüştür<sup class="calibre3"><a href="../Text/osmanlitarihi_split_606.html#footnote-207042-582" id="footnote-207042-582-backlink">582</a></sup>.</p>

    <p class="normal">&nbsp;</p>

    <p class="normal"><span class="idebold">Özellikleri</span></p>

    <p class="normal">Askerlik yetenekleri çok parlaktı. Aynı zamanda bilim ve sanatları seven akıllı bir adamdı. Kendisi de doğanın sırlarını bilir ve birkaç dil konuşurdu. İşinde sabırlı ve çalışkandı. Dinsel görevlerini yerine getirmekten de geri kalmazdı. Tek kelimeyle büyük bir hükümdardı. Tek kusuru adaletin sesine yeteri kadar kulak vermemesi ve fetih tutkusuna kendisini fazlaca kaptırmasıydı<sup class="calibre3"><a href="../Text/osmanlitarihi_split_607.html#footnote-207042-583" id="footnote-207042-583-backlink">583</a></sup>. Hıristiyan tarihçilerine göre, dış görünüşünde ruhunun büyüklüğünü yansıtan hiçbir şey yoktu. Kısa boylu ve tıknazdı. Kolları ve bacakları<sup class="calibre3"><a href="../Text/osmanlitarihi_split_608.html#footnote-207042-584" id="footnote-207042-584-backlink">584</a></sup> iri, kendisi de güçlü kuvvetliydi. Tatar benizliydi; seleflerinin çoğu gibi, yüzü soluk ve hüzünlü (melankolik) idi. Tavırları ciddi, kaşları çatık, gözleri biraz çukura kaçmış fakat bakışları keskindi. Burnu o kadar büyük ve kavisliydi ki nerede ise üst dudağına değecekti<sup class="calibre3"><a href="../Text/osmanlitarihi_split_609.html#footnote-207042-585" id="footnote-207042-585-backlink">585</a></sup>. Çok zeki ve doğu bilimlerinde büyük bir vukuf sahibiydi. Özellikle astronomiye meraklıydı. Yunanca, Latince, Arapça, Keldanice ve Farsça bilirdi<sup class="calibre3"><a href="../Text/osmanlitarihi_split_610.html#footnote-207042-586" id="footnote-207042-586-backlink">586</a></sup>. Tarihten çok hoşlanırdı. Çok cesur ve şanslıydı. Hırsızlığı ve her türlü haksızlığı şiddetle cezalandırırdı. Sanat ve bilimlerde üstün başarılı olanları çok severdi. Fakat bütün bu erdemlerine karşılık büyük kusurları vardı. Söylenildiğine göre, ne dini ne de antlaşmaları umursardı. Muhteris ve içten pazarlıklı idi. Kan dökücülüğü, hoşuna gitmeyen bir şey yapan pek çok kimsenin hayatına mal olmuştur.</p>

    <p class="normal">&nbsp;</p>

    <p class="indentmetin"><span class="idebold">NOT 3</span> - Sayfa 278 (Fr. metinde) (Türkçe metinde ss. 207-208 için ek not.) İngilizler Belgrad kuşatması üzerine hemen hemen hiç durmamış olduklarından Macar tarihçilerinden alınmış bazı ayrıntılan eklemek yerinde olur. (Thvvrocz, cap. LX. Ranzan. Epitome Rerum Hungaricarum, İndex XXV). İlginç olan husus şudur: Sultan Mehmet, yaralandıktan sonra baygın bir halde geceyi geçirmek üzere emin bir yere götürülmüş, ertesi gün kendine gelince topçusunu, ağırlıklarını vb. kaybetmiş olmayı gururuna yediremeyerek intihar etmek için zehir istemiş. Mehmet'in ordusunda bulunan Macar askerleri içinde üç yüz Polonyalı Haçlı askeri vardı. Ranzanuz, adı geçen kitabında Mehmet'in toplarının Almanlar ve İtalyanlar tarafından kullanıldığını söyler. Sözü edilen savaştan önce, Kral Ladislas birçok seçkin kişiyle Venedik'e gitmişti. İstanbul'un fethinden sonra Türklerin gücü ortalığa dehşet saçmaya başlamıştı.</p>

    <p class="indentmetin">Metinde sözü geçen hükümdarlardan birçoğunun, Türklerin egemenliğini sınırlamak için bir araya gelen Batılı Hıristiyan devletlerinin hükümdarlarıyla yaptıkları toplantılar, Mehmet'in İstanbul'un fethinden sonra yapmak zorunda kaldığı sürekli savaşlara ışık tutar. Raynalde, Ad annum 1459, n 48'de bu ittifaktan bahsettikten sonra şunları ekler: "Tania de crediüs Occidentalium Coetibus expectatio fuerat, ut Orienüs Reges, Trapezuntinus scil. Imperator, Ussum Cassanus majoris Armeniae Princeps, Georgius, Rex Persarum, tum Georgiae, Mingreliae, Githorum et Aranorum Principes, adver-sus Mahometem armorum societatem coierint, ete." Buna şunu da eklemek gerekir ki Papa Pius II İberya, Ermenistan ve Mezopotamya'da hüküm süren Hıristiyan hükümdarlarını ayaklandırmak için Fransisken rahibi Louis'yi doğuya göndermiştir. Bu hükümdarların 1460 yılında Papa'ya elçiler gönderdikleri ve bunların efendileriyle müttefiklerinin gücünü bir hayli abartarak anlattıkları da bilinmektedir. (Raynalde, Ad annum 1460, n. 101 ve müt.).</p>

    <p class="indentmetin">Peloponnesos Despotu Thomas, daha başka şehirler meydanında Pat-ras'ı Mehmet'e teslim etmişti. Fakat bu şehir, İtalyan askerlerinin yardımıyla Sultan'ın boyunduruğunu silkelemişti. Papa Pius II, İstanbul ve Peloponnesos baronlarından başka Arnavut komutanlarına ve Yunanistan ileri gelenlerine de mektuplar yazarak Thomas'ı desteklemelerini istemişti. Kendisine Trabzon İmparatoru dedirten David de bir Haçlı seferine kumanda etmeye hazırlanan Burgonya Dükü Philippe'e yazdığı bir mektupta, tumturaklı bir ifadeyle müttefiklerinin kalabalık ordularından bahsediyor ve hepsinin Mehmet'e karşı harekete geçmeye hazır olduklarını bildiriyordu. Kendisi otuz birem (latince bi ve remus'tan iki kürekli, yani ikişer sıra kürekli kayık) ve yirmi bin asker, As-sambeehise elli bin asker verecekler ve bunlarla güya Anadolu'yu fethedeceklerdi. Bunların dışında, İran Şahı Georges altmış bin asker, Gürcistan Kralı yirmi bin atlı, Mingrelia Kralı ve oğlu altmış bin piyade Anakosya (Anacosie) Prensi Rabin otuz bin piyade vereceklerdi. Jit (Githes) ve Arana ulusları İranlılara katılacak, Küçük Ermenistan hükümdarı Ardebek on bin asker devşirecekti, vb. Bu mektup 22 Nisan 1459 tarihinde Trabzon'dan yazılmıştır.</p>

    <p class="indentmetin">Gürcistan Prensi Gorgoras'ın bir mektubu da Mehmet'e karşı tasarlanan buna benzer projelerle doludur. Bu yıl içinde Türkler Sırbistan'da Sendreu Kalesi'ni almışlardır. Papa, bunu birçok Alman hükümdarına, bu arada Brandeburg Markisi Albert'e, Avusturya, Bavyera, Saksonya Düklerine, Baden Margravma (sınır valisi), vb. bildirmiştir. Thomas kızını vermek zorunda kal¬mıştır. Bu Prenses'in ikamete mecbur edildiği Monembase şehri kendisine iade etmiştir, fakat kalenin kumandanı Manuel Paleologos'un teşviki üzerine, Türklerin egemenliğini tanımayı reddeden Prenses, Roma kilisesine sığınmıştı. Bu sırada Milano Düşesi'nin askerleri, Pius'un, o tarihte Almanya'da Papalık elçisi olan Kardinal Bessarion'a verdiği emir üzerine Jannonus'un komutasında Monembase'ye gelmişlerdir.</p>

    <p class="indentmetin">Mantua'da ayrıca üç yıl süreyle Rahiplerin onda bir, Laiklerin yirmide bir ve Yahudilerin otuzda bir oranında vergi ödemeleri kararlaştırılmıştır. Bosna Naibi de Mantua'ya elçiler göndermek istemiş, fakat Türkler tarafından satın alınmıştır. Papa üç yıl için genel bir seferberlik ilan etmiştir. Ayrıca Mehmet'e çok uzun ve dokunaklı bir mektup yazarak doğunun meşru İmparatoru olmak istediği takdirde kendisini Hıristiyan olmaya davet etmiştir. Raynalde'nin (s.85 -104) tam metnini verdiği bu uzun mektuptan anlaşıldığına göre, Papa uzun uzadıya Hıristiyan tarihinden ve "ekanimi selase" (Trinite) dogmasından bahsetmiş, bu konuda birçok inandırıcı kanıt ortaya koymuştur. Muhammed'in öğretisini de uzun boylu anlatmıştır.</p>
  </div>
</body>
</html>
