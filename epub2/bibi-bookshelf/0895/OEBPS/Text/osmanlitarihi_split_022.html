<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>osmanlitarihi.html</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="normal">&nbsp;</p>

    <p class="h2baslik"><span class="ideitalik">I<br class="chapter" />
    Mısır Savaşına Kadar Geçen Olaylar</span></p>

    <p class="normal">&nbsp;</p>

    <p class="normal">Yavuz<sup class="calibre3"><a href="../Text/osmanlitarihi_split_685.html#footnote-207042-661" id="footnote-207042-661-backlink">661</a></sup> Sultan Selim denilen Selim Hicret'in 872 yılında, babası Bayezit'in Amasya Valisi bulunduğu sırada dünyaya gelmiştir. 918 yılı Safer ayının on dokuzunda, kırk altı yaşında iken tahta çıkmıştır. Ya askerler arasında kendilerinden yana çıkacak kimse bulamadıkları için ya da bu mağrur insanın gönlünü ancak hatırını saymakla kazanabileceklerine inandıkları için olacak, kardeşleri kendisine karşı çıkmadı. Silaha sarılan bir tek Ahmet oldu; bir kez kardeşinin rakibi olduktan sonra Selim tahtta oturdukça hayatının hiçbir zaman emniyette olmayacağını biliyor, bu umutsuzluk içinde şansını denemek istiyordu. Bazı ileri gelenlerin kendisini tutacaklarını umuyor, Selim'e karşı gösterilen bağlılığın içten bir bağlılık olduğuna inanmıyordu. Amasya'daki bütün kuvvetlerini toplayarak Avrupa'ya geçmeye hazırlandı.</p>

    <p class="normal">&nbsp;</p>

    <p class="normal"><span class="idebold">Ahmet'in Yenilmesi ve Boğulması</span></p>

    <p class="normal">Selim'in her tarafta casusları vardı ve çok geçmeden Ahmet'in girişimleri kulağına gitti. Daha önce davranmak için Anadolu'ya geçti ve Ahmet henüz bütün kuvvetlerini toplamaya vakit bulamadan üzerine yürüdü. Ahmet az sayıda askerle de olsa Selim'in karşısına çıkmaktan geri durmadı, iki kardeş Yenişehir Ovası'nda karşılaştılar ve savaştılar. Ahmet, göğüs göğüse çarpışanların arasına daldı ve dağılmaya yüz tutan kuvvetlerini birkaç kez toparladı. Fakat sonunda askerleri, sayı üstünlüğü karşısında bozguna uğradı. Çoğu Ahmet'e sırt çevirmeden yiğitçe savaştı. Ahmet yakalandı ve hemen orada boğdurulduktan sonra Bursa'da gömüldü<sup class="calibre3"><a href="../Text/osmanlitarihi_split_686.html#footnote-207042-662" id="footnote-207042-662-backlink">662</a></sup>. Başka tarihçilere göre, Selim'in yürüyüşe geçtiği haberi üzerine Ahmet, Ermenistan sınırındaki dağlara kaçtı ve burada asker toplamaya çalıştı. Selim, kışı bu kadar soğuk bir yerde geçirmek istemeyerek Bursa'ya döndü.</p>

    <p class="normal">Oradan Ufeghi (Üveys?) Paşa'yı Ahmet'in oğulları Murat ve Alâaddin'e baskın yapmak için Amasya'ya gönderdi. Fakat Sadrazam Koca Mustafa Paşa, Selim'i tahta çıkarmakta büyük rolü olmasına rağmen zulmünden nefret ettiği için şehzadelere Üveys'in ne maksatla gönderildiğini haber verdi. Onlar da Üveys Paşa'yı pusuya düşürerek esir aldılar ve adamlarının çoğunu öldürdüler. Tutsak Paşa, (veya ülûfecilerin başı ç.n.), Koca Mustafa Paşa'nın ihanetini öğrendi ve Selim'e haber verdi. Selim kendisini hemen idam ettirdi. Ahmet, bunu öğrenir öğrenmez, o da Üveys'i (veya ülufecileri ç.n.) öldürttü.</p>

    <p class="normal">İlkbahar yaklaştığında, Şehzade Ahmet'in yandaşları bu kez kendisinin Selim'e bir baskın yapmasını öğütlediler, yanında Avrupa askeri bulunmayan Selim'in kolayca yenilebileceğini söylediler. Ahmet, daha çabuk olsun diye on beş bin askerin başında Bursa üzerine yürüdü, piyadesi ise yolda konaklayarak arkadan geldi. Selim bunu haber aldı, kendisini iyi bir şekilde karşılamaya hazırlandı. Bu arada Ahmet'in taraftarlarından birkaçının kendi ordugâhından gizlice yazıp gönderdikleri mektupları ele geçirdi. Bu mektuplarda Ahmet'in, Selim bütün kuvvetlerini toplamaya vakit bulamadan bir an önce gelmesi isteniyordu. Selim önce hu komplocuları idam ettirdi. Arkasından da onların ağzından mektuplar yazdırarak Ahmet'e acele etmesini, piyadelerini beklemesine gerek olmadığını, çünkü savaş işareti verilir verilmez kendilerinin bir kargaşalık yaratarak Selim'i öldüreceklerini bildirdi.</p>

    <p class="normal">Bu sahte mektuplardan cesaret alan Ahmet, Parthenie (Bartın) Çayı'na kadar ilerledi. Burada, Selim'in on beş bin Anadolu süvarisinin başında düşman kuvvetlerini keşfe gönderdiği Sinan Paşa ile karşılaştı. Sinan Paşa adamlarının yarısını kaybederek yenildi. Selim yılmadı ve Elat<sup class="calibre3"><a href="../Text/osmanlitarihi_split_687.html#footnote-207042-663" id="footnote-207042-663-backlink">663</a></sup> Çayı'na kadar ilerledi. Kardeşinin ordugâh kurduğu taraftan geçti ve bin kadar askeri bir ormanın içinde pusuya yatırdı. Başlarında Sultan'ın kayınbiraderi olan Han Oğlu adında genç bir Tatar beyi vardı. Bu müfrezeye verilen emir, savaş başlayınca düşmana geriden saldırmaktı. Ertesi gün, iki ordu cenge hazır beklerken Ahmet Selim'e haber göndererek kozlarını teke tek dövüşmek suretiyle paylaşmalarını önerdi. Fakat Selim buna yanaşmayınca elinde kılıcı, İran süvarisinin başında saldırıya geçti ve Türklerin sağ kanadını dize getirdi. Sonra, Selim'in sol kanadı ve yeniçerilerin bulunduğu muharebe kolu tarafından hırpalanan diğer askerlerini desteklemek için geri döndü. Ahmet, adamlarını toplayıp yeniden saldırıya geçti, son derece düzenli bir şekilde ve yiğitçe savaşarak önüne çıkan bütün engelleri devirdi. Ancak tam zaferi kazandığını sandığı bir sırada, Han Oğlu pusudan çıkarak kendisine geriden saldırdı; Ahmet'in küçük ordusu dört bir yandan sarılmış olduğundan, herkes canını kurtarmak için kaçışmaya başladı. Ahmet de herkes gibi geri çekildi, fakat atıyla bir hendeğe düşmek talihsizliğine uğradı ve yakalanarak kardeşinin emriyle boğuldu. Oğulları Murat ve Alâaddin, biri İran'a öteki Mısır'a kaçtı<sup class="calibre3"><a href="../Text/osmanlitarihi_split_688.html#footnote-207042-664" id="footnote-207042-664-backlink">664</a></sup>.</p>

    <p class="normal">Birkaç gün sonra Selim, muzaffer ordusu ile Korkut'un üzerine yürüdü. Bu şehzade kardeşine kendi isteğiyle boyun eğmişti. Halinden memnun olup ne servet, ikbal peşinde koşmak ne de elini saygı beslemesi gereken bir insanın kanına bulamak istiyordu. Fakat itaatinin boşuna olduğunu ve Selim'in nasıl olsa kanına susamış olduğunu görünce alelacele toplayabildiği askerleriyle yenmek isteğinden çok öcünü almadan ölmemek isteğiyle kardeşinin karşısına çıktı<sup class="calibre3"><a href="../Text/osmanlitarihi_split_689.html#footnote-207042-665" id="footnote-207042-665-backlink">665</a></sup>. Askerleri çok geçmeden bozguna uğradı ve kendisini terk etti. Uzunca bir süre, geceleri çöllerde ve ıssız yollarda dolaşmak ve gündüzleri karanlık mağaralarda saklanmak zorunda kaldı. Görünüşe bakılırsa niyeti Cem gibi Hıristiyanlara sığınmaktı. Selim buna engel olmak için o kadar çok insanı seferber edip peşine düşürdü ki Korkut, nihayet bir asker tarafından bulunarak kardeşinin huzuruna getirildi. Selim, kendisini savunmasına fırsat vermeden ve bütün yalvarmalarına kulak tıkayarak kardeşini cellâtlara teslim etti ve hemen oracıkta boğdurttu<sup class="calibre3"><a href="../Text/osmanlitarihi_split_690.html#footnote-207042-666" id="footnote-207042-666-backlink">666</a></sup>. Asya işlerini yoluna koyduktan sonra, Selim yeniden Avrupa'ya geçti ve İstanbul'da yüz altmış bin kişinin ölümüne yol açan veba salgınından kurtulmak için Edirne'ye gitti<sup class="calibre3"><a href="../Text/osmanlitarihi_split_691.html#footnote-207042-667" id="footnote-207042-667-backlink">667</a></sup>.</p>

    <p class="normal">&nbsp;</p>

    <p class="normal"><span class="idebold">Selimin İran'a Girişi – 920 / 1514</span></p>

    <p class="normal">Sultan rakiplerinden ve iç düşmanlarından<sup class="calibre3"><a href="../Text/osmanlitarihi_split_692.html#footnote-207042-668" id="footnote-207042-668-backlink">668</a></sup> kurtulur kurtulmaz, yeni fetihler düşünmeye başladı. Çekemediklerinin başında, Bayezit'le barış yapmış olan Mısır Kralı Sultan Gavri (Mısır Sultanı Kansu Gavri demek daha doğru olur ç.n.) vardı. Fakat Gavri'ye karşı hemen savaş açması halinde Kızılbaş Şahı'nın<sup class="calibre3"><a href="../Text/osmanlitarihi_split_693.html#footnote-207042-669" id="footnote-207042-669-backlink">669</a></sup> kendisine saldırmasından korkarak önce İranlının hakkından gelmeye karar verdi. Bu amaçla H.920 yılında kalabalık bir ordunun başında Asya'ya geçti. Kendisininki kadar kalabalık olan düşman ordusu ile Çaldıran<sup class="calibre3"><a href="../Text/osmanlitarihi_split_694.html#footnote-207042-670" id="footnote-207042-670-backlink">670</a></sup> ovasında, Tebriz dolaylarında karşılaştı. Selim hemen vezirlerini, muhasiplerini topladı ve kendilerine danıştı. Hepsi savaşın ertesi güne kadar ertelenmesini, böylelikle Osmanlı askerlerine yaptıkları uzun yürüyüşten sonra dinlenmek fırsatının verilmesini savundular. Selim bu görüşe katılmadı, düşmanın da aynı derecede yorulmuş olacağını ileri sürdü ve savaş için bütün hazırlıkların tamamlanmasını emretti. Bu arada Defterdar Piri Paşa'yı çağırtarak onun da görüşünü aldı. Piri Paşa, Selim'le aynı görüşü paylaşınca<sup class="calibre3"><a href="../Text/osmanlitarihi_split_695.html#footnote-207042-671" id="footnote-207042-671-backlink">671</a></sup> padişah şöyle bağırdı: "Ah, ne yazık ki bu adamı daha önce Sadrazam yapmamışım; bu hem benim için hem imparatorluk için ne büyük bir kazanç olurdu"<sup class="calibre3"><a href="../Text/osmanlitarihi_split_696.html#footnote-207042-672" id="footnote-207042-672-backlink">672</a></sup>.</p>

    <p class="normal">&nbsp;</p>

    <p class="normal"><span class="idebold">Büyük Savaş</span></p>

    <p class="normal">Sultan savaş işaretini verdi ve şehrin surları altında saf saf dizilmiş düşman askerlerinin her yandan sarılmasını emretti. Savaş sol kanadın top atışıyla başladı. Avrupa askeri bu tarafta bulunuyordu. Fakat bataryalar öyle kötü yerleştirilmişti ki gülleler ya bir tepeye düşüyor ya da İran ordugâhının üstünden geçip gidiyordu. Sinan Paşa'nın<sup class="calibre3"><a href="../Text/osmanlitarihi_split_697.html#footnote-207042-673" id="footnote-207042-673-backlink">673</a></sup> komutasındaki Anadolu askeri, arkasından sahra toplarını çekerek ilerledi. Büyük topun hizasına geldiklerinde Sinan Paşa, topçuların öne geçmesi için sağ ve sol taraftaki ilk safları açtırdı. Bunun öyle büyük bir etkisi oldu ki İranlılar daha bir dakika önce duvar gibi birbirlerine sımsıkı kenetlenmiş oldukları halde, dört bir yana dağıldılar ve Türklerin tabiriyle sokak be sokak ayrıldılar. Topçu ateşinin yol açtığı kargaşalığı gören Selim, yatağan ve mızraklarla düşmana saldırılması için emir verdi. Düşman sol kanadının yarısı kılıçtan geçirildi, kalanı da kaçtı. İsmail son kanadının büyük bir tehlike içinde olduğunu görünce en iyi alaylarıyla sağ kanattan ayrılarak sol kanadın yardımına gelmişti. Safevilerin son direnişlerini kırmakla meşgul Türkleri tam geri püskürteceği sırada, Selim on üç bin Yeniçerinin başında Şah İsmail'in sağ kanadına yandan saldırdı. Askerlerin toplanmasına olanak sağlamak için yaylım ateşi açılmasını emretti. Daha sonra da elde kılıç, İranlıların üzerine saldırılması için komut verdi.</p>

    <p class="normal">&nbsp;</p>

    <p class="normal"><span class="idebold">İsmail'in Büyük Yenilgisi</span></p>

    <p class="normal">Sultan'ın emirleri o kadar eksiksiz bir şekilde yerine getirildi ki İranlılar yavaş yavaş direnmekten vazgeçtiler ve sonunda da açıkça kaçmaya başladılar. Sağ kanat henüz Türkler tarafından bozguna uğratılmamıştı. Savaş aşağı yukarı eşit şartlar altında devam ediyordu. Fakat sağ kanat sol kanadın çöktüğünü görünce o da utanç verici bir şekilde kaçmaya başladı. Şah İsmail, gecenin karanlığından yararlanarak atının da sürati sayesinde kaçmayı başardı, İranlılar binlerce ölü ve esir verdiler<sup class="calibre3"><a href="../Text/osmanlitarihi_split_698.html#footnote-207042-674" id="footnote-207042-674-backlink">674</a></sup>. İki kanadın kumandanları Mehmet Han ile Tekkeli Han'ı kaybettiler. Bunlar İran'ın o dönemdeki en büyük komutanları sayılıyordu. Selim, İran ordugâhında Şah İsmail'in muazzam hazinelerini buldu. Sonra savaşı öğütlemiş olan Piri Paşa'yı sadrazam yaptı, hiçbir nisa ve sübyanın (kadın veya çocuğun) esir edilmemesini buyurdu ve şöyle dedi: "Sünni olup da zorla silah altına alınanları zincire vurmak doğru değildir. Mağluplara zulümle değil insafla davranmak gerekir."</p>

    <p class="normal">&nbsp;</p>

    <p class="normal"><span class="idebold">Tebriz'in Teslimi</span></p>

    <p class="normal">Ertesi gün, Tebriz halkı Şah'ın kendilerini terk ettiğini görerek Selim'e teslim oldu. Sultan şehre girdi ve askerlerinin birkaç gün dinlenmesine izin verdi. Sonra şehirde güçlü bir garnizon bırakarak Amasya'ya döndü. Fetihlerini daha ileri götüremedi, çünkü düşman bütün komşu eyaletlerde büyük hasarlar yapmıştı. Sultan birçok soylu ve bilgin kişiyi ve bu arada Bikarar'ın oğlu Hüseyin'i<sup class="calibre3"><a href="../Text/osmanlitarihi_split_699.html#footnote-207042-675" id="footnote-207042-675-backlink">675</a></sup> İstanbul'a gönderdi<sup class="calibre3"><a href="../Text/osmanlitarihi_split_700.html#footnote-207042-676" id="footnote-207042-676-backlink">676</a></sup>. Prens Cantemir'in kaynaklandığı Türk tarihçi veya tarihçilerinin bu savaşla ilgili anlattıkları işte bunlardır. Fakat aynı ulusun başka yazarları ve Hıristiyan tarihçileri bu savaşı değişik bir biçimde anlatmışlar ve saldırıya geçenin İsmail olduğunu ileri sürmüşlerdir.</p>

    <p class="normal">&nbsp;</p>

    <p class="normal"><span class="idebold">Murat'ın Anadolu'ya Girmesi</span></p>

    <p class="normal">Bunlara göre Şah İsmail, tahta cülusundan dolayı kendisini kutlamak için Selim'e bir elçi gönderir ve kendisine güzel bir aslan armağan eder. Osmanlı Sultanı bunu bir hakaret sayar ve o da Şah İsmail'e iki çoban köpeği gönderir. Bu açık hakarete çok kızan İsmail, intikamını Ahmet'in oğlu Murat aracılığıyla almaya karar verir. Bu genç şehzadenin kaderine acıyan Şah İsmail, kendisini kızıyla evlendirmişti. Ertesi yılın ilkbaharında, hem halkın kendisine olan duygularını yoklamak, hem de düşman kuvvetlerini keşfetmek için, onu on bin atlının başında Kappadokia'ya gönderdi. Aynı zamanda, ünlü komutan Vasi Oğlu'nu da, yirmi bin atlıyla kendisini bir günlük uzaklıktan izlemekle görevlendirdi. Kendisi bu sırada daha büyük kuvvetlerin başında Ermenistan'da kaldı, çünkü ordusunun yiyeceksiz kalmasından korkuyordu. Kappadokia'da birçok yer Murat'a teslim oldu, birçoğunu da şehzade zorla ele geçirdi ve yağmaladı. Niyeti Amasya'ya kadar ilerlemekti, ancak eski ve tecrübeli bir kumandan olan Karaman Beylerbeyi Hemdem, güçlü bir orduyla Sivas'a kadar giderek, Murat'ın karşısına çıktı<sup class="calibre3"><a href="../Text/osmanlitarihi_split_701.html#footnote-207042-677" id="footnote-207042-677-backlink">677</a></sup>.</p>

    <p class="normal">&nbsp;</p>

    <p class="normal"><span class="idebold">Selim'in Sefere Çıkışı</span></p>

    <p class="normal">Bu arada Selim Bursa'ya gelmiş, kısa bir süre içinde kırk bin kişilik bir ordu toplamıştı. Sefere çıktı ve otuz gün içinde Erzincan'a vardı. Düşmanın bütün ülkeyi yakıp yıktıktan sonra çekilmiş olduğunu öğrendi. Sultan düşmanı yakından takip etmeye karar verdi. Fakat iş Divan'da tartışıldığı sırada, bu tasarıya karşı birtakım sakıncalar ileri sürüldü; yürüyüşün uzunluğu, (Doğu Toros) dağlarının soğuğu ve Ermenistan ovalarının sıcağı, vb. bunların yanı sıra, birtakım küçük Ermeni krallıklarının ve özellikle dağlarda hüküm süren Alâüddevle'nin çıkarabileceği güçlüklerden de çekinyor, bu iktidar sahiplerini ordunun arkasına almanın tehlikeleri belirtiliyor. Bu nedenlerle, Hemdem, Sultan'a "Bırakınız askerleriniz dinlensin." dedi ve düşmanı Kappadokia'da beklemeyi salık verdi. Bu hoşuna gitmedi ve onu vereni küçümsediğini belirten bir konuşma yaptı. Hemdem'in düşmanları onu Sultan'ın katında kötülemek ve gözünden düşürmek için karşılarına çıkan bu kadar güzel bir fırsatı kaçırmak istemediler ve Murat'tan para aldığına yemin eden yalancı tanıklar ortaya çıkaracak kadar ileri gittiler. Selim, işi incelemeye bile gerek görmeden Paşa'nın idam edilmesi için emir verdi.</p>

    <p class="normal">&nbsp;</p>

    <p class="normal"><span class="idebold">Selim'in Ermenistan'a Girmesi</span></p>

    <p class="normal">Selim bundan sonra Küçük Ermenistan krallarının sınırlarına doğru ilerledi ve bu krallardan İranlılara karşı kendisiyle birleşmelerini istedi ve ele geçireceği bütün toprakları kendilerine bırakmayı vaat etti. Krallar, ne kendisini ne de İran Şahı'nı gocundurmak istemediklerini, sadece kendi topraklarını savunmak için silaha sarıldıklarını bildirdiler. Halka düşmanca davranmaması şartıyla Sultan'a topraklarından geçiş izni de verdiler. Ayrıca, Büyük Ermenistan'a girdiğinde, verimsiz topraklarında üretebildikleri kadar yiyecek de vermeyi vaat ettiler. Kızgınlığını gizleyen Selim dağları aştı ve sekiz gün içinde Fırat kıyılarına vardı. Susuz kalmamak için, Periardo<sup class="calibre3"><a href="../Text/osmanlitarihi_split_702.html#footnote-207042-678" id="footnote-207042-678-backlink">678</a></sup> dağındaki kaynağına kadar ırmak boyunca ilerledi ve buraya varınca konakladı.</p>

    <p class="normal">Düşman topraklarında keşif yapmak ve haber getirmek için gönderdiği akıncılar tek bir esir alamadan günlerce dolaşıp durduktan sonra geri döndüler ve ülkenin yakılıp yıkılmış ve âdeta bir çöl haline gelmiş olduğunu haber verdiler. Bu haber Selim'de bir ihanete uğramış olabileceği kuşkusunu yarattı ve Hemdem'in tavsiyesini hatırladı. Buna rağmen soğukkanlılığını kaybetmedi, rehberlerinden dağın öte tarafının sağında Ermenistan'ın en verimli topraklarının bulunduğunu öğrenince de o yana doğru yöneldi ve uzun bir yürüyüşten sonra Araş Nehri'ni geçerek bu yörede bulunan Çaldıran<sup class="calibre3"><a href="../Text/osmanlitarihi_split_703.html#footnote-207042-679" id="footnote-207042-679-backlink">679</a></sup> Ovası'na doğru ilerledi.</p>

    <p class="normal">&nbsp;</p>

    <p class="normal"><span class="idebold">Savaşa Hazırlık</span></p>

    <p class="normal">Şah İsmail uzakta değildi. Hoy şehrinin düşmanın eline geçmesini istemediğinden muharebeye tutuşmaya karar verdi. Fakat daha önce Selim'e birkaç adamla birlikte bir haberci göndererek topraklarına girdiği için kendisini suçladı ve ertesi günü için muharebeye hazırlanmasını bildirdi. Bu sırada, haberciye eşlik etmekte olanlar Türklerin ordugâhındaki düzeni inceliyorlardı. Sultan, Murat'ın kendisine teslimini istedi ve bu takdirde hemen geri çekileceğini bildirdi. Ertesi gün, muharebe safında İsmail'in üzerine yürüdü. Fakat kuvvetlerinin sayısını bir türlü öğrenememişti. İranlılar hükümdarlarına o kadar bağlıydılar ki içlerinden bir tanesi bile Selim'in tarafına geçmedi, oysa Türklerden bir çoğu İsmail'in ordugâhına sığındılar.</p>

    <p class="normal">&nbsp;</p>

    <p class="normal"><span class="idebold">Selim'in Kuvvetleri</span></p>

    <p class="normal">Ordusunda seksen bin atlı bulunan Selim, Hasan Paşa'yı Avrupa süvarisiyle sağ kanada, Sinan Paşa'yı da Asya süvarisiyle sol kanada yerleştirdi. Sinan Paşa'nın önünde akıncılar vardı: Azaplar muharebe birliğinde yer almış, onların arkasında dört bin atlının muhafazasında topçular yürüyordu. Onların da arkasından yeniçerilerle Selim geliyordu. Etraflarında küçük sahra topları, savaş arabaları ve ayrıca birbirlerine zincirlerle bağlı iki sıra deve vardı. Sultan, önden giden piyadesine, düşman süvarisi yaklaşır yaklaşmaz saflarını açmalarını emretti. Böylece atlar topçu ateşine hedef olacaktı.</p>

    <p class="normal">&nbsp;</p>

    <p class="normal"><span class="idebold">İsmail'in Kuvvetleri</span></p>

    <p class="normal">Firariler tarafından Türk ordusunun bu düzenini haber alan Şah İsmail, kendi ordusunu da iki kola ayırdı; birinin başına kendi geçti, ötekinin komutanlığını Vasi Oğlu'na verdi. İsmail'in kuvvetleri sayı bakımından Osmanlı kuvvetlerinin çok altındaydı<sup class="calibre3"><a href="../Text/osmanlitarihi_split_704.html#footnote-207042-680" id="footnote-207042-680-backlink">680</a></sup>. Piyade desteğinden yoksun sadece otuz bin süvarisi vardı. Fakat askerleri arasında on bin silahendaz bulunuyordu. Hepsi de çok cesurdu, ellerinde mızraklar, yatağanlar ve gürzler vardı. Ok ve mızraklarla savaşanların zırhları ve miğferleri vardı. İranlılar, düşmanın üç yüz bin civarında olduğu söylenilen asker sayısına aldırış etmeden, yiğitçe ilerlediler. Ordusunun yaklaşması üzerine azapların sağdan ve soldan saflarını açarak toplarını ateşlemeye başladıklarını gören Şah İsmail, kendi askerlerine de aynı manevrayı yaptırdı ve birdenbire Türklerin sağ kanadına saldırdı. Kanlı ve çetin bir savaştan sonra, Hasan Paşa'yı kendi eliyle öldürdü, askerlerinin çoğunu kılıçtan geçirdi ve sağ kalanları Selim'in yeniçerilerle mevzilenmiş olduğu yere kadar geri çekilmek zorunda bıraktı<sup class="calibre3"><a href="../Text/osmanlitarihi_split_705.html#footnote-207042-681" id="footnote-207042-681-backlink">681</a></sup>.</p>

    <p class="normal">Vasi Oğlu, askerlerine saflarını açtırmakta efendisi kadar atik davranmadığı için düşman topçusunun ateşi karşısında çok zayiat verdikten sonra, sol kanattaki Asya süvarisine saldırdı ve çoğunu kılıçtan geçirdi. Fakat ne yazık ki çarpışırken öldü. Türkler büyük bir şiddetle yeniden saldırıya geçtiler ve arkebüzcüleri İran süvarilerini Türk piyadesinin üstüne doğru sürdüler. İranlılar düşman piyadesini kahramanca yardılar ve toplarının bulunduğu yere kadar dalarak bunları ele geçirdiler. Daha sonra büyük bir hışımla Avrupa süvarisine saldırdılar. Geri çekilmek zorunda kalan Türk süvarisi Selim'den yardım istedi. Sultan süvarisinin etrafına koydurduğu barikatları iki yerden açtırdı ve atlıların bir kısmını Avrupa askerlerinin yardımına gönderdi. Fakat ne tatlılıkla ne de tehditle, yeniçerileri bir baskınla düşmanın üzerine saldırtmayı başaramadı. Cesaretleri gittikçe artan İranlılar Türk süvarisini kuşattılar ve hepsini koyun boğazlar gibi öldürdüler. Hatta Sinan Paşa Sultan'ın imdadına yetişmemiş olsaydı bir aralık Selim'e bile istihkâmlarının ortasında saldıracaklardı. Sinan Paşa'nın kumanda ettiği sol kanat bir bakıma yenilmiş olmasına rağmen Paşa öldürülmüş piyadelerin cesetleri üzerinden geçerek düşmanı takip etti ve savaşı yeniden başlattı. İranlılara öyle görülmemiş bir şiddetle saldırdı ki Türk topçusunun gök gürültüsünü andıran sürekli ateşi de bu saldırıya eklenince Osmanlılar aslında kendileri için talihsiz bir gün olan bu güne Kıyamet Günü adını verdiler.</p>

    <p class="normal">İranlıların geri çekilmesi işte o zaman savaşın kaderi değişmeye başladı. Bunda özellikle ünlü Köse Mihaloğulları'nın soyundan gelen Ali Bey ile kardeşi Mehmet'in büyük payları olmuştur. Şah İsmail omzundan yaralandı ve subayları kendisini geri çekilmeye ikna ettiler. Vasi Oğlu (metinde kâh Vasi Oğlu kâh Vasti oğlu denilmektedir ç.n.)'nun ölümünü öğrenince Şah İsmail, çekilmekten başka çare görmedi ve bu ricat hareketini o kadar düzenli bir biçimde gerçekleştirdi ki bir kaçış ve bozgun havası yaratmadı. Tebriz'den geçerken halka, şehrin yerle bir edilmesini göze almaktansa kapılarını Selim'e açmalarını öğütledi. Yorgunluktan bitkin düşen Türkler, İranlıları kovaladılar. Ordugâhlarını zapt ettiler ve burada İran geleneklerine göre kocalarını savaşta yalnız bırakmamış olan birçok soylu kadın buldular. Ayrıca ölüler arasında kocalarıyla birlikte omuz omuza savaşmış olan birçok silahlı kadının cesedine rastlandı. Selim bunların kendilerine yakışır bir şekilde gömülmelerini emretti ve İsmail'in karılarından biri hariç olmak üzere hepsini serbest bıraktı. İsmail'in karısını paşalarından biriyle evlendirdi. Bu ünlü savaş, 7 Ağustos 1514 günü cereyan etmiştir. Selim, aralarında ordusunun en seçkin komutanları, Hasan Paşa ve yedi sancakbeyi bulunan otuz bin kişi kaybetti. Ölen sancakbeyleri arasında yukarda sözü geçen iki yiğit kardeş, Ali Bey ve Mehmet de vardı. Selim Çaldıran Ovası'ndan ayrıldı; Tebriz üzerine yürüdü ve ordusunu şehrin varoşlarında barındırdı. Kimi, şehre ancak kılık değiştirerek girmeye cesaret ettiğini, kimi ise Şah'ın sarayında bir ziyafet verdiğini söyler. Kışı burada geçirmek istedi. Ancak yeniçeriler, orada kaldığı takdirde kendisini bırakacaklarını bildirdiler. Selim bu arada İsmail'in kendisine karşı büyük hazırlıklara giriştiği yolunda haberler alması üzerine, sözünde durmayarak Tebriz halkından çok büyük paralar istedi ve en iyi silahçılardan otuz binini yanına alarak hızla Fırat Nehri'ne doğru yürüyüşe geçti. İsmail'in öncülüğünü yapan Gürcü süvarisi, Osmanlı ordusunun tamamı ırmağı geçmeden önüne çıktı. Türkler bunları görünce öyle korktular ki iki bini nehirde boğuldu. Birçok sahra topları terk edildi, ağırlıkların büyük bir kısmı akıntıya kapılarak kayboldu ve düşman büyük bir ganimet ele geçirdi.</p>

    <p class="normal">Türklerin Antitoroslardan geçişi de Fırat'tan geçişleri kadar zor oldu. Kendilerine çok zarar veren dağlılar tarafından durmadan saldırıya uğradılar. Bütün bunlar Alaüddevle'nin emri üzerine oluyordu. Dulkadiroğlu Beyi buna engel olmanın elinde olmadığını söyledi. Fakat buna inanmayan Selim, Alâüddevle'den intikam almayı daha elverişli bir fırsatın ortaya çıkmasına değin erteleyerek bin bir güçlükle nihayet Trabzon'a vardı. Oradan Amasya'ya geçti ve kışı burada ordusuna yeni askerler devşirmekle geçirdi. Niyeti ilkbaharda Alaüddevle'nin İran'dan dönüşünde kendisine verdiği zararların intikamını almaktı<sup class="calibre3"><a href="../Text/osmanlitarihi_split_706.html#footnote-207042-682" id="footnote-207042-682-backlink">682</a></sup>.</p>

    <p class="normal"><span class="idebold">Bir Başkasının Anlattıkları</span></p>

    <p class="normal">Paolo Giovio'nun Türklerle İranlılar arasındaki savaşla ilgili olarak anlattıkları işte bunlardır. Söyledikleri, Şah İsmail'in selefi ve kayınpederi Uzun Hasan'ın ordusunda hizmet etmiş Angi-olello'nun anlattıklarına üç aşağı beş yukarı uymaktadır<sup class="calibre3"><a href="../Text/osmanlitarihi_split_707.html#footnote-207042-683" id="footnote-207042-683-backlink">683</a></sup>. Bu yazar, eğer Sultan, İsmail'in Türkiye sınırlarındaki derebeyleri ve özellikle Şah'ın düşmanları olan Kürtler tarafından kışkırtılmamış olsaydı hiçbir zaman İsmail'e karşı savaşa girişmemiş olacağını söyler. Bitlis dağlarında yaşayan Kürtler, İsmail'in Tatarlara karşı savaşmakta olduğu ve kuvvetlerinin uzakta, ta Horasan'da bulunduğu sırada Selim'i İran'a davet etmişlerdir. İsmail'in Tatarları yendikten sonra Mısır Sultanı'yla anlaşarak kendisine karşı cephe almasından korkan Selim, 1514 yılında güçlü bir ordunun başında Amasya'ya kadar ilerlemiştir. Mayıs ayında buradan yola çıkarak Tokat ve Sivas üzerinden Şah'ın ülkesinin başladığı<sup class="calibre3"><a href="../Text/osmanlitarihi_split_708.html#footnote-207042-684" id="footnote-207042-684-backlink">684</a></sup> Erzincan'a gitmiş ve yolda bir hayli ganimet ele geçirmiştir.</p>

    <p class="normal">Tebriz'de bulunan İsmail bunu haber alınca, iki değerli komutanı olan Mehmet Han Ustaclu ile Karabek Sarupira'yı Diyarıbekir'e asker toplamaya göndermiştir. Kendi ordusu bu sırada henüz Horasan'da bulunuyordu. Bu iki komutan yirmi bin asker toplar toplamaz, Fırat'a doğru yürüyüşe geçmişlerdir. Selim'in kuvvetleri çok üstün olduğundan kendisini beklemeyi uygun görmemişlerdir. Çaldıran adı verilen ovaya benzer büyük bir vadinin bulunduğu Hoy dolaylarına gitmişler ve burada ordugâh kurmuşlardır. Bir süre sonra Şah İsmail de gelerek kendilerine katılmıştır. Bu arada Türkler geçtikleri her yeri yakıp yıkmışlardır. Nihayet İsmail'in yeni askerler toplamak üzere Tebriz'e gittiği bir sırada, İranlıların karşısına çıkmışlardır. İki komutan, Türklere saldırmaya karar vermişler ve bunu olağanüstü bir şiddetle gerçekleştirmişlerdir. Öte yandan, düşman başka çaresi olmadığı için muharebeyi kabul etmişti. Yiyecekleri bulunmadığından yenmek ya da ölmekten başka çıkar yol olmadığını biliyorlardı.</p>

    <p class="normal">23 Ağustos günü, ordunun yarısından oluşan ve Stuji Ali Mehmet Bey (Mehmet Han Ustaclu) komutasında bulunan birinci İran kolordusu Anadolu askerine saldırmış ve dağıtarak bozguna uğratmıştır. Fakat Sinan Paşa, Romanya (Rumeli olacak) askerleriyle ilerleyince<sup class="calibre3"><a href="../Text/osmanlitarihi_split_709.html#footnote-207042-685" id="footnote-207042-685-backlink">685</a></sup> korkunç bir savaş ve kıyım başlamıştır. Sonunda Mehmet Han Ustaclu'nun kolordusu parçalanmış ve kendisi de esir edilmiştir.</p>

    <p class="normal">Başı kesilerek Şah İsmail'e gönderilmiştir. İranlıların ikinci kolordusu saldırıya geçmiş ve öyle kahramanca dövüşmüştür ki Sultan, yeniçerilerin ve topçusunun bulunduğu yere kadar çekilmek zorunda kalmıştır. Ordusu çözülmüş, nerede ise tam bir bozguna uğramıştı. Fakat Sinan Paşa'nın üstün sevk-ü idaresi sayesinde Türkler yeniden cesarete gelmiş ve İranlıları yenmişlerdir. Şah İsmail'in komutanı Karabek esir edilmiştir. Selim ağır hakaretlerden sonra kendisini öldürtmüştür. Bütün çadırlarını da kaybeden İranlıların ordugâhında Şah'ın karılarından biri ele geçirilmiş ve esir edilmiştir. Çok pahalıya mal olan bu zaferden sonra, Sultan bir süre Hoy'da kalmıştır. Fakat İsmail Tebriz'de bu yenilginin haberini alınca hazineleri ve kaçmayı başarabilmiş askerleriyle Tebriz'den ayrılarak Hazar Denizi'ne doğru yola çıkmış ve yeni askerler devşirmeye çalışmıştır. Tebriz sakinleri, kaderleriyle baş başa bırakıldıklarını görerek iki elçiyi armağanlarla Selim'e göndermişlerdir. Sultan şehre girmiş, çeşitli meslek sahibi yedi yüz aile seçmiş ve bunları İstanbul'a göndermiştir. Ordusunda yiyecek stokları tükenmeye yüz tuttuğundan ve İranlıların daha büyük kuvvetlerle yeniden saldırıya geçmelerinden korktuğundan Tebriz'de sadece üç gün kalmıştır. Dönüşte, askerleri açlıktan kırılmış ve Gürcülerin sürekli saldırılarına uğramışlardır. Buna rağmen Selim, sağ salim Amasya'ya varmıştır<sup class="calibre3"><a href="../Text/osmanlitarihi_split_710.html#footnote-207042-686" id="footnote-207042-686-backlink">686</a></sup>.</p>

    <p class="normal">&nbsp;</p>

    <p class="normal"><span class="idebold">Selim'in Fetihleri</span></p>

    <p class="normal">Bu sefer, Selim'e, İran'ın sert ve soğuk dağ ikliminde başarıya ulaşabilmesi için, kış bastırmadan savaşa başlamanın şart olduğunu öğretmiştir. Bunun üzerine, 921 yılının ilkbaharı gelir gelmez, Amasya'dan yola çıkarak Giumah (Kemah? y.n.) (Cuma?) ve Bayburt'u bir baskınla İranlıların elinden almıştır<sup class="calibre3"><a href="../Text/osmanlitarihi_split_711.html#footnote-207042-687" id="footnote-207042-687-backlink">687</a></sup>. Daha sonra, ordusundan bir birliği ayırarak Ferhat Paşa'nın komutasında Dul-kadiroğulları'ndan Alaüddevle üzerine göndermiştir. Bu beyin İranlıların tarafını tuttuğu sanılmaktaydı. Ferhat Paşa Alaüddevle'yi kendisini beklemediği bir anda bastırmış, askerlerini yenmiş ve kafasını kestirmiştir. Selim, Alâüddevle'nin topraklarını, hizmetlerinin mükâfatı olarak ve hutbede adını okutturması şartıyla Şehsüvar Bey'in oğlu Ali Bey'e<sup class="calibre3"><a href="../Text/osmanlitarihi_split_712.html#footnote-207042-688" id="footnote-207042-688-backlink">688</a></sup> vermiştir. Yılın sonuna doğru İstanbul'a dönmüştür<sup class="calibre3"><a href="../Text/osmanlitarihi_split_713.html#footnote-207042-689" id="footnote-207042-689-backlink">689</a></sup> Hıristiyan tarihçileri sözünü ettiğimiz savaşı, Türklerden daha ayrıntılı olarak anlatmışlar; Selim'in yürüyüşe geçtiği haberi üzerine, Alaüddevle'nin on beş bin atlı ile büyük bir vadiye girdiğini, çok sayıda piyadesini sağ ve sol taraftaki dağlarda mevzilendirdiğini söylemişlerdir. Alaüddevle burada Sultan'ın gelmesini korkusuzca beklemiştir. Kuvvetlerinin üstünlüğüne güvenen Selim, elverişli bir şekilde mevzilenmiş olmasına rağmen, düşmana saldırmakta tereddüt etmemiştir. Avrupa süvarisinin başına getirilmiş Sinan Paşa'ya<sup class="calibre3"><a href="../Text/osmanlitarihi_split_714.html#footnote-207042-690" id="footnote-207042-690-backlink">690</a></sup> dört köşe savaş düzenine girerek düşmana cepheden saldırmasını emretmiştir. Bunun nedeni, kanatlardan yararlanacak kadar yer bulunmamasıydı. Kendisi de yeniçeriler ve Anadolu süvarisiyle geriden Sinan Paşa'yı izlemiştir. Alâüddevle'nin askerleri kahramanca çarpışmış, Türklerin saldırılarına göğüs germiş, dağlarda mevzilenmiş piyadesi ile düşmanın üzerlerine oklar yağdırmışlardır.</p>

    <p class="normal">Bu kadar şiddetli bir direnmeyle karşılaşacağını beklemeyen Selim, birkaç silahşor bölüğünü ayırarak arkadaşlarının yardımına göndermiş ve yeniçerilere de dağlara çıkmalarını emretmiştir. Ateşten korkan dağlılar, karşı koyamayarak kaçmaya başlamışlardır. Ancak bu sarp ve kayalık yollarda yeterince hızlı koşamadıkları için yığın halinde ölmüşlerdir. Böylece en çok zarar gören, bu piyade askeri oldu. Süvariler ise sonunda ovada bozguna uğramakla birlikte fazla kayıp vermeden Alâüddevle ile birlikte daha emin yerlere çekildiler. Sultan, bu sert iklimli ve kurak bölgede düşmanı yedi gün süreyle kovaladı. Fakat bu takibin yararsız olduğunu görerek konakladı ve hafif süvarinin başında Sinan Paşa'yı görevlendirdi. Tutsaklardan, Alaüddevle'nin kayalıkların arasında mevzilendiğini, yanına çok miktarda yiyecek ve erzak aldığını, Türkleri ordugâhına inen dar boğazlara sürüklemedikçe ikinci bir harekâta girişmemeye kararlı olduğunu öğrendi. Alâüddevle ayrıca kendisinden önce kaçmış akrabası Ali Bey'in ihanetine uğramaktan korkuyordu.</p>

    <p class="normal">&nbsp;</p>

    <p class="normal"><span class="idebold">Alaüddevle'nin Yakalanıp İdam Edilmesi</span></p>

    <p class="normal">Tutsaklardan bu bilgileri elde ettikten sonra, Sultan el ve ayaklarındaki zincirleri çıkarttırdı, kendilerine armağanlar verdi ve Ali Bey'e bir mektup göndermekle görevlendirdi. Sultan, bu mektubunda Ali Bey'i fırsattan yararlanarak babasının ölümünün intikamını almaya teşvik ediyordu. Ali Bey, Sultan'ın bu isteğini zorluk çıkarmadan yerine getirdi ve Alâüddevle'nin süvarisinin büyük bir kısmıyla Sinan Paşa'ya katıldı. Alâüddevle bir mağaraya sığındıysa da gizlendiği yerde bulunup yakalandı ve birkaç gün sonra da Sultan'ın emriyle başı kesildi. Zafer alaylarıyla bütün Anadolu'da dolaştırıldıktan sonra Alâüddevle'nin başı, Selim tarafından zaferin kesin bir kanıtı olarak Venedik Senatosu'na gönderildi. Sultan fethedilen beyliği bir eyalet haline getirdi ve üç kısma ayırdı; başkomutanlığı Sinan Paşa'ya bırakarak İstanbul'a döndü.</p>

    <p class="normal">&nbsp;</p>

    <p class="normal"><span class="idebold">Bosna'nın Yeniden Türkler Tarafından Ele Geçirilmesi</span></p>

    <p class="normal">Selim' in yokluğunda, Bosna Sancakbeyi Yunus Paşa, Macaristan Kralı Mathias'ın Fatih Sultan Mehmet'in elinden aldığı bu ülkeyi yeniden fethetti. Macaristan sınırında birkaç müstahkem mevkii ele geçirdiği gibi, birkaç Macar şehrini de zapt etti. Macarlar bunun üzerine büyük bir kuvvetle Semendere'yi kuşattılar. Fırat üzerinde Kemah'ı kuşatmakta olan Selim, Avrupa askerinin toplanması için emir verdi. Avrupa ordusu birdenbire Hıristiyanların üzerine yürüdü ve Semendere kuşatmasını kaldırttı<sup class="calibre3"><a href="../Text/osmanlitarihi_split_715.html#footnote-207042-691" id="footnote-207042-691-backlink">691</a></sup>.</p>

    <p class="normal">&nbsp;</p>

    <p class="normal"><span class="idebold">Diyarıbekir'in Selim'e Teslim Olması</span></p>

    <p class="normal">Ertesi yıl, Sultan'ın karşısına imparatorluğu genişletmek için güzel bir fırsat çıktı. Diyarıbekir'de yurtlanmış Kara Amid<sup class="calibre3"><a href="../Text/osmanlitarihi_split_716.html#footnote-207042-692" id="footnote-207042-692-backlink">692</a></sup> ulusu çoktan beri İran Şahı'nın boyunduruğundan kurtulmak istiyordu. Bunu açıkça yapmayı başaramadıklarından kurnazlığa başvurdular. Şah İsmail'in yazısını taklit ederek onun ağzından Vali Kara Han'a bir mektup yazıp bir ulakla kendine gönderdiler. Bu mektupta valiye beş gün içinde şehirden çıkılması, Kavakilder (Kavaklıdere?) adında bir yere gidilip konaklanması ve yeni bir emre kadar orada kalınması için emir veriliyordu Kara Han hiçbir şeyden kuşkulanmadan bütün kuvvetleri ve ailesiyle birlikte şehirden ayrıldı. Vali uzaklaştıktan sonra, halk kalede kalmış olan az sayıda askeri kılıçtan geçirdi ve Selim'e bir mektup yazarak tebaası arasına katılmak istediğini bildirdi. Başlarına bey olarak da halen Sultan'ın sarayında bulunan hemşehrileri Bıyıklıoğlu Mehmet Bey'in (Bıyıklı Mehmet Paşa) gönderilmesini istediler. Selim bu öneriden çok memnun kaldı. Ancak ne kadar sinsi olduklarını bildiği bu insanlara pek güvenemediği için bütün bir yılı olumlu bir cevap vermeden geçirdi. Bir ordu kaybetmeyi göze almaktansa yeni bir ülke kazanmak eksik olsun, diye düşündü. Nihayet Kara Han'ın sürekli düşmanlık hareketlerine hedef olmaktan usanan Diyarıbekirliler, eyaletin en zengin beylerinden biri olup tek başına üç yüzden fazla köye sahip olan Cemşid Bey'i, Selim'i kandırıp Diyarıbekir'i himayesine almasını sağlamakla görevlendirdiler. Birçok ısrardan sonra Sultan nihayet halkın isteğini yerine getirmeye razı oldu.</p>

    <p class="normal">&nbsp;</p>

    <p class="normal"><span class="idebold">Mehmet Bey'in Diyarıbekir Beylerbeyliği'ne Atanması</span></p>

    <p class="normal">Anlaşma imzalandı ve Sultan Diyarıbekirlilerin isteğine uyarak Bıyıklı Mehmet Paşa'yı, Diyarıbekir Beylerbeyi unvanıyla eyaletlerinin başına getirdi ve kendisine kırk yük'lü<sup class="calibre3"><a href="../Text/osmanlitarihi_split_717.html#footnote-207042-693" id="footnote-207042-693-backlink">693</a></sup> bir tahsisat bağladı. Tek şartı kendisine sadık kalmasıydı. Yeni Beylerbeyi hemen Diyarıbekir'e hareket etti ve eyaletin bütün ileri gelenlerinin, halkın onayı ve Osmanlı imparatorunun fermanıyla eyaletin yönetimi kendisine teslim edildi.</p>

    <p class="normal">Kara Han'ın asilere karşı hıncı geçmedi ve Bıyıklı Mehmet Paşa'nın varlığını umursamadı. Bunun üzerine Selim, 922 yılında, Diyarıbekir Beylerbeyi'nin yardımına bir kolordu gönderdi ve aynı zamanda bir mektup yazarak gevşek davrandığı ve bu İranlının küstahlığını cezasız bıraktığı için kendisini kınadı. Hayatını ve ikbalini borçlu olduğu Sultan'ın bu suçlaması karşısında harekete geçen Mehmet Paşa, Selim'in gönderdiği birliğin gelmesini beklemeden kendi toplayabildiği askerlerle Kara Han'ın üzerine yürüdü. İki ordunun savaşmaya hazırlandıkları bir sırada, yarısı kırmızı yarısı beyaz renkli bir kelebek sürüsü iki ordunun arasına girdi. Beyaz kelebekler Türklerin tarafına, kırmızılar ise İranlıların tarafına kondular. Beyazlar görülmemiş bir hışımla kırmızılara saldırarak bunları uçup gitmeye zorladılar. Mehmet Paşa'nın askerleri bunu bir uğur sayarak Rafıziler<sup class="calibre3"><a href="../Text/osmanlitarihi_split_718.html#footnote-207042-694" id="footnote-207042-694-backlink">694</a></sup> üzerine şiddetle saldırdılar ve batıl inançlarının etkisinde kalarak zaten yarı yarıya yenik düşmüş olan bu insanları kolayca bozguna uğrattılar. Kara Han yakalanıp galip kumandanın emriyle hemen orada başı kesildi.</p>

    <p class="normal">&nbsp;</p>

    <p class="normal"><span class="idebold">Mehmet Paşa'nın Başarıları</span></p>

    <p class="normal">Mehmet Paşa bu zaferden sonra müstahkem Mardin şehrini kuşattı. Açlık ve vebadan kırılan şehir hemen teslim oldu. Birkaç gün sonra Musul'u da daha ilk saldırıda ele geçirdi ve her yeri ateşe verip kana buladı. Bir iki önemli yerin düşmesi diğer şehirlerini<sup class="calibre3"><a href="../Text/osmanlitarihi_split_719.html#footnote-207042-695" id="footnote-207042-695-backlink">695</a></sup> de birer birer ele geçirilmesine yol açtı ve kısa bir süre içinde tüm Kürdistan<sup class="calibre3"><a href="../Text/osmanlitarihi_split_720.html#footnote-207042-696" id="footnote-207042-696-backlink">696</a></sup> ve Cezire<sup class="calibre3"><a href="../Text/osmanlitarihi_split_721.html#footnote-207042-697" id="footnote-207042-697-backlink">697</a></sup> Osmanlı İmparatorluğu'na katıldı. Bu fetihler Mehmet Paşa'yı üne, Selim'i de büyük bir mutluluğa kavuşturdu. Sultan bir aralık İran'ın tümünü fethetmeyi, hiç değilse bir daha belini doğrultamayacak şekilde çökertmeyi bile tasarladı<sup class="calibre3"><a href="../Text/osmanlitarihi_split_722.html#footnote-207042-698" id="footnote-207042-698-backlink">698</a></sup>.</p>

    <p class="normal">&nbsp;</p>

    <p class="h2baslik"><span class="ideitalik">I<br class="chapter" />
    Mısır'ın Fethi</span></p>

    <p class="normal">Büyük tasarılarını gerçekleştirmek için, Selim 923 (1517) yılında İstanbul'dan yola çıkarak o güne kadar eşine rastlanmamış büyüklükte bir ordunun başında Halep civarında ordugâh kurdu. Mısır Sultanı Kansuh el Guri veya Kansu Gavri, aynı derece kalabalık bir orduyla bu şehrin yakınlarında kendisini karşılamaya geldi ve gönderdiği elçiler aracılığıyla dostluğunu ilettiği gibi, ayrıca İranlılara karşı birleşmelerini önerdi<sup class="calibre3"><a href="../Text/osmanlitarihi_split_723.html#footnote-207042-699" id="footnote-207042-699-backlink">699</a></sup>. Bu görüşmeler sırasında, birtakım Çerkezler, Mısır Sultanı'ndan habersiz veya onun emriyle Türklerin ordugâhına götürülmekte olan develeri yakalayıp taşıdıkları malları yağmaladılar. Bu hareketi bir hakaret sayan Selim, İranlılara karşı yürümekten o saat vazgeçerek Gavri Kansu'ya savaş ilan etti ve Mısır'a saldırdı<sup class="calibre3"><a href="../Text/osmanlitarihi_split_724.html#footnote-207042-700" id="footnote-207042-700-backlink">700</a></sup>.</p>

    <p class="normal">&nbsp;</p>

    <p class="normal"><span class="idebold">Savaşın Sebepleri</span></p>

    <p class="normal">Bu savaşın, ona katılmış olan seçkin bir Türk tarafından yazılmış tarihinden<sup class="calibre3"><a href="../Text/osmanlitarihi_split_725.html#footnote-207042-701" id="footnote-207042-701-backlink">701</a></sup> öğrendiğimize göre, Selim öteden beri Mısır Sultanı'na kin beslemekteydi. 1516 yılında Kansu Gavri'nin Şah İsmail'le bir anlaşma imzalamış olduğunu öğrenen Sultan Selim, Mısır üzerine yürümeye karar vermiştir. Yeşil Başlarla<sup class="calibre3"><a href="../Text/osmanlitarihi_split_726.html#footnote-207042-702" id="footnote-207042-702-backlink">702</a></sup> başının dertte olduğunu bildiği için Kansu Gavri'ye savaş ilan etmenin tam zamanı olduğuna hükmetmiştir. Mayıs ayında ordusunu Anadolu'ya geçirmiş ve Sinan Paşa'yı önden göndermiştir. Sinan Paşa, tüfekli askerlerden ve toplardan oluşan bir birlikte Karaman'a geldi. Şah İsmail, bunu haber alır almaz Kansu'ya elçiler göndererek kuvvetleriyle o yöne doğru yürümesini öğütledi. Böylece Şah İsmail asıl ordunun üzerine yürürken Kansu Gavri de Sinan Paşa'ya saldıracaktı. Bu öneriyi uygun gören Mısır Sultanı, kalabalık bir ordunun başında Halep'e geldi. Selim, bunu öğrenir öğrenmez Sinan Paşa'nın yardımına gelmek üzere 5 Haziran'da İstanbul'dan ayrıldı. Yoldayken, Kazasker<sup class="calibre3"><a href="../Text/osmanlitarihi_split_727.html#footnote-207042-703" id="footnote-207042-703-backlink">703</a></sup> ve Zekeriya Paşa'yı elçi olarak Mısır Sultanı'na gönderdi ve ansızın böyle Halep'e kadar gelmiş olmasının nedenini sordurdu. Tatmin edici bir cevap alamayınca Şah İsmail'le birlik olduğunu anladı. Selim bütün ulemayı topladı ve Tanrı yasalarının bu durumda neyi gerektirdiğini sordu. Önce bu dikeni koparmanız, sonra da Tanrı'nın sizi sevk edeceği yere gitmeniz vaciptir fetvasını aldı. Sultan bu cevap üzerine sevinçle Halep'e gitti ve Peygamber Davud'un türbesine yakın güzel bir ovada konakladı<sup class="calibre3"><a href="../Text/osmanlitarihi_split_728.html#footnote-207042-704" id="footnote-207042-704-backlink">704</a></sup>. İşte Kazaskere göre, Türk-Mısır savaşının nedeni budur. Ne var ki Kazasker tarafından anlatılanlar Sadi Efendi'nin anlattıklarından birçok bakımdan farklıdır. Şimdi Sadi Efendi'ye dönelim.</p>

    <p class="normal">&nbsp;</p>

    <p class="normal"><span class="idebold">Mısır Sultanı'nın İhanete Uğraması</span></p>

    <p class="normal">Bu sıralarda Selim, Şam Valisi Hayır Bay<sup class="calibre3"><a href="../Text/osmanlitarihi_split_729.html#footnote-207042-705" id="footnote-207042-705-backlink">705</a></sup> ve Halep Valisi Gazel Bey (Canbürdi Gazali)'den mektuplar aldı. Kansu Gavri'nin can düşmanları olan bu valiler, Osmanlı Sultanı'na efendilerinin zulmünden, hasisliğinden, kıskançlığından ve hayatlarına kast edecek kadar ileri giden nankörlüğünden yakındılar. Savaşın tam ortasında Gavri'yi terk edeceklerine ve Sultan'ın tebaası olacaklarına söz verdiler. Mükâfat olarak biri ömür boyu Mısır Valiliğine, öbürü ise Suriye Valiliğine getirilmeyi istediler. Selim zorluk çıkarmadan bu isteklerini kabul etti ve aralarındaki anlaşmayı yeminle ve imzasıyla onayladı. Hainler Mısır Sultanı'nı işleyerek savaşmaya karar vermesini sağlamakta güçlük çekmediler. Komutanlarının öğütlerini kahramanlıklarına veren Mısır Sultanı Burcu Vaik<sup class="calibre3"><a href="../Text/osmanlitarihi_split_730.html#footnote-207042-706" id="footnote-207042-706-backlink">706</a></sup> adlı bir yerde ordusunu muharebe düzenine soktu, Türklerin üzerine yürüdü. Türkler, kendilerine ne taraftan saldırılırsa saldırılsın, karşı koyabilecek şekilde yerleştirilmişlerdi. Çerkezler<sup class="calibre3"><a href="../Text/osmanlitarihi_split_731.html#footnote-207042-707" id="footnote-207042-707-backlink">707</a></sup> okların menziline girinceye kadar ağır adımlarla ilerlediler ve ondan sonra korkunç çığlıklarla Türklere aslanlar gibi saldırdılar. Türkler, yiğitçe direnişlerine rağmen, sonunda geri çekilmek zorunda kaldılar.</p>

    <p class="normal">&nbsp;</p>

    <p class="normal"><span class="idebold">Ordusunun Bozguna Uğraması</span></p>

    <p class="normal">Çerkezler zaferi kazanmış olmanın sevinci içinde olduğu bir sırada, sağ kanatta Hayır Bay'ın ve sol kanatta Gazali'nin Türklerin tarafına geçtiklerini görünce büyük bir şaşkınlığa uğradılar<sup class="calibre3"><a href="../Text/osmanlitarihi_split_732.html#footnote-207042-708" id="footnote-207042-708-backlink">708</a></sup>. Bununla birlikte ölümü yenilmenin utancına yeğ tutan Çerkezler, yeniden saldırıya geçmiş, Türklerin üstünlüğüne rağmen onları öylesine sıkıştırmışlardı ki bir ara zaferi onların kazandığı bile sanılmıştır. Çerkezlerin üstünlüğünün çevikliklerinden ileri geldiğini<sup class="calibre3"><a href="../Text/osmanlitarihi_split_733.html#footnote-207042-709" id="footnote-207042-709-backlink">709</a></sup> ve ok ve mızraklardan olduğu kadar yatağan darbelerinden de sakıncasını bildiklerini gören Selim, süvarisini durdurarak yeniçerileri öne sürdü ve düşmanın üzerine ateş açmalarını emretti.</p>

    <p class="normal">&nbsp;</p>

    <p class="normal"><span class="idebold">Gavri'nin Ölümü</span></p>

    <p class="normal">Bu manevra başarı sağladı ve alaybozanların etkisi o kadar büyük oldu ki verdikleri ölü sayısından paniğe kapılan Çerkezler, yeniden muharebe safına girmek için geri çekildiler<sup class="calibre3"><a href="../Text/osmanlitarihi_split_734.html#footnote-207042-710" id="footnote-207042-710-backlink">710</a></sup>. Fakat Türkler toparlanmalarına fırsat vermeden sel gibi üzerlerine saldırdılar ve hepsini bozguna uğrattılar. Kansu Gavri, yenilmeyi gururuna yediremeyerek imparatorluğunun yıkımını görmektense ölmeye karar verdi. En sık safların arasına daldı, önüne ne çıktıysa yıkıp devirdi ve savaşçıların arasında koyun sürüleri arasında koşar gibi oradan oraya koştu. Hiçbir ayrım gözetmeksizin önüne çıkan herkesi vurup öldürüyor, yüksek sesle Selim'i çağırıyor ve teke tek dövüşmek için kendisine meydan okuyordu. Fakat Selim ortalıkta gözükmedi ve Gavri her rastladığı askerin o olabileceğini sanarak korkunç bir kıyıma girişti. Nihayet, soluğu kesilmiş ve kudurmuş bir halde ağzından köpükler saça saça öldürdüğü askerlerin cesetleri üzerine düşerek öldü. Olayın en ilginç yönü, etrafındaki bunca kılıca rağmen tek bir yara bile almamış olmasıydı<sup class="calibre3"><a href="../Text/osmanlitarihi_split_735.html#footnote-207042-711" id="footnote-207042-711-backlink">711</a></sup>. Diğer tarihçiler bu savaşı çok kısa bir şekilde özetlemişlerdir. Sadece Selim'in ordusunu usta bir komutana yakışır şekilde muharebe düzenine soktuktan sonra bir kurnazlığa başvurduğunu, Ali Bey'i pusuya yatırdığını, iki ordu karşı karşıya dövüşürken Mısırlılara geriden saldırdığını ve böylece iki ateş arasında kalan düşmanın çok geçmeden bozguna uğradığını yazmışlardır<sup class="calibre3"><a href="../Text/osmanlitarihi_split_736.html#footnote-207042-712" id="footnote-207042-712-backlink">712</a></sup>. Hıristiyan tarihçileri ise, Kazasker dışında hiçbir Türk tarihçisinin değinmediği bazı özellikler üzerinde durmuşlardır. Bunların anlattıkları genel olarak Kazaskerin anlattıklarına uymaktadır.</p>

    <p class="normal">&nbsp;</p>

    <p class="normal"><span class="idebold">Kansu Gavri'nin Gazali'yi Dinlememesi</span></p>

    <p class="normal">Hıristiyan tarihçileri savaşın Mısırlılar tarafından kaybedilmiş olmasını büyük ölçüde Kansu Gavri'nin mağrurluğuna ve kendisini beğenmişliğine bağlar. Bunlara göre Mısır Sultanı, Selim'in kendisine saldırmayı amaçladığını bir türlü anlamak istememiş, ancak casusları Sultan'ın Amanas dağını geçtiğini, ordusuyla iki günlük yolda ordugâh kurduğunu haber verdikleri zaman gerçeği kabullenmek zorunda kalmıştır. Bu habere şaşırmış ve muharebeyi kabul etmek mi yoksa çekilmek mi gerektiği konusunda bir karar verememiştir. Apameia Valisi Canbürdi Gazali, emrindeki az sayıda askerle<sup class="calibre3"><a href="../Text/osmanlitarihi_split_737.html#footnote-207042-713" id="footnote-207042-713-backlink">713</a></sup> bu kadar kalabalık, disiplinli bir orduyla savaşmayı göze almamasını, şimdilik Şam'a çekilmesini öğütlemiş. Orada ordusunu kaledeki askerlerle takviye edebileceğini, Türklerin ağır savaş araç, gereçleri yüzünden hemen yetişemeyeceklerini, böylece savaşı kışa kadar uzatması halinde düşmanı yiyecek kıtlığı nedeniyle güç durumda bırakabileceğini, İranlıların yardımına gelmelerini sağlamak için vakit kazanmış olacağını ve ayrıca bu süre içinde Rodos ve Kıbrıs'tan toplar da getirtebileceğini söylemiştir.</p>

    <p class="normal">Kansu'nun bu öğütlere aklı yattı. Ancak savaştan başka bir şey düşünmeyen Memlûklerin ihtiyatsızca inatçılığı ve Halep Valisi Hayır Bay'ın sinsi telkinleri yüzünden başka bir karara vardı. Hayır Bay, birkaç yıl önce kardeşini zehirlettiği için Kansu Gavri'ye gizli bir düşmanlık beslemekteydi. Böylece Sultan ordusuyla yürüyüşe geçti ve Halep'e on mil uzaklıkta Singa<sup class="calibre3"><a href="../Text/osmanlitarihi_split_738.html#footnote-207042-714" id="footnote-207042-714-backlink">714</a></sup> Nehri kıyısında ordugâh kurdu. Ordusunu dört kolorduya ayırdı: Birinci kolordu, savaş onun eyaletinde yapıldığı için Hayır Bay'ın komutasındaydı; ikincisi, çevikliğinden dolayı Balvan, yani Atlayıcı diye anılan Şam Valisi Sibay'ın emrindeydi. Gazali, gerektiğinde ilk ikisini desteklemek üzere üçüncüyü yönetiyor, Kansu'nun kendisi ise yaldızlı zırhlar içinde dördüncü kolordunun başında yer alıyordu. Selim'e gelince, Anadolu süvarisini sağ kanada, Avrupa sipahilerini sola, yeniçerilerle topçuları da merkeze yerleştirdi. Önlerine, iki kanadın arasında, yiğit silahşorlarını dizdi ve alışılagelene aykırı olarak kendisi de onlarla birlikte savaşmak istedi.</p>

    <p class="normal">Hayır Bay, düşmana yaklaşır yaklaşmaz Avrupa süvarisine saldırdı; sanki bu kanadı kuşatmak istiyormuş gibi gerisine doğru döndü, ordu bakkallarına ve savaşçıları izleyen diğer levazımcılara hücum ederek bunları büyük bir kıyıma uğrattı. Öte yandan Sibay, sağ kanada cepheden saldırıya geçecek yerde, Memlûkleriyle yandan saldırdı, Anadolu süvarisine büyük kayıplar verdirdi ve hatta sancağın bulunduğu yere kadar daldı. Böylece bu kanadı yardıktan sonra, cepheden ve silahşorların arkasından ilerleyerek merkezi allak bullak etti. Selim, böylece bütün umutlarını bağladığı bu birlikle bağlantısının kesildiğini görünce bozguna uğrama tehlikesiyle karşı karşıya olduğunu anladı. Üstelik sadık Gazali Bey de yeniçerilere şiddetle saldırıyordu; Sibay'ı desteklemek için düşmana cepheden saldırmıştı. Anadolu süvarisi çökmüş ve yarı yarıya kılıçtan geçirildiği için toplanıp yeniden hücuma geçemiyordu.</p>

    <p class="normal">&nbsp;</p>

    <p class="normal"><span class="idebold">Memlûklerin Yenilgisi</span></p>

    <p class="normal">Bu güç ve tehlikeli durumda, Sinan Paşa süvarilerinin başında ilerledi. Bu Türklere savaşa devam etmek için büyük cesaret verdi. Bu arada Selim'in topları da Memlûklere ateş ederek askerler arasında büyük bir kırıma yol açtı. Fakat Hayır Bay'ın kendilerini terk etmiş olmasına rağmen, Memlûkler cesaretlerini ve soğukkanlılıklarını yitirmediler. Sımsıkı kenetlenerek düşmanı ezip geçtiler, çok sayıda askeri hunharca öldürdükten sonra ordugâhlarına çekildiler. Yardımlarına gelmekte olan Gavri geri çekilmelerine şaşırdı ve Hayır Bay'ın ihaneti karşısında da büyük bir üzüntüye kapıldı. Halep Valisi, düşman saflarına geçmemiş olmasaydı Türkler hiç kuşkusuz yenilmişlerdi. Düşman Gavri'ye saldırdı ve beraberindeki askerler kaçmaya başladılar. Şişman ve çok yaşlı olan Mısır Sultanı atından düştü ve ayaklar altında çiğnendi. Bu ünlü savaşın tarihi 17 Ağustos 1516'dır. Tam iki yıl önce aynı gün Selim, Şah İsmail'i Çaldıran Ovası'nda yenmişti. Mısırlılar, sultanlarından başka yiğit Memlûklerinden on binini, Türkler ise üç bin atlı kaybettiler<sup class="calibre3"><a href="../Text/osmanlitarihi_split_739.html#footnote-207042-715" id="footnote-207042-715-backlink">715</a></sup>.</p>

    <p class="normal">&nbsp;</p>

    <p class="normal"><span class="idebold">Halep'in Teslimi</span></p>

    <p class="normal">Zaferden sonra, Halep halkı anahtarlarını Selim'e teslim ettiler. Sultan kendilerini çok iyi karşıladı ve şehrin ileri gelenlerine birer hil'at<sup class="calibre3"><a href="../Text/osmanlitarihi_split_740.html#footnote-207042-716" id="footnote-207042-716-backlink">716</a></sup> verdirdi. Ertesi cuma günü camiye gitti ve hutbede adının anıldığını işitti. Buna o kadar sevindi ki vaize, daha minberden inmeden altın nakışlı bir kaftan verdi. Hocalara ve kadılara da hediyeler ve yoksullara sadakalar dağıttı.</p>

    <p class="normal">Bu gönül okşayıcı hareketleri Selim'e sadece kendiliklerinden teslim olan daha küçük şehirler halkının kalbini kazandırmakla kalmadı, Şam halkı bile şehre yaklaştığında ileri gelenlerini kendisini karşılamaya göndererek insafına sığındığını bildirdi<sup class="calibre3"><a href="../Text/osmanlitarihi_split_741.html#footnote-207042-717" id="footnote-207042-717-backlink">717</a></sup>. Onları da güler yüzle karşıladı, arızalarını iki kez okuttu ve isteklerini olduğu gibi yerine getireceğine söz verdi. Bu iyi yüreklilik gösterileriyle yetinmeyen Selim, ayrıca dinlerine çok bağlı olanlara kendisinin de ne kadar dindar olduğunu kanıtlamak istedi. Şam'a girdiği gün Beni Ümeyye (Emeviler) Camii 'nde<sup class="calibre3"><a href="../Text/osmanlitarihi_split_742.html#footnote-207042-718" id="footnote-207042-718-backlink">718</a></sup> cuma namazı kıldırdı ve ayrıca kendi saadet ve ikbali için dua ettirdi. Daha sonra ünlü Muhiddin'in<sup class="calibre3"><a href="../Text/osmanlitarihi_split_743.html#footnote-207042-719" id="footnote-207042-719-backlink">719</a></sup> şehir dışındaki kabrini ziyaret etti. Yaşlı başlı kimseler atalarından bu isimde bir büyük adamın adını dahi işitmemişlerdi. Kabrini de bilmek ve ziyaret etmek şöyle dursun, o kadar ihmal edilmiş bir yerde bulunuyordu ki etrafındaki pislik ve süprüntülerle bir ziyaretgâhtan çok bir çöplük manzarası arz ediyordu. Selim bu kutsal kalıntıların böylesine ihmal edilmiş olması karşısında dehşete kapıldı. Hemen mezarın etrafını temizletti ve üzerinde şu kitabe yazılı bir mermer taşı bulundu: "Burada İspanya'yı fethetmiş Şeyh Muhiddin Arabi gömülüdür." Burasının o büyük adamın mezarı olduğundan artık hiçbir kuşkusu kalmayan Sultan, üzerine muhteşem bir kubbe yaptırdı ve yakınına da bir cami ve imaret inşa ettirdi. Bir de her türlü vergiden bağışık bir vakıf kurdurarak gelirini her gün yoksullara yemek dağıtılmasına tahsis etti. Bu konuda bir de Hattı Şerif çıkardı<sup class="calibre3"><a href="../Text/osmanlitarihi_split_744.html#footnote-207042-720" id="footnote-207042-720-backlink">720</a></sup>. Türkler Sultan'ın bu hayır işlerinin mükâfatını gördüğüne inanırlar ve bütün zaferlerini Şeyh'in şefaatine ve Tanrı katındaki büyük itibarına atfederler<sup class="calibre3"><a href="../Text/osmanlitarihi_split_745.html#footnote-207042-721" id="footnote-207042-721-backlink">721</a></sup>.</p>

    <p class="normal">&nbsp;</p>

    <p class="normal"><span class="idebold">Selim'in Sertliği</span></p>

    <p class="normal">Birkaç gün Şam'da kaldıktan sonra Selim, kendinden emin, Elkair<sup class="calibre3"><a href="../Text/osmanlitarihi_split_746.html#footnote-207042-722" id="footnote-207042-722-backlink">722</a></sup> veya Kahire'ye doğru yürüdü.</p>

    <p class="normal">Han-ı Yunus<sup class="calibre3"><a href="../Text/osmanlitarihi_split_747.html#footnote-207042-723" id="footnote-207042-723-backlink">723</a></sup> adında bir yerin civarında, vezirlerinden Hinsan Paşa ihtiyatı elden bırakarak biraz laubalice, "Şevketlû Efendimiz, Cuthiur Cais (Kuttül Kays)'a<sup class="calibre3"><a href="../Text/osmanlitarihi_split_748.html#footnote-207042-724" id="footnote-207042-724-backlink">724</a></sup> ne zaman gireceğiz?" diye sordu. Bu kendini beğenmişlik Selim'in hoşuna gitmedi ve vezirin lâubaliliğine kızarak "Tanrı ne zaman isterse o zaman. Ama sana gelince, canım senin burada kalmanı istiyor." dedi ve hemen kafasını kestirdi.</p>

    <p class="normal">&nbsp;</p>

    <p class="normal"><span class="idebold">Kudüs'ü Ziyareti</span></p>

    <p class="normal">Selim, Gazze'ye doğru ilerledi. Kudüs-ül Şerif buraya pek uzak olmadığından bunca peygamber yetiştirmiş ve bunca mucizelere sahne olmuş bu ünlü şehri ziyaret etmek istedi. Küçük bir maiyetle Kudüs'e gitti ve üç gün içinde dininin bütün ödevlerini yerine getirdikten sonra, Gazze'ye gidip ordusuna katıldı. Yoluna devam etti ve bu arada Sefid-ül-bahr'ı ve Hanel Cuni'yi<sup class="calibre3"><a href="../Text/osmanlitarihi_split_749.html#footnote-207042-725" id="footnote-207042-725-backlink">725</a></sup> ele geçirdi. Yaraları veya yorgunlukları nedeniyle orduyla birlikte yürüyüşe devam edecek durumda olmayanları burada bıraktı. Gazze sakinleri, Selim ve ordusunun nasıl olsa Çerkezler tarafından imha edileceğini sanarak bu zavallıların ve onlarla birlikte kalmış cerrahların boğazlarını kestiler<sup class="calibre3"><a href="../Text/osmanlitarihi_split_750.html#footnote-207042-726" id="footnote-207042-726-backlink">726</a></sup>.</p>

    <p class="normal">&nbsp;</p>

    <p class="normal"><span class="idebold">Türklerin Baskın Tehlikesi Atlatmaları</span></p>

    <p class="normal">Seferin bu kısmı diğer tarihçiler ve özellikle sözü geçen Kazasker tarafından başka biçimde anlatılmıştır. Şimdi onların anlattıklarını aktaralım: Selim birkaç gün Şam'da kaldıktan sonra, iki Rumeli beyi olan Mehmet Bey ile İskender Bey'e askerleriyle, Mısır berzahının girişindeki Gazze şehrine doğru yürümelerini emretti. Yolda sık sık Mağribilerin<sup class="calibre3"><a href="../Text/osmanlitarihi_split_751.html#footnote-207042-727" id="footnote-207042-727-backlink">727</a></sup> ve Arapların saldırısına uğradılar. Bunların yürüyüşe geçtikleri haberi Kahire'ye ulaşınca kısa bir süre önce bu şehre gelen El Gazali adında yiğit bir kumandan yeni Sultan'dan beş bin Memlûk askeriyle bunlara saldırmak için izin aldı. Sultan'ın adı Tumangey (Tumanbay) idi ve daha önce Büyük Dividdar veya Başvekil'di. Gazze'de bulunan Türkler, El Gazali'nin yürüyüşe geçtiğini haber alınca büyük bir endişeye kapıldılar. Fakat Selim, Sinan Paşa'yı on beş bin askerin başında yardıma gönderdi ve bu kumandan düşman gelmeden Gazze'deki Türklere katıldı.</p>

    <p class="normal">Yakında bulunan El Gazali buna çok üzüldü. Fakat cesaretini kaybetmeyerek Türklere geceleyin saldırmaya karar verdi ve askerlere görevlerini hakkıyla yerine getirmeleri için çağrıda bulundu. Gazali'nin niyetini haber alan Sinan Paşa askerlerini savaş nizamına soktu. Geceyi topları çekerek ve ordugâhta ateşler yakarak neşe içinde geçirdiler. Kazasker şöyle anlatmaktadır bundan sonra olanları: "Yürüyüşe geçtiğimiz zaman, Gazze sakinleri padişaha katılmaya gittiğimizi sandılar. Geride bıraktığımız hastaları öldürdüler. Gazali'ye de kaçtığımızı söylediler. Gazali bunun üzerine geceyi rahat geçirdi. Ertesi gün, sabahın üçünde, saldırıya geçmek için ilerlemekte olan ordumuzun kaldırdığı tozları görünce şaşkına uğradı.</p>

    <p class="normal">&nbsp;</p>

    <p class="normal"><span class="idebold">Sinan Paşa'nın Konuşması</span></p>

    <p class="normal">Gazze'ye yaklaştığımızda atlarımızdan inerek eyerlerimizin kolanlarını iyice sıktık. Ondan sonra birbirimizle helâlleştik, el sıkıştık ve Muhammed, dört halifesi Ebubekir, Ömer, Osman ve Ali ve kendilerinden önce gelmiş olan bütün peygamberler adına davamıza yardımcı olması için Allah'a yalvararak vedalaştık. Sinan Paşa, o zaman askerlerine şöyle seslendi: "Bundan çok daha büyük orduları yendiniz, çok daha zor savaşları kazandınız. Metin olunuz, çünkü eceli gelmiş olanlar kaçsalar da kaçmasalar da nasıl olsa öleceklerdir. Ecelleri gelmemiş olanlar ise var güçleriyle savaşmaktan başka bir şey düşünmesinler. Bu itlerin ilk savaşta öldürdükleri arkadaşlarımızın intikamını alalım. Onlar eğer şimdi seslerini, çıkarabilselerdi Öldürün! Öldürün!) diye bağıracaklardı. Zafer sizlere Hünkârımızdan büyük mükâfatlar kazandıracak, hepinizi ebedi bir şan ve şöhrete kavuşturacaktır. Bugün en alt basamaklarda bulunan birçoklarınız en büyük mevkilere yükseleceksiniz." Bütün askerler bu konuşmaya tek bir ağızdan karşılık verdiler: "Cenab-ı Hak Efendimize uzun ömürler ihsan etsin! Bütün kâinat onun fermanına tâbi olsun ve boyun eğmek istemeyenler ölsün! Yürüyelim! Yürüyelim!"</p>

    <p class="normal">&nbsp;</p>

    <p class="normal"><span class="idebold">Gazalinin Yenilmesi</span></p>

    <p class="normal">İki ordu kapıştı. Çerkezler saldırımıza cesaretle göğüs gerdiler. Sabahın üçünden öğle vaktine kadar iki taraf birkaç kez karşılıklı dize gelir gibi oldu ve çok kayıp verdi<sup class="calibre3"><a href="../Text/osmanlitarihi_split_752.html#footnote-207042-728" id="footnote-207042-728-backlink">728</a></sup>. Sonunda düşman yenildi, askerlerimiz zaferi kazandılar ve büyük bir ganimet ele geçirdiler. Memlûk'lar kaçtılar ve ordunun bir kısmı tarafından takip edildiler. Ordunun geri kalan kısmı Paşa ile birlikte Gazze'ye döndü. Sinan Paşa, öldürülen bütün ileri gelenlerin başlarına saman doldurttu ve ötekilerininkini de zaferini kutlamak için palmiyelere astırdı. Sultan'ın önden gönderdiği iki yüz Solak<sup class="calibre3"><a href="../Text/osmanlitarihi_split_753.html#footnote-207042-729" id="footnote-207042-729-backlink">729</a></sup> Arapların saldırısına uğradı ve içlerinden sadece altısı kurtulabildi. Bu zavallılar Sinan Paşa hakkında hiçbir haber getiremediler; gazaba gelen Selim, kendisini aramak için yola çıktı. Fakat çok geçmeden birkaç Mağribi gelerek getirdikleri haberle kendisini yatıştırdılar; El Gazali yenilmiş ve muzaffer Türk ordusu Gazze'ye dönmüştü.</p>

    <p class="normal">&nbsp;</p>

    <p class="normal"><span class="idebold">Selim İlerliyor</span></p>

    <p class="normal">Sultan sevinç içinde Şam'dan ayrılarak Solakların öldürüldüğü Peneti'ye gitti. Bu şehri yağmalayıp yaktı. Oradan Kudüs'e gitti; fakat hava o kadar kötüydü ve öyle şiddetli bir yağmur yağıyordu ki askerleri bitkin düştüler ve içlerinden birçoğu öldü. Bu şehrin yoksullarına çok miktarda para dağıttı ve birçok kurban kestirdi. Sonra Gazze'ye doğru yürüdü ve iki atlının yan yana zorlukla ilerleyebildiği berbat bir vadiye girdi. Araplar bu geçide yerleşmişler ve üzerimize atmak için yanlarına koca koca taşlar yığmışlardı. Fakat yeniçeriler, silahları yağmurdan arızalanmış olmasına rağmen, ateş etmenin yolunu buldular. Mağribiler kaçmak zorunda kaldılar ve içlerinden birkaçı öldürüldü. Gazze'ye yaklaştığımızda, yiğit Rumelililer, düşmandan aldıkları ganimetlerle yüklü olarak şehre bir ok atımı uzaklıkta Sultan'ın huzuruna çıktılar. Gördükleri muhteşem manzara karşısında Mağribilerin gözleri kamaştı. Ordu iki kola ayrıldı; Sultan orta yerde durarak tebrikleri kabul etti.</p>

    <p class="normal">Sinan Paşa'yı görünce kendisine ve askerlerine büyük sevgi gösterileriyle teşekkür etti ve değerli armağanlar verdi. Selim dört gün Gazze'de kaldıktan sonra Kasali'ye yürüdü ve vadide Türklere karşı gelenlerin intikamını almak için bu şehri yağmaladı. Yağmurlar bu yöredeki yollan düzgünleştirmişti. Doğruca Kahire yoluna saptık." Buraya kadar Kazaskeri izledikten sonra, başka tarihçilere dayanarak şunları da ekleyelim: Bir çölden geçmek gerekiyordu ve rüzgârın etkisiyle kumlar, denizde dalgalar gibi çalkalanıyordu. Fakat üç gün süren şiddetli bir yağmur ve bunu izleyen rüzgârsız, sakin bir hava yolu o kadar düzleştirmişti ki ordu, ilerleyişi sırasında Arapların saldırısına uğradığı halde, sekiz gün içinde Kahire yakınlarına vardı<sup class="calibre3"><a href="../Text/osmanlitarihi_split_754.html#footnote-207042-730" id="footnote-207042-730-backlink">730</a></sup>.</p>

    <p class="normal">&nbsp;</p>

    <p class="normal"><span class="idebold">Orduların Karşılaşması</span></p>

    <p class="normal">Halep yakınındaki son yenilgiden kurtulmuş olan Çerkezler Kahire'ye döndüklerinde aralarında anlaşarak Tumanbay<sup class="calibre3"><a href="../Text/osmanlitarihi_split_755.html#footnote-207042-731" id="footnote-207042-731-backlink">731</a></sup> başlarına sultan olarak seçtiler. En soylu bir Çerkez ailesinden geldiği için kendisine Müluku Eşref<sup class="calibre3"><a href="../Text/osmanlitarihi_split_756.html#footnote-207042-732" id="footnote-207042-732-backlink">732</a></sup> unvanını verdiler. Yeni hükümdar eli silah tutan herkesi topladı ve birkaç yedek Arap birliğiyle kırk bin kişilik çok çevik bir ordu teşkil ederek Ridaniye<sup class="calibre3"><a href="../Text/osmanlitarihi_split_757.html#footnote-207042-733" id="footnote-207042-733-backlink">733</a></sup> adlı bir yerde ordugâh kurdu. Burada sipere girdi, istihkâmlar kazdırdı, toplar getirtti, zaferi kazanmak için akla ne gelirse hepsini yaptı<sup class="calibre3"><a href="../Text/osmanlitarihi_split_758.html#footnote-207042-734" id="footnote-207042-734-backlink">734</a></sup>. Selim'in, ilk zaferinin yarattığı sarhoşlukla ordugâhına saldırmaktan çekinmeyeceğine ve böylece kendisi için kurduğu tuzağa düşeceğine inanıyordu. Fakat casuslar vasıtasıyla durumu zamanında haber alan Selim Tumanbay'ın tuzağına düşmedi. Ve askerlerinin sayısı düşmana oranla çok üstün olduğundan ordusunun küçük bir kısmına bir dönüş yaptırarak Cebeli Maktab<sup class="calibre3"><a href="../Text/osmanlitarihi_split_759.html#footnote-207042-735" id="footnote-207042-735-backlink">735</a></sup> dağının arkasına gönderdi. Böylece bu askerler verilecek bir işaret üzerine Çerkezlere geriden saldıracak ve çember içine alacaklardı.</p>

    <p class="normal">&nbsp;</p>

    <p class="normal"><span class="idebold">Memlûklerin Yenilmesi - 923 /1517</span></p>

    <p class="normal">H. 923 yılı Cemaziyülevvel ayının ilk günlerinde tarihin kaydettiği en kanlı ve en çetin savaşlardan biri yapıldı. Her yandan sarılmış Çerkezler, sayıca ezici bir üstünlüğü olan bir düşmana karşı koyarlar. Sık sık devrilmekle beraber, her seferinde yeni bir şiddetle savaşmayı sürdürürler. Sultanları başlarındadır ve kendilerine örnek olmaktadır; hep tehlikenin en büyük olduğu yerdedir. Saflar birbirine karışır ve her yandan oluk gibi kan akar. Sonunda askerlerinin bir kısmının öldüğünü, bir kısmının esir alındığını ve zaferin Türklerden yana olduğunu gören Tumanbay, seçkin bir birliğin başında, elinde kılıcı, düşman saflarını yarar ve Bekar'ın oğlu Şeyh Arab'a<sup class="calibre3"><a href="../Text/osmanlitarihi_split_760.html#footnote-207042-736" id="footnote-207042-736-backlink">736</a></sup> sığınır. Bu mutlak zaferi Türklere çok pahalıya mal olmuştur. Asrının kahramanı olan Sinan Paşa'yı<sup class="calibre3"><a href="../Text/osmanlitarihi_split_761.html#footnote-207042-737" id="footnote-207042-737-backlink">737</a></sup> kaybetmişlerdir. Selim, Paşa'nın ölümünden o kadar büyük bir üzüntü duymuştur ki Kahire'nin fethinden sonra bile onu sık sık esefle anmış ve yüreği sızlayarak şöyle demiştir: "Evet, Mısır'ı aldım ama Yusuf'u kaybettim! Yusuf'suz Mısır ise ne işime yarar?<sup class="calibre3"><a href="../Text/osmanlitarihi_split_762.html#footnote-207042-738" id="footnote-207042-738-backlink">738</a></sup> (Hadım Sinan Paşa'nın küçük adı Yusuf'tur-ç.n.).</p>

    <p class="normal">Başka tarihçiler bize Mısır'ın kaderini belirleyen bu savaşı daha büyük ayrıntılarla anlatırlar. İki ordu savaşa başlar başlamaz emrinde on iki bin Memlûk askeri ve çok sayıda Arap süvarisi bulunan Tumanbay süvarisine düşmanın kanatlarını kuşatmasını<sup class="calibre3"><a href="../Text/osmanlitarihi_split_763.html#footnote-207042-739" id="footnote-207042-739-backlink">739</a></sup> ve gerisine saldırmasını emretmişti. Bu arada, iki tarafın da topları ateş ediyordu.</p>

    <p class="normal">Fakat Mısırlı topçuların çoğu öldürüldü ve topları etkisiz hale getirildi. Başlarında birçok Hıristiyan asker bulunan Selim'in topları ise çok daha iyi kullanılıyordu. Çarpışmalar çok geçmeden bir genel savaşa dönüştü ve iki ordu her yandan birbirine girip göğüs göğüse dövüşmeye başladı. Tumanbay muharebe birliğinin başında Selim'e karşı savaştı. Memlûklerin kanatları Türklerin kanatlarıyla çarpışırken Araplar yiğitçe geriden saldırdılar. Öyle ki dört bir yanda savaşılıyor, korkunç silah sesleri ve çığlıklar ortalığı çınlatıyordu.</p>

    <p class="normal">&nbsp;</p>

    <p class="normal"><span class="idebold">Tumanbay'ın Kahramanlığı</span></p>

    <p class="normal">Gazze'de uğradığı yenilginin öcünü almak isteyen Gazali Bey, Jonuses (Canım Seyfi) (Yunus Paşa? y.n.) kumandasındaki sol kanat üzerine görülmemiş bir şiddetle saldırdı<sup class="calibre3"><a href="../Text/osmanlitarihi_split_764.html#footnote-207042-740" id="footnote-207042-740-backlink">740</a></sup> ve ilk safları yardı. Bu sırada Araplar da geriden saldırıya geçmişlerdi. Böylece, şimdiye kadar hiç kaçmamış bu Avrupa askeri geri çekilmek zorunda kaldı. Ünlü Sinan Paşa imdatlarına yetişti.</p>

    <p class="normal">Fakat Bidon (Bedevi, y-n.) ve Memlûk'lar Sinan Paşa'yı ve askerlerinin hepsini öldürdü. Beş yüz seçkin yeniçeri böylece bir anda kuşatıldı ve kılıçtan geçirildi. Öte yanda, Asya süvarisinin başında bulunan Mustafa, Mısırlıların sol kanadını öyle sıkıştırıyordu ki<sup class="calibre3"><a href="../Text/osmanlitarihi_split_765.html#footnote-207042-741" id="footnote-207042-741-backlink">741</a></sup> Selim'in aralarında büyük bir kıyıma yol açan toplarının da yardımıyla saflarını dağıtmayı ve nerede ise bozguna uğratmayı başardı. Uzun boylu ve son derece kuvvetli olan Tumanbay, Türk süvarisinin ana birliğinin içine daldı ve rastladığı herkesi öldürerek piyadenin bulunduğu yere kadar geldi. Öte yandan, daire biçiminde sıralanmış olan Araplar da görevlerini mükemmel bir şekilde yapıyorlardı. Selim korkusuz yeniçerileriyle ilerledi ve savaşı büyük bir hışımla yeniden başlattı. Çarpışmalar sabahın saat dördünden güneş batıncaya kadar sürdü<sup class="calibre3"><a href="../Text/osmanlitarihi_split_766.html#footnote-207042-742" id="footnote-207042-742-backlink">742</a></sup>. Sonunda düşmanın sayı üstünlüğü karşısında tam bir bozguna uğramaktan korkan Tumanbay geri çekilme emrini verdi, ordugâhını, toplarını bırakarak Kahire'ye doğru çekildi<sup class="calibre3"><a href="../Text/osmanlitarihi_split_767.html#footnote-207042-743" id="footnote-207042-743-backlink">743</a></sup>. Divitdar<sup class="calibre3"><a href="../Text/osmanlitarihi_split_768.html#footnote-207042-744" id="footnote-207042-744-backlink">744</a></sup> ve kahraman Bidon esir alındılar ve ertesi günü Selim, birincisinin öldürücü bir yara almış ve ikincisinin de bir bacağını kaybetmiş olmasına aldırış etmeden ikisinin de başını kestirdi. Bu savaşın tarihi 24 Ocak 1517'dir<sup class="calibre3"><a href="../Text/osmanlitarihi_split_769.html#footnote-207042-745" id="footnote-207042-745-backlink">745</a></sup>.</p>

    <p class="normal">&nbsp;</p>

    <p class="normal"><span class="idebold">Kahire'yi Tahkim Etmesi</span></p>

    <p class="normal">Yiğit Tumanbay, talihinin ters gitmesine rağmen, cesaretini kaybetmedi ve ordusundan arta kalanlarla Kahire ve Nil nehri arasında mevzilendi<sup class="calibre3"><a href="../Text/osmanlitarihi_split_770.html#footnote-207042-746" id="footnote-207042-746-backlink">746</a></sup>. Askerlerinin azlığını telafi için sekiz bin Mağribi kölesini, Yahudileri, Arapları ve Memlûklerin çocuklarını silahlandırdı. Topları olmadığından ve ovada savaşmaya yeterli kuvvetleri bulunmadığından Türkleri geceleyin basmayı kararlaştırdı. Yazık ki niyeti Selim'in kulağına gitti, böylece Türkler gafil avlanmaktan kurtuldular; Sultan her tarafta büyük ateşler yaktırdı ve Mısırlılar büyük kayıplar vererek püskürtüldüler. Tumanbay bu kez Kahire'ye çekildi ve halkın yardımıyla kapıları ve giriş yollarını tahkim etti. Bütün kuvvetlerini doğu kapısından kaleye giden büyük caddede topladı ve kaleye de askerler yerleştirdi. Diğer yolları, çok dar ve kullanışsız, büyük topların çekilmesine ve çok sayıda askerin tehlikesizce geçmesine elverişsiz oldukları için ihmal etti.</p>

    <p class="normal">&nbsp;</p>

    <p class="normal"><span class="idebold">Kahire'ye Hücum</span></p>

    <p class="normal">Memlûklerin hazırlıklarını günü gününe ve doğru olarak öğrenen Selim, ertesi sabah doğarken Babı Zuil<sup class="calibre3"><a href="../Text/osmanlitarihi_split_771.html#footnote-207042-747" id="footnote-207042-747-backlink">747</a></sup> denilen ana kapıdan şehre girdi. Bu sırada süvarisi de çeşitli yönlerden ilerliyor ve yeniçeriler de büyük caddeden geçiyorlardı. Çok geçmeden iki tarafın süvarileri birbirlerine saldırdılar ve ortalık korkunç şekilde karıştı. Fakat Osmanlı piyadesi birkaç topla yardıma geldi ve düşmana büyük kayıplar verdirdi. Buna rağmen, Türkler barikatlarda cesur bir direnmeyle karşılaştılar ve son derece kanlı bir çarpışmadan sonra birbirlerini ezmek durumunda kalan Türkler, yığınlar halinde üstü örtülü hendeklere yuvarlandılar ve düşmanın içlerine yerleştirmiş oldukları sivri kazıkların üstüne düşerek öldüler. Kadınlar ve çocuklar bile savaşa katıldılar, evlerin çatısından Türklerin üzerine taşlar attılar ve kaynar sular döktüler. Öte yandan, hem Memlûklerden hem de Türklerden nefret eden birçok Mısırlı, hangi taraf savaşı kazanacak gibi görünüyorsa bazen onlara bazen bunlara saldırıyorlardı. Sokaklarda oluk gibi kan akıyor ve kalın toz tabakasını çamur haline getiriyordu.</p>

    <p class="normal">&nbsp;</p>

    <p class="normal"><span class="idebold">Korkunç Kıyım</span></p>

    <p class="normal">Savaş iki gün iki gece sürmüş ve yorgun düşmüş olan Memlûklar, sayıları da az olduğundan, geri çekilmeye başlamışlardı. Fakat üçüncü gün, artık başka çareleri kalmadığını anlayarak yeniden büyük bir şiddetle savaşmaya başladılar<sup class="calibre3"><a href="../Text/osmanlitarihi_split_772.html#footnote-207042-748" id="footnote-207042-748-backlink">748</a></sup>. O kadar ki Türkleri epeyce geri çekilmek zorunda bıraktılar ve sahra toplarından bazılarını ele geçirerek bunları başarıyla Türklere karşı kullandılar. Söylendiğine göre, bu durum karşısında zaferden umudunu kesen ve Yusuf Paşa'nın bir pencereden atılan taşla başından yaralanarak yere düştüğünü ve öldüğünü gören Selim, evlerin ateşe verilmesini emretmiş<sup class="calibre3"><a href="../Text/osmanlitarihi_split_773.html#footnote-207042-749" id="footnote-207042-749-backlink">749</a></sup>. Böylece, Mısırlılar alevlerin ortasında aman dilerlerken Türkler geri çekilme emrini bekleyerek savaşı gevşetmişler. Fakat şehrin bir köşesinde bunlar olup biterken başka bir köşesinde Mustafa düşmanı kovmayı başarmış ve Memlûklerin kaçmak zorunda kalırlarsa kullanmak üzere geniş bir alana bıraktıkları çok sayıda atı ele geçirmişti. Bu haber Türklere yeniden cesaret verdi ve Memlûkleri ise öyle bir umutsuzluğa düşürdü ki sırtlarını dönüp kaçmaya başladılar ve Kahire'yi Selim'e terk ettiler. Bunun üzerine Selim yangının söndürülmesi için emir verdi<sup class="calibre3"><a href="../Text/osmanlitarihi_split_774.html#footnote-207042-750" id="footnote-207042-750-backlink">750</a></sup>.</p>

    <p class="normal">&nbsp;</p>

    <p class="normal"><span class="idebold">Tumanbay'ın Kaçması</span></p>

    <p class="normal">Kazaskerin anlattığına göre yangın söndürüldükten sonra, Çerkezler savaşa devam etmişler ve Türkler üzerine oklar yağdırmaya başlamışlardır. Çarpışmalar aynı şiddetle bütün gün devam etmiş, sokaklar kan deryasına dönmüştür. Gece olduğunda, yorgun ve zayıf düşmüş Çerkezler bir camiye çekilmişler ve buradan sanki bir kaledeymişler gibi kendilerini üç gün üç gece yiğitçe savunmuşlardır. Sonunda Türkler, camii ele geçirmişlerdir. Tumanbay kılık değiştirerek kaçmayı başarmıştır. Selim gelip içerde kalan bazı zavallıları yakalamıştır. Ordu ise şehri yağmalamış ve çok sayıda esir almıştır. Bunların hepsinin başları kesilmiştir.</p>

    <p class="normal">&nbsp;</p>

    <p class="normal"><span class="idebold">El Gazali'nin Teslim Olması</span></p>

    <p class="normal">El Gazali, Araplardan asker toplamak için Kahire'den çıkmış ve şimdi yeniden şehrin yakınlarına dönmüştü. Bu arada Selim bir duyuru yayınlayarak üç gün içinde teslim olacak bütün Çerkezlerin canlarının bağışlanacağını bildirmişti. Bundan sonra Selim, başta büyük beyaz sancak ve arkasında davullar, borazanlar ve nakkareler olduğu halde Sultan'ın sarayına gitti. Burada kaçmaya çalışan birkaç Memlûk'ün ihaneti ortaya çıktı. Bunlar yakalanarak kimi hemen orada idam edildi, kimi ise birkaç gün hapsedildikten sonra Nil Nehri'nde boğuldu. Selim, El Gazali'yi ve bir beylerbeyini Kaita'ya (El Katiya) göndererek bu şehrin yağmalanması ve köleler, ordu için yiyecek istemeye gelmiş askerlere hakaret ettikleri için, cezalandırılması için emir verdi. Şehir yağma edildi ve Mağribiler öldürüldü. Bu ibret komşu şehirlerin halkını yola getirdi.</p>

    <p class="normal">Kazasker şöyle devam etmektedir: Hepimiz Nil Irmağı'nı geçip Cize'ye çekilmiş Tumanbay'ın ne yapacağını merak ediyorduk. Öte yandan Tumanbay da Türklerin girişimlerini öğrenmek için can atıyordu. Gizlice Kahire'ye elçiler göndererek halkı el altından Türklere karşı kışkırtmayı denedi<sup class="calibre3"><a href="../Text/osmanlitarihi_split_775.html#footnote-207042-751" id="footnote-207042-751-backlink">751</a></sup>. Bu sıralarda, Mağribi ve Arap beylerinden biri olan Ömer, gizlice Selim'in elini öpmeye ve kendisine olup bitenlerden haber vermeye geldi. Sultan kendisini Cize yöresinde bir sancağın başına getirdi. Her yere muhafızlar kondu. Nil kıyılarına toplar yerleştirildi, böylece gelip geçiş önlendi. Daha sonra, Mısır Sultanı'na, Kahire Kadısı'yla birlikte ileri gelenlerden iki kişinin gönderilmesine ve Selim'e saygılarını sunmak üzere Kahire'ye gelmesi için kendisine çağrıda bulunulmasına karar verildi. Selim bu şartla kendisine büyük bir sancak ve Kahire Beyliği'ni vermeyi vaat etti<sup class="calibre3"><a href="../Text/osmanlitarihi_split_776.html#footnote-207042-752" id="footnote-207042-752-backlink">752</a></sup>. Fakat Çerkezler elçileri yakalayarak öldürdüler<sup class="calibre3"><a href="../Text/osmanlitarihi_split_777.html#footnote-207042-753" id="footnote-207042-753-backlink">753</a></sup>.</p>

    <p class="normal">&nbsp;</p>

    <p class="normal"><span class="idebold">Bir Başka Kanlı Savaş</span></p>

    <p class="normal">Selim, bu suikast haberini alır almaz Nil üzerine köprüler kurulmasını ve Mustafa'nın bütün orduyla yürüyüşe geçmesini emretti. Bunu öğrenen Tumanbay, derhal beş bin Çerkez ve on bin Arap'ın başında ilerledi. O kadar çabuk yürüdü ki bir gün ve bir gecede Türklerle nerede ise burun buruna geldi. Bu arada, Rumeli askerinin bir kısmı Nil'i geçmişti; kalanlar ise, düşmanın bu kadar çabuk gelebileceğine ihtimal vermediklerinden henüz karşı kıyıya geçmemişler. Fakat Sultan'ın otağı etrafında nöbet tutmakla görevli olanlar, atlarının kaldırdığı toz bulutundan Çerkezlerin yaklaşmakta olduğunu görünce hemen atlarına bindiler ve Selim Mustafa'ya haber göndererek onun da aynı şeyi yapmasını istedi. Çerkezler sancağın bulunduğu yere gelinceye kadar önlerine ne çıktıysa devirip geçtiler. Takviye almış Türkler burada Çerkezleri püskürttüler. Fakat çok geçmeden Çerkezler geri dönüp Türkleri öyle bir kılıçtan geçirmeye başladılar ki oluk oluk kanlar aktı<sup class="calibre3"><a href="../Text/osmanlitarihi_split_778.html#footnote-207042-754" id="footnote-207042-754-backlink">754</a></sup>. Mağribiler sadece Çerkezlerin arada bir soluk alabilmeleri için dövüşüyorlardı ve durum Türklerin aleyhinde gibi görünüyordu. Buna rağmen ağır kayıplar verme pahasına da olsa sıkı durdular.</p>

    <p class="normal">&nbsp;</p>

    <p class="normal"><span class="idebold">Tumanbay'ın Kaçması</span></p>

    <p class="normal">Bulunduğu yerden olup bitenleri izleyebilen ve Türklerin savaşı kaybetme tehlikesiyle karşı karşıya bulunduklarını gören Mustafa, yatağanını çekerek dörtnala Tumanbay'ın bulunduğu tarafa doğru koştu. Amacı onu öldürmek, sonra da kendisini feda etmekti. Avrupa askeri, komutanlarının bu cesaretinden örnek alarak kendisini izlediler. Eğer cesaretlerini kaybetmiş olsalardı ölmeleri işten bile değildi. Savaş büyük bir şiddetle yeniden başlayınca Tumanbay Türklerin ne pahasına olursa olsun zaferi kazanmaya kararlı olduklarını anladı. O zaman büyük bir hükümdarken zavallı bir köle durumuna düştüğünü, bir zamanlar bütün zenginlikler onunken şimdi yoksulluk içinde bulunduğunu düşünerek, yaşlı gözlerini gökyüzüne kaldırarak öyle yürekler acısı bir şekilde halinden yakındı ki kendisini dinleyenler gözyaşlarını tutamadılar. Nihayet kaçmaya başladı ve gece gündüz koştuktan sonra bir köprünün başına geldi ve burada biraz dinlendi. Mustafa, Rumeli askerinin başında kendisini takip etti. Selim ise Kahire'ye döndü.</p>

    <p class="normal">&nbsp;</p>

    <p class="normal"><span class="idebold">Yakalanması</span></p>

    <p class="normal">Dört gün dört gece Mustafa Paşa tarafından kovalanan Tumanbay nihayet yorgunluktan takati kesilerek bir Mağribi çiftliğine sığınmak zorunda kaldı. Aynı derecede yorgun düşmüş ve Tuman-bay'ı yakalamaktan artık umudu kesmiş Türkler, çiftlikteki adamlara haber göndererek Sultan'ı muhafaza altına almalarını, daha uzağa gitmesine engel olmalarını, yoksa evlerini yağmalayıp yakacaklarını bildirdiler. Çiftliğin sahibi olan Şeyh Essaim<sup class="calibre3"><a href="../Text/osmanlitarihi_split_779.html#footnote-207042-755" id="footnote-207042-755-backlink">755</a></sup> bu emirleri diğer Mağribilere iletti onlar da Tumanbay'ı ve yanındakileri kuşatarak kaçmalarına engel oldular. Fakat Türkler gelince Tumanbay ve adamları kendilerini civardaki bir göle attılar; Türkler kimini kılıçtan geçirdi, kimini esir aldılar. Tumanbay diz boyu suyun içindeydi<sup class="calibre3"><a href="../Text/osmanlitarihi_split_780.html#footnote-207042-756" id="footnote-207042-756-backlink">756</a></sup>. Çıkarıp paşaya götürdüler, o da hemen bir tatar yola çıkararak padişaha haber gönderdi.</p>

    <p class="normal">&nbsp;</p>

    <p class="normal"><span class="idebold">İdamı</span></p>

    <p class="normal">Tatar sevinç gösterileriyle karşılandı ve bütün sancakbeyleri ile diğer ileri gelenler Selim'in elini öptüler. Tumanbay, Selim'in huzuruna çıkarılmadı; sıkı güvenlik tedbirleri altında padişahın otağının yanında bir çadıra konuldu. Bu arada Mustafa Paşa Nil civarındaki bir çiftlikte Mağribilere karşı bir savaş daha verdi. Bu Mağribiler, birkaç Memlûk'le, bazı Türkleri soymuşlar ve öldürmüşlerdi. Mustafa Paşa çiftliği yaktıktan sonra, daha birkaç gün orada kaldı ve sonra Padişah'ın yanına döndü. Selim yakınlarına danıştıktan sonra, Tumanbay'ın bir katıra bindirilerek bütün Kahire sokaklarında dolaştırılmasını ve sonra da Babülvelet adı verilen kapıda asılmasını emretti<sup class="calibre3"><a href="../Text/osmanlitarihi_split_781.html#footnote-207042-757" id="footnote-207042-757-backlink">757</a></sup>. Padişah'ın fermanı hemen yerine getirildi. İşte böylece Memlûk İmparatorluğu sona erdi ve Sultan Selim büyüklüğünün doruğuna vardı<sup class="calibre3"><a href="../Text/osmanlitarihi_split_782.html#footnote-207042-758" id="footnote-207042-758-backlink">758</a></sup>. Kazasker'in anlattıkları burada bitmektedir. Türk yazarlarına dayanan Cantemir Tarihinde, Tumanbay'ın Kahire'den kaçmasından yakalanmasına kadar olup bitenler hakkında hiçbir ayrıntı yoktur. Bu olayı ve Mısır Sultanı'nın ölümünden önce olup bitenleri Cantemir şöyle anlatmıştır:</p>

    <p class="normal">&nbsp;</p>

    <p class="normal"><span class="idebold">Tumanbay'ın İdamının Nedeni ve Şekli</span></p>

    <p class="normal">Tumanbay yaşadıkça Mısır'ın fethi sallantıdaydı; Kahire civarında bulunuyor ve Selim ülkeden ayrılır ayrılmaz ortalığı karıştırmak için fırsat kolluyordu. Selim kendisinden gelebilecek her türlü tehlikeyi önlemek için, Şeyh Arap'a zengin armağanlarla elçiler gönderdi ve düşmanını kendisine teslim etmesini istedi; ayrıca Osmanlı İmparatoru'nun dostluğunu kazanmanın öfkesini kazanmaktan daha iyi olduğunu hatırlattı. Selim'in öfkesinden çekinen ya da armağanlarıyla elde edilen Şeyh, Tumanbay'ı teslim etmekten utanmadı. Bu, devletler hukukuna ve özellikle Arap Rai'ne<sup class="calibre3"><a href="../Text/osmanlitarihi_split_783.html#footnote-207042-759" id="footnote-207042-759-backlink">759</a></sup> aykırı, alçakça bir hareketti. Ancak Tumanbay'ın meziyetleri bu alçak ruhlu adamı etkilememesine karşılık, düşmanı kendisini takdir etmek büyüklüğünü göstermiştir. Tumanbay huzuruna getirildiğinde. Selim yiğitliğine saygı duymuş ve bağlarını çözdürüp onu sofrasına oturtmaktan kendini alamamıştır. Böylece Tumanbay kahramanlığı sayesinde mağrur ve muzaffer bir hükümdarın saygısını kazanmasını bilmiştir. Bir süre Selim'le gerek resmi gerek özel olarak konuşmuş, sohbet etmiş; Mısır'ın durumu, yasalar, halkın özellikleri, örf ve âdetleri hakkında kendisine bilgi vermiştir. Fakat çok geçmeden bu hükümdar da, kaderin elinde oyuncak olan herkesin başına gelen felaketten nasibini almıştır. Tumanbay'ın cesaretine ve kahramanlığına hayranlık duyan, ruh asaletini, temkinini, ağırbaşlılığını takdir eden Selim, onu öldürtmeyi yakışıksız buldu. Kendisini Mısır Valiliği'ne atamayı<sup class="calibre3"><a href="../Text/osmanlitarihi_split_784.html#footnote-207042-760" id="footnote-207042-760-backlink">760</a></sup> düşündü ve dostluğunu kazanmak istedi. Halk homurdanmaya başladı. Bu kadar büyük bir yetkiyle donatılması halinde Tumanbay'ın Selim'in ayrılmasından sonra Mısır'ın gerçek efendisi olacağı, Arapların da yardımıyla Çerkezleri yeniden güçlendireceği ve Türk garnizonlarını kovacağı söylendi. Başlangıçta Selim bu sözlere aldırış etmedi ve bunları düşmanlarının kötü niyetine yordu. Fakat yakınmaların arttığını görünce işi kökünden halletmeye karar verdi. Şehsüvaroğlu Ali Bey'in, Çerkezler tarafından hunharca boğulmuş olan babasının acısını hâlâ yüreğinde taşıdığını biliyordu. Tumanbay'ı Kahire'nin Babı Zuveyla kapısında asmakla onu görevlendirdi ve şöyle dedi: "Bugüne kadar merhametimin ne kadar engin olduğunu kanıtladım. Fakat mademki halk ya kötülük olsun diye ya da kendisini sevdiği için bu zavallı adamı diline dolamış duruyor, cezasını o çeksin!" Ali Bey, Rebiyülevvel ayının sonunda kendisine verilen bu görevi büyük bir istekle yerine getirdi.</p>

    <p class="normal">&nbsp;</p>

    <p class="normal"><span class="idebold">Mısır'ın Boyun Eğmesi</span></p>

    <p class="normal">Mısırlılar bu manzara karşısında dehşet içinde kaldılar. Fakat bu onlar için aynı zamanda gizli bir sevinç kaynağı oldu. Uzun zamandan beri Çerkezlerin müstebit egemenliğine karşı duydukları kini saklamış Mısır halkı, akın akın Selim'e koşup kendisine sonsuza dek bağlılıklarını sundu. Sultan halkın hiçbir Çerkezi saklamaması şartıyla bir genel af ilan etti. Bu karar halka duyurulur duyurulmaz, millet Çerkez avına çıkmaya başladı ve hepsi gizlendikleri yerlerden çıkarılarak zincire vurulup götürüldüler. Selim ertesi gün, şehrin dışında, Nil kıyılarında muhteşem bir taht kurdurdu ve otuz bin civarında oldukları söylenen bu güngörmüş bahtsızları huzuruna getirterek hepsinin başlarını kestirdi ve cesetlerinin nehre atılmasını buyurdu<sup class="calibre3"><a href="../Text/osmanlitarihi_split_785.html#footnote-207042-761" id="footnote-207042-761-backlink">761</a></sup>. Ertesi gün Kahire'ye zafer alayı ile girdi ve birkaç saat kaldıktan sonra aynı tantana ile şehirden çıkıp Nil kıyısında Ruza adlı bir yerde ordugâh kurdu. Askerlerinin dinlenmeleri için bir süre burada kaldıktan sonra, 7 Cemaziyülevvel'de İskenderiye'ye doğru yürüdü. Halk hemen kapıları açmak suretiyle gazabından kurtuldu. Şehrin işlerini yoluna koyar koymaz, yeniden yola çıktı ve Mısır'ın yönetimini Hayır Bay'a bıraktı<sup class="calibre3"><a href="../Text/osmanlitarihi_split_786.html#footnote-207042-762" id="footnote-207042-762-backlink">762</a></sup>.</p>

    <p class="normal">&nbsp;</p>

    <p class="normal"><span class="idebold">Süleyman Reis'in Donanmayı Teslim Etmesi</span></p>

    <p class="normal">Bu süre içinde, Mısır donanmasının amirali Süleyman Reis, Selim'in huzuruna çıkıp kendisine saygılarını sunmaya karar verdi. Kansu Gavri bu donanmayı dört yıl içinde Süveyş'te Portekizlilere karşı kurmuştu. Çünkü Portekizlilerin Hindistan'daki keşifleri ve fetihleri ticaret yollarını değiştirmiş, eskiden Mısır'dan geçen bu yollar şimdi Hint Okyanusu'ndan geçmeye başlamış, bu da Mısır için çok zararlı olmuştu. Donanma Emir Aziz ve Süleyman Reis'in komutasında denize açılmıştı. Fakat Mekke'nin limanı olan Cidde'de bulunduğu sırada Sultan'ın ölümü ve Selim'in Mısır'a girişi haberi gelmiş ve bu askerler arasında ayaklanmaya yol açmıştı. Tumanbay'ı tutan Emir Aziz kaçarak şehre sığınmak zorunda kalmıştı. Fakat Süleyman şehre karşı saldırıya geçmek tehdidinde bulunmuş, Aziz'in kendisine teslimini sağlamış ve gece suda boğulmuştu. Sonra Süveyş'e dönerek Selim'e bağlılığını bildirmişti. Mısır ve buyruğu altındaki diğer yerler böylece Osmanlı İmparatorluğu'nun egemenliği altına girince Sultan Temmuz başında Nil Nehri'nden aşağı inerek İskenderiye'ye geldi ve burada Piri Paşa ile oğlu Süleyman'ın İstanbul'dan gönderdikleri donanmayı denetledi. Mısır'ın en soylu ailelerinden beş yüzü ülkenin hazineleriyle birlikte bu donanmayla İstanbul'a gönderildi. Selim daha sonra tekrar Kahire'ye gitti ve bir süre kaldıktan sonra temelli ayrılarak Avrupa'ya döndü.</p>

    <p class="normal">&nbsp;</p>

    <p class="normal"><span class="idebold">Selim'in Yunus Paşa'yı Öldürtmesi</span></p>

    <p class="normal">Yunus Paşa'nın yiğitliği ve cömertliği kendisine herkesin kalbini öylesine kazandırmıştı ki Selim ondan kurtulmak için bir bahane aramaya başladı. Paşa çok geçmeden bu bahaneyi kendisine sağlayıverdi. Ordunun Suriye'ye doğru yürüyüşe geçmesinden birkaç gün önce, Kahire kalesindeki askerler ücretlerinin arttırılmasını istediler. Askerlerine karşı hep eli açık davranan Sultan, bu zam isteğini kabul etti ve Yunus Paşa'yı gerekli emirleri vermekle görevlendirdi. Fakat Paşa, ne defterdara ne de ödeme memurlarına bu konuda bir emir verdi. Nedenine gelince, kendi hakkı saydığı Mısır valiliğinin Hayır Bay'a verilmesine içerlemişti.</p>

    <p class="normal">Niyeti askerleri uğradıkları haksızlığın sorumlusu olarak görecekleri Hayır Baya karşı kışkırtmak ve böylece onu mevkiinden etmekti. Fakat aldandığını anlamakta gecikmedi, çünkü ödeme günü para olmayınca vali ve hazine memurları sızlanmaya başlayan askerlerden özür diledikten sonra Larissa'da<sup class="calibre3"><a href="../Text/osmanlitarihi_split_787.html#footnote-207042-763" id="footnote-207042-763-backlink">763</a></sup> bulunan Selim'e bir ulak göndererek kendisine durumu bildirdiler.</p>

    <p class="normal">Fena halde öfkelenen Selim, Yunus Paşa'yı çağırttırdı. Paşa, kötü bir niyeti olmadığını söyleyerek özür diledi. Askerlerin Mısır'ın ganimetleriyle yeterince zenginleşmiş olduklarını ve devlet hazinesinin boş olduğunu söyledi. Fakat Selim, sözünü bitirmesine vakit bırakmadan bundan sonra itaatsizlik edecek olanlara ibret olmak üzere huzurunda kafasının kesilmesini<sup class="calibre3"><a href="../Text/osmanlitarihi_split_788.html#footnote-207042-764" id="footnote-207042-764-backlink">764</a></sup> emretti.</p>

    <p class="normal">&nbsp;</p>

    <p class="normal"><span class="idebold">Selim'in Fetihleri</span></p>

    <p class="normal">Selim, Gazze'ye vardığında, halkın daha önceki ihanetinin intikamını almak için hepsini kılıçtan geçirttirdi ve şehri yerle bir etti<sup class="calibre3"><a href="../Text/osmanlitarihi_split_789.html#footnote-207042-765" id="footnote-207042-765-backlink">765</a></sup>. Oradan Şam'a gitti ve Gazali Bey'e vermiş olduğu sözü yerine getirerek kendisini bu şehrin ve mülhakatının valiliğine atadı. Kısacası, Selim bir yıl içinde, kendinden önce gelen sultanların bütün saltanatları boyunca fethetmiş olduklarından daha çok toprak fethetmiş oldu. Gerçekten de Çerkezlerin egemenliği altında bulunan Asya ve Mısır topraklarından başka ünlü Malatya, Diyarıbekir, Darende, Kahta, Birecik, Ayıntap, Antakya şehir ve kalelerini imparatorluğuna kattı. Mekke Şerifi<sup class="calibre3"><a href="../Text/osmanlitarihi_split_790.html#footnote-207042-766" id="footnote-207042-766-backlink">766</a></sup> bile kendisine şehrin anahtarlarım teslim etti ve hükümdarlığını tanıdı. Sultan, Mekke Şerifi'ni mevkiine yakışır bir şekilde karşıladı ve cesareti, dindarlığı ve bilgisiyle temayüz etmiş oğlunu kendisine halef tayin etti. Şerif, itibarını kullanarak göçebe Arap kabilelerinin<sup class="calibre3"><a href="../Text/osmanlitarihi_split_791.html#footnote-207042-767" id="footnote-207042-767-backlink">767</a></sup> Selim'e bağlılıklarını sağladı. Bunlar ilerde Osmanlı padişahlarına sadık kalacaklarına dair bir senet imzaladılar ve rehine olarak reislerinden birçoğunu İstanbul'a gönderdiler.</p>

    <p class="normal">&nbsp;</p>

    <p class="normal"><span class="idebold">Selimin Projeleri - 921 / 1519</span></p>

    <p class="normal">Selim 925 yılı Ramazan'ında Halep'e geldi. Burada İran Şahı'nın bir elçisini kabul etti. Bu hükümdar yapmacık bir nezaketle ülkesini tehdit eden fırtınayı savuşturmak istiyordu. Bu amacını daha iyi gerçekleştirmek için, elçi sadece muhteşem hediyeler sunmakla kalmadı, ayrıca kendisine Şahinşahı Alem ve Sahipkıranı Beni Adem, yani İmparatorlar imparatoru<sup class="calibre3"><a href="../Text/osmanlitarihi_split_792.html#footnote-207042-768" id="footnote-207042-768-backlink">768</a></sup> ve Ademoğullarının Tek Egemeni gibi unvanlar vererek Sultan'ın gururunu okşadı. Gerçekten de parlak zaferleri ve her yerden yükselen alkışlar Selim'in gururunu öyle arttırmıştı ki İstanbul'a muzaffer bir giriş yaptıktan sonra<sup class="calibre3"><a href="../Text/osmanlitarihi_split_793.html#footnote-207042-769" id="footnote-207042-769-backlink">769</a></sup> sanki kadere hükmetmek elindeymiş gibi, İran İmparatorluğu'nu yıkmadıkça Tanrı yolundan sapan ve insanlara kötülük etmekten geri durmayan bu ulusu ortadan kaldırmadıkça<sup class="calibre3"><a href="../Text/osmanlitarihi_split_794.html#footnote-207042-770" id="footnote-207042-770-backlink">770</a></sup> ertesi yıl bir adım geri atmayacağına yemin etti. Ondan sonra Hıristiyan devletlerini dize getirmenin güç olmayacağına inanıyordu.</p>

    <p class="normal">&nbsp;</p>

    <p class="normal"><span class="idebold">Ölümü Planlarını Suya Düşürüyor</span></p>

    <p class="normal">Ne var ki kader ihtirasına gem vurarak bu projelerini gerçekleştirmesine fırsat vermedi. Mısır seferi, hazineleri<sup class="calibre3"><a href="../Text/osmanlitarihi_split_795.html#footnote-207042-771" id="footnote-207042-771-backlink">771</a></sup> boşaltmış olduğundan para sıkıntısı Selim'i İstanbul'a dönüşünden sonra ilk yılı hareketsiz geçirmek zorunda bıraktı. Yeni fethettiği yerlerde ihtiyaçlarını giderecek kaynaklar aramakla bir yıl daha geçti. Sefer mevsimi geçmiş olduğundan Edirne'ye giderek atalarının anıtlarını ziyaret etmeye karar verdi. Fakat Suaştı<sup class="calibre3"><a href="../Text/osmanlitarihi_split_796.html#footnote-207042-772" id="footnote-207042-772-backlink">772</a></sup> köyüne vardığında hummaya<sup class="calibre3"><a href="../Text/osmanlitarihi_split_797.html#footnote-207042-773" id="footnote-207042-773-backlink">773</a></sup> yakalandı. Ertesi günü kalçasında bir çıban çıktı<sup class="calibre3"><a href="../Text/osmanlitarihi_split_798.html#footnote-207042-774" id="footnote-207042-774-backlink">774</a></sup>. Yetenekli bir cerrah apseyi yardı ve ilaçlar tatbik etti. Fakat yara öyle işledi ki bütün vücudunu kapladı. Nihayet, kırk gün tarifsiz ıstıraplar içinde kıvrandıktan sonra, Osmanlı İmparatorluğu'nun "medarı iftiharı" kendini kaybetti ve Şevval<sup class="calibre3"><a href="../Text/osmanlitarihi_split_799.html#footnote-207042-775" id="footnote-207042-775-backlink">775</a></sup> ayının dokuzuncu günü, güneş batacağına yakın Selim son nefesini verdi.</p>

    <p class="normal">&nbsp;</p>

    <p class="normal"><span class="idebold">Halefi</span></p>

    <p class="normal">Ölürken Sultan'ın yanında tek başına bulunan Ferhat Paşa, ölümünü gizli tuttu, karışıklık çıkmasına meydan vermemek için sadece vezirlere haber verdi. Süleyman'a babasının ölümünü bildirmek için Trabzon'a bir posta tatarı gönderdi. Süleyman hemen İstanbul'a hareket etti ve burada yas giysilerine bürünmüş vezirler tarafından 926 yılının Şevval ayında padişah ilan edildi. Aynı gün akşam yemeğinden sonra, bütün saray halkıyla Selim'in cenazesini karşılamaya gitti. Ertesi gün Selim, tantanalı bir törenle Fatih tarafından yaptırılmış olan caminin avlusuna gömüldü. Mezar taşına şunlar yazıldı: "Bu yıl Sultan Selim, Dünya Padişahlığını Süleyman'a bırakarak ahiret âlemine göç etti."</p>

    <p class="normal">&nbsp;</p>

    <p class="normal"><span class="idebold">Selim'in Portresi</span></p>

    <p class="normal">Selim elli dört yıl yaşamış ve dokuz yıl, sekiz ay saltanat sürmüştür<sup class="calibre3"><a href="../Text/osmanlitarihi_split_800.html#footnote-207042-776" id="footnote-207042-776-backlink">776</a></sup> Kahramanları kahraman yapan bütün nitelikler onda vardı: kararlılık, beden gücü, yaratıcı zekâ<sup class="calibre3"><a href="../Text/osmanlitarihi_split_801.html#footnote-207042-777" id="footnote-207042-777-backlink">777</a></sup>. Devlet çıkarları gerektirdiği zaman yorulmak bilmezdi. İşleri yönetmekte ustaydı. Hizipleri ve komploları meydana çıkarmakta üstüne yoktu. Gündüz olsun gece olsun sık sık çarşılarda, pazarlarda, sokaklarda, ordugâhta tebdil gezer, yasalara ve emirlerine aykırı davranılıp davranamadığını denetler, suçluları şiddetle cezalandırırdı. Aynı zamanda kurnaz ve sezgileri güçlü hafiyeleri vardı, bunlar her yere girip çıkar ve olup bitenlerden kendisine haber verirlerdi. Böylece bilmediği şey yoktu. O kadar ki halk arasında şöyle denirdi: Gece karı ile koca arasında olup bitenleri bile Padişah ertesi sabah bilir. Bu nedenledir ki imparatorluk kuvvetlerinin birbirlerinden çok uzak olmalarına rağmen, çıktığı seferlerin hiç birinde en ufak bir ayaklanma bile çıkmamış veya daha gün yüzüne çıkmadan bastırılmıştır.</p>

    <p class="normal">&nbsp;</p>

    <p class="normal"><span class="idebold">Zalimliği</span></p>

    <p class="normal">Eğer öfkeli mizacı ve acımasızlığı erdemlerine gölge düşürmemiş olsaydı bu Sultan muhakkak ki ölümsüz övgülere layık olurdu. Yavuz lakabı kendisine bu yüzden verilmiştir. Ölümünden iki yıl önce, Türkmenistan'da<sup class="calibre3"><a href="../Text/osmanlitarihi_split_802.html#footnote-207042-778" id="footnote-207042-778-backlink">778</a></sup> gözü pek bir haydut türemiş, etrafına büyük bir hırsız çetesi toplamış ve hükümdar olmaya karar vermişti. Selim bu yangını söndürmek için bir bölük askerle Ferhat Paşa'yı gönderdi. Fakat daha Ferhat Paşa gelmeden asiler Şehsüvaroğlu Mehmet Bey tarafından dağıtılmışlardı. Ferhat Paşa, padişahın emirlerini beklemek üzere Amasya dolaylarında konaklamaya karar verdi. Bu sırada, müfterinin biri gelip Paşa'yı buldu ve Padişah'ın ona yaranmak isteyen sadık bir kulu rolünü oynayarak Amasya'da Murat adında, Sultan Ahmet'in oğlu olduğunu iddia eden bir sahtekâr bulunduğunu, bütün şehri ele geçirdiğini ve ipten, kazıktan kurtulmuş yedi yüz kişiyi peşine taktığını haber verdi. Ferhat, bu söylenenleri tahkik etmek gereğini duymadan hemen öğrendiklerini Sultan'a bildirdi ve emirlerini beklediğini söyledi. Selim, kumandanının ihtiyatlı bir adam olduğunu bildiği için başka hiçbir şey eklemeye gerek görmeden ülkenin bütün ileri gelenlerini kazığa oturtması için emir gönderdi. Bu düşünmeden verilen acımasız emir hiçbir suçları olmayan altı yüz seçkin kişinin hayatına mal oldu. Utanç verici ve zalim bir biçimde idam edilen bu altı yüz kişiden başka, birçok insanın da başı kesildi ve daha başkaları atların kuyruklarına bağlanarak sokaklarda sürüklendiler.</p>

    <p class="normal">Bütün Türk padişahları içinde Selim, tahta çıktıktan sonra sakalını tıraş ettirmiş olan ilk sultandır. Bu yenilikle Kur'an'ın emrine karşı gelmiş, milletin geleneklerini çiğnemişti; çünkü İslam yasaları padişah çocuklarının tahta çıkmadan önce tıraş olmalarını, ama padişah olur olmaz sakallarını uzatmalarını emreder. Müftü bir gün Sultan'la bu konuda şakalaşırken Selim'in şu karşılığı verdiği söylenir: "Sakalı vezirlerimin eline vermemek için öyle yaptım." Türkler ayrıca Selim'in hep yanında veya elinde topuz<sup class="calibre3"><a href="../Text/osmanlitarihi_split_803.html#footnote-207042-779" id="footnote-207042-779-backlink">779</a></sup> denilen kısa bir baston bulundurduğunu anlatırlar. Nedeni de şuymuş: Babası Bayezit'in saltanatı sırasında, İran sınırındaki bazı eyaletler, İranlılar tarafından rahatsız edilmemek için, bir çeşit haraç olarak Şah'a şal denilen halılar gönderirlermiş. Selim tahta çıkınca bu eyaletlerin valileri bu konudaki iradesini sormuşlar, o da şu karşılığı vermiş: "Gidin Kızılbaş kâfirlerine söyleyin, artık halı babası yoktur, yerine sopa babası<sup class="calibre3"><a href="../Text/osmanlitarihi_split_804.html#footnote-207042-780" id="footnote-207042-780-backlink">780</a></sup> geçmiştir." Türkler Sultan Selim'le ilgili daha birçok hikayeler anlatırlar<sup class="calibre3"><a href="../Text/osmanlitarihi_split_805.html#footnote-207042-781" id="footnote-207042-781-backlink">781</a></sup>.</p>

    <p class="normal">Tarihçilerin anlattığı bir olayla sözü bağlayalım. Son hastalığı sırasında Selim, bir gün en sevdiği vezirlerden biri olan Piri Paşa'nın omzuna başını dayamış ve şöyle demiş: "Ey Piri, görüyorum ki yakında öleceğim, hastalığıma bir çare bulunamıyor". Paşa bu fırsattan yararlanarak, İran tüccarlarının elinden alınan büyük servetleri kullanıp imparatorluğun çeşitli yerlerinde yoksulları tedavi için darüşşifalar yaptırmasının iyi bir şey olacağım söylemiş. Sultan şu karşılığı vermiş: "Ey Piri, başkalarından haksız olarak alınmış mallarla sırf şan olsun, diye hayır işleri yapmamı mı istiyorsun? Hayır, bunu hiçbir zaman yapmayacağım, sen o malları gerçek sahiplerine geri verdirmeye çalışsan daha iyi edersin." Paşa, Selim'in bu dileğini yerine getirir.</p>
  </div>
</body>
</html>
