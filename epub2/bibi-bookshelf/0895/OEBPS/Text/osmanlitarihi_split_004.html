<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>osmanlitarihi.html</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="normal">&nbsp;</p>

    <p class="normal"><span class="idebold">Şüpheli Şecereleri</span></p>

    <p class="normal">Güçlü imparatorlukların, kökenleri karanlık, küçük ve önemsiz halklar tarafından kuruldukları gözlemlenmiştir. Bu gerçek, başka milletler kadar Osmanlı<sup class="calibre3"><a href="../Text/osmanlitarihi_split_025.html#footnote-207042-1" id="footnote-207042-1-backlink">1</a></sup> Türkleri için de geçerlidir. İlk kez Türkistan'dan ya da Tataristan ülkelerinin birinden çıktıkları bilinmekle birlikte, bu geniş bölgenin hangi eyaletinden geldiklerini ve hangi boydan olduklarını saptamak kolay değildir. Zamanımızın tarihçilerinden biri, Osmanlı Türklerinin Oğuzların<sup class="calibre3"><a href="../Text/osmanlitarihi_split_026.html#footnote-207042-2" id="footnote-207042-2-backlink">2</a></sup> en soylu ailesinden geldiklerinin, şecerelerinin Türk milletinin en eski kahramanlarından biri olan Oğuz Han'a kadar dayandığının ve Oğuz adını buradan aldıklarının kabul edildiğini söylemektedir.</p>

    <p class="normal">Ne var ki Türkler ve Müslüman Tatarlar, Oğuz'u genel olarak Türklerin ataları arasında saymalarına rağmen, daha önce gördüğümüz gibi bunlardan hiçbiri, Oğuz<sup class="calibre3"><a href="../Text/osmanlitarihi_split_027.html#footnote-207042-3" id="footnote-207042-3-backlink">3</a></sup> adı altında bir milletin özel bir boyundan ya da kolundan söz etmemektedir. Bu adı taşıyan bir kabilenin bulunduğunu kabul etsek bile, Osmanlıların bu adı benimsemeye, kendileri gibi Oğuz kökenli olan Selçuk Türklerinden niçin daha çok hakları olduğunu açıklamak pek kolay olmayacaktır. Öte yandan, Oğuz soyuna yakıştırılan şecerenin sahte olduğundan, hatta Oğuz'un bile hayali bir şahıs olduğundan kuşkulanılabilir. Çünkü en ünlü Türk tarihçilerinden Sadi Efendi, bu şecereyi şüpheli saymakta ve bunu ortaya atanlar tarafından yeterince kanıtlanmadığını ileri sürmektedir.<sup class="calibre3"><a href="../Text/osmanlitarihi_split_028.html#footnote-207042-4" id="footnote-207042-4-backlink">4</a></sup></p>

    <p class="normal">&nbsp;</p>

    <p class="normal"><span class="idebold">Türk Adının Hor Görülmesi</span></p>

    <p class="normal">Araplar ve İranlılar Türk adının Doğu'da hor görülmesini kabalık ve barbarlıkla eşanlamlı sayılmasını sağladıklarından Babıâli, Türk Sarayı diye adlandırılmaktan hoşlanmaz. Türk tabiri sadece "Türkçe biliyor musun?" gibi özel cümlelerde kullanılır. Türkçe yerine Osmanlıca demek uygun düşmez, çünkü Osmanlıca, terbiye ve nezaket kavramlarıyla çağrışım yaratır, oysa Türkçe uygar olmayanı ifade eder. Nitekim, "bütün hayatı boyunca Türk" anlamına gelen "Türk müddeti urarinde" Muhtemelen Türk müddeti ömründe ibaresinin muharref bir şekli (ç.n.) tabiri buradan gelmektedir. Bu tabir, hep kaba bir adam olarak kalacak, hiçbir zaman Osmanlıların terbiyeli, nazik ve kibar tavırlarını elde edemeyecek bir kişiyi anlatmak için kullanılır. Buna rağmen Osmanlılar, İstanbul'un fethine kadar belki de üç büyük Türk kolunun en kaba ve en az yontulmuşu olarak kalmışlardır.</p>

    <p class="normal">&nbsp;</p>

    <p class="normal"><span class="idebold">Türk Adını Kabullenmezler</span></p>

    <p class="normal">Türkler, adlarından utanç duyduklarından ve onunla anılmayı istemediklerinden bu adın kendilerine nereden geldiğini izah etmek için çeşitli hikâyelere başvurulmuştur. Prens Cantemir, ya kendiliğinden ya da bir Türk yazarına<sup class="calibre3"><a href="../Text/osmanlitarihi_split_029.html#footnote-207042-5" id="footnote-207042-5-backlink">5</a></sup> atfen şunları ileri sürmektedir:</p>

    <p class="normal">1. İranlılar, ki bununla Rum Selçukluları demek ister, Os-man'ın büyükbabası Süleyman'a ve onun emrinde yürüyenlere, Cengiz Han'ın peşinden giden İskitliler (Scythes) olduğunu var sayarak Türk adını vermişlerdir. Cantemir<sup class="calibre3"><a href="../Text/osmanlitarihi_split_030.html#footnote-207042-6" id="footnote-207042-6-backlink">6</a></sup> Moğollara İskitliler adını vermektedir. Şunu belirtmek gerekir ki bu tarihçi, Türk adının, Cengiz Han Asya'nın güney illerini istila ettiği sırada onun arkasından giden milletleri ya da kabileleri belirlediğini ve bunların ancak İran ve Küçük Asya'nın her yanına yayılmaya başladıktan sonra tanındıklarını ileri sürmektedir<sup class="calibre3"><a href="../Text/osmanlitarihi_split_031.html#footnote-207042-7" id="footnote-207042-7-backlink">7</a></sup>. Aslında, Fatih'in arkasından gidenlerin genellikle Moğol veya Tatar adıyla bilindikleri, bundan iki yüz yıl öncesinden beri Selçukların Anadolu'da Türk adını kullandıkları ve bu adın İranlılara da yabancı olmadığı bilinmektedir.</p>

    <p class="normal">2. Cantemir, Cengiz Han'ın istilasından sonra İran valileri, hükümdarlarının boyunduruğundan kurtulduğu zaman bunlardan biri saydığı Konya Sultanı Alaaddin'in, İskitlilerden birçoğunu egemenliğini tanımaya zorlayarak onları köylülerle bir araya getirdiğini, tarımla uğraşmalarını sağladığını ve hepsine birden Türk adını verdiğini belirtmektedir. Böylelikle Hükümdar'ın kendisinin de o zamana kadar taşıdığı "İran Valisi ya da Konya Sultanı" unvanını bırakarak "Türklerin Sultanı" adını aldığını yazmaktadır. Bu savın, Prens Cantemir'in kendisine mi ait olduğu, yoksa onu bir Türk tarihçisinden mi aldığı bilinmemektedir; ancak bundan daha saçma ve gerçeğe aykırı bir şey olamayacağı kuşkusuzdur.</p>

    <p class="normal">Şunu da belirtmek gerekir ki Cantemir, İranlılar ya da Persler derken Rum veya Anadolu Selçuklularını kast etmektedir. Bu konuda, aynı görüşü benimsemiş olan Bizans tarihçilerinin izinden gitmekte, ancak onların Türk ve Pers adlarını eşanlamlı olarak kullandıklarını, Bizans topraklarını işgal ettikleri sırada İran'dan çıktıkları için Selçuklulara Pers dediklerini dikkate almamaktadır.</p>

    <p class="normal">Oysa İranlıların tarihini incelerken bunu birkaç kez gözlemlemek fırsatını bulmuştuk; Rum tarihçileri, onların gerçek Persler olduklarına inanmak şöyle dursun ilk Selçuk Sultanı Tangrolipbc'in (Tuğrul Beye verdikleri ad) ve arkasından gidenlerin Türk olduklarını özellikle belirtmişlerdir.</p>

    <p class="normal">Cantemir, son olarak, Alaaddin'in (I. Alaaddin Keykubat) ölümünden sonra sultan ilan edilen Osman'ın o zamana kadar halkının tümü için kullanılan o iğrenç Türk adının bundan böyle sadece köylüler için kullanılmasını<sup class="calibre3"><a href="../Text/osmanlitarihi_split_032.html#footnote-207042-8" id="footnote-207042-8-backlink">8</a></sup> ve öteki uyruklarının Osmanlı diye çağrılmalarını emrettiğini ileri sürmüştür. Ancak İranlılar, hiçbir zaman Osmanlı diye çağrılmamışlar ve Selçuk adı, Ertuğrul'un oğlu Osman'ın adı lehine ortadan kaldırılmamıştır. Yazarımız her ne kadar bu konuda Türk tarihçilerinin aşırı taraf tutan tutumunu izleyerek tüm Selçuk beylerinin Osman'ın buyruğu altına girdiklerini iddia ederse de aslında bunlar son sultanın ölümünden sonra bağımsızlıklarını ilan ettiğinden, varlıklarını devam ettirdikleri sürece Selçuk adı ortadan kalkmamıştır.</p>

    <p class="normal">&nbsp;</p>

    <p class="normal"><span class="idebold">Osmanlılar Türktür</span></p>

    <p class="normal">Bilinen şudur ki Osmanlılar da Selçuklular da güçlü duruma geldiklerinde, ister hor görülen bir adı artık taşımak istemedikleri için ister imparatorluklarının kurucularına saygı göstermek için olsun bu adları almalarına rağmen, gerçekte Türk'tüler ve kendilerine de Oğuz derlerdi. Bu kanının olasılığı şundan da bellidir ki Oğuz adı, kökenini oluşturan Türk adından sadece birkaç kuşak sonra ortaya çıkmıştır. Kaldı ki ne Osmanlıların ne de Selçukluların Türk adından utanç duymaları için bir neden göremiyoruz, çünkü Yafet veya Yafes'ten türettikleri Türkler, Tataristan'da oturan tüm kabile ve milletlerin ortak atası olarak kabul edilmektedir. Üstelik Osmanlıların ana yurdu burası olduğuna göre, kendilerine ne ad verirlerse versinler, mutlaka Türk kökenlidirler ve bize kalırsa Türk adını bütün diğer adlara üstün tutmalıdırlar. Çünkü ünlü ataları Türk'ün soyundan geldiklerini ve bütün öteki Tatar boylarının kendilerinden çıktığını, bu ad kadar güzel gösteren bir şey olamaz.</p>

    <p class="normal">&nbsp;</p>

    <p class="normal"><span class="idebold">Anayurtlarının Belirsizliği</span></p>

    <p class="normal">Sözde Oğuz boyunun anayurdu olan Tataristan'ın tam yeri konusunda, bütün Türk tarihçilerinin Hazar denizinin yakınında bir yer olduğunda birleştikleri ve bu Oğuz boyunun genellikle Konar Göçer Tatar Tayfası, yani göçebe, yeri yurdu olmayan kimseler olarak nitelenen Tatarlardan oldukları söylenmektedir. Prens Cantemir, bunların Hazar Denizi ile bugün Karaboğaz adı verilen göl arasında oturduğuna inanmaktadır. Gerçekten, bugün bu bölgede hâlâ rastlanan Karakalpaklar göçebe bir hayat yaşamakta ve Türklerle aynı dili konuşmaktadırlar ancak gelenek, görenek ve hayat tarzları bakımından aralarında hiçbir benzerlik yoktur<sup class="calibre3"><a href="../Text/osmanlitarihi_split_033.html#footnote-207042-9" id="footnote-207042-9-backlink">9</a></sup>. Türklerin bugün Karakalpaklar'a pek az benzemelerinin şaşılacak bir yanı yoktur. Ancak çöllerde yaşadıkları dönemde Türklerle Karakalpaklar ya da komşuları olan Türkmenler arasında<sup class="calibre3"><a href="../Text/osmanlitarihi_split_034.html#footnote-207042-10" id="footnote-207042-10-backlink">10</a></sup> töre ve gelenek bakımından büyük bir benzerlik bulunduğu sanılmakta ve gerek Osmanlı gerekse Selçuklu Türklerinin bunların soyundan geldiği ileri sürülmektedir. Ama işin aslına bakacak olursak, hangi ülkeden ya da hangi milletten geldiklerinin ne önemi olabilir? Üzerinde bu kadar kafa yorduğumuz bu sorun saçma ve boş bir sorundan başka nedir? Değil mi ki bir millet kötü ise ne olursa olsun, ona onur verilemeyeceği gibi, iyi ise de şerefine leke sürülemez.</p>

    <p class="normal">&nbsp;</p>

    <p class="normal"><span class="idebold">Osman'ın Ataları Kimlerdir?</span></p>

    <p class="normal">Türk tarihçileri her ne kadar Osmanlı Türklerinin şeceresini Oğuz Han'a, hatta Yafet'e kadar çıkarmışlarsa da Osman'ın atalarını güvenilebilir bir kesinlikle üç kuşaktan, yani dedesinin babasından daha geriye götürmek pek mümkün görünmemektedir. Cantemir'in kendisi de Türk yazarlarının bize onlarla ilgili doyurucu bir bilgi vermediklerini, araştırmalara ışık tutmadıklarını itiraf etmektedir<sup class="calibre3"><a href="../Text/osmanlitarihi_split_035.html#footnote-207042-11" id="footnote-207042-11-backlink">11</a></sup>. Chalcondyles zamanından kalan bir geleneğe göre, Osman'ın ataları Ertuğrul, Oğuzalp ve Düzalp olup Sadi Efendi, Türk tarihçileri ve başka Doğulu yazarlar bunlara Ertuğrul, Süleyman Şah ve Kiya-Aleb (bazılarına göre Kiya Han adlarını vermişlerdir.) Türk tarihçileri Süleyman Şah'ın babası, Kaya Han'dan ve hatta Osman'ın babasıyla büyükbabasından pek az bahsetmektedirler ve bu konuda söyledikleri de oldukça çetrefildir. Türklerin pek beğendikleri "Tac'üt-Tevarih" yazarı Sadettin Efendi, eski yazarlara atfen, Selçuk kabilesi Mavera-ün-nehr'den, yani Amuderya'nın ötesindeki ülkeden ayrılarak İran'ı veya genel olarak bu ırmağın güneyindeki Pers ülkesini işgal etmeye başladığında, Süleyman Şah'ın babası Oğuz Beyi Kaya Han'ın, kabilesiyle, Maru Şahcan'dan ayrıldığını, Mahan<sup class="calibre3"><a href="../Text/osmanlitarihi_split_036.html#footnote-207042-12" id="footnote-207042-12-backlink">12</a></sup> şehrini zapt ettiğini anlatır. Ancak Cengiz Han'ın akınlarından sonra, Kaya'nın (kimi yazarlara göre Kaya Alp Han) oğlu Süleyman, toprakları Ahlat'a<sup class="calibre3"><a href="../Text/osmanlitarihi_split_037.html#footnote-207042-13" id="footnote-207042-13-backlink">13</a></sup> kadar dayandığı halde, Tatarların gazabından kurtulmak için ülkesini terk etmek ve tebaasıyla beraber Rumeli veya Anadolu'da başka topraklar aramak zorunda kalmıştır<sup class="calibre3"><a href="../Text/osmanlitarihi_split_038.html#footnote-207042-14" id="footnote-207042-14-backlink">14</a></sup>.</p>

    <p class="normal">&nbsp;</p>

    <p class="normal"><span class="idebold">Hicri 611 / 1214</span></p>

    <p class="normal">Sadettin Efendi'den çok daha eski bir tarihçi olan Heşri (Neş-ri) Oğuz boyunun, Süleyman'dan yüz yetmiş yıl önce Ahlat ülkesinde yerleştiğini ve Hicret'in 611. yılında Süleyman'ın yönetiminde Anadolu istikametinde ilk seferine çıktığını yazmaktadır. Tatarların korkunç yıkımları Süleyman'la silah arkadaşlarını, harabe haline gelmiş olan ülkelerinden ayrılmaya zorlamış; Azerbaycan'a<sup class="calibre3"><a href="../Text/osmanlitarihi_split_039.html#footnote-207042-15" id="footnote-207042-15-backlink">15</a></sup> gelerek burada bir süre gezginci bir kır hayatı yaşamıştır. Nihayet Hicri 616 yılında bu işlenmemiş topraklarda artık geçimini sağlayamayınca elli bin kişilik bir orduyla Rum ilinin yolunu tutmuş, eski topraklarını yeniden ele geçirmeye çalışmıştır, ancak Fırat Nehri'ni atıyla yüzerek geçmeye çalışırken boğulmuştur <sup class="calibre3"><a href="../Text/osmanlitarihi_split_040.html#footnote-207042-16" id="footnote-207042-16-backlink">16</a></sup> Hoca Sadettin'in Tac'üt-Tevarih'ine göre, bu kaza Kayhar veya Caber kalesinin karşısında meydana gelmiş ve Süleyman Şah hâlâ Mazar d'hi Türk (Mezarı Türk olsa gerek ç.n.) diye anılan yere<sup class="calibre3"><a href="../Text/osmanlitarihi_split_041.html#footnote-207042-17" id="footnote-207042-17-backlink">17</a></sup> gömülmüştür. Tarih-i Osmani'ye göre, Selçuk kökenli Sultan Alaaddin, Horasan'dan Yunan ülkesine kaçmıştır<sup class="calibre3"><a href="../Text/osmanlitarihi_split_042.html#footnote-207042-18" id="footnote-207042-18-backlink">18</a></sup>. Sevaste veya Sivas ülkesini ele geçirerek Kral unvanını almıştır. Aynı tarihte, Mahan'ın Tatarlar tarafından yerle bir edildiğini gören Süleyman Şah, şiddete boyun eğmek zorunda kalarak Erzincan veya Arzin-gan'a çekilmiştir<sup class="calibre3"><a href="../Text/osmanlitarihi_split_043.html#footnote-207042-19" id="footnote-207042-19-backlink">19</a></sup>. Buradan Romanya veya Rum'a kadar uzanmış ve Amasya'ya gelmiş, sonra yönünü değiştirerek Halep'e, oradan Fırat kıyısında Caber'e<sup class="calibre3"><a href="../Text/osmanlitarihi_split_044.html#footnote-207042-20" id="footnote-207042-20-backlink">20</a></sup> gitmiştir. Caber'de konaklamış ve Fırat'ı atıyla birlikte yüzerek geçmeye çalışırken boğulmuştur<sup class="calibre3"><a href="../Text/osmanlitarihi_split_045.html#footnote-207042-21" id="footnote-207042-21-backlink">21</a></sup>. Tarihçiler, Süleyman'ın, Cengiz Han Belh şehrini yıkıp topraklarından kovduğu Kurzem Şah'ı<sup class="calibre3"><a href="../Text/osmanlitarihi_split_046.html#footnote-207042-22" id="footnote-207042-22-backlink">22</a></sup> öldürdükten sonra ülkesinden ayrıldığını saptamışlardır.</p>

    <p class="normal"><span class="ideitalik">Birinci Karşı Çıkış</span></p>

    <p class="normal">Cantemir'in Türk tarihçilerinden derlediği bu tarih, birçok yanılgılarla doludur.</p>

    <p class="normal">1. Süleyman'ın topraklarının Horasan'dan Mahan'da, Erme-nistan'dan Ahlat'a kadar uzandığı yolundaki iddia tarihin gerçeklerine aykırıdır. Çünkü tüm Ermenistan ve İran'ın büyük bir kısmı o tarihte Harizm sultanlarının ve daha önce de İran Selçuklularının buyruğu altındaydı. Kaldı ki Oğuzların Ahlat'a, hele Süleyman'ın zamanından yüz yetmiş yıl önce, egemen olduklarına dair hiçbir kanıt yoktur.</p>

    <p class="normal">Gerçekten de Mahan ve Ahlat gibi birbirinden o kadar uzak iki kentin bu kadar uzun süre, tüm toprakları bu iki yerle sınırlı olan ve bu ülkelerin tarihçileri tarafından adları bile bilinmeyen birtakım küçük hükümdarların egemenliği altında kaldığına nasıl inanabiliriz? Şunu da ekleyelim ki Süleyman Şah'ın, ileri sürüldüğü gibi elli bin kişilik ordusuyla, kendi topraklarını bırakarak Rum ilinde yeni topraklar aramaya çıkmış olması, büyük bir devletin hükümdarına yakıştırılabilecek bir olay değildir. Çünkü öyle olsaydı daha büyük kuvvetleri seferber ederek Moğollara kafa tutabilecek bir durumda olması gerekirdi ve hiç silah kullanmadan kaçıp gitmezdi.</p>

    <p class="normal"><span class="ideitalik">İkinci Karşı Çıkış</span></p>

    <p class="normal">2. Sultan Alaaddin ile ilgili söylenenler, Süleyman'la aynı zamanda Horasan'dan kaçıp fetih hakkına dayanarak Sivas Kralı unvanını aldığı yolundaki iddialar, hikâyeden başka bir şey değildir. Alaaddin, kardeşi İzzeddin'in ölümünden sonra, Hicri 616'da onun yerine geçerek Konya Sultanı olmuştur ve tahta geçmeden önce Anadolu'dan ayrılmış olması pek mümkün görünmemektedir. Sözün kısası, bu sultan hakkında ve kendisiyle Osman'ın ataları arasında olup bitenler hakkında anlatılanlar, ilerde görüleceği gibi, birer efsane olmaktan öteye gitmemektedir.</p>

    <p class="normal"><span class="ideitalik">Üçüncü Karşı Çıkış</span></p>

    <p class="normal">3. Süleyman'ın Mahan'dan ayrıldığı ileri sürülen tarih, özensiz bir yakıştırmayı taşımaktadır. Bu olayın Hicret'in 611. yılında cereyan ettiği ileri sürülmektedir, fakat bir yandan da olayın Harizm Şah'ın ölümünden ve Belh'in yıkılmasından sonra meydana geldiği iddia edilmektedir. Oysa Harizm Şah 617'de ölmüş, Belh şehri ise bir yıl sonra yıkılmıştır. Dahası da var, Cengiz Han'ın ordularının Amuderya'yı geçerek İran'ın en kuzeydeki ili olan Horasan'a girmeleri 617 yılına, yani Süleyman Şah'ın ölümünden bir yıl sonraya rastlar. Görülüyor ki Süleyman Şah Moğollar tarafından bu ülkeyi terk etmeye zorlanacak yerde, onların gelmesinden altı yıl önce ortaya çıkmıştır. Bu da onun sözde Tatarların yakıp yıktıkları Anadolu'dan çıkarak Azerbaycan'a dönmek zorunda kaldığı yolundaki tezi çürütmektedir. Aslında Moğollar o tarihte henüz İran seferlerine başlamamışlardı. Üstelik Moğollar Anadolu'ya ancak Alaaddin'in saltanatının sona erdiği 634 yılından birkaç yıl sonra girmişlerdi. Eğer Prens Cantemir, Türk tarihçilerinin Osmanlıların kökeniyle ilgili düşüncelerini eleştirel gözle incelemiş olsaydı, herhalde onlara körü körüne inanmakta daha ihtiyatlı davranır, olayları o kadar abartmazdı. Oysa Cantemir, tarihin gerçeklerinden çok Osmanlıların şanını yüceltmeyi amaçlayan Sadettin Efendi'nin ve onu izleyen diğer tarihçilerin izinden yürümeyi yeğlemiştir<sup class="calibre3"><a href="../Text/osmanlitarihi_split_047.html#footnote-207042-23" id="footnote-207042-23-backlink">23</a></sup>.</p>

    <p class="normal">&nbsp;</p>

    <p class="normal"><span class="idebold">Ertuğrul'un Fetihleri</span></p>

    <p class="normal">Süleyman geride dört oğlunu bırakmıştır: Sungurtekin<sup class="calibre3"><a href="../Text/osmanlitarihi_split_048.html#footnote-207042-24" id="footnote-207042-24-backlink">24</a></sup>, Gündoğdu, Ertuğrul Gazi ve Dündar veya Dümdar. İlk ikisi babalarının ölümünden sonra İran'a döndüler. Ertuğrul ve Dündar buyrukları altına giren askerlerle kaldılar ve Sürmeli Çukur<sup class="calibre3"><a href="../Text/osmanlitarihi_split_049.html#footnote-207042-25" id="footnote-207042-25-backlink">25</a></sup> adlı bir yerde konakladılar. Dündar, birkaç gün sonra öldü; Ertuğrul tek başına Anadolu eyaletlerine doğru ilerledi ve bu eyaletlerden birçoğunu egemenliği altına aldı<sup class="calibre3"><a href="../Text/osmanlitarihi_split_050.html#footnote-207042-26" id="footnote-207042-26-backlink">26</a></sup>. Buralarda yaşayan halkı kendi dinini benimsemeye zorladı<sup class="calibre3"><a href="../Text/osmanlitarihi_split_051.html#footnote-207042-27" id="footnote-207042-27-backlink">27</a></sup>. Böylece bunlara bu ülkelerde ünlü olan Zeleti adı verildi. Daha sonra, başkalarının topraklarını fethetmek gibi bir zorbalıkla suçlanmak istemediğinden, büyük oğlu Saruyatı'yı -ki sonradan ünlü Savcı Bey unvanını almıştır- Konya Sultanı Alaaddin'e gönderdi.<sup class="calibre3"><a href="../Text/osmanlitarihi_split_052.html#footnote-207042-28" id="footnote-207042-28-backlink">28</a></sup> Alaadin'den kendisine ve beraberindekilere toprakları üzerinde yerleşecek bir yer verilmesi için alçak gönüllülükle ricada bulundu. Alaaddin ölçülü davranarak bu isteği geri çevirmeyip güçlü ve yeni komşusunun düşmanlığını kazanmaktansa dostluğunu kazanmayı tercih etti. Saruyatı'yı kendi elçileri refakatinde Ertuğrul Gazi'nin yanına geri göndererek kahramanlığı sayesinde topraklarını Tatarlardan temizlemeyi başardığı takdirde onu ordularının başına geçireceğine ve hatta imparatorluğuna ortak edeceğine söz verdi. Ertuğrul Gazi, bu kez bizzat Alaaddin'in sarayına gitti. Alaaddin, Ertuğrul'a yurt olarak Ancyra (Ankara) topraklarında Karacadağ'ı verdi.</p>

    <p class="normal">&nbsp;</p>

    <p class="normal"><span class="idebold">Ertuğrul'un Moğolları Kovması</span></p>

    <p class="normal">Kalabalık Tatar birlikleri, Ancyra topraklarına akın ettiler. Uzun süreden beri ülkesini talan ettikleri ve çok kez umutsuz durumlara düşürdükleri Alaaddin, hemen kuvvetlerini topladı ve Tatarları karşılamaya gitti. Sayıca üstün olan Tatarlar daha ilk çatışmada Sultan'ın ordusunu bozguna uğrattılar. Bu sırada savaş haberini alan Ertuğrul tam zamanında beş bin askeriyle Sultan'ın imdadına yetişti. Alaaddin'in ordusunun dağıldığını ve kaçmakta olduğunu gören askerler Ertuğrul'u galiplerin tarafına geçip kaçakların ganimetini ele geçirmeye ikna etmek istediler.</p>

    <p class="normal">Fakat Ertuğrul kılıcını yenik düşenlere karşı kullanmaya tenezzül etmedi ve Tatarlara öyle bir şiddetle saldırdı ki onları tam bir bozguna uğrattı. Sözünde duran Alaaddin, Ertuğrul'un kendisine tüm Ancyra ülkesinin yönetimini verdi ve onu ordularının başına geçirdi<sup class="calibre3"><a href="../Text/osmanlitarihi_split_053.html#footnote-207042-29" id="footnote-207042-29-backlink">29</a></sup> Ertuğrul hemen askerlerini Sultan'ın askerlerine kattı; sadece Tatarların akınlarını durdurmakla kalmayıp onları sultanlığının sınırlarından uzaklaşmaya zorladı. Bizanslılardan, daha başka topraklar da zapt ederek bunları Alaaddin'in imparatorluğuna kattı. Bütün bu zaferleri taçlandıran, ünlü Kütahya<sup class="calibre3"><a href="../Text/osmanlitarihi_split_054.html#footnote-207042-30" id="footnote-207042-30-backlink">30</a></sup>şehrinin zaptı oldu. Cantemir'in, Sadettin Efendi'den naklen bildirdiğine göre, bu şehir Bizanslılardan Hicret'in 680. yılında zapt edildi. Ertuğrul, Sadettin Efendi'ye göre aynı yıl içinde, fakat Nişrin'e göre 687'de<sup class="calibre3"><a href="../Text/osmanlitarihi_split_055.html#footnote-207042-31" id="footnote-207042-31-backlink">31</a></sup> ihtiyarlık ve savaş yorgunluklarının yükü altında ezilerek öldü ve Söğüt Kalesi'ne gömüldü. Mezarı bugün hâlâ Müslümanlar tarafından büyük bir saygıyla ziyaret edilmektedir<sup class="calibre3"><a href="../Text/osmanlitarihi_split_056.html#footnote-207042-32" id="footnote-207042-32-backlink">32</a></sup>.</p>

    <p class="normal">&nbsp;</p>

    <p class="normal"><span class="idebold">Osman'ın Tahta Geçişi</span></p>

    <p class="normal">Ertuğrul geride üç evlat bıraktı: Osman, Gündüz ve Savcı. Büyük oğlu Osman'a Alaaddin'in sarayında Osmancık adı verilmişti<sup class="calibre3"><a href="../Text/osmanlitarihi_split_057.html#footnote-207042-33" id="footnote-207042-33-backlink">33</a></sup>. Babası Ertuğrul, Sultan Alaaddin sayesinde sahip olduğu bütün malını mülkünü Osman'a vasiyet etmişti. Alaaddin, minnettarlık duyguları nedeniyle, sadece bu bağışı onaylamakla kalmayıp Osman'a bütün Tekkadum veya Valilerin Başı unvanını verdi. Kendisine komutanlık simgeleri olan Tabl-ı Alemi, yani sancakları, davulları, vb. gönderdi ve tüm ordu üzerinde kendisine tam bir yetki tanıdı. Üstelik adına sikke bastırmasına izin verdi<sup class="calibre3"><a href="../Text/osmanlitarihi_split_058.html#footnote-207042-34" id="footnote-207042-34-backlink">34</a></sup>. Ayrıca gerek babası tarafından fethedilmiş gerekse kendisi tarafından fethedilecek bütün şehir ve kasabalarda Hutbe<sup class="calibre3"><a href="../Text/osmanlitarihi_split_059.html#footnote-207042-35" id="footnote-207042-35-backlink">35</a></sup> hakkına sahip olmasını, yani cuma ve bayram namazlarında minberden adının okunmasını buyurdu.</p>

    <p class="normal">&nbsp;</p>

    <p class="normal"><span class="idebold">Osman'ın Yunan'a Karşı Kazandığı Zaferleri</span></p>

    <p class="normal">Osman'ın krallardan geri kalır bir yeri olmadığından büyüklüğünü tamamlamak için bir sultan unvanı eksikti. Ancak Alaaddin yaşadığı sürece Osman, bu unvanı almayı uygun görmedi<sup class="calibre3"><a href="../Text/osmanlitarihi_split_060.html#footnote-207042-36" id="footnote-207042-36-backlink">36</a></sup> ve sözünde durarak Selçuk hükümdarının çıkarları için savaştı. İlkin baş kaldırmış olan şehzadeleri yola getirdi. Sonra silahını Yunanlara çevirdi ve Hicri 687'de Külze (Culze) şehrini ele geçirdi: Zaferlerinin ve Alaaddin'in topraklarını genişletme girişimlerinin bir çeşit başlangıcıydı bu. Aynı yıl, Kırşehir kenti hâkiminin kardeşi Kalanos veya Callinique'i esir etti. Önce derisini yüzdürdü, sonra da askerlerine mezarından geçip üstüne işemelerini emretti; bu nedenle, eskiden Tomalidz<sup class="calibre3"><a href="../Text/osmanlitarihi_split_061.html#footnote-207042-37" id="footnote-207042-37-backlink">37</a></sup> diye bilinen bu yer İtişini (Domaniç?) adını almış olup günümüzde de hâlâ bu adla anılmaktadır. Osman bu savaşta çok kayıp verdi. Ölenlerin arasında, Söğüt'te babasının yanına gömülen kardeşi Gündüz de vardı. Bu zaferin meyvesi Karahisar'ın zaptı oldu. Osman bu şehri böylece Selçuk İmparatorluğu'na ilhak etti.</p>

    <p class="normal">&nbsp;</p>

    <p class="normal"><span class="idebold">Moğolların Osmanlı'ya Yenilgisi - H. 688/M. 1289</span></p>

    <p class="normal">Birbirini izleyen bunca zafer üzerine Alaaddin II<sup class="calibre3"><a href="../Text/osmanlitarihi_split_062.html#footnote-207042-38" id="footnote-207042-38-backlink">38</a></sup> Eski-şehir'in<sup class="calibre3"><a href="../Text/osmanlitarihi_split_063.html#footnote-207042-39" id="footnote-207042-39-backlink">39</a></sup> yönetimini Osman'a bırakmak zorunda kaldı. Ertesi yıl (688) Osman, Moğol Tatarlarını kovdu; İmparatorluğun tüm sınırlarını Moğol akınlarından korudu ve önemli zaferler kazandı. Nihayet kendine başkent olarak Karahisar'ı seçti; halkı oraya çağırdı ve muhteşem binalar, surlar inşa ettirdi. Burada yazarımız Selçuk tarihçilerinin<sup class="calibre3"><a href="../Text/osmanlitarihi_split_064.html#footnote-207042-40" id="footnote-207042-40-backlink">40</a></sup> yılların hesabında anlaşamadıklarını kaydetmektedir<sup class="calibre3"><a href="../Text/osmanlitarihi_split_065.html#footnote-207042-41" id="footnote-207042-41-backlink">41</a></sup>. Moğol Tatarlarına karşı kazanılan zaferi on yıl sonra, yani Hicret'in 698. yılında kazanılmış gibi gösterdiklerini ve gerçeğin de bu olduğunu, çünkü Sadettin Efendi'nin de Osman'ın hayatını anlatırken bu sonuca vardığını belirtmektedir.<sup class="calibre3"><a href="../Text/osmanlitarihi_split_066.html#footnote-207042-42" id="footnote-207042-42-backlink">42</a></sup> Osman, 698'de hileyle Karahisar kalesini ve Bilecik şehrini ele geçirdi. Ardından İnegöl'ü aldı ve daha birçok şehir ve kaleyle birlikte Alaaddin'in egemenliğine tabi kıldı. Ertesi yıl, bir Gazan Tatarları<sup class="calibre3"><a href="../Text/osmanlitarihi_split_067.html#footnote-207042-43" id="footnote-207042-43-backlink">43</a></sup> sürüsü Alaaddin'in ülkesine yeniden akın etti. Bir yandan da ülkenin şehzadeleri ve büyükleri ikinci kez Sultan'a baş kaldırdılar. Bu ihanetle işi biten Alaaddin, ülkesini bırakarak gizlice Bizans İmparatoru Mikhael Paleologos'un sarayına sığındı, fakat imparator ona yardım etmedi ve onu tutuklatıp hapse attırdı<sup class="calibre3"><a href="../Text/osmanlitarihi_split_068.html#footnote-207042-44" id="footnote-207042-44-backlink">44</a></sup>.</p>

    <p class="normal">&nbsp;</p>

    <p class="normal"><span class="idebold">Osman'ın Sultan Oluşu 1400</span></p>

    <p class="normal">Alaaddin'in kaçışından sonra, valiler ülkesini aralarında paylaştılar; ancak kuvvetleri ve zenginlikleri bakımından ilk sırada olan Osman, kimini vaatler veya armağanlarla elde ederek, kimini ise tehdit ederek ve zorlayarak kendini tüm imparatorluğun sultanı ilan ettirdi<sup class="calibre3"><a href="../Text/osmanlitarihi_split_069.html#footnote-207042-45" id="footnote-207042-45-backlink">45</a></sup>. Böylece Hicri 700 yılının başlarında, Osman bütün büyüklerin ve ordunun onayıyla sultan ilan edilerek Karahisar'da Osmanlı İmparatoru unvanını aldı. Böylece tebaasının, iki Alaaddin'lerin saltanatı zamanında taşıdıkları Oğuz veya Türk adını Osmanlı olarak değiştirmiş oldu. Tarihçilerin çoğuna göre Osman'ın sultanlığı bu andan itibaren başlamıştır, diyor Cantemir. Yazarın kendisi de onların bu görüşüne katılmaktadır. Buna karşılık, Sadettin Efendi, oldukça inandırıcı nedenlere dayanarak, Osman'ın saltanatının başlangıcının, Karahisar<sup class="calibre3"><a href="../Text/osmanlitarihi_split_070.html#footnote-207042-46" id="footnote-207042-46-backlink">46</a></sup> şehrini fethettikten sonra Alaaddin'in rızasıyla adına hutbe okuttuğu ve sikke bastırdığı 687 yılı olarak saptanması gerektiğini ileri sürmektedir.</p>

    <p class="normal">&nbsp;</p>

    <p class="normal"><span class="idebold">Osman'ın Yönetimi Oğullarına Bırakması</span></p>

    <p class="normal">Osman, İmparatorluğun başına geçince şehirlerinin ve eyaletlerinin yönetimini ve savunmasını oğullarına bıraktı. Orhan Karacadağ sancağını, Gündüz Alp Eskişehir'i, Aykut Alp İnönü'yü, Hasan Alp Yarhisar'ı, Turgut Alp İnegöl'ü, en küçük oğlu Alaaddin ise annesiyle Osman'ın kayınpederi Şeyh Edebali'nin vesayeti altında olmak üzere Bilecik vilayetini aldılar. Osman aynı yıl içinde Köprühisar'ı da fethetti ve sarayını Karahisar'dan Yenişehir'e nakletti, burada hisarlar, surlar ve çok güzel binalar yaptırdı<sup class="calibre3"><a href="../Text/osmanlitarihi_split_071.html#footnote-207042-47" id="footnote-207042-47-backlink">47</a></sup>.</p>

    <p class="normal">&nbsp;</p>

    <p class="normal"><span class="idebold">Yukarıdaki Tarihe İtirazlar</span></p>

    <p class="normal">Prens Cantemir'in, Türk tarihçilerine atfen, Osmanlı İmpa-ratorluğu'nun kökenine ve kuruluşuna dair yazdıkları işte bunlardır. Ancak, aynı kaynaklara dayanarak Osmanlı hanedanının kökeniyle ilgili olarak anlattıklarında olduğu gibi, burada da bazı güçlüklerle karşılaşmaktayız.</p>

    <p class="normal"><span class="ideitalik">Birinci İtiraz</span></p>

    <p class="normal">Ertuğrul'un, babasının kuvvetlerinin yarısıyla Halep ile Kapadokya'da Kayseri arasında kalan toprakların tümünü fethetmiş olabilmesi pek mümkün görünmemektedir. Bu toprakların bir kısmı, Selahaddin'in halefleri olan güçlü hükümdarların, kalan kısımları ise Rum Selçukları sultanlarının onuncusu ve en güçlüsü olan Alaaddin Keykubad'ın elinde bulunuyordu. Kaldı ki ülkesine bir akın düzenlemiş oldukları kabul edilse bile, Ertuğrul'un, sadece beş bin kişiyle, güçlü bir hükümdar olan Alaaddin'in ordusunu bozguna uğratmış bir orduyu yenmesi pek inandırı görünmemektedir.</p>

    <p class="normal"><span class="ideitalik">İkinci İtiraz</span></p>

    <p class="normal">Bu ülkelerin ahalisi, küçük bir azınlığın dışında, zaten çoktan beri Müslüman olduğuna göre, Ertuğrul'un, yenikleri Müslüman dinini kabul etmeye zorlama durumunda bulunmaması gerekirdi.</p>

    <p class="normal"><span class="ideitalik">Üçüncü İtiraz</span></p>

    <p class="normal">Mademki Ertuğrul bunca ülkeyi fethedebilmişti, niçin yerleşecek bir yer bulmakta o kadar zorluk çekmiş ve böyle bir yerin kendisine verilmesini Alaaddin'den istemek zorunda kalmıştı?</p>

    <p class="normal"><span class="ideitalik">Dördüncü İtiraz</span></p>

    <p class="normal">Selçuk Sultanı, Ertuğrul'un bu isteğini Tatarları ülkesinden kovması şartıyla kabul etmiş olamazdı, çünkü bunlar ülkesine kendi saltanatı zamanında girmemişlerdi. Kaldı ki ülkesine bir akın düzenlemiş oldukları kabul edilse bile Ertuğrul'un, sadece beş bin kişiyle, güçlü bir hükümdar olan Alaaddin'in ordusunu bozguna uğratan bir orduyu yenmesi pek akla yakın görünmemektedir.</p>

    <p class="normal"><span class="ideitalik">Beşinci İtiraz</span></p>

    <p class="normal">Bir yerde Osman'ın, Alaaddin'in izniyle, sikkelerinin üstüne Sultan unvanını koydurduğu, başka bir yerde ise bu unvanı almak istemediği<sup class="calibre3"><a href="../Text/osmanlitarihi_split_072.html#footnote-207042-48" id="footnote-207042-48-backlink">48</a></sup> söylenmektedir. Bu, elle tutulur bir çelişki değil de nedir? Hatta Alaaddin'in Türk tarihçilerinin kendisini gösterdikleri gibi bir adam olduğunu kabul edecek olsak bile, Osman'ın imparatorluğun bütün imtiyaz ve yetkilerine sahip çıkmasına izin vermesi düşünülemez.</p>

    <p class="normal"><span class="ideitalik">Altıncı İtiraz</span></p>

    <p class="normal">Aralarındaki anlaşmaya göre bunları kendisi için alıkoymaya hakkı var idiyse Osman'ın Bizans'tan fethettiği toprakları Alaaddin'in ülkesinin egemenliğine katması da pek muhtemel görünmemektedir.</p>

    <p class="normal"><span class="ideitalik">Yedinci İtiraz</span></p>

    <p class="normal">Alaaddin'in 1299'da, on altı yıl önce ölmüş olan Bizans İmparatoru Mikhael Paleologos'un sarayına sığınması imkânsızdır. Ayrıca Alaaddin'in 1299'a kadar saltanat sürmesi de çok uzak bir ihtimaldir. Oysa Türk tarihçileri ikinci diye adlandırdıkları tek bir Alaaddin'den söz etmişlerse, bunun böyle olması gerekir. Bu olayın doğru olmadığını ise hem Doğulu tarihçilerin -ki bu süre içinde altı sultan saymışlardır- hem de Bizans tarihçilerinin -ki bunlardan dördünün de adını zikretmişlerdir- yazdıklarıyla kanıtlamak mümkündür.</p>

    <p class="normal"><span class="ideitalik">Sekizinci İtiraz</span></p>

    <p class="normal">Eğer valiler Alaaddin'in kaçışından sonra topraklarını aralarında paylaşmışlarsa, önce Osman'a biat ederek onu sultanları olarak tanımaları akla yakın gelmemektedir. Kaldı ki bu olay hem Bizans tarihçileri hem de Türk tarihçilerinin kendileri tarafından yalanlanmış bulunmaktadır: Bunlara göre, Selçuklu İmparatorluğu'nun topraklarını aralarında paylaşan beyler uzun süre bu topraklar üzerinde hükümdar veya bağımsız sultanlar olarak egemenliklerini sürdürmüşler ve Osman'ın halefleri tarafından ancak peyderpey Osmanlı İmparatorluğu'na bağlanmışlardır.</p>

    <p class="normal"><span class="ideitalik">Dokuzuncu İtiraz</span></p>

    <p class="normal">Sadettin Efendi, Osman'ın saltanatını diğer Türk tarihçilerinin yaptıklarından on yıl daha erken ve bizzat Alaaddin'in hükümdarlığı zamanında başlatmak istemekle Osmanlıların şanını yüceltmek için nasıl taraf tuttuğunu göstermiştir. Bu noktada Sadettin Efendi'nin otoritesini kabul etmeyen Cantemir bu tarihçinin yanılmazlığına inanmadığını göstermektedir. Başka konularda onu daha büyük bir dikkatle izlemesi yerinde olurdu.</p>

    <p class="normal"><span class="ideitalik">Onuncu İtiraz</span></p>

    <p class="normal">Osman'ın oğulları arasında yaptığı paylaştırma da, zapt ettiği birbirine yakın birkaç şehre tek başına sahip olduğunu ve böylece egemenliği altındaki toprakların hiç de öyle geniş olmadığını; hele hiçbir şekilde tüm Selçuklu İmparatorluğu'nu veya Rum ülkesini kapsamadığını kanıtlamaktadır.</p>

    <p class="normal">&nbsp;</p>

    <p class="normal"><span class="idebold">Sonuç</span></p>

    <p class="normal">Yukarıdaki açıklamalar, Osmanlı Türklerinin ve kudretlerinin kökeninin hayli karanlık olduğunu ve Türk tarihçilerinin, özellikle Sadettin Efendi ve ondan sonra gelenlerin, imparatorluğun kurucularının ünlerini yaymak gibi boş bir isteğin dürtüsüyle ileri sürdükleri çok sayıdaki yanlış veya abartılmış iddiaların bu belirsizliği büsbütün artırdığını açıkça göstermektedir. Buna karşılık, Gautier tarafından Fransızcaya çevrilen Annales Turques ("Türk Tarihi"), Cantemir tarafından efsane olarak nitelenmek ve küçümsenmekle beraber, bu Prens tarihçinin gözdeleri olan yazarların eserlerine gölge düşüren kusurlardan uzaktır. Gerçi "Annales Turques" de Osman'ın şüpheli şeceresini olduğu gibi vermekte ve Tatarların, Süleyman Şah'ın yanı sıra Sultan Alaaddin'i de İran'dan kovduklarını söylemektedir, ama daha sonra anlatılanların hepsi Selçuklu tarihine uymakta ve akla yakın gelmektedir.</p>

    <p class="normal">&nbsp;</p>

    <p class="normal"><span class="idebold">Gerçeğe Daha Yakın Bir Başka Osmanlı Tarihi</span></p>

    <p class="normal">Annales Turques'te, okuduğumuza göre, Süleyman Şah, Erzincan'a çekildikten sonra Anadolu'ya akın etmiş, Amasya'ya kadar dayanmış ve büyük bir ganimet elde etmiş; sonra yolunu değiştirerek Halep'e gelmiş ve Caber şehrinin yakınlarında boğulmuş. Ertuğrul veya Ertogrul, Pasin Ovası'na kadar Fırat Nehri kıyısından yürüyerek burada dört yüz çadırla geleneklerine uygun olarak konaklamış; bir süre burada kalmış ve komşularıyla çok sayıda çatışmaları olmuş.</p>

    <p class="normal">Sultan Alaaddin'in Anadolu'da birçok eyalet fethettiğini ve büyük bir imparatorluk kurduğunu haber alınca, üç oğlundan biri olan Saruyatı'yı (diğerleri Gündüz ve Osman'mış) Alaaddin'in yanına göndererek kendisine topraklarında, adamlarıyla birlikte yaşayabileceği bir yer vermesi için yalvarmış. Alaaddin bu isteğini kabul ederek Ertuğrul'a havası yazın da kışın da elverişli olan bir yer vermiş. Bu sırada bir millet<sup class="calibre3"><a href="../Text/osmanlitarihi_split_073.html#footnote-207042-49" id="footnote-207042-49-backlink">49</a></sup> Alaaddin'e saldırmış ve bu hükümdar düşmanın üzerine yürürken Ertuğrul ve oğulları Osman ile Saruyatı hemen Engürü'ye (Ankara) doğru yürümüşler<sup class="calibre3"><a href="../Text/osmanlitarihi_split_074.html#footnote-207042-50" id="footnote-207042-50-backlink">50</a></sup>. Adamlarıyla birlikte buraya yerleşmişler ve komşu Bizans topraklarına sürekli akınlar düzenlemişler; elli iki yıl saltanat sürdükten sonra Hicri 687 ve Miladi 1288'de ölmüş. Oğlu Osman, birkaç eyalet fethettikten sonra, bir devlet kurmuş ve bunun bir kısmını babası Ertuğrul'u izlemiş olan kumandanlar arasında paylaştırmış; sonra da askerlerini oğlu Orhan'ınkilere katarak birlikte silahlarını Hıristiyanlara çevirmişler, bütün ülkeyi yağmalamış ve İznik (Nicaea) şehrini ele geçirmişler<sup class="calibre3"><a href="../Text/osmanlitarihi_split_075.html#footnote-207042-51" id="footnote-207042-51-backlink">51</a></sup>.</p>

    <p class="normal">Osman'ın veya Osmanlı Türklerinin gücünün kökenini inceleyen bu tarih, Oğuzların Mahan'dan Ermenistan'da Ahlat'a kadar hâkimiyetlerinden söz etmemektedir. Ahlat şehrine Süleyman Şah'tan yetmiş yıl önce egemen oldukları da söylenmemektedir. Ertuğrul'un Halep'ten Kayseri'ye kadar yaptığı sözde fetihlerden, Alaaddin'in Tatarların saldırısına uğradığından, Ertuğrul'un bunları bir avuç adamla bozguna uğrattığından, Alaaddin'in, Osman'ın zamanına kadar ve hatta 1300'e kadar yaşadığından, Osman'a krallık imtiyazlarını verdiğinden ve valilerin Osman'ı Alaaddin'in çekilmesinden sonra oy birliğiyle sultan ilan ettiklerinden de hiç bahsedilmemektedir.</p>

    <p class="normal">&nbsp;</p>

    <p class="normal"><span class="idebold">Türklerin Bilinen Tarihçisi</span></p>

    <p class="normal">Prens Cantemir'in izlediği tarihçiler üzerindeki yargımızı Kont de Marsigli'nin otoritesiyle pekiştirmek istiyoruz. Bu soylu kişi, uzunca bir süre Türkiye'de kalarak Osmanlı İmparatorluğu'nun eski ve yeni durumu üzerinde yaptığı araştırmalar sonucunda, Osmanlı hanedanının kökeniyle ilgili, Türk yazarları arasında bizimle aynı görüş ayrılıklarına dikkati çekmektedir. Prens Cantemir'in söylediklerinin tersine, genellikle olayları Gaudier'in Annales'inde olduğu gibi anlatanlara itibar edildiğini söylemektedir. Osmanlı İmparatorluğu'nun kökeninden söz ederken şöyle demektedir: "Türkler arasında en bilgin tarihçiler, kiminin Ordogrul, Ortoğrul veya Urtukul adını verdiği Ertuğrul'un gerçekte Türkmen Tatarlarının Morzar'ı<sup class="calibre3"><a href="../Text/osmanlitarihi_split_076.html#footnote-207042-52" id="footnote-207042-52-backlink">52</a></sup>, yöneticisi veya önderi olduğunu kabul ederler. Mohan (Horasan'da bir şehir) valisi olan babası Süleyman Şah, Cengiz Han tarafından yurdundan kovulunca Türkmenlerle birlikte Türkmenistan adı verilen Ermenistan'a kaçmıştır. Ertuğrul, Konya Sultanı Alaaddin'le birleşerek bu hükümdarın ordusunun yardımıyla bu havaliye egemen olmaya başlamıştır. Ertuğrul 687'de ölünce Alaaddin, Ertuğrul'un oğlu Ozman ya da Osman'ı aynı şekilde korumuş, ona egemenlik simgeleri olan davul, sancak ve kılıç<sup class="calibre3"><a href="../Text/osmanlitarihi_split_077.html#footnote-207042-53" id="footnote-207042-53-backlink">53</a></sup> göndermiş ve Anadolu'yu Bizanslılardan almasına izin vermiştir." Kont de Marsigli, sözlerine en çok güvenilen Türk tarihçilerinin anlattıklarının bunlar olduğuna bizi temin etmektedir. Ancak Marsigli'ye göre, Osmanlı ailesine yaranmak isteyenler, olayları başka türlü anlatmışlar, bu arada "Süleyman Şah'ın Cengiz Han'ın soyundan geldiğini, oğlu Ertuğrul'un bizzat Alaaddin tarafından hükümdar olarak tanındığını ve nihayet Osman'ın Konya krallığının başına Alaaddin'in rızasıyla ve bu hükümdarın sağlığında geçtiğini" iddia etmişlerdir<sup class="calibre3"><a href="../Text/osmanlitarihi_split_078.html#footnote-207042-54" id="footnote-207042-54-backlink">54</a></sup>.</p>

    <p class="normal">&nbsp;</p>

    <p class="normal"><span class="idebold">Türk Tarihçiler</span></p>

    <p class="normal">Osmanlı İmparatorluğu bugün hâlâ var olduğundan Osmanlılar, Selçuklulardan daha şanslılardır. Çünkü hanedanlarının kuruluşundan bu yana kendilerinin ve sultanlarının eylemlerini gelecek kuşaklara aktaracak çok sayıda tarihçileri vardır.</p>

    <p class="normal">&nbsp;</p>

    <p class="normal"><span class="idebold">Larissalı Sadi Efendi</span></p>

    <p class="normal">Prens Cantemir'in Osmanlı İmparatorluğu Tarihi'ni yazmak için yararlandığı anlaşılan başlıca iki yazarın da adı Sadi Efendi'dir. Birincisi, Cantemir'in büyük bilgin Sadi Efendi (le tressavant Sadi) diye nitelediği, Synopsis Historiarum ("Tarihin Özeti") adlı değerli bir eserin yazarı olan Larissalı Sadi Efendi'dir. Cantemir bu eserin, Mevlana İdris Neşri, Tacü't-Tevarih yazarı Sadettin Efendi, Peçevi ve Hezarfen<sup class="calibre3"><a href="../Text/osmanlitarihi_split_079.html#footnote-207042-55" id="footnote-207042-55-backlink">55</a></sup> gibi en ünlü tarihçilerin anlattıklarının bir özeti olduğunu söylemektedir. Sadi'nin eseri 1696 yılında yayımlanmış ve aynı yıl tahta geçen Sultan Mustafa'ya ithaf edilmiştir (II. Mustafa ç.n.)<sup class="calibre3"><a href="../Text/osmanlitarihi_split_080.html#footnote-207042-56" id="footnote-207042-56-backlink">56</a></sup> .</p>

    <p class="normal">Cantemir'in Tarih'inin Sadi'ninkinin bir çeviri ya da özeti olduğu anlaşılmaktadır. Gerçi kendisi bunu açıkça söylememekte, hatta ön sözünde, notlarında ve Osman'dan önceki zamanları anlatırken başka tarihçilerin adlarını zikretmektedir. Fakat bunlar hakkında pek az şey söylemekte ve kendilerinden nerelerde yararlandığını belirtmemektedir. Sadece, genel olarak Tarih'ini, söylediklerini bazen kendi ağızlarından aynen aktardığını iddia ettiği en güvenilir Türk tarihçilerinden kaynaklanarak yazdığını temin etmektedir.</p>

    <p class="normal">&nbsp;</p>

    <p class="normal"><span class="idebold">Sadettin Muhammed</span></p>

    <p class="normal">Yukarıda Larissalı Sadi'nin kaynaklandığı yazarlar arasında adı geçmiş olan diğer Sadi, Tacü't-Tevarih'in yazarıdır. D'Herbelot asıl ve tam adının Sadettin Muhammed İbni Hasan olduğunu ve Türk tarihçilerinin en ünlüsü ve en belagatlisi olduğunu söylemektedir. Selim Han'nın oğlu Sultan Murat Han'ın hocası olup daha sonra müftülük makamına yükseltilmiştir <sup class="calibre3"><a href="../Text/osmanlitarihi_split_081.html#footnote-207042-57" id="footnote-207042-57-backlink">57</a></sup>. Genellikle Hoca veya Hoca Efendi diye anılır. Türkçe olarak zarif bir üslupla, Tarihlerin Tacı anlamına gelen Tacü't-Tevarih'i yazmıştır. Bu, hanedanlarının başlangıcından Süleyman I'e (Kanuni Sultan Süleyman) kadar Osmanlı sultanlarının tarihidir. Cantemir bu eserin yazarı Sadi Efendi için şöyle söylemektedir: "Türklerin pek beğendikleri ve övündükleri Osmanlı tarihinin bu ünlü yazarı, hem gerçeğe olan saygısı, hem de Osmanlıların şan ve şerefini yüceltmek için gösterdiği ateşli çaba ile temayüz etmiştir.<sup class="calibre3"><a href="../Text/osmanlitarihi_split_082.html#footnote-207042-58" id="footnote-207042-58-backlink">58</a></sup>" Bu yargısı söyleyeceklerimizi dikkate alacak kimseler tarafından herhalde pek haklı bulunmayacaktır.</p>

    <p class="normal">&nbsp;</p>

    <p class="normal"><span class="idebold">Annales Turques</span></p>

    <p class="normal">Prens Cantemir'in Tarih'i daha yayınlanmadan, Jean Gaudier, diğer adıyla Spiegel, bize Annales Sultanorum Othmanidarum "Osmanlı Sultanlarının Tarihi" adı altında, bir Türk tarihçisinin Latince çevirisini vermişti. Başlangıçtan 1550 yılına kadar Türklerin tarihini anlatan bu eserde olaylar en eski tarihçilere göre sade bir şekilde ve gerçekler gizlenmeden nakledilmiştir. Fakat bu, Prens Cantemir'in, Gaudier'nin kişiliğinde bu eserin otoritesine gölge düşürmeye çalışmasına engel olmamıştır. Nitekim Gaudier için şöyle demiştir: "Osmanlı soyu hakkında kötü Türk vakanüvislerinden aldığını gerçekmiş gibi göstermekten çekinmemiştir." Sonra da, yanlış yazılmış veya yerinde olmayan bazı şahıs ve yer isimleriyle daha başka yanlışlıklar üzerinde durmuştur. Fakat Cantemir'in bu konuda iyi niyetle hareket ettiği söylenemez, çünkü alt tarafı Gaudier eserin sadece çevirmenidir. Yanlış anlatıldığını iddia ettiği olaylar belki de sadece Sadi Efendi gibi şatafatlı bir dille nakledilmeyen, Osmanlıların ve güçlerinin kökeniyle ilgili olanlardır. Bize kalırsa bu eserde efsaneleştirilen sadece Osman'ın şeceresidir ki bu kusura bütün diğer tarihçilerde de rastlanır.</p>

    <p class="normal">&nbsp;</p>

    <p class="normal"><span class="idebold">Annales Sultanorum Üzerindeki Düşüncemiz</span></p>

    <p class="normal">Kısaca, bu eserde, Prens Cantemir'in kaynaklandığı tarihlerdeki uydurma ve yakıştırmalara rastlanmamaktadır. Bununla birlikte, Osmanlı tarihinin şüpheli taraflarına daha çok ilk zamanlarında rastlandığından ve tarihçilerin başlangıçtaki olayları tahrif etme eğilimleri daha büyük olduğundan, bundan böyle Türk tarihçilerinin yazdıklarına daha az güvensizlik göstereceğiz. Bizim amacımız genel olarak Türk tarihini, bu milletin tarihçilerinin verdiği şekliyle, gözden düşürmek değildir; tek amacımız efsaneyi gerçekten ayırmak ve Türk tarihçilerinin sırf övünmek için uydurdukları saçmalıkları göz önüne sermektir. Bu yazarlar her nedense, tarihlerinin başlangıcının parlak olmadığını ve kurucularının soyunu sopunu kesinlikle saptayamadıklarını kabul edecek olurlarsa güçlü bir imparatorluğun şanına gölge düşürmüş olacakları yolunda gülünç bir düşünceye kapılmışlardır. Annales Sultanorum Le-unclavius tarafından, Pandectes adı altında bilimsel araştırmalar ürünü olan ilginç ve yararlı coğrafi ve tarihi notlar eklenmek suretiyle yayımlanmıştır.</p>

    <p class="normal">&nbsp;</p>

    <p class="normal"><span class="idebold">Cantemir'in Eleştirisi</span></p>

    <p class="normal">Cantemir şunları söylerken de bu Annales' i eleştirdiği anlaşılmaktadır: "Tevarih-ül Osman<sup class="calibre3"><a href="../Text/osmanlitarihi_split_083.html#footnote-207042-59" id="footnote-207042-59-backlink">59</a></sup>, Türk İmparatorluğu'nun kuruluşundan kısa bir süre sonra yazılmış, efsanelerle dolu tarihlerden biridir ve kimi Hıristiyan yazarların Osmanlıların şeceresini buradan aldıkları anlaşılmaktadır. Ancak bu masallara Türkler tarafından bile inanılmamaktadır ve hatta bunlar Tacü't-Tevarih'te acı bir dille eleştirilmiştir<sup class="calibre3"><a href="../Text/osmanlitarihi_split_084.html#footnote-207042-60" id="footnote-207042-60-backlink">60</a></sup>. Bizce bunun nedeni, Annales Sultanorum'un Osmanlıların şanını yeteri kadar yüceltmemiş ve kökenlerini sonraki tarihçiler gibi parlak fakat sahte olaylarla süslememiş olmasıdır. Bilindiği gibi, tarihçiler tarihini yazdıkları zamanlara ne kadar yakın yaşamış olurlarsa, doğruyu söylediklerine o kadar çok güvenilebilir. Ulusal yazarların, doğal olarak uluslarının ve hükümdarlarının şanını yüceltmek sevdasında oldukları için, imparatorluklarına en çok şeref veren olaylar yerine daha az yüz kızartıcı olanları anlatmaları elbette beklenemez.</p>

    <p class="normal">&nbsp;</p>

    <p class="normal"><span class="idebold">Cantemir'in Ebülferec Hakkındaki Haksız Düşünceleri</span></p>

    <p class="normal">Prens Cantemir'i Annales Sultanorum'u ve diğer Türk tarihçilerini eleştirmeye itmiş olan nedenler ne olursa olsun, Ebülferec'i suçlamış ve hatta ondan söz etmiş olmasını anlamak güçtür. Hıristiyan tarihçilerini, Türklerden bahsederken eserlerini saçma veya iyi hazmedilmemiş hikâyelerle doldurmakla suçladıktan sonra şunları eklemektedir: "İşte Ebülferec bunlardan biridir. Hakkında şu kadarını söylemek gerekir ki, Türklerin nezdinde bile hiçbir itibarı olmadığına göre, üstelik kavrayışları yerinde olan bunca bilgine kendisini nasıl kabul ettirebildiği gerçekten şaşılacak bir şeydir."</p>

    <p class="normal">Anlaşılıyor ki, Cantemir bu yazarı ya hiç tanımıyor ya da onu bir başkasıyla karıştırıyordu. Çünkü Ebulferec'i, eseri kronolojik sırayla anlatılmış bir önemli olaylar derlemesi olduğu için bir tarihçi saymasak bile, Cantemir'e gelinceye kadar hiç kimsenin bu yazarın Hanedanlar özetini saçma veya iyi hazmedilmemiş bir hikâyeler derlemesi olarak nitelememiş olduğu muhakkaktır. Hatta belki de tam tersine içinde, daha az efsane, barbarizm ve anakronizme rastlanan bir başka eser bulunmadığı söylenebilir: Efsaneden kasıt bir milletin gelenekleri, barbarizmden kasıt Doğu'ya ilişkin şahıs ve yer adları olsun.</p>

    <p class="normal">Bu doğrultuda ise, Prens Cantemir'in Tarih'i de Ebülferec'inki kadar efsane ve barbarizmlerle doludur. Ebülferec bilgili bir adam ve Süryani kilisesinin oldukça yüksek rütbeli bir mensubuydu. Anakronizme gelince, eserlerinde bunlardan bir tekine bile rastlanmadığı söylenebilir, çünkü pek az yazar, tarihleri onun kadar büyük bir titizlik ve doğrulukla vermiştir.</p>

    <p class="normal">Cantemir Avrupalı yazarları, eserlerini barbarizm, anakronizm ve efsanelerle doldurmakla suçlarken biraz daha haklı görünmektedir. Bunun nedeni, Doğu dillerini bilmemeleri ve bu yüzden Doğulu tarihçilerin eserlerini asıllarından okuyamamış olmalarıdır. Cengiz Han'ın halefleriyle ilgili olarak Nicephore Gregoras ve Lonicer'den Cantemir'in yaptığı alıntılar, bunun kesin kanıtlarıdır. Ama Cantemir'in kendisinin de tarih, kronoloji ve coğrafya hataları yaptığı haklı olarak söylenebilir. Oysa Doğulu yazarları azıcık olsun okumuş olsaydı, bu yanılgılara düşmüş olmazdı. Aşağıdaki örnekler, daha önce vermiş olduklarımıza eklendikleri takdirde bu konuda hiçbir kuşkuya yer bırakmayacaktır. Birincisi Cengiz Han'ın İran'daki halefleriyle ilgilidir. Cantemir bu konuda şunları söylemektedir: "Doğu milletlerinin tarihini yazmış bütün yazarların oy birliğiyle kabul ettikleri bir gerçek, Cengiz Han'ın halefleri olan Tatar hanlarının Hicri 656, Milâdi 1258 yılında (Osman'dan kırk yıl önce) İran Şahı Sadi'nin oğlu Ebubekir tarafından egemenlik altına alınmış olmalarıdır. Bu hükümdar bütün bu hanların topraklarını imparatorluk tacına eklemiştir. Sadece, Tatar istilasının bazı İran Satraplarına, bu arada Konya Sultanı Alaaddin ile Osman'ın büyükbabası Süleyman'a elverişli bir fırsat sağlaması üzerine, bunlar tarafından ele geçirilen yerler bunun dışında kalmıştır." Bu satırlardan açıkça anlaşılmaktadır ki Tatarların Asya'daki egemenliğine Osmanlı İmparatorluğu'nun başlangıcından çok önce İranlılar tarafından son verilmiştir<sup class="calibre3"><a href="../Text/osmanlitarihi_split_085.html#footnote-207042-61" id="footnote-207042-61-backlink">61</a></sup>.</p>

    <p class="normal">Cantemir bu satırlarda tarihe baştan başa aykırı iki olayı gerçekmiş gibi anlatmaktadır:</p>

    <p class="normal">1. Asya'daki Tatar krallıklarının 1258'de Ebubekir zamanında Persler tarafından devrildiğini. Oysa devrilmek şöyle dursun, Moğol İmparatorluğu bu tarihte Cengiz Han'ın yönetiminde en parlak dönemini yaşıyordu. Her ne kadar Hulagu Han'ın halefi Ebu-said Bahadır Han'ın Hicret'in 736. yılında ölümünden sonra Cengiz Han'ın sülalesinden hiç kimse tahta çıkmamışsa da ileri gelenleri çeşitli eyaletlerde krallık yetkilerini aralarında paylaşan Moğollar, Timur Bey veya Timurlenk zamanına kadar İranlıları egemenlikleri altında tutmaktan geri kalmamışlardır<sup class="calibre3"><a href="../Text/osmanlitarihi_split_086.html#footnote-207042-62" id="footnote-207042-62-backlink">62</a></sup>. İşte bu bütün Doğulu tarihçilerin ortak tanıklıklarına uygun bir durumdur, oysa Prens Cantemir'in iddiasını destekleyecek tek bir ciddi tarihçi gösterilemez. Ebubekir'e, daha doğrusu Sadi'nin oğlu Abu Bekr'e gelince, bu tıpkı Cantemir'in sözünü ettiği fetihler gibi hayali bir kişidir.</p>

    <p class="normal">2. Öte yandan Konya Sultanı Alaaddin'in ve Osman'ın büyük babası Süleyman'ın egemenliklerini ilan eden valilerden ikisi olduğunu söylerken, Cantemir iki olay ileri sürmektedir ki bunların biri en gözde tarihçilerin tanıklığına, öteki ise bizzat kendisinin söylediklerine ters düşmektedir. Nitekim Selçukluların tarihi hakkında yukarıda söylediklerimizden anlaşılacağı üzere, Alaaddin vali değil, bağımsız bir hükümdardı ve bizzat Cantemir'in anlattıklarına göre, Süleyman da Horasan'da (İran'ın bir eyaleti) bir ülkenin veya toprakların hükümdarıydı<sup class="calibre3"><a href="../Text/osmanlitarihi_split_087.html#footnote-207042-63" id="footnote-207042-63-backlink">63</a></sup>. Cantemir daha sonra, hükümdarlıklarını ilan eden valileri sıralayan listesine sadece Süleyman'ı koymamıştır; buna karşılık, Hazarlar Kralı dediği Hurzem Şah'ı bunların arasında saymakta ve bu valilerin en güçlüsü olduğunu söylediği Alaaddin'in sultan unvanını taşıyan tek kişi olduğunu eklemektedir. Oysa küçük bir vali olarak gösterdiği bu Hurzem Şah, Türkistan'dan Dicle'ye kadar uzanan tüm toprakların hükümdarı olan büyük Muhammed Harizm Şah'tan başkası değildir. Kendisine kıyaslanacak olursa çok küçük bir hükümdar sayılması gereken Alaaddin kadar Harizm Şah da sultan unvanını taşımaktaydı.</p>

    <p class="normal">&nbsp;</p>

    <p class="normal"><span class="idebold">Cantemir Tarihinin Eleştirisi ve Övgüsü</span></p>

    <p class="normal">Bu örneklerden anlaşılacağı gibi, Prens Cantemir, Osmanlı Türkleri dışında, İslam tarihini pek az incelemiştir. Bu konuda, hiç değilse Selçuklu tarihçilerine başvurması gerekirdi.</p>

    <p class="normal">Kaynaklarını göstermeden olayları anlatmak ve kendi izlenim ve yargılarını başkalarınınkiler yerine vermek Prens Cantemir'de bir alışkanlık halini almıştır. Bazen de çeşitli yazarların anlattıklarını birbirine karıştırmaktadır. Bu da kendi tarih ve coğrafya hatalarına eklenince, gerek ön sözünde gerekse Tarihi'nin başlangıcında acayip yanılgılara yol açmıştır. Osmanlı hanedanının ilk dönemlerinden uzaklaştığı ölçüde olayları daha doğru olarak anlatmaktadır. Ve son toplamda, bize sadece Türklerin, doğrudan doğruya Türk tarihçilerinden alınmış bir tarihini vermesi bakımından değil, aynı zamanda bunu değerli notlarla zenginleştirmek açısından da övgüye layıktır.</p>

    <p class="normal">&nbsp;</p>

    <p class="normal"><span class="idebold">Bizans Tarihçileri</span></p>

    <p class="normal">Genellikle Bizanslılar diye anılan Rum tarihçilerine gelince, bunların arasında Osmanlılardan bahseden topu topu üç ya da dört yazar vardır: Nicephore Gregoras, İmparator İoannis Kantakuzenos, Ducas ve Laonic Chalcondyles. Birincisi, Cantemir'in belirttiği gibi, tarihçi olmaktan çok bir sözbilimcidir (kelâma). Bu yazarların çoğu aynı durumdadır; hepsi de daha çok üsluba önem verip yabancıların tarihinden sadece ara sıra söz etmekte, tarih ve kronolojinin en esaslı noktalarını ihmal etmektedir. Kantakuzenos bu konuya şöyle bir değinmekle yetinmiştir, fakat Ducas, Orhan'ın ölümünden İstanbul'un II. Mehmet tarafından fethine kadar Türklerin savaşlarından uzun uzadıya ve tarihçi olarak söz etmiştir. Bizans tarihi yazarlarının çoğunu Fransızcaya çevirmiş olan Cousin, Ducas'tan söz ederken şöyle demektedir: "Eseri Chalcondyles'inkine oranla daha geniş kapsamlıdır, çünkü daha uzak geçmişe gitmekte ve yargılarında daha çok isabet bulunmaktadır." Ne olursa olsun, Ducas'ın Tarihi, Türklerin aynı döneme ait tarihini yazan Chalcondyles'inki kadar hacimli değildir. Ancak bu kavmin ve ilk Osmanlı sultanlarının kökeni hakkında söyledikleri baştan başa yanlış ve yürekler acısıdır. Kendi zamanından önce meydana gelmiş olaylar için hiçbir kaynak göstermemiş ve anlaşılan bu konuda hiçbir yazardan yararlanmamıştır. Chalcondyles'in anlattıklarıyla Pachymere, Kantakuzenos ve Ducas'ın anlattıkları arasındaki aykırılıklar, bu yazarları pek az tanıdığını ve tarihçilerden kaynaklanmak yerine kulaktan kapma şeyler yazdığını göstermektedir. Bu yüzden de olayların tarihini pek seyrek olarak belirtmektedir. Oysa olayların tarihi, geçtikleri yerler kadar önemlidir, ama daha zor akılda kalır.</p>

    <p class="normal">&nbsp;</p>

    <p class="normal"><span class="idebold">Batılı Tarihçiler</span></p>

    <p class="normal">Türklerin tarihi, İstanbul'un fethinden günümüze kadar olmak üzere, birçok Venedikli, Alman ve daha başka Batılı tarihçi tarafından anlatılmıştır. Bu arada, aslen Alman olan Jean Leunclavius, yukarıda sözü edilen Annales Sultanorum'dan başka, bir de Türklerin bizzat kendi tarihçilerinden derlediği bir tarihini yayınlamıştır: Historiae Musulmanae Turcorum de Monumentis İpsorum Exscriptae, Lib XVIII. Francof. 1591. ("Müslüman Türklerin Kendi Belgelerinden Derlenmiş Tarihi")<sup class="calibre3"><a href="../Text/osmanlitarihi_split_088.html#footnote-207042-64" id="footnote-207042-64-backlink">64</a></sup>. Annales'de rastlanmayan birçok olay ekleyen bu Türk yazarları birçok noktada ötekilerden ayrılmaktadırlar. Prens Cantemir'in yararlandığı tarihçilerle bu yazarlar arasındaki farklar ise daha da büyüktür. Bundan da anlaşılmaktadır ki Türkler tarihlerini birkaç kez yeniden gözden geçirmişler ve ilk deneyleri özsaygılarını tatmin etmediğinden zevklerine daha uygun fakat gerçeklere daha az yatkın yeni bir düzenlemeye gitmişlerdir.</p>

    <p class="normal">Leunclavius, tarihini tablolarla zenginleştirmiş, bunlarda kitapta adı geçen Türkçe terimleri açıklamış ve tarihi yerlerin Türkler tarafından değiştirilmeden önceki eski adlarını vermiştir. Bu, her ne kadar yazarın derin bilgisini, dehasını ve titizliğini kanıtlar fakat ne yazık ki çoğu kez Rumların ve başkalarının yazdıklarını Türklerin anılarıyla karıştırmış ve değişik yazarlar arasında her zaman gerekli ayırımı yapmamıştır. Bütün ülkelerin tarihini çığırından çıkarmış bu sakınca kolay kolay önlenemez. Çünkü ilk tarihçilerde olduğu gibi, daha sonraki farklı tarihçilerinki de bir araya gelmiş ve böylece doğru ile yanlış birbirine karışmış; neyin kime ait olduğunu kestirmek, gerçeği yalandan ayırmak imkânsızlaşmış ve tarihin tümü gelecek kuşakların gözünde güvenilir olmaktan çıkmıştır. Bununla birlikte, Leunclavius, kendisinden sonra gelen tarihçilere oranla daha az kusur işlemiş sayılabilir. Sonrakilerin eserlerini, başka yazarların anılarına dayanılarak yazılmış tarihlerden çok, kendi hayallerinin ürünü saymak gerekir. Kaynaklarını göstermediklerinden ve anlattıkları olaylardan birkaç yüzyıl sonra yaşamış olduklarından, tanıklıkları, okuduklarının doğruluğuna inanmak için sağlam kanıtlar bekleyen aklı başında kimseler nezdinde hiçbir ağırlık taşımaz.</p>
  </div>
</body>
</html>
