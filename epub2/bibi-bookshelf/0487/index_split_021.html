<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>04 - Kırık Tacın Parçaları - Yılan Savaşları Efsanesi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_12">-19-</p>
	<p class="block_13">KARARLAR</p>
	<p class="block_1"> </p>
	<p class="block_">Kumsalda rüzgâr esiyordu.</p>
	<p class="block_1"> </p>
	<p class="block_">Doğuda güneş yükselirken Pug Miranda ile el ele tutuşmuş yürüyordu. Bütün gece yürüyüp konuşmuşlar ve önlerindeki kritik birkaç konuda neredeyse anlaşmaya varmışlardı.</p>
	<p class="block_1"> </p>
	<p class="block_">"Ama bunu neden şimdi yapmak zorunda olduğunu anlamıyorum," dedi Miranda. "Onca hafta Elvandar'da dinlenmenin ardından ve Prens'e olan bütün öfkenden kurtulduktan sonra, Patrick'in aptallığını görmezden gelebileceğini düşünmüştüm."</p>
	<p class="block_1"> </p>
	<p class="block_">Pug sırıttı. "Bir tüccarın ya da hizmetkârın aptallığını görmezden gelmek başka bir şey; bir Prens'inkini görmezden gelmek bambaşka. Bu sadece basit bir Saaur meselesi değil. Bu sadece bir belirti. Bu sonuçta, gücümün sorumluluğunun kimde olduğu meselesi, ben de mi yoksa taçta mı?" "Anlıyorum," dedi kadın, "ama bu acele karar neden? Vicdanına uymayan bir şey yapman gerektiği söylenene kadar neden beklemiyorsun?"</p>
	<p class="block_1"> </p>
	<p class="block_">"Çünkü iki kötülükle karşı karşıya kalacağım bir durumdan kaçınmak istiyorum ve küçüğü tarafından kucaklanan büyük kötülüğü engellemek için harekete geçmeliyim." Miranda, "Eh, hâlâ aceleci davrandığını düşünüyorum," dedi.</p>
	<p class="block_1"> </p>
	<p class="block_">"Birkaç başka işi halledene kadar Krondor'a gidip Patrick'e kararımı açıklayacak değilim," dedi Pug.</p>
	<p class="block_1"> </p>
	<p class="block_">Kayaların üzerine tırmandılar ve gelgit havuzlarının arasında yürüdüler. Pug, "Crydee'de bir çocukken, Tomas'ın babasına pavurya ve yengeç avladığım kasabanın güneyindeki havuzlara gitmek için yalvarırdım; Tomas'ın babası en iyi kabuklu deniz yahnisini yapardı," dedi.</p>
	<p class="block_1"> </p>
	<p class="block_">Miranda, "Çok uzun zaman önce görünüyor, değil mi?" dedi.</p>
	<p class="block_1"> </p>
	<p class="block_">Pug dinç bir sırıtmayla dönüp, "Bazen çağlar geçmiş gibi, bazen de dünkü kadar yeni geliyor," dedi.</p>
	<p class="block_1"> </p>
	<p class="block_">"Saaurlardan ne haber?" diye sordu Miranda. "O sorun geçmişte yaşayarak çözülmez."</p>
	<p class="block_1"> </p>
	<p class="block_">"Birkaç gecedir aşkım, koleksiyonumdaki en eski oyuncaklardan biriyle vakit geçiriyordum." "Kulgan'ın sana verdiği kristal mi?"</p>
	<p class="block_1"> </p>
	<p class="block_">"Ta kendisi. Carselı Althafain tarafından yapılmış. Midkemia'nın her tarafına baktım ve sanırım Saaurları yerleştirebileceğimiz bir yer buldum."</p>
	<p class="block_1"> </p>
	<p class="block_">"Bana göstermek ister misin?"</p>
	<p class="block_1"> </p>
	<p class="block_">Pug elini uzatıp, "Zaten şu nakil büyüsünü çalışmam gerekiyor," dedi. "Etrafımıza koruyucu bir kabuk koyar mısın lütfen."</p>
	<p class="block_1"> </p>
	<p class="block_">Miranda denileni yaptı ve etraflarını aniden mavimsi, saydam bir küre sardı. "Bizi yine bir dağın içinde cisimleştirme de, buna ihtiyacımız olmasın."</p>
	<p class="block_1"> </p>
	<p class="block_">Pug, "Deniyorum," dedi. Kadının beline sarılıp, "Deneyelim," dedi.</p>
	<p class="block_1"> </p>
	<p class="block_">Anında etraflarındaki manzara, engin yeşil bir ovaya dönüşerek değişti.</p>
	<p class="block_1"> </p>
	<p class="block_">"Neredeyiz?" diye sordu Miranda.</p>
	<p class="block_1"> </p>
	<p class="block_">"Yerel dilde Efhel-du-ath denilen yerdeyiz," dedi Pug.</p>
	<p class="block_1"> </p>
	<p class="block_">Mavi küre kaybolunca, yüzlerine sıcak yaz rüzgârı vurdu. "Burası Aşağı Delkian'a benziyor," dedi Miranda.</p>
	<p class="block_1"> </p>
	<p class="block_">"Duathian Ovası," dedi Pug, "Gel,"</p>
	<p class="block_1"> </p>
	<p class="block_">Kadını birkaç yüz metre güneye yürüttü ve kendilerini birden çok yüksek bir uçurumdan aşağı bakarken buldular. Pug. "Yüzyıllar önce, kıtanın diğer kısmı çökerken bu tarafı yükselmiş," dedi, "Bu uçurumun yüz seksen metreden daha alçak kısmı yok. Tırmanılabilen iki ya da üç yeri var, ama pek tavsiye etmem."</p>
	<p class="block_1"> </p>
	<p class="block_">Miranda boşluğa adım alıp yürümeye devam etti. Dönüp aşağıya baktı. "Çok yüksek."</p>
	<p class="block_1"> </p>
	<p class="block_">"Gösteriş," dedi Pug. "Kıtanın alt kısmına, Al-Maral Kâfirleri'nin Ishap Tapınağı'ndan sürülmesi sırasında Triagia'dan gelen sığınmacılar yerleşmiş."</p>
	<p class="block_1"> </p>
	<p class="block_">"Novindus'ta yerleşenlerle aynı grup," dedi Miranda, toprağa geri yürüyerek. "Burada kimse yaşamıyor mu?"</p>
	<p class="block_1"> </p>
	<p class="block_">"Kimse," dedi Pug. "Kuzeyinde ve batısında dağları, güneyinde ve doğusunda uçurumu ve otlağı, engebeli arazileri, nehirleri ve gölleri olan aşağı yukarı iki buçuk milyon kilometrekare alan." "Demek Saaurları buraya yerleştirmek istiyorsun."</p>
	<p class="block_1"> </p>
	<p class="block_">"Daha iyi bir çözümle gelene kadar," dedi Pug. "Burası gerekirse birkaç yüzyıl yaşayabilecekleri kadar büyük. Eninde sonunda Shila'ya gideceğim ve orayı kalan iblislerden temizleyeceğim. Ama o zaman bile Saaurların yaşaması için gezegene yeterli yaşamın dönmesi yüzyıllar alır." Miranda, "Ya burada yaşamak istemezlerse?" diye sordu.</p>
	<p class="block_1"> </p>
	<p class="block_">"Onlara seçim lüksü sunamayabilirim," dedi Pug.</p>
	<p class="block_1"> </p>
	<p class="block_">Miranda kollarını Pug'un beline doladı. Sarılarak, "Ama kendini, bu seçimlerin neye mâl olacağını düşünmekten alamıyorsun, değil mi?" dedi.</p>
	<p class="block_1"> </p>
	<p class="block_">"Sana hiç İmparatorluk Oyunları ile ilgili bir hikâye anlatmadım, değil mi?" diye sordu Pug, "Hayır," dedi kadın.</p>
	<p class="block_1"> </p>
	<p class="block_">Pug kadına sarıldı ve aniden Efsuncunun Adası'ndaki kumsalda belindiler. "Şimdi kim gösteriş yapıyor!" dedi kadın, yarı şaka yarı ciddi.</p>
	<p class="block_1"> </p>
	<p class="block_">"Sanırım artık nasıl yapacağımı öğrendim," dedi Pug buruk bir gülümsemeyle.</p>
	<p class="block_1"> </p>
	<p class="block_">Miranda Pug'ın koluna vurdu. " 'Sanma' iznin yok. Bir kayanın içinde cisimleştiğinde bir koruyucu büyüyü ne kadar çabuk kaldırabildiğini görmek istemiyorsan çok iyi öğrenmelisin!" "Üzgünüm," dedi yüz ifadesi kesinlikle öyle olmadığını söyleyen Pug. "Eve dönelim."</p>
	<p class="block_1"> </p>
	<p class="block_">"Biraz uyuyacağım," dedi kadın. "Sabaha kadar konuştuk."</p>
	<p class="block_1"> </p>
	<p class="block_">"Konuşacak bir sürü önemli şey vardı," dedi Pug, elini kadının beline atarak. Bir süre tepede, oradan da villaya giden patikada sessizce yürüdüler.</p>
	<p class="block_1"> </p>
	<p class="block_">"Yeni Yüce olmuştum," diye anlatmaya başladı Pug, "ve Meclis'teki akıl hocam Hochopepa beni, Savaşlordları'nın İmparatorun onuruna düzenlediği büyük bir festivale katılmam için ikna etti. Ve Krallık'a karşı büyük bir zaferi duyurmak için." Anılara dalarak sessizleşti. Bir süre sonra devam etti. "Krallık askerleri arenada, karımın halkı olan Thuril askerleriyle dövüştürülüyordu. Öfkelendim."</p>
	<p class="block_1"> </p>
	<p class="block_">"Anlayabiliyorum," dedi Miranda. Patika yukarı yürümeye devam ettiler.</p>
	<p class="block_1"> </p>
	<p class="block_">"Gücümü imparatorluk arenasını ortadan ikiye ayırmak için kullandım. Rüzgârlar estirdim, gökten ateş yağdırdım, yağmurlar, depremler, bildiğim bütün numaraları yaptım." "Etkileyici olmuş olmalı."</p>
	<p class="block_1"> </p>
	<p class="block_">"Öyleydi. Binlerce insanı ölesiye korkuttu Miranda." "Ölüm dövüşü cezasına çarptırılmış adamları kurtarabildin mi?" "Evet," dedi Pug. "Ama?"</p>
	<p class="block_1"> </p>
	<p class="block_">"Ama haksız yere cezalandırılmış kırk askeri kurtaracağım diye, tek suçu Kelewan'da doğmuş olmak ve İmparatorlarına düzenlenen bir festivale gitmek olan yüzlerce insanı öldürdüm," Miranda, "Sanırım anlıyorum," dedi.</p>
	<p class="block_1"> </p>
	<p class="block_">"Bir öfke nöbetiydi," dedi Pug. "Başka bir şey değil. Sakin kalmış olsaydım, o askerleri kurtarmanın daha iyi bir yolunu bulabilirdim, ama öfkemin beni kontrol etmesine izin verdim." "Bu anlaşılabilir bir şey," dedi kadın.</p>
	<p class="block_1"> </p>
	<p class="block_">"Belki anlaşılabilir bir şey olabilir," dedi Pug, "ama anlaşılabilir olduğu için bağışlanabilir bir şey değil." Kumsalı adanın iç kısmından ayıran tepenin doruğunda durup manzarayı izledi. "Denize bak. Umursamıyor. Devam ediyor. Bu dünya dayanıyor. Shila'da eninde sonunda dayanacak. Son iblis de açlıktan ölünce, bir şey olacak. Bir meteorla ya da büyü rüzgârıyla ya da anlamadığımız sebeplerle gökyüzünden bir parça yaşam düşecek. Belki iblislerin gözden kaçırdığı bir kayanın ardında bir parça ot olacak ya da okyanusların dibinde başka ufak yaşamlar ortaya çıkacak ve ben oraya hiç dönmesem de, o dünya eninde sonunda hayalin canlanışını bir kez daha görecek." "Ne anlatmaya çalışıyorsun aşkım?"</p>
	<p class="block_1"> </p>
	<p class="block_">"Etrafındakiler güçlü değilken kendini güçlü olarak düşünmek insana çekici geliyor, ama var oluşun basit gerçeğiyle karşılaştırdığında, hayatın gücüyle ve ısrarcılığıyla, bizler hiçbir şeyiz." Karısına baktı. "Tanrılar hiçbir şey." Evlerine doğru baktı. "Yaşıma rağmen, iş bu tür şeyleri anlamaya gelince bir çocuktan farklı değilim. Babanı sürekli yeni bilgi aramaya iten şeyin ne olduğunu biliyorum artık. Nakor'un karşılaştığı her yeni şeyde neden bu kadar sevindiğini biliyorum. Bizler aynı, küçük bir balonla karşılaşan çocuklar gibiyiz."</p>
	<p class="block_1"> </p>
	<p class="block_">Sessizleşince Miranda, "Çocuklardan bahsetmek seni üzdü mü?" diye sordu. Ağaçların arasındaki bir açıklıktan geçerek patikadan aşağı yürüdüler ve evlerinin bahçesinin sınırına yaklaştılar. Daire şeklinde oturmuş, Pug'ın onlara önceki gün verdiği bir alıştırmayı yapan öğrencileri görebiliyorlardı.</p>
	<p class="block_1"> </p>
	<p class="block_">"Çocuklarımın ölümünü hissettiğimde, uçup iblisle tekrar yüzleşmemde bütün irade gücümü aldı," dedi Pug.</p>
	<p class="block_1"> </p>
	<p class="block_">Miranda gözlerini yere çevirdi. "Böyle olduğuna sevindim aşkım." İblise zamanından önce saldırmaya teşvik ettiği ve Pug saldırıda neredeyse hayatını kaybediyor olduğu için hâlâ kendini suçluyordu,</p>
	<p class="block_1"> </p>
	<p class="block_">"Eh, belki de yaralarım bana bir şey öğretmiştir, Jakan ile hâlâ Krondor'da iken dövüşseydim, onu Sethanon'da yenmek için hayatta kalamayabilirdim."</p>
	<p class="block_1"> </p>
	<p class="block_">"General Fadawah'ın Ylith'ten sürülmesine yardım etmekten kaçınmanın sebebi bu mu?" "Patrick gidip Yabon eyaletini yerle bir etmemden memnun olur. Büyük bir zafer kazandığını iddia ederek memnuniyetle Doğu'dan göçmenler gönderip ağaç ektirir.</p>
	<p class="block_1"> </p>
	<p class="block_">"Ne orada yaşayan insanların, ne de çevrede yaşayan elflerle cücelerin aynı fikirde olacaklarını pek sanmıyorum. Ayrıca o insanların çoğu Patrick'e hizmet edenlerden daha kötücül değil. Politik konular her geçen gün daha az ilgimi çeker oldu."</p>
	<p class="block_1"> </p>
	<p class="block_">"Akıllıca," dedi Miranda. "Sen, tıpkı benim gibi bir güçsün ve ikimiz birleşsek muhtemelen küçük bir ülkeyi fethedebiliriz."</p>
	<p class="block_1"> </p>
	<p class="block_">"Evet," dedi Pug sırıtarak. Arenadan bahsettiğinden beri ilk gülümseyişiydi. "Ufak bir ülken olsa ne yapardın?"</p>
	<p class="block_1"> </p>
	<p class="block_">"Fadawah'a sor," dedi Miranda. "Planları olduğu belli."</p>
	<p class="block_1"> </p>
	<p class="block_">Konağın ana girişinden bahçeye girerken, "Benim daha büyük endişelerim var," dedi.</p>
	<p class="block_1"> </p>
	<p class="block_">"Biliyorum," dedi kadın.</p>
	<p class="block_1"> </p>
	<p class="block_">"Dışarıda bir şey var," dedi Pug. "Yıllardır karşılaşmadığım bir şey."</p>
	<p class="block_1"> </p>
	<p class="block_">"Ne?"</p>
	<p class="block_1"> </p>
	<p class="block_">"Emin değilim," dedi Pug. "Bulduğum zaman söylerim." Pug daha fazla konuşmadı. İkisi de kozmosun dışındaki büyük bir kötücüllüğün, bir önceki yüzyılda karşılaşmış oldukları bütün belaların kökü, İsimsiz Olan'ın varlığı biliyordu. Ve o kötücüllüğün, geçmişte Pug'ın birden çok kere karşılaştığı insan piyonları vardı. Pug düşüncelerini kendine sakladı, ama Nalar'ın elli yıl önce büyük yıkıma sebep olan Sidi adında çılgın bir büyücü piyonu olmuştu. Pug adamın öldüğünü düşünüyordu, ama artık emin değildi. Sezdiği Sidi'nin varlığı değilse bile, onun gibi bir başkasıydı ve her iki olasılık da Pug'ı dehşete düşürüyordu. Meclis'in bir Yücesi olduğu ya da Yıldızlimanı'nı kurmaya yeni başladığı sıralarda bu tür güçlerle uğraşmak, Pug'ın hayalinin ötesinde şeylerdi. Bu öyle bir görevdi ki, birden fazla kere daha başlamadan Pug'ın kendini yenik hissetmesine yol açmıştı, Miranda'ya sahip olduğu için tanrılara şükretti, çünkü onsuz uzun zaman önce kendini umutsuzluğa kaptırmış olurdu.</p>
	<p class="block_1"> </p>
	<p class="block_10"><img alt="Line" src="images/image.png" class="calibre2"/></p>
	<p class="block_1"> </p>
	<p class="block_">Dash kafasını kaldırınca tanıdık bir yüz gördü. "Tahvin?"</p>
	<p class="block_1"> </p>
	<p class="block_">Eski tutsak, kahve içip bir sonraki devriyelerine hazırlanarak masada oturan iki polisin yanından geçti. "Seninle yalnız konuşabilir miyim'" diye sordu Dash Krondor'dan kaçtıktan hemen sonra kayıplara karışmış olan adam.</p>
	<p class="block_1"> </p>
	<p class="block_">"Tabii," dedi Dash, kalkıp adama han bozmasının uzak bir tarafına gitmelerini işaret ederek. Polislerin duyma eriminden çıkınca Dash, "Sana ne olduğunu merak ediyordum," dedi. "Rapor vermeye gittiğimde sizi bir çadırın önünde bırakmıştım, ama geri döndüğümde sadece Gustaf'ı gördüm."</p>
	<p class="block_1"> </p>
	<p class="block_">Tahvin tuniğinin içine uzandı ve çok eski, solmuş bir parşömen çıkardı. Dash okudu:</p>
	<p class="block_1"> </p>
	<p class="block_">Okuyanın dikkatine:</p>
	<p class="block_1"> </p>
	<p class="block_">Bu belgenin sahibi ensesindeki benden ve sol kolunun arkasındaki yara izinden tanınacaktır. Kendisi tacın bir hizmetkârıdır ve istediği bütün yardımın ve desteğin kendisine sorgusuz sualsiz verilmesini talep ediyorum. İmza.</p>
	<p class="block_1"> </p>
	<p class="block_">Krondor Dükü James</p>
	<p class="block_1"> </p>
	<p class="block_">Dash'ın kaşları kalktı. Tahvin'e baktı ve adamın ensesindeki beni gösterdiğini gördü, ardından kolundaki yara izini göstermek için sol yenini sıyırdı.</p>
	<p class="block_1"> </p>
	<p class="block_">"Kimsin sen?" diye sordu Dash sessizce. "Büyükbabanın, sonrasında da babanın ajanıydım." "Ajan mı?" dedi Dash. "Casuslarından biri demek istiyorsun herhalde." "Diğer şeylerin yanı sıra," dedi Tahvin.</p>
	<p class="block_1"> </p>
	<p class="block_">"Tahvin'in gerçek adın olduğunu da sanmıyorum," dedi Dash. "İşe yarıyor," dedi Tahvin Sesini alçaltarak, "Krondor Şerifi olarak artık Batı Toprakları'ndaki haber almadan benim sorumlu olduğumu bilmen gerekiyor," dedi.</p>
	<p class="block_1"> </p>
	<p class="block_">Dash başını salladı. "Büyükbabamı tanıyorsam, çok fazla kayıtsız şartsız yetki vermemiştir, bu yüzden bu seni çok önemli bir casus yapar. Bunu bana daha önce neden göstermedin?" "Üstümde taşımıyordum; sakladığım yerden almak zorundaydım. Bu, yanlış insanlar tarafından üstümde bulunsaydı ölmüş olurdum." "Peki neden şimdi?"</p>
	<p class="block_1"> </p>
	<p class="block_">"Bu şehir güçbela ayakta duruyor ve yoktan var oluyormuş gibi görünse de savunmasız. Senin işin düzeni sağlamak, benim isimse düşman ajanlarını bulup çıkarmak." Dash bir süre sessiz kaldı. "Pekâlâ. Neye ihtiyacın var?"</p>
	<p class="block_1"> </p>
	<p class="block_14">"Aramızdaki işbirliğine. Saray kadrosu tamamlanana ve oradan görünmeden çalışmaya başlayana kadar, insanlar çok soru sormadan şehrin bütün kısımlarında dolaşırken görülebileceğim bir yerlerde çalışmam gerekiyor."</p>
	<p class="block_2"> </p>
	<p class="block_">"Polis olarak işe ihtiyacın var," dedi Dash.</p>
	<p class="block_1"> </p>
	<p class="block_">"Evet. Tehlike geçince ve şehir şu anda olduğundan daha güvenli bir hale geldiğinde, ortadan kaybolup saraya döneceğim. Şu anda polis olmaya ihtiyacım var." "Bana rapor verecek misin?" diye sordu Dash.</p>
	<p class="block_1"> </p>
	<p class="block_">"Hayır," dedi Tahvin. "Krondor Dükü'ne rapor vereceğim." "Krondor Dükü yok," dedi Dash.</p>
	<p class="block_1"> </p>
	<p class="block_">"Şu an yok, ama olana kadar Dük Brian a rapor vereceğim."</p>
	<p class="block_1"> </p>
	<p class="block_">Dash mantıklı olduğunu göstermek için başını salladı. "Dükü varlığından haberdar ettin mi?" "Henüz hayır," dedi Tahvin, "Beni ne kadar az insan tanırsa, o kadar iyi. Söylentilere göre Kral o görev için Rodez'den Delamo Kontu Rufio'yu gönderiyormuş. Bu doğruysa, buraya gelir gelmez ona kimliğimi açıklayacağım."</p>
	<p class="block_1"> </p>
	<p class="block_">Dash, "Burada sahte kimlikli bir polis olmasından memnun değilim, ama işi biliyorum," dedi. "Bilmem gereken herhangi bir şey olursa bana söylemeni istiyorum." "Olur," dedi Tahvin.</p>
	<p class="block_1"> </p>
	<p class="block_">"Şimdi, başka neye ihtiyacın var'"</p>
	<p class="block_1"> </p>
	<p class="block_">"İki adamını kimin öldürdüğünü bilmem gerekiyor."</p>
	<p class="block_1"> </p>
	<p class="block_">Aniden Dash'ın kafasında bir şimşek çaktı. "İki ajanını kimin öldürdüğünü demek istiyorsun, değil mi?"</p>
	<p class="block_1"> </p>
	<p class="block_">Tahvin başını salladı. "Nasıl bildin?"</p>
	<p class="block_1"> </p>
	<p class="block_">"Şakacılar. Birisi bana Nolan ile Riggs'in bize katılmadan önce ne iş yaptıklarını öğrenmem gerektiğini söylemişti."</p>
	<p class="block_1"> </p>
	<p class="block_">"Liman bölgesinde büyükbaban ve baban için çalışarak çok vakit geçirmişlerdi. Şehrin düşüşü sırasında ortalarda pek görülmeyip hayatta kalmayı başardık. Yakalandım ve sen gelene kadar da iş ekibinde sıkışıp kaldım. Birilerine çıkışı bildiğimi gösterme riskine giremedim ve muhafızlardan ve diğer tutsaklardan kurtulmayı da başaramadım, ama senin o kaçışı düzenlemen büyük şanstı. Bizi Şakacılar'dan kurtarman da cabası."</p>
	<p class="block_1"> </p>
	<p class="block_">"Yardımcı olabildiğime sevindim," dedi Dash alaycı bir tonla. "Nolan ve Riggs de iş ekibinde çalışıyordu ve Duko Prens ile anlaşma yapınca serbest kaldılar. Onları senin hizmetine verdim çünkü bağlantılarımı tekrar kurmam gerekiyordu." Üzgün bir şekilde, "Onlar bu şehirdeki son iki ajanımdı," dedi. "Yani sıfırdan başlaman gerekiyor."</p>
	<p class="block_1"> </p>
	<p class="block_">"Evet," dedi Tahvin. "Sana bütün bunları anlatmamın tek sebebi bu." Dash, "Anlıyorum," dedi. "Bak, şartlar beraber çalışmamız gerektiğini söylüyor. İki adamının öldürülmesini araştırmaya başladığımda, birileri en iyi muhbirlerimden birini öldürdü."</p>
	<p class="block_1"> </p>
	<p class="block_">"Krondor'da birileri bizi çok yakınlarında istemiyor," dedi Tahvin. "Her neyse, yapılması gereken işlerin hepsini yapacak yeterince adamımız yok. Sen etrafta dolaş, ben de seni düzenli devriye göndererek canını sıkmayayım. Herhangi biri sorarsa, yardımcım olduğunu ve getir götür işlerime baktığını söylersin. Sanırım bu işe çabucak bir adam daha alsak iyi olacak." "Kimi?"</p>
	<p class="block_1"> </p>
	<p class="block_">"Gustaf sağlam pabuçtur."</p>
	<p class="block_1"> </p>
	<p class="block_">"Benim ajan anlayışıma uymuyor," dedi Tahvin. "Benimkine de," dedi Dash, "ama sürekli iki kişi çalışamayız. İkimizin de sonu ölüm olursa, Brian Silden'e gidip ona neden öldüğümüzü anlatacak, neler olup bittiğini bilen üçüncü bir kişi olsun istiyorum. Onun gizlice lağımlarda dolaşmasını istediğimizi sanmıyorum ."</p>
	<p class="block_1"> </p>
	<p class="block_">"Katılıyorum, ama gizlice lağımlarda dolaşacak adamlara ihtiyacımız var."</p>
	<p class="block_1"> </p>
	<p class="block_">Dash sırıttı. "Aslında yok. Sadece doğru insanlarla bir anlaşma yapmamız gerekiyor." "Şakacılar mı?"</p>
	<p class="block_1"> </p>
	<p class="block_">"Onlar şehre başka bir çetenin yerleşmeye çalıştığını düşünüyor, ama biz daha iyisini biliyoruz." Tahvin başıyla onayladı. "Keshli ya da Quegli ajanlar."</p>
	<p class="block_1"> </p>
	<p class="block_">"Ya da ikisi birden."</p>
	<p class="block_1"> </p>
	<p class="block_">"Ama kim olursa olsun, hızlı bir şekilde köklerini kazımamız gerekiyor, çünkü iki ulusu da koca şehirde beş yüzden az silahlı adamla oturduğumuz haberi ulaşırsa, önümüzdeki kış karın düştüğünü göremeden ölmüş oluruz."</p>
	<p class="block_1"> </p>
	<p class="block_">"Şakacılar'ı bana bırak," dedi Dash. "Kendine birkaç tane ajan bul. Onları burada polis yapmak istemediğin sürece, kim olduklarını bilmek istemiyorum."</p>
	<p class="block_1"> </p>
	<p class="block_">"Anlaştık."</p>
	<p class="block_1"> </p>
	<p class="block_">"Aracıları kullandığını tahmin ediyorum."</p>
	<p class="block_1"> </p>
	<p class="block_">"Doğru tahmin."</p>
	<p class="block_1"> </p>
	<p class="block_">"Bir liste yapıp bana ver. Saraydaki odamda saklayacağım." Sırıttı. "Aslında oraya haftada bir kere yıkanıp üstümü değiştirmek için gidebiliyorum. Lord Brian'a listenin yerini belirten, üstünde 'Ölümümden sonra açın' yazan mühürlü bir mesaj bırakacağım."</p>
	<p class="block_1"> </p>
	<p class="block_">Tahvin, "Bağlantılar tekrar kurulunca listeyi yok etmeni istiyorum," dedi.</p>
	<p class="block_1"> </p>
	<p class="block_">"Memnuniyetle," dedi Dash, "ama sen ve ben öldükten ve taca bilgi verecek kimse kalmadıktan sonra ortalıkta ajanların dolaşması neye yarar ki?" "Anlıyorum." dedi Tahvin.</p>
	<p class="block_1"> </p>
	<p class="block_">"Benimle gel," dedi Dash.</p>
	<p class="block_1"> </p>
	<p class="block_">Tahvin'i odanın ortasına götürdü. Dinlenen iki polise, "Bu Tahvin," dedi. "Yardımcım olarak işe alındı. Ben burada yokken masamda çalışacak. İkiniz ona etrafı gezdirip işlerin nasıl yürütüldüğünü gösterin, ardından size ne diyorsa onu yapın."</p>
	<p class="block_1"> </p>
	<p class="block_">Tahvin başını salladı ve Dash ona bir kırmızı kolluk getirdi. Ajan ayrıldığında. Dash oturup işine döndü. Büyükbabası ve babası tarafından yerleştirilmiş daha ne kadar sürprizle karşılaşacağını merak etti.</p>
	<p class="block_1"> </p>
	<p class="block_10"><img alt="Line" src="images/image.png" class="calibre2"/></p>
	<p class="block_1"> </p>
	<p class="block_">Jimmy, "Şu ateşli aygırdaki süslü oğlan Marcel Duval adında bir beyefendi. Kral Sarayı'nın Toprak Beyi ve Bas-Tyra Dükü'nün en büyük oğlunun çok yakın arkadaşı," dedi.</p>
	<p class="block_1"> </p>
	<p class="block_">"Ateşli" aygır uygun bir ifade gibi görünüyordu, çünkü siyah damızlık at homurdanıyor, yeri eşeliyor ve binicisini her an sırtından atacakmış gibi duruyordu. Toprak Beyi, bir emir eri koşarak gelip hayvanın dizginlerini alana kadar inmeye çalışmadı. Ardından çabucak inip attan uzaklaştı. Duko güldü. "Neden bu huysuz yaratığı seçmiş?"</p>
	<p class="block_1"> </p>
	<p class="block_">"Kibirden," dedi Jimmy. "Bunu Malac Geçidi'nin doğusunda sık görürsünüz." "Peki şu birlik ne?" diye sordu Duko.</p>
	<p class="block_1"> </p>
	<p class="block_">"Özel muhafızları. Doğu'daki pek çok soylu böyle birliklere bayılır. Tören yürüyüşlerinde çok güzel görünüyorlar."</p>
	<p class="block_1"> </p>
	<p class="block_">Toprak Beyi'ne eşlik eden birlikteki askerlere bakıldığında, savaşmak için değil, tören yürüyüşü için oluşturulmuş oldukları belli oluyordu. Her adam neredeyse aynı boyda ve birbirine çok benzer siyah atlara biniyordu. Her biri paçaları dize kadar gelen süvari, çizmelerinin içine sıkıştırılmış, kırmızı şeritler işlenmiş büyük diz kapakçıkları olan güderi renk pantolonlar giyiyordu. Şeritlerin rengi omuzları, kolları ve yakaları siyah sırımla işlenmiş kırmızı tuniklerinin rengiyle tam bir uyum içerisindeydi. Parlatılmış çelik göğüs zırhlarına pirinç işlemeler yapılmıştı ve her adamın sol omzundan sarkan sarı kısa pelerini vardı. Kafalarında parlatılmış çelik boyun zinciri olan, beyaz kürkle süslenmiş yuvarlak çelik miğferler vardı. Her adam son derece parlak uçları olan lakeli siyah ağaçtan uzun mızraklar taşıyordu. Duko kahkahasına engel olamadı. "Üstleri başları kirlenecek." Jimmy aniden gülmeye başladı ve Toprak Beyi hanın ön kapısına çıkan basamakları tırmandığında kendine zar zor hakim olabildi. Kapı açıldı ve Duko'nun eski askerlerinden biri, "Bir beyefendi sizi görmek istiyor lordum," dedi.</p>
	<p class="block_1"> </p>
	<p class="block_">Duko Duval'a doğru yürüdü ve elini uzatarak, "Toprak Beyi Marcel," dedi. "Ününüz önünüzde gidiyor."</p>
	<p class="block_1"> </p>
	<p class="block_">Protokol Toprak Beyinin kendini Dük'e tanıtmasını gerektirdiği için Duval tamamen hazırlıksız yakalanmıştı. Dük'ün uzattığı elini mi sıksa yoksa başını mı eğse emin olamayarak olduğu yerde kaldı, ardından hızlı, beceriksiz bir baş selamı verdi ve geri çekilirken Dük'ün elini sıkmak için elini uzattı. Jimmy gülmemek için kendini sıkarken neredeyse ölüyordu.</p>
	<p class="block_1"> </p>
	<p class="block_">"Ah... Ekselans," dedi Bas-Tyralı toprak beyi. "Kılıcımı hizmetinize sunmaya geldim." Bir kenarda duran Jimmy'yi gördü ve "James?" dedi.</p>
	<p class="block_1"> </p>
	<p class="block_">"Marcel," dedi Jimmy hafifçe başını eğerek. "Burada toprak beyiniz olduğunu bilmiyordum." "Artık Kont," dedi Duko.</p>
	<p class="block_1"> </p>
	<p class="block_">Marcel'in gözleri, komik denecek derecede büyüdü. Tıpkı adamları gibi giyinmiş olmasına rağmen, her iki tarafında da kanat olan daha büyük bir miğfer takmayı tercih etmişti. Yuvarlak bir yüzü ve her iki taraftan da taşan geniş, parlatılmış bıyıkları vardı. "Tebrikler," dedi Marcel. Jimmy dayanamadı. "Göreve babamın ölümü üzerine getirildim," dedi ciddi bir şekilde.</p>
	<p class="block_1"> </p>
	<p class="block_">Marcel Duval kıpkırmızı oldu, kekeledi ve gafından dolayı ağlayacakmış gibi göründü.</p>
	<p class="block_1"> </p>
	<p class="block_">"Üzgünüm... lordum," dedi komiklik sınırına varan üzgün bir tonla.</p>
	<p class="block_1"> </p>
	<p class="block_">Jimmy kahkahasını yutup, "Seni gördüğüme sevindim Marcel," dedi.</p>
	<p class="block_1"> </p>
	<p class="block_">Sosyal açıdan bozguna uğrayan Duval söyleneni duymazdan geldi. Duko'ya döndü ve toplayabildiği kadar askeri bir tavır toplayarak, "Hizmetinize hazır elli mızraklı süvarim var lordum!" dedi.</p>
	<p class="block_1"> </p>
	<p class="block_">Duko, "Adamlarını yerleştirmesi için çavuşumu göndereceğim Toprak Beyi," dedi. "Komutam altında olduğunuz sürece teğmen rütbesi taşıyacaksınız. Akşam yemeğinde bize katılın." Duko, "Matak!" diye bağırdı.</p>
	<p class="block_1"> </p>
	<p class="block_">Kapıyı açan asker, "Efendim?" dedi.</p>
	<p class="block_1"> </p>
	<p class="block_">"Bu subaya ve adamlarına çadırlarını kurabilecekleri bir yer göster."</p>
	<p class="block_1"> </p>
	<p class="block_">"Emredersiniz lordum," dedi asker, Duval'ın geçmesi için kapıyı açık tutarak.</p>
	<p class="block_1"> </p>
	<p class="block_">Duval gittiğinde Jimmy güldü ve Duko, "Bundan, onunla iyi anlaşamadığınız sonucunu mu çıkartmalıyım?" dedi.</p>
	<p class="block_1"> </p>
	<p class="block_">"Ah, Marcel bir baş belası olmasına rağmen zararsızdır," dedi Jimmy. "Rillanon'da çocukken sürekli, davet edilmediği sosyal ortamlara izinsiz girmeye çalışırdı. Sanırım Patrick'in iyi tarafını yakalamaya çalışıyor." Jimmy iç geçirdi. "Aslında ona dayanamayan Patrick'ti. Francie, Dash ve ben onunla iyi anlaşırdık." "Francie mi?" dedi Duko.</p>
	<p class="block_1"> </p>
	<p class="block_">Aklına aniden kız gelince Jimmy'nin ifadesi karardı. "Silden Dükü'nün kızı," dedi Jimmy.</p>
	<p class="block_1"> </p>
	<p class="block_">"Eh, elli adamı var. Onlara çeki düzen veririz ve hiç olmadı devriyede çok belli olurlar, böylece Keshliler onların etrafta olduğunu bilir."</p>
	<p class="block_1"> </p>
	<p class="block_">"O kırmızı tuniklerin içinde gözden kaçmaları zor," dedi Jimmy.</p>
	<p class="block_1"> </p>
	<p class="block_">Kapı çaldı ve içeri hızla bir ulak girdi. Jimmy'ye bir paket vererek, "Karanın Sonu'ndan gelen mesajlar lordlarım," dedi.</p>
	<p class="block_1"> </p>
	<p class="block_">Jimmy paketi alıp açarken, Duko eliyle ulağa çıkmasını işaret etti. Jimmy bu mesajların acil olduğunu hemen anlamıştı ve diğer mesajlar bekleyebileceği için ilkini açtı. "Kahretsin," dedi mesajı gözden geçirirken. Dük Kral'ın Dili'ni okumayı öğreniyordu, ama mesajları Jimmy'nin okuyup ona özetlemesi daha verimliydi. "Bir saldırı daha olmuş ve bu kez iki tane köy daha yağmalanmış. Köylüler kaçtığı ve artık Kont'un korumasına ihtiyaçları kalmadığı için Yüzbaşı Kuvak orada devriyeden çekiliyormuş."</p>
	<p class="block_1"> </p>
	<p class="block_">Duko kafasını iki yana salladı. "Ne koruma ama. O köyleri korumuş olsaydı yağmalanmazlardı!"</p>
	<p class="block_1"> </p>
	<p class="block_">Jimmy sabit cephenin herkesin sinirlerini gerdiğini biliyordu, özellikle Düklerin. Kuvak Duko'nun en güvendiği subaylarından biri olduğu için Karanın Sonu'ndaki şatoyu savunmak için seçilmişti. Jimmy mesajın sonuna atladı. "Hâlâ şatodan uzaklar, ama Kuvak, bölgedeki iki akında bozguna uğramış."</p>
	<p class="block_1"> </p>
	<p class="block_">Duko pencereye gidip hızla büyüyen kasabasına baktı. "Kuvak'ın elinden geleni yaptığını biliyorum. Bu onun hatası değil." Haritaya baktı. "Ne zaman geleceklermiş?"</p>
	<p class="block_1"> </p>
	<p class="block_">"Keshliler mi?"</p>
	<p class="block_1"> </p>
	<p class="block_">"Bunu sonsuza kadar sürdüremezler. Akınların ve yoklama saldırılarının arkasında bir sebep var.</p>
	<p class="block_1"> </p>
	<p class="block_">Bize eninde sonunda niyetlerinin ne olduğunu gösterecekler, ama o zaman çok geç olabilir." Jimmy sessizdi. Büyükelçiler Yıldızlimanı'nda görüşürken, iki ulustan da insanlar ölüyordu. Jimmy saldırının, Keshliler bunu yaparak görüşmelerde güç kazanabileceklerine karar verdiğinde geleceğini biliyordu.</p>
	<p class="block_1"> </p>
	<p class="block_">Düşler Vadisi'ne bir saldırı. Karanın Sonu'ndan Vykor Limanına kadar olan batı kıyısını ele geçirme girişimi ya da doğruca Krondor'a bir saldırı, hepsi de mümkündü. Ve bu üç yerden sadece ikisini savunabilecek durumdaydılar, o yüzden üçte bir yanılma şansları vardı. Aklının bir kenarında sürekli, şu kaçan Keshli subay ve adamın ne bildiği dolaşıyordu.</p>
	<p class="block_1"> </p>
	<p class="block_10"><img alt="Line" src="images/image.png" class="calibre2"/></p>
	<p class="block_1"> </p>
	<p class="block_">"Yukarıdayım," dedi Dash.</p>
	<p class="block_1"> </p>
	<p class="block_">Dönüp yukarı bakan Trina gülümsedi ve Dash bir kez daha kadının ne kadar çekici olduğunu fark etti. "Kendini geliştiriyorsun Şerif Züppe."</p>
	<p class="block_1"> </p>
	<p class="block_">Dash üzerinde durduğu çatı kirişinden atlayıp yumuşak bir biçimde yere indi "Nolan ve Riggs'in kimin için çalıştığını buldum," dedi Dash.</p>
	<p class="block_1"> </p>
	<p class="block_">"Ve?"</p>
	<p class="block_1"> </p>
	<p class="block_">"Onları öldüren her kimse ne tacın, ne de Şakacılar'ın dostu."</p>
	<p class="block_1"> </p>
	<p class="block_">"Düşmanımın düşmanı dostum mudur yani?" Dash sırıttı. "Ben o kadar ileri gitmezdim. Lağımları hırsızların yanı sıra başka kimlerin kullandığını bulmak için işbirliği yapmak ortak çıkarımıza uygun olur diyelim."</p>
	<p class="block_1"> </p>
	<p class="block_">Trina duvara yaslanıp tepeden tırnağa Dash'ı süzdü. "Bize şehrin güvenliğinden senin sorumlu olduğun söylendiğinde bunun şaka olduğunu düşünmüştük. Sanırım değilmiş. Hiç olmadığın kadar büyükbabana benziyorsun."</p>
	<p class="block_1"> </p>
	<p class="block_">"Büyükbabamı tanıyor muydun?" diye sordu Dash. "Sadece ismen. Yaşlı arkadaşımız büyükbabana saygı duyardı." Dash güldü. "Büyükbabamın ne kadar özel bir insan olduğunu bilirdim, ama onu hiç bu şekilde düşünmemiştim."</p>
	<p class="block_1"> </p>
	<p class="block_">"Düşünsene Şerif Züppe. Krallık'taki en güçlü soylu olan bir hırsız. Hikâyeye bak."</p>
	<p class="block_1"> </p>
	<p class="block_">"Sanırım," dedi Dash. "Ama o benim için her zaman bir büyükbaba, o hikâyeler de sadece harika hikâyeler olmuştu."</p>
	<p class="block_1"> </p>
	<p class="block_">"Teklifin nedir'" diye sordu Trina, konuyu değiştirerek.</p>
	<p class="block_1"> </p>
	<p class="block_">"Lağımlardaki bu yabancılardan herhangi biri gözünüze ilişirse bilmek istiyorum, özellikle nerede saklandıklarını bulursanız."</p>
	<p class="block_1"> </p>
	<p class="block_">Trina, "Kim olduklarını biliyor musun?" diye sordu.</p>
	<p class="block_1"> </p>
	<p class="block_">"Kuşkularım var," dedi Dash.</p>
	<p class="block_1"> </p>
	<p class="block_">"Paylaşmak ister misin?"</p>
	<p class="block_1"> </p>
	<p class="block_">"Yerimde olsaydın sen ister miydin?"</p>
	<p class="block_1"> </p>
	<p class="block_">Kadın güldü. "Hayır, istemezdim. Bu işten Şakacılar'ın kazancı ne olacak?" Dash, "Sadece size sorun çıkarıyor olmaları durumunda gitmelerini isteyeceğinizi düşünmeliydim," dedi.</p>
	<p class="block_1"> </p>
	<p class="block_">"Bize hiç sorun çıkarmıyorlar. Nolan ve Riggs'i tanıyorduk çünkü bizden daha önceden bilgi satın almışlar ve birkaç anlaşma yapmışlardı. Şehirdeki. Avery ve onun güruhu gibi olağan yollarla iş yapmak istememiş bazı iş adamları ya da vergilerini altın olarak ödemeyen bir soylu için çalıştıklarından şüphelendik hep. Bu tür şeyler."</p>
	<p class="block_1"> </p>
	<p class="block_">Dash kadının, ağzından laf almaya çalıştığını anladı. "Nolan ve Riggs savaştan önce kim adına çalışmış olursa olsun boğazları kesildiğinde benim adamlarımdı. Bunun birtakım eski kinler ya da yanlış zamanda yanlış yerde oldukları için yapılmış olması beni ilgilendirmiyor. İnsanların bu şehirde benini polislerimi öldürebileceklerini düşünerek dolaşmalarını istemiyorum. Bu kadar basit."</p>
	<p class="block_1"> </p>
	<p class="block_">"Öyle diyorsan öyledir Şerif Züppe. Ama hâlâ fiyat meselesi var."</p>
	<p class="block_1"> </p>
	<p class="block_">Dash hayallere kapılmıyordu. Herhangi bir şey teklif etmek zaman kaybıydı. "Yaşlı adama ne istediğini sor, ama şehrin güvenliği ya da büyük bir suçu örtbas etme gibi konularda taviz vermem. İstediğimi sizin yardımınız olmadan da alırım." "Soranın," dedi Trina. Uzaklaşmaya başladı.</p>
	<p class="block_1"> </p>
	<p class="block_">"Trina," dedi Dash.</p>
	<p class="block_1"> </p>
	<p class="block_">Kadın durup gülümsedi. "Başka bir şey mi var?"</p>
	<p class="block_1"> </p>
	<p class="block_10"><img alt="Line" src="images/image.png" class="calibre2"/></p>
	<p class="block_1"> </p>
	<p class="block_">İlk bir saat çarpışma şiddetli geçmiş, ardından savunma aniden çökmüştü, Erik atını kapıdan geçirdi ve bir kez daha güçlü bir savunma yapmak için kaynakları yetersiz olan bir düşmanla karşı karşıya olduklarını fark etti.</p>
	<p class="block_1"> </p>
	<p class="block_">Erik etrafta dolaştı ve her şeyin kontrol altında olduğunu gördü. Daha önce olduğu gibi, ilerideki hatlarına ulaşmalarını önlemek için kuzeye kaçanları yakalamak üzere yolun yukarısına hafif süvarileri göndermişti.</p>
	<p class="block_1"> </p>
	<p class="block_">Greylock barikatın kapısında belirince, Erik atını ona doğru sürdü. "Bu anlamsız," dedi Erik. "Subai'nin söyledikleri doğruysa, duvarın dışında oturup açlıktan ölmelerini bekleyebiliriz." Owen omuzlarını silkti. "Prens'in emirleri beklememize izin vermiyor." Etrafındaki manzaraya bakıp, "Gerçi gırtlağıma bir hançer dayarsan, sana katılmak zorunda kalırım," dedi. Eyerin üzerinde doğruldu. "Elimde bir maşrapa bira ve önümde annenin yahnisi, Kılkuyruk Hanı'ndaki ateşin yanında, rahat bir sandalyede oturmak istiyorum."</p>
	<p class="block_1"> </p>
	<p class="block_">Erik sırıttı. "Annemi gördüğümde ona bundan bahsedeceğim. Gururu okşanır."</p>
	<p class="block_1"> </p>
	<p class="block_">Owen da sırıttı, ardından geriye doğru sıçradı ve takla atarak sertçe yere düştü. Atı koşmaya başladı.</p>
	<p class="block_1"> </p>
	<p class="block_">Erik etrafa baktı ama tek görebildiği kılıçlarını yere atıp ellerini havaya kaldıran ve arkada toplanan paralı askerlerdi. Uzakta da olsa hâlâ birkaç tane çatışma ve tek tük dövüş vardı, ama Greylock'u düşüren arbalet okunu her kim atmışsa görünürde yoktu.</p>
	<p class="block_1"> </p>
	<p class="block_">"Kahretsin!" Erik atından atlayıp Greylock'un yanına gitti. Daha arkadaşının yanına diz çökmeden korkunç gerçeği anladı. Owen’ın göğüs zırhına bir arbalet oku saplanmış ve göğsünün üst tarafını parçalayıp gırtlağın altına girmişti. Her yer kan olmuştu ve Owen'ın gözleri boş boş gökyüzüne bakıyordu.</p>
	<p class="block_1"> </p>
	<p class="block_">Erik soğuk bir öfke ve umutsuzluk hissetti. Haykırmak istiyordu, ama kendini tuttu. Owen her zaman arkadaşı olmuştu ve at sevgilerini, Darkmoor bölgesindeki harika şarapların tadını ve beraber çalışmanın zevkini paylaşmışlardı. Arkadaşının cansız bedenine bakan Erik'in aklına şakalara atılan kahkahalar, beraber göğüs gerdikleri acılar ve çok övüp az eleştiren cömert bir öğretmenin görüntüsü geldi.</p>
	<p class="block_1"> </p>
	<p class="block_">Erik dönüp Owen'ın katilini aramaya başladı. Biraz ileride, tartışan iki Krallık askeri gördü. Bir tanesinin elinde arbalet vardı ve diğeri onun olduğu tarafı gösteriyordu. Erik ayağa fırlayıp adamlara doğru koştu. "Ne oldu?" iki adam da, sanki önlerinde Katil Tanrı Guis-wa belirmiş gibi baktı. Bir tanesi kusmaya hazırmış gibi görünüyordu. Alnında ter damlaları birikmişti ve "Yüzbaşı... ben..." "Ne oldu?" diye sordu Erik.</p>
	<p class="block_1"> </p>
	<p class="block_">Adam neredeyse ağlayacak gibiydi. "Durma emri geldiğinde ateş etmek üzereydim. Arbaleti omzuma koydum ve ateş aldı."</p>
	<p class="block_1"> </p>
	<p class="block_">"Doğru söylüyor!" dedi diğer adam. "Geriye doğru ateş aldı. Bir kazaydı."</p>
	<p class="block_1"> </p>
	<p class="block_">Erik gözlerini kapadı. Vücudunu, ayaklarından bacaklarına ve midesinden göğsüne çıkan bir titremenin kapladığını hissetti. Kısa yaşamında maruz kaldığı bütün şakaların arasında en zalimi buydu. Owen, tembel ve dikkatsiz olduğu için, kazayla kendi adamlarından biri tarafından öldürülmüştü.</p>
	<p class="block_1"> </p>
	<p class="block_">Erik güçlükle yutkunarak hayal kırıklığını ve öfkesini bastırdı. Orduda, arbaleti boşaltmadığı ve Krallık'a Batı'daki komutanlarının hayatına mâl olduğu için bu adamı asacak subaylar olduğunu biliyordu. Kazaya karışan iki adama bakıp, "Gidin," dedi.</p>
	<p class="block_1"> </p>
	<p class="block_">Adamlar, öfkesi sonunda patlamadan genç Yüzbaşı ile aralarına mümkün olduğunca mesafe koyabilmek için duraksamadan hızla uzaklaştı. Erik bir süre hareketsiz durdu ve arkasını döndüğünde askerlerin Krondor Şövalye-Mareşali Owen Greylock'un cesedinin etrafına toplanmış olduğunu gördü. Erik sakince onlara doğru yürüdü ve aralarından sertçe iterek ilerleyip arkadaşının yanına geçti.</p>
	<p class="block_1"> </p>
	<p class="block_">Owen'ın yanına diz çöktü ve sanki bir çocuk kaldırıyormuş gibi kucağına alıp kapılara döndü. Savaş henüz tam anlamıyla bitmemişti, ama durum kontrol altındaydı ve Erik arkadaşını komuta çadırına taşımak için bir ihtiyaç, bir sorumluluk hissediyordu; bunun için başkasına güvenemezdi.</p>
	<p class="block_1"> </p>
	<p class="block_">Sevgili arkadaşı kucağında, yavaşça komuta çadırına doğru yürüdü.</p>
	<p class="block_1"> </p>
	<p class="block_">Subaylar toplanmıştı ve sessizlik garipti. Erik Owen'ın boş komuta sandalyesinin yanında duruyordu. Etraftakilere göz gezdirdi. Ondan daha kıdemli olan bir düzine yüzbaşı vardı, ama hiçbirisi Prens'in Kızıl Kartalları'nın Yüzbaşısı kadar eşsiz bir rütbe taşımıyordu. Çadırdaki soylular da ondan kıdemliydi, ama hiçbiri Patrick'in komuta zincirinin parçası değildi.</p>
	<p class="block_1"> </p>
	<p class="block_">Erik boğazını temizledikten sonra, "Lordlarım, bir ikilemle karşı karşıyayız," dedi. "Şövalye-Mareşal öldü ve bir komutana ihtiyacımız var. Prens Patrick birisini atayana kadar, görevimize bağlı kalmalıyız." Çadırdakilere göz attı. Pek çok göz kuşkuyla ona bakıyordu. "Yüzbaşı Subai burada olsaydı, yıllardır Prensliğe yaptığı hizmetlerden dolayı onu lider olarak seve seve kabul ederdim. Ya da selefim Yüzbaşı Calis burada olsaydı, onun komutanlığını da seve seve kabul ederdim. Ama tehlikeli ve garip bir durumla karşı karşıyayız."</p>
	<p class="block_1"> </p>
	<p class="block_">Erik yaşlı bir asker olan Makurlic Kontuna bakıp, "Lordum Richard," dedi.</p>
	<p class="block_1"> </p>
	<p class="block_">"Yüzbaşı?"</p>
	<p class="block_1"> </p>
	<p class="block_">"Buradakilerin arasında deneyim ve yaş olarak en kıdemli sizsiniz. Komutanız altında olmaktan onur duyarım."</p>
	<p class="block_1"> </p>
	<p class="block_">Krallık'ın İç Taunton bölgesinin dışındaki küçük bir köşesinden gelen Kont, hem şaşkın hem de memnun görünüyordu. Çadırdakilere göz gezdirdi ve kimse itiraz etmeyince, "Prens başkasını gönderene kadar geçici olarak komutanlık yaparım Yüzbaşı," dedi. Prens'in seçkin Yüzbaşısı ile daha geleneksel soyluları arasındaki bir anlaşmazlıktan şimdilik kaçınıldığı için çadırda neredeyse elle tutulabilir bir iç geçirme oldu. Makurlic Kontu. "Şövalye-Mareşali Krondor'a doğru yola çıkarttıktan hemen sonra bütün kıdemli personelle bir toplantı yapmak istiyorum," dedi.</p>
	<p class="block_1"> </p>
	<p class="block_">Erik von Darkmoor selam verip, "Efendim," dedi ve başka birisi bir şey diyemeden çadırdan çıktı. Adamlarının ne yapması gerektiğini bildiğinden emin olmak istediği için, başka bir subay onları bulup başka bir göreve göndermeden önce Jadow Shati'yi bulmak için hızla ilerledi. Yeni komutana herkesin önünde onay vermiş olabilirdi, ama adamlarını bir yıl önce kıtanın yarısı uzaklığında bir deniz kenarındaki huzur dolu konağında partiler veren bir adama emanet etmek istemiyordu.</p>
	<p class="block_1"> </p>
	<p class="block_">Tutsaklara gardiyanlık eden askerler hariç Krallık'ın Batı Orduları'nın tamamı, Greylock'un bedenini güneye götürecek arabanın etrafında hazır olda duruyordu. Krondor Şövalye-Mareşali'ni pek tanımayan adamlar, Owen ile her an beraber hizmet etmiş adamlarla yan yana duruyordu. Önceki günün zaferine rağmen kampta, sanki herkes artık en kolay zaferlerin geride kaldığını ve gelecekte sadece daha fazla kayıp ve acı olacağını sezmiş gibi keyifsiz bir hava vardı.</p>
	<p class="block_1"> </p>
	<p class="block_">Davulcular ağır bir ritim çalıyordu ve tek bir borazan öttü ve araba yan yana dizilmiş birliklerin önünden geçerken, adamlar sancaklarını indirdi ve yumrukları kalplerinin üstünde, başları önde selam verdi.</p>
	<p class="block_1"> </p>
	<p class="block_">Yürüyüş yolundaki son birlik de geride kaldığı zaman, yirmi seçme Krondor mızraklısından oluşan bir birlik, ordularının liderine başkente kadar eşlik etmek için her iki tarafına da onar tane olmak üzere arabanın arkasına geçti.</p>
	<p class="block_1"> </p>
	<p class="block_">Birliklerin komutanları adamlarını dağıttı ve Makurlic Kontu Richard subayları çağırdı. Erik. Owen'ın sandalyesinde başka birisinin oturduğu rahatsızlığını bir kenara bırakarak komuta çadırına seğirtti.</p>
	<p class="block_1"> </p>
	<p class="block_">Kont Richard kır saçlı ve mavi gözleri olan yaşlı bir adamdı. Uzun yüzü yılların etkisiyle yıpranmıştı, ama sesi güçlüydü ve konuşurken duraksamıyordu. "Sürekliliği olabildiğince korunak için, Yüzbaşı von Darkmoor'u birinci komutanım olarak atıyorum. Bu sebeple, hepinizden önceki görevlerinize dönmenizi ve bütün iletişimi Yüzbaşı von Darkmoor'a yönlendirmenizi istiyorum. Oğlum Leland'a Makurlic'den gelen süvarilerimizi yönetme işini devralmasını emredeceğim.</p>
	<p class="block_1"> </p>
	<p class="block_">Hepsi bu kadar."</p>
	<p class="block_1"> </p>
	<p class="block_">Soylular ve diğer subaylar ayrılırken Richard, "Erik, biraz daha kal," dedi.</p>
	<p class="block_1"> </p>
	<p class="block_">"Efendim?" dedi Erik yalnız kaldıklarında.</p>
	<p class="block_1"> </p>
	<p class="block_">"Neden beni seçtiğini biliyorum evlat," dedi yaşlı subay. "Politikadan oldukça anlıyorsun. Bunu takdir ediyorum. Takdir etmediğim şey, beni kendi çıkarların için kullanabileceğin düşüncesi." Erik gerildi. "Efendim, emirlerinize uyacağım ve size elimden gelen en iyi danışmayı vereceğim. Hizmetimi yetersiz görürseniz, istediğiniz an beni görevden alabilirsiniz ve Prens'e bile itiraz etmem."</p>
	<p class="block_1"> </p>
	<p class="block_">"Güzel konuştun," dedi Kont, "ama artık içini öğrenmeliyim. Seni savaş alanında adamları yönetirken gördüm von Darkmoor ve geçen yıl Kâbus Sıradağları'ndaki hareketlerin itibarını arttırdı, ama sana güvenebileceğimi bilmem gerekiyor."</p>
	<p class="block_1"> </p>
	<p class="block_">"Lordum," dedi Erik, "bu konuda hiçbir hırsım yok. Ben zorunluluktan yüzbaşı oldum, ama elimden geldiğinin en iyisini yaparak hizmet ediyorum. Beni bu görevden alıp adamlarımın başına koymak isterseniz, emirlerinizi onaylar ve bana verdiğiniz herhangi bir görevi başarmak için hemen ayrılırım."</p>
	<p class="block_1"> </p>
	<p class="block_">Yaşlı adam bir süre daha Erik'i inceledi, ardından, "Buna gerek yok Erik," dedi. "Bana neler olduğunu anlat."</p>
	<p class="block_1"> </p>
	<p class="block_">Erik başını salladı. Fadawah'ın güneydeki gerçek savunmasına aptalca saldırmalarını sağlamak için zayii bir savunmalar dizisi tarafından uyutulduklarına dair olan korkularının dış hatlarını çizdi. Erik bir parşömen yığınını gösterdi. "Subai'nin mesajları orada efendim Onları okumanızı tavsiye ederim." Erik Kont Richard'ın önündeki masada duran haritayı gösterdi. "Buradayız ve burada," parmağı gösterdiği yerin yaklaşık yüz kilometre yukarısına sıçradı, "ilk ciddi savunma mevzilerine saldıracağız. Eğer Subai'nin yazdıkları doğruysa, Ylith'e varmak çok zor olacak."</p>
	<p class="block_1"> </p>
	<p class="block_">"Özgür Şehirler'in topraklarına çıkıp batıdan saldırmak, limanın dışındaki bölgeyi ele geçirmek gibi seçenekleri düşündüğünüzü var sayıyorum." Erik başını salladı.</p>
	<p class="block_1"> </p>
	<p class="block_">"Bir şey kaçırmadığınızdan emin olmama rağmen, senin ve Owen'in gözünden bir şey kaçırmış olma olasılığına karşı daha sonra bana şu gözden çıkardığın seçenekleri anlatmanı istiyorum.</p>
	<p class="block_1"> </p>
	<p class="block_">Bunun doğru olduğunu varsayarsak, bir sonraki adımımız ne olacak?"</p>
	<p class="block_1"> </p>
	<p class="block_">Erik, "Bir devriye alıp kuzeye gitmek ve belaya bulaşmadan ne kadar gidebileceğimizi görmek istiyorum," dedi. "Subai'nin gördüklerini görmek istiyorum lordum."</p>
	<p class="block_1"> </p>
	<p class="block_">Makurlic Kontu Richard, aklında seçenekleri tartarak uzun süre hiçbir şey söylemedi, ardından, "Beni bu görevden alması için Prens Patrick'e bir mektup göndereceğim," dedi, "ama o zamana kadar, sanırım bir komutan gibi davranmalıyım.</p>
	<p class="block_1"> </p>
	<p class="block_">"İşte yapacakların. Hadati dağ adamlarını kuzey kanadının yukarısına yolla. Elimizdeki herhangi birinden daha iyi tepelere tırmanabiliyorlar. Bir an önce yola çıkmalarını sağla. Ardından kıyı boyunca sol kanadın yukarısına, görülmeyecekleri şekilde Kızıl Kartallar'ından bir birlik gönder. "Ardından yarın günün ilk ışıklarında, senin ve oğlumun anayolun yukarısına bir süvari birliği götürmesini istiyorum. İstediğiniz kadar gürültü yapın ve dikkatsiz davranın." Erik başını salladı. "Bu pusuda bekleyen herkesi dışarı çıkaracaktır. "</p>
	<p class="block_1"> </p>
	<p class="block_">"Eğer tanrılar merhametliyse, hepiniz aynı anda Ylith'e at sürer ve şerefe kadeh kaldırırsınız.</p>
	<p class="block_1"> </p>
	<p class="block_">Ama tanrılar son zamanlarda Krallık'ın lehine pek merhamet göstermiyor." Kafasını kaldırınca Erik'in hâlâ orada dikildiğini gördü. "Pekâlâ, git, çekilebilirsin, her ne söylemem gerekiyorsa." Erik sırıttı. Selam vererek, "Emredersiniz efendim," dedi ve ayrıldı.</p>
	<p class="block_1"> </p>
	<p class="block_10"><img alt="Line" src="images/image.png" class="calibre2"/></p>
	<p class="block_1"> </p>
	<p class="block_">Tahvin binanın dışından işaret verince. Dash açık ön kapıdan el sallayarak karşılık verdi. Ardından Tahvin'in adamlarıyla bir sonraki bloğun etrafından dolaşıp sezdirmeden adamlara arkadan yaklaşmasını işaret etti. Hedefleri, fakir mahalledeki terk edilmiş bir dükkânın arkasındaki avluda toplanmış, son yarım saattir beşinciyi bekleyen dört adamdı. Tahvin adamlarıyla karanlıkta kayboldu.</p>
	<p class="block_1"> </p>
	<p class="block_">Bu buluşma yerini belirlemek, Şakacılar'ın da yardımıyla Dash'ın bir haftasını almıştı. Tahvin</p>
	<p class="block_1"> </p>
	<p class="block_">Kesh ajanı olmaları yüksek olasılık olan üç adamı teşhis etmişti ve dördüncü ya ajan ya da çalışanlarıydı. Dash adamların huzursuzca birisini beklediğini ve o insan gelmezse çok geçmeden ayrılacaklarını anlayacak kadar konuşma parçaları duymuştu.</p>
	<p class="block_1"> </p>
	<p class="block_">Dash Tahvin ile yanındaki iki polisin, yandaki bir ara sokağa bakan avlunun diğer tarafındaki kırık çite varmasını bekliyordu. Dash ve adamları eski bir dükkânda, çatı kirişlerinin üstünde saklanıyordu. Dükkânın tavanına göz atınca, üç adamının çatı kirişinde rahatsız bir şekilde çömeldiğini gördü. Onları bir an önce aşağıya indirsem iyi olacak, diye düşündü Dash, yoksa kımıldayamayacak kadar tutulacaklar.</p>
	<p class="block_1"> </p>
	<p class="block_">Dash işaret verince üç adam aşağı sarkıp sessizce yere indi. Açık kapının çok yakınında duran Dash, dışarıdaki adamları uyandırmamak için eğildi.</p>
	<p class="block_1"> </p>
	<p class="block_">"Gelmeyecek," dedi dört adamdan biri. Sıradan bir işçi gibi giyinmiş kaslı bir adamdı. "Ayrılıp yarın başka bir yerde buluşalım."</p>
	<p class="block_1"> </p>
	<p class="block_">"Belki de onu yakalamışlardır," dedi ikinci adam; zayıf ve tehlikeli görünüşlüydü ve belinde bir kılıç ve hançer taşıyordu.</p>
	<p class="block_1"> </p>
	<p class="block_">"Kim?" diye sordu ilk adam.</p>
	<p class="block_1"> </p>
	<p class="block_">"Kim olabilir sence?" diye karşılık verdi diğeri. "Prens'in adamları."</p>
	<p class="block_1"> </p>
	<p class="block_">"Şimdiye kadar olduklarından daha çabuk olmak zorundalar," diye bir ses geldi, yandaki binadan ortaya bir adam çıkarken. "Neredeyse yakalanıyordunuz," dedi adam.</p>
	<p class="block_1"> </p>
	<p class="block_">"Ne demek istiyorsun?" diye sordu ilk adam.</p>
	<p class="block_1"> </p>
	<p class="block_">"Bu binanın önünden hızla uzaklaşan polisler gördüm. Kapıdan içeri bakıyormuş gibi görünüyorlardı. Hiçbirinizi görmemiş olmalılar."</p>
	<p class="block_1"> </p>
	<p class="block_">Dash zamanın geldiğine karar verdi. Kılıcını çekti ve üç polisi arkasında koşarak saklandığı yerden çıktı. İlk adam dönüp kaçtı, ama çitteki büyük bir delikten çıkan Tahvin'e rastladı.</p>
	<p class="block_1"> </p>
	<p class="block_">"Silahlarınızı atın!" dedi Dash.</p>
	<p class="block_1"> </p>
	<p class="block_">Adamların dördü silahlarını attı, ama Dash'ın tehlikeli olduğunu düşündüğü yapılı adam kılıcını çekti. "Kaçın!" diye bağırdı arkadaşlarına ve sanki onlara zaman kazandırmak istermiş gibi çift silahla Dash'a saldırdı.</p>
	<p class="block_1"> </p>
	<p class="block_">Dash bu dövüş tarzını çalışmıştı, ama bu adam bu konuda çok iyiydi. Polislerinden biri yardımına gelmeye çalıştı ama Dash'ı neredeyse öldürtüyordu. "Geri çekil!" diye bağırdı Dash bir darbeden yana kaçarak.</p>
	<p class="block_1"> </p>
	<p class="block_">Tahvin ince yapılı adamın arkasından çıkageldi ve kılıcının kabzasıyla adamın başının arkasına vurdu. Uzun bekleyişten dolayı sinirli olan Dash adamına dönüp, "İşte böyle yapacaksın!" diye bağırdı. "Arkadan vuracaksın! Böylece ortaya atlayıp neredeyse birilerini öldürtmezsin! Anladın mı?"</p>
	<p class="block_1"> </p>
	<p class="block_">Utanmış görünen polis başını salladı ve Dash mahkûmları incelemek için döndü. En son gelen beşinci adam Dash'a tandık geliyordu. Bir süre adamı inceledikten sonra gözleri büyüdü. "Seni tanıyorum! Sen sarayda çalışan bir yazmansın!" Dehşete düşmüş görünen adam hiçbir şey söylemedi.</p>
	<p class="block_1"> </p>
	<p class="block_">Tahvin, "Bunları sorgulamak üzere saraya götürelim... tabii uygun görürseniz Şerif," dedi.</p>
	<p class="block_1"> </p>
	<p class="block_">"İyi fikir," dedi Dash.</p>
	<p class="block_1"> </p>
	<p class="block_">Polis örgütünün geri kalanı Tahvin ile ilgili garip bir şeyler olduğunu biliyordu, ama kimse bu endişeleri dile getirmiyordu; en azından Dash etraftayken. Dash, Tahvin ve diğer beş polis mahkûmlardan ikisine baygın arkadaşlarını yerden kaldırmasını emretti ve saraya doğru yola koyuldular.</p>
	<p class="block_1"> </p>
	<p class="block_">"Keshli değiller." dedi Tahvin kapıyı arkalarından kapatırken.</p>
	<p class="block_1"> </p>
	<p class="block_">"O zaman kimin için çalışıyorlar?" diye sordu Dash.</p>
	<p class="block_1"> </p>
	<p class="block_">Dash'ın. Şerif olduğundan beri kullanmadığı odasındaydılar. "Sanırım Kesh'e çalışıyorlar, ama onlar bunu bilmiyor olabilir."</p>
	<p class="block_1"> </p>
	<p class="block_">Dash sarayda mahkûmları ayrı tutabileceği beş oda ayarlamıştı. Hepsini sırayla sorgulamadan önce birbirleriyle konuşmalarını istemiyordu. Tahvin sorgulamaya başlamadan önce her biriyle kısaca konuşmuştu. "Elimizde Prens'in ofisinde yazman olarak çalışan Pickney gibi ilginç bir durum var. Geri kalanları... garip. Bir tane serseri savaşçı, bir tane fırıncı, bir seyis yamağı ve bir taş işçisi."</p>
	<p class="block_1"> </p>
	<p class="block_">Dash, "Komplo kurmak için seçeceğim bir grup değil," dedi.</p>
	<p class="block_1"> </p>
	<p class="block_">Tahvin, "Sanırım kandırılıyorlar," dedi. "Hiçbirinde bir böceğin aklı yok. Pickney beni endişelendiriyor."</p>
	<p class="block_1"> </p>
	<p class="block_">"Yerinde olsam şu savaşçı hakkında endişelenirdim."</p>
	<p class="block_1"> </p>
	<p class="block_">"Desgarden," dedi Tahvin. "Seni öldürmeye çalışan şen savaşçının adı bu."</p>
	<p class="block_1"> </p>
	<p class="block_">"Desgarden." diye tekrarladı Dash. "Yakalanmaktansa, dövüşerek yolunu açmak istiyordu."</p>
	<p class="block_1"> </p>
	<p class="block_">"Ya kılıç kullanma becerilerini fazla büyütüyor ya da düşündüğüm kadar aptal."</p>
	<p class="block_1"> </p>
	<p class="block_">"Aptal olabilir," dedi Dash, "ama diğer üçünün aksine muhalif bir vatandaş olarak düşüneceğim biri değil. Onda arka sokaklarda ve lağımlarda yolunu bilen birinin bakışları var. Fakir Mahalle'de bize sorun çıkartanlardan biri olabilir."</p>
	<p class="block_1"> </p>
	<p class="block_">Tahvin başıyla onayladı. "Pekâlâ, izin ver onları sıkıştırıp ne öğrenebileceğime bir bakayım."</p>
	<p class="block_1"> </p>
	<p class="block_">Dash. "Tamam." dedi. "Sanırım bu gece kendi yatağımda uyuyacağım. Bir ay oldu." Tahvin, "Bu arada, bu hafta sonu hizmetinden ayrılıyorum," dedi.</p>
	<p class="block_1"> </p>
	<p class="block_">"Yaa?" dedi Dash hafif bir gülümsemeyle. "Zor bir işveren miydim?"</p>
	<p class="block_1"> </p>
	<p class="block_">"Dük Rufio geliyor."</p>
	<p class="block_1"> </p>
	<p class="block_">"Krondor Dükü olması onaylanmış mı?"</p>
	<p class="block_1"> </p>
	<p class="block_">"Alenen değil." dedi Tahvin. "Bunu benden duymadın."</p>
	<p class="block_1"> </p>
	<p class="block_">Dash umursamaz bir tavırla elini salladı ve adam çıkıp arkasından kapıyı kapatırken çizmelerini çıkardı. Yatağına uzandı ve hapishanedeki saman yatakla karşılaştırınca bunun çok yumuşak olduğunu fark etti.</p>
	<p class="block_1"> </p>
	<p class="block_">Giderken yatağı da mı yanımda götürsem, diye düşünürken uykuya daldı.</p>
	<p class="block_1"> </p>
	<p class="block_">Birisi kapısını çalınca aniden uyandı.</p>
	<p class="block_1"> </p>
	<p class="block_">"Ne var?" dedi uykulu bir sesle, kapıyı açarken.</p>
	<p class="block_1"> </p>
	<p class="block_">Tahvin, "Konuşmamız gerekiyor," dedi.</p>
	<p class="block_1"> </p>
	<p class="block_">Dash elini sallayarak içeri girmesini işaret etti. "Ne kadardır uyuyordum?"</p>
	<p class="block_1"> </p>
	<p class="block_">"Birkaç saattir."</p>
	<p class="block_1"> </p>
	<p class="block_">"Yeterince çok değilmiş," dedi Dash. "Çok ciddi bir sorunumuz var." "Ne oldu'" diye sordu Dash, ayılarak.</p>
	<p class="block_1"> </p>
	<p class="block_">"Yakaladığımız beş adam, şüphelendiğim gibi kullanılmış, ama saraydaki birisi için çalışıyorlarmış ve anlayabildiğim kadarıyla, o adam bir Kesh ajanı."</p>
	<p class="block_1"> </p>
	<p class="block_">"Sarayda mı?"</p>
	<p class="block_1"> </p>
	<p class="block_">Tahvin başını salladı. "Yazman adamın iş bağlantısı olan birisi olduğuna inanıyor. Eski işverenin Rupert Avery olabileceğini düşünüyor."</p>
	<p class="block_1"> </p>
	<p class="block_">"Sanmıyorum," dedi Dash. "Roo neyi öğrenmek istiyorsa sadece sorar. Tacın ona çok fazla borcu var, genelde ona söyleriz."</p>
	<p class="block_1"> </p>
	<p class="block_">"Biliyorum. Sen, von Darkmoor ve diğerleri ile iyi bağlantıları var. Ama Pickney böyle olduğunu düşünüyor. Diğer taraftan Desgarden onun Durbin'den gelen bir kaçakçılar grubuyla çalıştığını düşünüyor."</p>
	<p class="block_1"> </p>
	<p class="block_">"Kısa kes, neler oluyor'"</p>
	<p class="block_1"> </p>
	<p class="block_">"O beşi ve diğerleri kaynakların ve askerlerin dağılımı, savunma durumu ve bir düşmanın isteyebileceği her olası bilgi parçasıyla ilgili bilgi topluyordu. Topladıkları bilgiyi saraydaki birisine getiriyorlardı."</p>
	<p class="block_1"> </p>
	<p class="block_">"İyice kafam karıştı. Saraydaki birisinin dışarıdaki birisine bilgi vermesini anlayabiliyorum, ama dışarıdan içeriye bilgi vermek?"</p>
	<p class="block_1"> </p>
	<p class="block_">"Bu başta benim de aklımı biraz karıştırdı, ama sarayda rapor verdikleri kişi Patrick'in kadrosunun bir parçası değildi."</p>
	<p class="block_1"> </p>
	<p class="block_">"Kimdi'"</p>
	<p class="block_1"> </p>
	<p class="block_">Tahvin. "Patrick geldiğinde burada çalışan, ama Duko ayrıldığında burada kalan birisiydi," dedi "birisinin belgeler ya da mesajlar konusunda yardıma ihtiyacı olduğunda her yerde gibi görünen birisiydi. Adamın adı Malar Enares idi."</p>
	<p class="block_1"> </p>
	<p class="block_">Dash, "Tanrılar!" dedi. "Geçen kış ağaçlıklarda rastladığımız hizmetkâr. Vadili olduğunu söylemişti."</p>
	<p class="block_1"> </p>
	<p class="block_">Tahvin kafasını iki yana salladı. "Eğer büyükbabanın belgelerine ulaşmış olsaydık, bahse girerim onun adını Yüce Kesh ajanlarının listesinde görürdük."</p>
	<p class="block_1"> </p>
	<p class="block_">Dash birden ağabeyi için endişelendi. "Son birkaç gün içinde Vykor Limanı'ndan gelen bir mesaj olup olmadığına bakmam gerekiyor."</p>
	<p class="block_1"> </p>
	<p class="block_">"Enares ağabeyinle ayrılmıştı, değil mi?"</p>
	<p class="block_1"> </p>
	<p class="block_">"Evet," dedi Dash. "Eğer bir Kesh ajanıysa, ya şehirdeki durumun ne kadar kötü olduğunu haber vermek için çoktan Kesh'e doğru yola koyulmuştur ya da daha fazla zarar vermek için Vykor Limanı'na gitmiştir."</p>
	<p class="block_1"> </p>
	<p class="block_">"Duko'ya haber gönder ve ağabeyin oraya sağ salim varmışsa bana haber ver."</p>
	<p class="block_1"> </p>
	<p class="block_">"Polis örgütünü bugün mü bırakıyorsun?" diye sordu Dash çizmelerini giyip kapıya ilerlerken.</p>
	<p class="block_1"> </p>
	<p class="block_">"Sanırım. Yeni Dük görevi devralır almaz, savaş sırasında verilen zararı onarmam gerekiyor. Eskiden bana rapor veren ama şu anda hayatta olduğumu bilmeyen ajanlar var. Hayatta olup olmadığını bilmediğim ajanlar var. Büyükbaban son derece kurnaz bir adamdı ve bir şaheser yaratmıştı. Bütün hayatımı alabilir, ama onun kurduğu bilgi ağını eninde sonunda tekrar kuracağım."</p>
	<p class="block_1"> </p>
	<p class="block_">"Eh, ben Krondor Şerifi olduğum sürece, yardıma ihtiyacın olursa haber ver." "Olur," dedi Tahvin, kapıdan çıkan Dash'ı takip ederek.</p>
	<p class="block_1"> </p>
	<p class="block_">Tahvin başka bir şey söylemeden dönüp mahkûmların tutulduğu odalara yönelirken, Dash, Prens Patrick'e ya da kuzeydeki Lord Greylock'a gönderilmeden önce bütün askeri mesajların kayıtlarının tutulduğu Şövalye-Mareşal'in ofisine seğirtti. Jimmy haber göndermişse, orada mutlaka kaydı olurdu. Adımlarını sıklaştıran Dash, kapıya vardığında neredeyse koşuyordu.</p>
	<p class="block_1"> </p>
	<p class="block_">Uykulu gözüken bir yazman kafasını kaldırıp, "Evet Şerif?" dedi.</p>
	<p class="block_1"> </p>
	<p class="block_">"Son bir ya da iki gün içinde Vykor Limanı'ndan gelen mesaj var mı?"</p>
	<p class="block_1"> </p>
	<p class="block_">Yazman gelen mesajların kaydedildiği uzun bir kâğıda göz attı. "Hayır efendim, son beş gündür hiç mesaj gelmemiş."</p>
	<p class="block_1"> </p>
	<p class="block_">Dash, "Eğer bu yakınlarda bir mesaj gelirse, derhal bana bildirin," dedi. "Teşekkür ederim." Döndü ve odasına doğru yola koyuldu. Ardından dışarıya göz attı ve güneşin yükselmekte olduğunu gördü. Yorgunluğunu bir kenara bırakarak döndü ve avluya açılan kapıya doğru yürüdü ve Yeni Pazar Hapishanesi'ne yöneldi. Yapacak çok işi vardı ve ağabeyi hakkında endişelenmekle oyalanamazdı.</p>
	<p class="block_1"> </p>
	<p class="block_">"Şerif Züppe," diye bir ses geldi pencereden.</p>
	<p class="block_1"> </p>
	<p class="block_">Dash uyandı. Şehri kontrol altında tutarak uzun bir gün geçirmiş ve eski hanın arkasında uyumak için kullandığı odaya çekilmişti.</p>
	<p class="block_1"> </p>
	<p class="block_">"Trina?" dedi kalkıp kepenklerden dışarı bakarak, camları açınca, genç kadının yüzünün ay ışığıyla aydınlandığını gördü.</p>
	<p class="block_1"> </p>
	<p class="block_">Sırıtarak, iç çamaşırlarıyla orada öylece durdu. Gömleği, pantolonu ve çizmeleri saman şiltesinin yanında yığın şeklinde duruyordu. "Neden benden uzak kalmaya dayanamadığın için penceremin altına geldiğini düşünüyorum?"</p>
	<p class="block_1"> </p>
	<p class="block_">Kadın gülümsedi ve tepeden tırnağa Dash'ı süzdü, ardından, "Oldukça güzel bir çocuksun Şerif Züppe, ama ben erkeğimin biraz, daha deneyimli olmasını isterim," dedi.</p>
	<p class="block_1"> </p>
	<p class="block_">Dash giyinmeye başladı. "Benim yaşımdaki birine göre kendimi yeterince deneyimli hissediyorum. Seninle şakalaşmak her ne kadar hoşuma gitse de, beni neden uyandırdın?" "Bir sorunumuz var."</p>
	<p class="block_1"> </p>
	<p class="block_">Dash kılıcını aldı, Trina'ya verdi, ardından tek bir hareketle pencerenin üst pervazını tuttu ve kendini çekerek dışarı çıktı. Kadının yanına inerek, "Biz derken senle beni mi, yoksa Şakacılar'ı mı kastediyorsun?" diye sordu kılıcını alıp beline bağlarken.</p>
	<p class="block_1"> </p>
	<p class="block_">"Bütün Krondor şehrini kastediyorum," diye yanıtladı kadın. Aniden ve görünüşe göre içgüdüsel olarak, kadın eğilip Dash'ı yanağından öptü. "Güzel olduğun konusunda şaka yapmıyordum." Dash uzanıp elini kadının başının arkasına koydu ve onu kendine çekti. Kadını uzun uzun öptü. Ardından, "Genç yaşıma rağmen birçok kadın tanıdım, ama sen eşsizsin," dedi. Bir süre kadının gözlerinin içine baktıktan sonra. "Yeterince deneyimim olduğunda haber ver." dedi.</p>
	<p class="block_1"> </p>
	<p class="block_">Kadın hafifçe, "Ben hırsızım, sense Krondor Şerifi'sin," dedi. "Ne çift ama."</p>
	<p class="block_1"> </p>
	<p class="block_">Dash sırıttı. "Sana hiç büyükbabamdan bahsetmiş miydim?"</p>
	<p class="block_1"> </p>
	<p class="block_">Kadın kızgınlıkla kafasını iki yana salladı. "Bunun için zamanımız yok." "Sorun nedir?"</p>
	<p class="block_1"> </p>
	<p class="block_">"Lağımları kullanan ve muhtemelen adamlarını öldüren grubu bulduk."</p>
	<p class="block_1"> </p>
	<p class="block_">"Nerede?"</p>
	<p class="block_1"> </p>
	<p class="block_">"Kirby'nin bulunduğu yere yakın, Beş Uç'un yakınlarında. Savaş sırasında yanıp kül olmuş olmasına karşın, büyük bir alt bodrumu ve her zamanki lağım çöplükleri gibi körfeze açılan uzun bir su yolu olan büyük bir tabakhane var."</p>
	<p class="block_1"> </p>
	<p class="block_">"Görmek istiyorum."</p>
	<p class="block_1"> </p>
	<p class="block_">"İsteyeceğini düşünmüştüm." Uzaklaşmaya başlamıştı ki Trina, "Dash'" dedi.</p>
	<p class="block_1"> </p>
	<p class="block_">Dash durup döndü. "Ne var?" "Yaşlı Adam."</p>
	<p class="block_1"> </p>
	<p class="block_">"Durumu nasıl?"</p>
	<p class="block_1"> </p>
	<p class="block_">Kadın kafasını hafifçe iki yana salladı. "Çok vakti kalmadı."</p>
	<p class="block_1"> </p>
	<p class="block_">"Kahretsin." dedi Dash ve büyükbabasının kardeşinin ölmek üzere olmasının kendisini üzmesini şaşırtıcı buldu. "Nerede?"</p>
	<p class="block_1"> </p>
	<p class="block_">"Güvenli bir yerde. Seni görmek istemiyor."</p>
	<p class="block_1"> </p>
	<p class="block_">"Neden?"</p>
	<p class="block_1"> </p>
	<p class="block_">"Benden ve birkaç kişiden başka kimseyle görüşmüyor." Dash durakladı, ardından, "Yerini kim alacak?" diye sordu.</p>
	<p class="block_1"> </p>
	<p class="block_">Kadın sırıttı. "Şerife mi söyleyeyim?"</p>
	<p class="block_1"> </p>
	<p class="block_">Dash ciddi bir şekilde, "Başın yeterince belaya girerse söylersin," dedi. "Bunu düşüneceğim," dedi Trina.</p>
	<p class="block_1"> </p>
	<p class="block_">Karanlıkta hızla ilerlediler ve şehrin terk edilmiş eski tabakhanelere ve mezbahalara yakın kuzey kısmına vardıklarında, Trina Dash'ı bir arka sokaklar ve terk edilmiş binalar serisine soktu. Dash güzergâhı ezberledi ve kaçacak hızlı bir yolları olsun diye yolun Şakacılar tarafından temizlenmiş olduğunu fark etti.</p>
	<p class="block_1"> </p>
	<p class="block_">Ancak birkaç kararmış duvar ve çatı parçasının olduğu, yağmurlu mevsimlerde taşan ya da şehrin kuzeydoğu köşesini dolaşan nehirdeki su kapıları tarafından beslenen taş döşeli geniş bir suyolunu çevreleyen yanmış bir kulübeler dizisine geldiler. Yazın kapakların yok edilmesi yüzünden, yapay akarsuyun sadece tam ortasından biraz su akıyordu. Trina çevikçe üstünden atladı ve Dash, kadının ne kadar kıvrak olduğuna hayret ederek onu takip etti. Kadın her zamanki erkek gömleğini ve siyah deri yeleğini, dar pantolonunu ve çizmelerini giyiyordu. Dash kadının güçlü ve hızlı olduğunu görebiliyordu.</p>
	<p class="block_1"> </p>
	<p class="block_">Kadın doğruca uzak uçtaki geniş açık bir boruya doğru gitti. Boru kalın bir demir şeritle çevrelenmiş, eski, ateşte sertleştirilmiş kildi.</p>
	<p class="block_1"> </p>
	<p class="block_">Borunun kıyıya uzanan kısmındaki kıl parçaları düşmüştü ve borunun üstünde bir metre uzunluğunda bu metal vardı. Kadın müthiş bir sıçramayla metal çubuğu tuttu ve borunun içine girip gözden kayboldu.</p>
	<p class="block_1"> </p>
	<p class="block_">Dash kadının uzaklaşmasını bekledikten sonra hareketi tekrarladı. Kırık çanak çömleğin, camın ve sivri metalin üstünden atlarken nedenini öğrendi. Trina'nın yanına inip, "Beklediğim normal çöplere benzemiyor," dedi.</p>
	<p class="block_1"> </p>
	<p class="block_">"Gereksiz meraklıları engelliyor."</p>
	<p class="block_1"> </p>
	<p class="block_">Kadın başka bir şey söylemeden ilerlemeye başladı ve Dash da onu takip etti. Lağım ağının derinlerine ilerlediler. Yukarıdaki yanmış binalardan neredeyse hiç ışık gelmemesine rağmen, kadın kendinden emin bir şekilde yolu gösteriyordu. İlk sağa dönüşte kadın dönüp durdu, etrafı yokladı ve bir fener çıkardı. Dash gülümsedi, ama bir şey söylemedi. Sistem hâlâ aynıydı.</p>
	<p class="block_1"> </p>
	<p class="block_">Kadın feneri yakıp kapağını kapadı. Çıkmasına izin verilen ufak bir ışık huzmesi amaçları için yeterli ışığı sağlıyordu ve üç buçuk metreden uzaktaki birisinin ışığı fark etmesi için ışığın kaynağına doğrudan bakması gerekirdi.</p>
	<p class="block_1"> </p>
	<p class="block_">İki geniş borunun iki tane daha küçük -bir insanın içinde yengeç yürüyüşü yapabileceği kadar büyüktü- borunun olduğu bir üçüncüsüyle birleştiği büyük küremsi bir açıklığa boşaldığı yere kaçlar Trina Dash'ı lağım sistemlerinde ilerletti. Beş Uç burasıydı. Trina iki küçük borunun üst kısmını gösterdi. Dash atlamaya hazırlanırken kadın fısıldayarak, "Dikenli tel," dedi.</p>
	<p class="block_1"> </p>
	<p class="block_">Dash kendini yukarı çekti ve fazladan alarm eklenmiş olabilir diye etrafını yoklayarak karanlıkla yavaşça ve sessizce hareket etti. Bildiği bir tane olsaydı Trina onu uyarırdı, ama Dash'ın büyükbabası ona defalarca, bu gibi durumlarda işleri garanti zannedenlerin ölü insanlar olacağını söylemişti Santim santim ilerlerken, kendini Trina'yı düşünürken buldu. Yakışıklı, soylu ve ulusta Kral'dan sonraki en güçlü soylunun torunu olarak, on beş yaşından beri pek çok kadın tanımıştı. İki kere sırılsıklam aşık olduğunu düşündüğü bir noktaya gelmiş, ama iki seferinde de his çabucak geçmişti. Ama erkeksi kıyafetleri, dağınık saçları ve delici bakışları olan bu hırsız kadın gözünün önünden gitmiyordu.</p>
	<p class="block_1"> </p>
	<p class="block_">Bir kadını tanıdığından beri oldukça zaman geçmişti ve bu onun bir parçasıydı, ama daha fazlası vardı ve durumun sıradan bir flörtten fazlasına izin verip vermeyeceğini düşündü. Dash donup kaldı. Tuzak arayarak karanlıkta tek başına ilerliyor ve bir kadın hakkında hayaller kuruyordu. Kendine geldi ve kulaklarında büyükbabasının sesini duydu. Yaşlı adamın bu tür dikkatsizliklerle ilgili söyleyecek çok şeyi olurdu.</p>
	<p class="block_1"> </p>
	<p class="block_">Dash derin bir nefes alıp ilerlemeye başladı. Birkaç dakika sonra ileriden gelen bir ses duydu. Bir fısıltıdan biraz daha fazlasıydı, ama bekledi. Ses tekrar geldi ve alçak sesle konuşma olabileceğini fark etti.</p>
	<p class="block_1"> </p>
	<p class="block_">Tekrar santim santim ilerledi. Aniden durdu. Önünde bir şey olduğunu sezdi. Elini uzatınca bir ip hissetti. Avuç içi ipe değince durdu. Bir alarm, bir ses, kanala ipi yerleştiren her kimse onu uyardığını belli edecek herhangi bir şey dinleyerek bekledi. Sessizlik bir süre daha devam edince, elini geri çekip tekrar beklemeye başladı.</p>
	<p class="block_1"> </p>
	<p class="block_">İpe olabildiğince hafifçe tekrar dokundu ve parmağını sağa doğru kaydırdı. Kanalın yanına oturtulmuş ve ipin bağlandığı metal bir gözle karşılaştı. Parmağını sola kaydırınca başka bir göz buldu, ama bu kez ip gözün içinden geçiyor ve gittiği yöne ilerliyordu.</p>
	<p class="block_1"> </p>
	<p class="block_">İkinci bir ip olmadığından emin olmak için ipin üstünü ve altını yokladı ve yoldaki tek ipin bu olduğundan emin olunca geri çekildi. Biraz çabalayarak sırt üstü yattı ve ipin atından süründü. İpi geçtiğinde tekrar diz üstü konumuna geldi ve dikkatli ilerleyişine devam etti.</p>
	<p class="block_1"> </p>
	<p class="block_">Çok geçmeden ileride loş bir ışık gördü ve ona doğru ilerledi Tekrar sesler duydu, ama konuşmalar anlayamayacağı kadar az geliyordu. Yavaşça ilerledi.</p>
	<p class="block_1"> </p>
	<p class="block_">Tepesinde büyük bir ızgara olan ve üstünde ayak seslerinin duyulabildiği büyük bir toplama havuzuna vardı. Borunun bu ucundaki kötü kokudan, adamların tuvaletlerini yapmak için toplama havuzunu kullandıkları ve boruyu kolayca yıkayacak yeterli su bulamadıkları anlaşılıyordu.</p>
	<p class="block_1"> </p>
	<p class="block_">"O ne?" diye bir ses geldi yukarıdan ve Dash donakaldı</p>
	<p class="block_1"> </p>
	<p class="block_">"Etli çörek. İçinde baharat ve soğan da var. Pazardan aldım." "Ne eti'"</p>
	<p class="block_1"> </p>
	<p class="block_">Dash daha da yakına sokuldu.</p>
	<p class="block_1"> </p>
	<p class="block_">"Sığır eti! Sen ne sanmıştın?"</p>
	<p class="block_1"> </p>
	<p class="block_">"Bana at eti gibi geldi."</p>
	<p class="block_1"> </p>
	<p class="block_">"Bakarak nasıl anlayabiliyorsun?"</p>
	<p class="block_1"> </p>
	<p class="block_">"Tadına baksam iyi olur. O zaman daha iyi anlarım."</p>
	<p class="block_1"> </p>
	<p class="block_">Dash ilerleyip kafasını uzattı. Hareket ve bir çift çizme görebiliyordu. Görüş alanının büyük kısmı, toplama havuzunun ızgarasının yanındaki bir sandalye ve o sandalyede oturan bir adam tarafından kapatılıyordu.</p>
	<p class="block_1"> </p>
	<p class="block_">"Sığır, at, ne fark eder ki?"</p>
	<p class="block_1"> </p>
	<p class="block_">"Yiyecek hiçbir şey getirmediğin için tadına bakmak istiyorsun."</p>
	<p class="block_1"> </p>
	<p class="block_">"Hayatlarımızı burada bekleyerek geçireceğimizi bilmiyordum."</p>
	<p class="block_1"> </p>
	<p class="block_">"Belki diğerlerinin başına bir şey gelmiştir?"</p>
	<p class="block_1"> </p>
	<p class="block_14">"Olabilir, ama emirler oldukça açık. Burada bekleyeceğiz." "En azından kart getirseydin?" Dash yerleşti.</p>
	<p class="block_2"> </p>
	<p class="block_">Şafağa yakın, Dash Beş Uç'taki geniş borudan dışarı çıktı. Trina'nın beklemediğini görünce hayal kırıklığına uğradığını fark etti</p>
	<p class="block_1"> </p>
	<p class="block_">Boruya girdikten kısa bir süre sonra gittiğini biliyordu, ama yine de beklemiş olmasını istiyordu.</p>
	<p class="block_1"> </p>
	<p class="block_">Keşfettiği şeyin üzerine yaşadığı sıkıntıyla beraber, bu hissi rahatsız edici buldu.</p>
	<p class="block_1"> </p>
	<p class="block_">Çok fazla oyalanmak istemeyerek, boruların arasında seğirtip Yeni Pazar Hapishanesi'ne doğru ilerledi. Oraya vardığında, üstünü değiştireceğini, ardından hızla saraya gideceğini biliyordu. Bu, Şerif ve adamlarının değil, Brian Silden ve ordunun halledebileceği bir şeydi.</p>
	<p class="block_1"> </p>
	<p class="block_">Dash kendini sakin kalmaya zorladı, ama duydukları, birilerinin saldırı öncesi bir toplanma alanı hazırladığını gösteriyordu. Şehrin içinde, ileriki bir tarihte Krondor'un duvarlarının içinde ortaya çıkacak bir asker mevzii hazırlanıyordu ve Dash o tarihin çok uzak olmadığından emindi.</p>
	<p class="block_8"> </p>
	<p class="block_9"><img alt="C:\Users\UguR\AppData\Local\Microsoft\Windows\INetCache\Content.Word\Line.png" src="images/image.png" class="calibre1"/></p>
	<p class="block_1"> </p>
	<p class="block_3" id="calibre_pb_21"> </p>
</body></html>
