<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h2 dir="ltr" id="toc19">3</h2>

  <p class="Standard" dir="ltr">&nbsp;</p>

  <p class="Standard" dir="ltr">&nbsp;</p>

  <p class="Standard" dir="ltr">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">Yaver Usta'yla Karabet Usta beyleri selamlayıp sedirde gösterilen yere oturmuşlardı. Osman Bey, suratı biraz asık, dizlerine dayanmış küçük oğlanın yanağını okşuyor, Gündüz Bey yere bakarak tespih çekiyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Voyvoda Nurettin Bey, dışardaki hazırlığı, hatta Osman Bey'in Alişar Bey'i niçin çağırdığını bilmediği için çok rahattı, yemeğin gecikmesinden başka derdi yoktu. Ustaların gelmesine sevindi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yaver Usta'nınkini bilmem ya, Karabet Ağa kaynanan seni sever evvel eski... Ekmek yemedik daha biz...</p>

  <p class="Standard" dir="ltr" style="margin-left:0;margin-right:0;text-indent:18.859844px">Karabet zoraki gülümseyerek Yaver Usta'ya baktı. Yaver Usta, kapı dibinde sıralanmış delikanlıları gözden geçiriyor, önlerinde lafı açıp açmamayı tasarlıyordu. Elini kaldırarak Voyvoda'yı susturdu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Haberin yok mu olanlardan, Nurettin Bey?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok... N'olmuş Allah'ımıza şükür?</p>

  <p class="Standard" dir="ltr" style="margin-left:0;margin-right:0;text-indent:18.859844px">Karabetle Yaver aynı zamanda Mavro'ya biraz şaşkın baktılar, sonra kötü bir şey düşünmüşler gibi suratlarını astılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">— N'olmuş? Ne var?</p>

  <p class="Standard" dir="ltr" style="margin-left:0;margin-right:0;text-indent:18.859844px">Karabet kalın parmağını sallayarak Mavro'ya çıkıştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dediğimi gelip yetişip demedin mi vaktiyken Kara Vasil'in Mavro?</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro, birden dehşete kapılıp sallandı. Orhan Bey'i dinlemekle ne kadar aptallık ettiğini anlamış, "Suç Orhan Bey'in" diyemediği için de, kendisine dikilen meraklı bakışların altında katılıp kalmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Suç benim, ağa... Bana dedi geldiğinde...</p>

  <p class="Standard" dir="ltr" style="margin-left:0;margin-right:0;text-indent:18.859844px">Gözler bunu söyleyen Orhan Bey'e çevrilmişti. Orhan Bey her zamanki gibi, sakindi, güvenliydi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gereğinde söyleriz dedim.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne zamanmış gereği bunun?..</p>

  <p class="Standard" dir="ltr" style="margin-left:0;margin-right:0;text-indent:18.859844px">Yaver Usta, çekişmeyi kesmek için araya girdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Filatyos yanına birkaç kopuk alıp gelmiş, Çudaroğlu çeteyi toplamış gelmiş, Alişar Bey de yeni topladığı levent eşkıyasından birazını Pervane Subaşı reziline katıp salmış... Niyetleri seni basıp bitirmekmiş, Nurettin Bey!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Beni mi? -Nurettin Voyvoda’nın her zaman pembe olan sevimli yüzü sararmıştı. Kekeledi-: Neymiş suçumuz?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Suç arandığı sıra mıdır? Din iman, insaf acıma yitti çoktan, akıl bunlardan önce göğe çekildi. Yiğitler korkmazlığı unuttu. "Eşkıya gelmiş İnönü'nün kıyısına" fısıltısı çarşıya düşmesiyle dükkanları çekip hep evlere kaçtık karılar gibi... Bereket, aklını yitirmeyen, bir yiğit kalmış içimizde... -Çenesiyle Karabet Usta'yı gösterdi-: Koştu geldi, dürttü uyardı da...</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Voyvoda kendini daha toplayamamıştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Suçumuz neymiş ki, fermanlı olmuşuz?.. Hangi karalamayı, hangi hayınlar yaraştırmış bize?..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Orasını sonra anlarız. Sen hele kâhyanı çağır, konak halkını uyar, kapıları çevirt ki, bir de kahpe baskınıyla uğraşmayalım.</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Voyvoda’nın küçük oğlu konuşulanlardan bir şey çıkaramamış, salt "Kâhyayı çağır" sözünü anlamıştı. Adam çağırmak için kapı yanında asılı bakır levhaya vurmayı çok seviyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Hemen koştu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ben sesliyecem, ben sesliyecem...</p>

  <p class="Standard" dir="ltr" style="margin-left:0;margin-right:0;text-indent:18.859844px">Tokmağı aldı, ayaklarının ucuna basıp yükselerek iki kez vurdu. Ona kadar sayıp bekledi, iki kez daha vurdu, büyük bir hüner göstermiş gibi kasılarak gelip Osman Bey'in dizine dayandı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Çocuğun dünyadan habersizliği, çok yumuşak, çok doğru bir adam olan Nurettin Voyvoda'ya duyulan acımayı artıracağına, odada bulunan bütün erkekleri bir anda, hep birlikte gazaplandırmıştı. Alişar’ın eski dostluğu bu biçimde ayak altına alabileceğine hâlâ inanamayan Osman Bey, kişisel işinin çok kötü bir sıraya rastladığı kanısındaydı. Dünden beri sürüp gelen can sıkıntısı, kapıldığı öfkeyi, gemleme gücü bırakmamıştı. Ne anlama geldiği tanıdıklarınca iyi bilinen dargın bir sesle teker teker konuştu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— İşin içyüzünü anlamadan seni vermeyiz Nurettin Bey... Gerekirse, yarar çıkar, alıp seni Söğüt'e götürürüz. Hele gelsin bakalım, Alişar... Bey!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sağol Osman Bey, yiğitliğini bilirim. Sağol! Kapı kuluyuz biz... Boynumuz kıldan incedir. &nbsp;Fermanlıya arka çıkmak olmaz. -Alt dudağını ısırdı. Gülümsemeye çalışarak Ahilere döndü-: Siz de sağolun kardaşlar! Sultan fermanına karşı çıkarmam sizi, bir can için...</p>

  <p class="Standard" dir="ltr" style="margin-left:0;margin-right:0;text-indent:18.859844px">— İftiraysa... Hemi de iftiradır. Kötüler dünyayı tuttuysa, iyiler tükendi. Hakkımızı ararız sultan divanında... Edebâli Hazretleri yazar Konya'daki Ahi babamıza...</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Bey, Yaver Usta’nın dediklerini "Olmaz" anlamına başını sallayarak dinliyordu. Gerçekten cellat kılıcı altına çökertilmiş olduğu halde, kendisini yavaş yavaş toplamış, korkuyu bastırıp ancak namuslu kapıkullarında görülen kibar yiğitlikte kendini Tanrı'ya bırakmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bu sırada Voyvoda leventlerinden biri koşarak içeri girdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kâhyamızı istemişsin beyim... Her yanı aradık, bulamadık! Emret!</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Bey, duydukları sanki hiç olmayacak bir işmiş gibi, odadakilerin yüzüne şaşkın şaşkın bakarken, Mavro biraz durakladıktan sonra anlattı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dışarı çıktı kâhya ağa... Eskişehir'den geleceklere bakmaya gitti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Bey gözlerini kırpıştırarak anlamaya çalışıyordu. Osman Bey ayağa kalktı. Kararını vermişti. Büsbütün değişik bir sesle Voyvoda leventlerine emretti:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kapıyı çevirin! Kol demirlerini vurun! Herkes kuşansın silahlarını... İçeriye yabancı alınmasın! -Delikanlı fırlayacakken elini kaldırarak durdurttu-: Kadınlara duyurmayın bir şey... Eğerleri kapatın hayvanlara... -Yaver Usta'ya döndü-: Önceki, sözündeysen Usta, birini salalım yiğitlere, gönlü isteyen Voyvoda'sını korumaya hazır olsun! Kötüsü gelirse suçu bana yıkarsınız. Alıp gideceğim Nurettin kardaşımı çünkü...</p>

  <p class="Standard" dir="ltr" style="margin-left:0;margin-right:0;text-indent:18.859844px">Gündüz Bey, çok sevinçli bir haber almış gibi, ellerini ovuşturarak kalktı. Yüzü gülmüştü. Her zamanki şakacılığıyla Nurettin Bey'e takıldı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Boşuna bekledik Alişar Bey'i yemeğe... Boşuna aç kaldık. -Nurettin Bey, büyük bir ayıbı önlemek için hızla ayağa kalkınca, elini omzuna koydu-: Ferah ol, ben gerekenleri yaparım. Sizin yemeği yollarım buraya! -Yürüdü, kapıdan çıkarken Söğüt delikanlılarına elini salladı-: Hadi bakalım yiğitler, savaş çorbasıdır bu, görelim nasıl yumulursunuz!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Karabet Usta arkasından seslendi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Türkmensin, çorbayı görünce dünyayı unutursun! Önce kapıdaki çavuşu sal gitsin, yiğitleri toplasın, davul sesini beklesin!</p>

  <p class="Standard" dir="ltr" style="margin-left:0;margin-right:0;text-indent:18.859844px">Gündüz Bey, "Gidi yüreksiz Karabeeet!" diye bir şeyler söyledi, bir de kahkaha patlattı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Bey, ayak seslerini duyulmaz olana kadar dinledi. İki kez "Sağol!.. Sağolun!.." dedi. Boşunaydı bütün bunlar... Razıolamazdı fermanlı olmuşu arkalamalarına... Kapıda olanın bahtıydı bu... Bekliyordu aslına bakılırsa, kaç zamandır, başına böyle bir iş getirileceğini... On gün önce, Karacahisar reâyâsından Osman Bey'in toprağına kaçan iki aileyi tutup Filatyos'a teslim etmesi için buyrultu gelmişti Eskişehir'den... Eskişehir'de olanlarsa, Filatyos hınzırının ettiklerinden farksızdı. Mirî topraklar hızla mülkleştirilmekte, Frengistan'a yasak mal kaçırmak arttıkça artmaktaydı. Sancakbeyi tahtı topraklarının bütün çift bozanlarını aralıksız istiyordu Hophop Kadı rezili... Gün geçmiyordu ki, bir kâğıt gelmesin, "Zincire dizip yolla... Geciktirirsen bak neler olur" diyerek...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Tanrı yaramaz adam şerrinden korusun hepinizi... Kardaşlık olursa bu kadar olur. -Oğluna baktı-: Bunu sana ısmarladım Osman Bey, benden sonra al git... Öz oğlun gibi yetişir. Yiğit olsun... Doğru olsun! Ertuğrul Bey'in torunluğunu hak etsin! -Farkına varmadan gözlerinden yaşlar akmaya başlamıştı-: Adını kazansın alın akıyla...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey elini kaldırdı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dur hele... Çocukladın ki büsbütün?.. Sen direnmeden gitmek niyetindesin ama, yağma yok...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Fermanlı olmak ne demek...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne fermanı yahu? Kimin fermanıymış bakalım? Konya tahtı boş sayılır yıllardan beri... Tebriz ilhanı dersen ölümle pençeleşmekte... Aynada yüzünü görse tanıyası kalmamış... Bana sorarsan, dün ölmediyse, yarına çıkacağı şüpheli... Bunların fermanını kötü Filatyos, ondan daha kötü Hophop Kadı tutmayınca, biz dünyanın avanağı mıyız? Yoksa korku aklımızı alıp elimizi kolumuzu bağlamış mıdır?</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey soluklanmak için susunca. Karabet Usta, çok önemli bir şey hatırlamış gibi elini dizine vurdu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Durun bakalım! Hey babam, hey hey!.. Üstünüze hiç alınmayın arslan beylerim, ben bu dünyada akıllı bey... hiç görmedim desem, edepten dışarı olur, pek az gördüm. -Sözünü kesmeye kalkan Yaver Usta'yı, elini hışımla sallayıp susturdu-: Höst, akılsız Yaver, höst dedim, sana zararım dokunur! Eveeet... Bu bizim voyvodamız, diyelim ki, fermanlı oldu ya, üstüne, Filatyos kâfiriyle Çudaroğlu eşkıyasının salınması neyin nesi? Neyin nesi dedim akılsız Yaver, soruma karşılık isterim!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Beyler umutla doğrulmuşlardı. Osman Bey kötüsü gelse, Nurettin Bey'e, sonuna kadar arka çıkmaya karar vermişti ama, fermanlıya arka çıkmanın ne demek olduğunu da bilmez değildi. Üçü birden soluklarını kesip Karabet Usta'nın ağzına bakıyorlardı. Karabet elini fırıldak gibi çevirdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hehehey... Ferman görülmedikçe, ele alınıp bir iyi okunmadıkça, altının mührü, üstünün pençesi, varsa, sultan tuğrası incelenmedikçe...</p>

  <p class="Standard" dir="ltr" style="margin-left:0;margin-right:0;text-indent:18.859844px">Susup kulak verdi. Uzaktan uzağa yürüyüş davulları vurulmaya başlamıştı. Bir delikanlı koşarak içeri girdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Beyim, göründü sancak askerinin ucu, alt baştan...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey gülümseyerek kalktı. Yüzüne bakan küçük oğlanın yanağını okşadı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hadi ananın yanına git arslanım... -Ötekilere gülümsedi-: Haklı Karabet Usta... Çudaroğlu'nun getirdiği fermana inan olmaz. Gelin bir bakalım, tuğrasına pençesine... -Kılıcını tuttu-: Yanlışı, düzmeciliği varsa silip düzeltelim kılıç ucuyla...</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">İnönü'nün voyvoda konağı kapısı, bir çalım, hisar kapısına benziyordu. Üstünde savunu için dişli korkuluk vardı. Gündüz Bey buraya çıkmıştı. Bir yandan dışarıyı gözlüyor, bir yandan içerinin savunu hazırlıklarına bakıyordu. Beylerle Ahi ulularını yanına çağırdı. Bunlar bedene yaklaştıkları zaman Alişar Bey'in takımı da elli metre ilerdeki köşeyi dönmüş, davullarını vurup düdüklerini öttürerek meydana girmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Filatyos'un son zamanlarda Bizans savaşçıları gibi giydirmeye başladığı adamları on kişi kadardı. Yalnız beşi atlıydı. Çudaroğlu yırtıcı Moğollardan on beş kadarını alıp gelmişti. Bunlardan başka, Selçuk çerisi kılığında on iki sancakbeyi levendi vardı. Hepsi yaylarını sıkıca germişler, belli ki, vuruşmaya hazırlanmışlardı. Kapının sağına, soluna, karşısına üç küme halinde yerleştiler. Her biri birer onbaşının emrindeydi. Filatyos gibi, Alişar'la kâhyası Pervane Subaşı da görünmüyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Alişar yürekliydi, Filatyos, hele Çudaroğlu gibi çapulcuların arkasına saklanacak adamlardan değildi. Sultan fermanını uygulamak görevi olduğundan ya kendisinin gelmesi, ya da kâhyasını göndermesi kanundu. Ayrıca , fermanı İnönü mahkemesine yazdırması, hükmünü yerine getirmek için, kasabalıdan yardım istemesi gerekiyor, bunları yapmadığı, ya yüz yüze gelmekten utandığını, ya da düzen dışı bir iş tuttuğunu gösteriyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey bunları düşünerek dalmıştı. Sancakbeyi kanun dışına çıktıysa, konaktaki kadınların durumu tehlikede sayılırdı. İnönü Ahileri, voyvodalarını arkalayacaklarına göre, bu otuz kişilik derme çatma kuvvet, zorla bir şey yapamazdı ama, ateşli oklarla konağı tutuşturup çoluğu çocuğu dışarı çıkmaya zorlayarak savunucuların istedikleri gibi dövüşmelerini güçleştirir, arada, kapıp kaçırdığı kadınlara kötülük edebilirdi. Lafa dalmışlar, kadınlarla çocukları Ahi dergâhına savmayı akıl edememişlerdi. Bunun biricik sakıncası, haber alıp orayı basarak fukara Nurettin Voyvoda'nın ev külfetini rehin almalarıydı. Göstermemeye çalışıyordu ama, düşündükçe öfkesi artıyordu. Devlet gücünün, kişisel çıkarlar sağlamak, kıyıcı tutkuları doyurmak için kullanılmasından her zaman iğrenmişti. Edebâli'nin öğüdünü tutarak yanı sıra on, on beş usta savaşçı getirmediğine gerçekten pişman oldu. İnsanlara zulmedilmesi gibi, pişman olmayı da hiç sevmiyordu. Yüzüne ürkek ürkek bakan Voyvoda Nurettin Bey'e gülümsedi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Meraklanma bey kardaşım, bu direntiyi süpürürüz Tanrı’nın izniyle... Konya'ya, Tebriz'e yazar, düzeltiriz yanlışlığı... Baktık olmadı...</p>

  <p class="Standard" dir="ltr" style="margin-left:0;margin-right:0;text-indent:18.859844px">Köşeden, üstü başı parçalanmış, yalınayak, başı kabak biri, ardından tekmelenmiş gibi, iki büklüm çıktı. Hızlanmak istediği halde, ayaklarına basamadığından sendeliyor, düşmemek için insan üstü zorlattığı anlaşılıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Voyvoda leventlerden biri şaşkın, bağırdı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kâhyamız değil mi bu? Süleyman Kâhya’mız...</p>

  <p class="Standard" dir="ltr" style="margin-left:0;margin-right:0;text-indent:18.859844px">Süleyman kâhyayı tanımak, gerçekten zordu. Kavuğu alınıp sarığı boynuna dolanmıştı. Usturayla kazınmış koca kafasından, kanlar akıyordu. Çok gaddarca hırpalandığı, ayakta duracak dermanı kalmadığı belliydi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Arkasından Alişar Bey'in kıyıcılığıyla ün salmış Pervane Subaşı göründü. Yetişti, Kâhya’nın sırtına kılıcın tersiyle vurdu, zavallıyı yüzünün üstüne yere yıktı, sonra tekmeleyerek kaldırdı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yalan dersin asılacak... Uğraştırırsın sultanın koca sancak beyini...</p>

  <p class="Standard" dir="ltr" style="margin-left:0;margin-right:0;text-indent:18.859844px">Şaşkınlıktan Gündüz Bey kurtulmuştu önce... Parladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Davran Bayhoca... Şu köpeği oklarsan... -Oğlu Bayhoca, gerisini beklemeden oku yayına yerleştirmişti-: Dile dileğini al muradını...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dur Bayhoca! -Osman Bey'in sesi kimi olsa şaşırtacak kadar sakindi. Bayhoca durakladı-: Vakit kazanmak gerek ve de işi anlamak gerek...</p>

  <p class="Standard" dir="ltr" style="margin-left:0;margin-right:0;text-indent:18.859844px">Ne milletten olduğu belirsiz Pervane Subaşı kıyıcı olduğu kadar da ödlekti. Köşeyi dönmeden ok menzilini hesaplamıştı. Fukara Süleyman Kâhya’nın ardından gelmedi. Ellerini beline koyup yalancı bir korkmazlıkla göğsünü kabarttı. Aklı sıra, voyvoda konağındakilere meydan okuyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Gündüz Bey dişlerinin arasından homurdandı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Düşmanı oklamaktan iyi vakit kazanmak mı olur?</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey sinirli sinirli güldü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— "Öldürmek keseden gitmektir ve de düzeltmesi hiç yoktur" derdi rahmetli babam!</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro hızla döndü. Osman Bey'in tıpkı kendisi gibi konuşmasına hem çok şaşmış, hem de çok sevinmişti. Kapının savunağına çıktı çıkalı, düğündeymiş de, ortaoyunu seyrediyormuş gibi rahattı, keyifliydi. Avcılığı sayılmazsa, ilk defa silah oyununa giriyor, bunun ne demek olduğunu araştırmayı hiç gerekli görmüyordu. Ölümü gerçekten unutmuş, kendini körpeliğin hiçbir hesaba dayanmayan iyimserliğine kaptırmıştı. Süleyman Kâhya'nın başına gelenler bile sanki şakaydı, oyunun gereklerindendi. Sırıttığını fark edince kendini toplamaya, suratını asmaya çalıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Süleyman Kâhya hep sendeleyerek kapıyı tutabilmiş, içeriye yarı baygın can atmıştı. Yukarıya kollarına girip çıkardılar. Su istedi. Koşturdular. Biraz içti, birazını suratına çaldı. Hırıl hırıl soluyor, dilini yarılmış dudaklarından geçirdikçe derinden derine inliyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Can alışverişinde olan Voyvoda Nurettin Bey daha fazla dayanamadı, yakışıksızlığına bakmadan, kâhyasına alışkanlıkla çıkıştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele yüreksiz... Topla toparlan! Neden fermanlı olmuşuz, suçumuz neymiş?</p>

  <p class="Standard" dir="ltr" style="margin-left:0;margin-right:0;text-indent:18.859844px">Süleyman Kâhya önce hiçbir şey anlamadı, gözlerini var gücüyle açtı, sonra dilini ağzında zorla çevirdiğinden peltek peltek sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Fermanlı mı? Ne fermanlısı? Kim?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Delirdin mi herif... Ya biz fermanlı olmadık da bu it sürüsü neden üşüştü başımıza? Neden çevirdi konağımızı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Tövbe arslan beyim!.. Tövbe sana bir şey yok..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ya?</p>

  <p class="Standard" dir="ltr" style="margin-left:0;margin-right:0;text-indent:18.859844px">Süleyman Kâhya gözlerini Osman Bey'den kaçırıp yere indirdi. Ürküntüyle anlatmaya başladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— "Gelenler nerelerde?" derken çarşının kapandığı haberini aldım, "Bakalım neyin nesi?" dedim, sürdüm vardım ki, gerçek... Duydum ki, kasabanın dışına birileri gelmiş... "Anlayalım, kimin nesidir ve de dilekleri nedir?" dedim. -Zorla yutkundu. Lafı isteyerek uzattığı belliydi-: Çudaroğlu domuzuyla Filatyos alçağını görmemle...</p>

  <p class="Standard" dir="ltr" style="margin-left:0;margin-right:0;text-indent:18.859844px">Voyvoda Nurettin Bey apansız içine düştüğü ölüm tehlikesinden kurtulunca sevinç şaşkınlığına düşmüş, ama bunu çok çabuk atlatmıştı. Birden dikilip çıkıştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neymiş rezil!.. Neymiş dedim!.. Kısa kesmedin mi... Kısa... Kısadan...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kısası Beyim, bunların alıp veremediği bizimle değil... Osman Beyimle...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hey avanak, Osman Bey'le vazgeçtisi olan rezil, benim kâhyamı neden tepelesin?</p>

  <p class="Standard" dir="ltr" style="margin-left:0;margin-right:0;text-indent:18.859844px">Lafı uzatmamazlık edemeyen Süleyman Kâhya ağlar gibi yüzünü buruşturdu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Soluk vermezsin ki oh Beyim, aman vermezsin ki, anlatalım!</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey araya girdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bırak da Bey, anlatsın bildiği gibi...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bildiğimiz, arslan beyim, gitmemle rezil Filatyos bizi kaptı, yakamızdan tutup silkelemeye girişti ki...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Derdi ne?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Senin yanında kaç kişi olduğunu sormakta... Filatyos'un ne domuz olduğunu bilmez miyim? Anladım ki, iyiliğe gelmemiş, kötülüğe gelmiş, "Herif bizim gizlimizi sorarken, biz öğrenelim niyetini şunun" dedim, "On beş yirmi kişi var, n'olmuş?" dedim. Meğer gözetirlermiş bunlar bizim konağı... O, "Yalan" dedi, ben, "Essah" dedim, o, "Yalan" dedi, ben, "inan olsun" dedim. Bu sıra ovadan yana bir atlı koptu geldi. Çudaroğlu'nun kulağına bir şeyler fısladı. Domuz Çudar kudurdu. Allah göstermesin, yere göğe sığası kalmadı. Yıktırdı bizi yere, çektirdi pabuçları, başladı çalmaya... Moğol kırbacını çaldı ki, Tanrı yarattı dememecesine! Nesini uzatmalı, arslan beyim, beni bu hale kodu savuştu. Biraz direndimse de, baktım elden gitmemize bir şey kalmamakta... Doğruyu söyledim. Yanında beş kişi olduğunu duymalarıyla bunlar, sevindiler ki, torbayla altın bulsalar o kadar olur. Bu kez, domuz Çudar, yanın sıra getirdiklerinin adlarını istedi. "Hele yüreksiz" dedim ama, açıktan demedim! -Gözleriyle çevresine toplananları taradı, Mavro'nun üstünde durdu-: Bunun adını duymasıyla Filatyos gâvuru bir nara saldı, az kaldı ki, aklım sıçraya... Kudurdu, ötesi yok... Çudaroğlu önüne gerilmese sürüp gelecek, bilmem n'apacak! İşte bu sıra Alişar Bey geldi yetişti. Bunlar biraz aralanıp ve de üçü baş başa verip biraz konuştular.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Peki istedikleri?</p>

  <p class="Standard" dir="ltr" style="margin-left:0;margin-right:0;text-indent:18.859844px">— İstedikleri, Osman Beyim... Bu Mavro, Karacahisar reâyâsından değil mi? Bunu istemekte Filatyos... Teslim edecekmişsin edebinle...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Alişar Bey ne dedi buna karşı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Buna karşı... Benim şaştığım, "Höst, geri dur, ne yabanca söylersin!" diyeceğine... "Vermezse kendi bilir, tepeler alırız" demesin mi? Bu Mavro'nun üstünde ablasının kanı varmış... Türkmen'e yakınlık verdiğinden ablasını bu boğasıymış... Kanlıyı arkalamak kanun değilmiş...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Anlaşıldı. -Osman Bey elini Nurettin Bey'in omzuna koydu-: Geçmiş olsun Beyim, yüzümüzden bunaldın biraz... Bağışla... -Adamlarına baktı-: Kerim’i epeydir görmediğini fark edip Mavro'ya sordu. Nerede bizim Kerimcan, yiğit Mavro?</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro duyduklarıyla dehşete kapılmış, aklı başından gitmişti. Osman Bey'in sorusunu bu yüzden anlayamadı, Orhan Bey'in yüzüne yalvaran, çaresiz bakışlarla baktı. Orhan Bey konağın avlusuna doğru "Kerim! Hey Kerimcan!" diye seslenen Bayho'ca'yı susturdu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Mavro'dan olanları duyunca, Dönmez'e saldım... Gelir nerdeyse...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey'in bir şey demesine meydan bırakmadan Gündüz Bey atıldı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Var ol yeğenim! Çok yaşa... -Meydandakilere hınçla baktı-: Bekleyin yavrularım, alır gidersiniz dileğinizi, yakındır. -Süleyman Kâhya'ya döndü-: "Mavro verilebilemez, çünkü Müslüman oldu çoktan" diyemedin mi, akılsız Sülümaaan! Diyemedin mi buncacık şeyi, kendi aklınla bulup buluşturup?..</p>

  <p class="Standard" dir="ltr" style="margin-left:0;margin-right:0;text-indent:18.859844px">Süleyman umutsuzlukla başını salladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Denilmez mi hay Gündüz Beyim?.. "Kuran hafızlığına bile başladı" dedim de, kafamı yardırdım ya, bu akılsız kafamı...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Müslüman olanı da mı alıp verecekmiş Alişar namerdi?</p>

  <p class="Standard" dir="ltr" style="margin-left:0;margin-right:0;text-indent:18.859844px">Süleyman'ın bir şey demesine meydan kalmadan Gündüz Bey, sorusunun karşılığını Alişar Bey'in kendisinden aldı. Pervane Subaşı ellerini boru yapmış, dik sesiyle bağırmaya başlamıştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Heeeey! Ertuğrul oğlu Osman Beeeey! Duymakta mısın Osman Bey! Karacahisar reâyâsından Mavro veled-i Vasil'i almaya geldik! Sultan fermanı var. Kanlıdır. Tekfuru Senyör Filatyos'a teslim edilecek! Olmaz diyen, karşı duran fermanlı olur haaa... Gönder gelsin!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro'da bet beniz kalmamıştı. Korkudan kocaman kocaman açılmış kara gözleriyle oradakilerin yüzlerine dehşetle bakıyordu. Osman Bey gülümsedi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Korkma sakın Mavro, seni biz vermeyiz, bunlar da zorla alamazlar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro, Osman Bey'in ayaklarına atılacakken Orhan Bey kolunu tutup önleyince, mırıldandı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sağol beyim... Sağol!</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey kardeşi Gündüz'e döndü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— İste bakalım şu fermanı...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ferman mı okunur bu tozda dumanda bre Kara Osman?.. Kılıçları sıyırıp...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Her şey sırasıyla... Fermanı iste de vakit kazanalım!</p>

  <p class="Standard" dir="ltr" style="margin-left:0;margin-right:0;text-indent:18.859844px">Gündüz Bey, işi anlayıp öksürerek gırtlağını ayarladı, o da ellerini boru yaptı, davul gibi sesiyle meydanı inletmeye başladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Salın sultan fermanını gelsin, okuyalım bakalım!.. Dediğiniz gibi midir?</p>

  <p class="Standard" dir="ltr" style="margin-left:0;margin-right:0;text-indent:18.859844px">Pervane Subaşı köşeyi dönüp gözden kayboldu. Alişar'ın yüz yüze gelmek istemediği büsbütün anlaşılmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pervane göründü. Yerine geldi. Bacaklarını açıp kasıntıyla seslendi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Korkudan dili mi tutuldu Ertuğrul oğlu Kara Osman Bey'in? Saklanmasın, meydana çıksın, kendi söyleşsin. Bu işin sonunda fermanlı olmak var! Elçi kabul değil!</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey'in yüzünde müthiş öfkesi ince bir gülümsemeyle beraber hafif bir pembelik halinde görünüp kayboldu. Ağabeysi Gündüz'e, karşılık vermesi için elini salladı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Beri bak kötü Pervane! Osman Bey köçek takımıyla söyleşmez. Dünyanın en doğru dünürü Alişar Bey'e n'oldu ki, senin gibi bir çingenin kuyruğu altına sinmekte... Çıksın ortaya... Ferman sözü çingen ağzına yaraşmaz.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Biz sancakbeyi subaşıyız Gündüz Bey!..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bre yıkıl teres! Gırtlağın elime geçmez mi?</p>

  <p class="Standard" dir="ltr" style="margin-left:0;margin-right:0;text-indent:18.859844px">Pervane Subaşı dönüp gitti. Biraz sonra yolun ağzından birtakım atlılar çıktı. Öndekilerin Alişar'la Filatyos olduğunu tanıdılar. Arkadakilerden biri sancakbeyinin eski dostlarından Harmankaya Tekfuru, Türkmenlerin "Köse Mihal" dedikleri Kosifos Mihaelis Senyör'dü. Şövalye Notüs Gladyüs'le Türkopol Yüzbaşısı Uranha'yı o zamana kadar hiç görmediklerinden Mavro'dan başkası tanıyamamıştı. Filatyos'un kapısı savaşçılardan olmadıkları kılıklarından belliydi. Osman Bey merak edip ortaya sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— İkisini bilemedim. Kimdir onlar?</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro herifleri görünce hıh diye irkilmiş, bir adım ilerlemişti. Kinden pürüzlü sesiyle karşılık verdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kanlılarımız Osman Beyim... Kanlılarımız bunlar bizim...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne kanlısı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Liya ablamla Demircan eniştemi öldürenler.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nereden bildin?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bildim. Esir Dayı söyledi, ondan bildim. Kamagan Derviş falını görüp üstüne vurdurup söyledi, ondan bildim. Düşündüm geceleri, uyku uyumayıp, ondan bildim.</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman kimliklerini sordu. Mavro anlatırken Alişar Bey bağırdı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hey hey... Kara Osman Bey! "Hey" dedim.</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey suratını iğrenmiş gibi buruşturdu. Gündüz Bey'e çıkışır gibi emretti:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ses ver şuna!..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nedir Alişar Bey, derdin nedir?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Orda mı Osman Bey?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Burda...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Fermanı istemiş... Subaşımızı, "Çingen" diye aşağılamış... Gerçekte, bizedir bu söz! Ferman bana geldi. Gördüm. Kara Osman, Türkmen çobanı olduğunu unutmasın! Çoban takımı sultan fermanına el süremez. Kuş canını pençemden kurtarmak isterse, Soylu Senyör Filatyos tekfurumuzun suçlu reâyâsını gecikmeden versin! Fermana karşı çıkanların başına neler gelir, bilsin!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yazııık! Sancakbeyi olmuşsun ama, adam olamamışsın Kötü Alişar! Sana acımam, yanlış gelen fermana acırım. Karacahisar Tekfuru Filatyos çorbacının reâyâsından Mavro'yu aramaktasın öyle ya...</p>

  <p class="Standard" dir="ltr" style="margin-left:0;margin-right:0;text-indent:18.859844px">— İnkâr boş...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Höst! Sözün gerisini dinlemeden... Adam olamadın gitti sefil Alişar... İnkâr eden yok... Mavro Mavro'luktan çıktı çoktaaan... Müslüman oldu Mavro... Adı Abdullah oğlu Yavru'dur, iki cumadan beri, Tanrıma şükür...</p>

  <p class="Standard" dir="ltr" style="margin-left:0;margin-right:0;text-indent:18.859844px">Herifler bu lafı duyunca, kendilerini tutamayıp yekinip bineklerini tepiklemiş olacaklar ki, hayvanlar birbirine girdi. Gem kasıp fırlanıp geri basarak zorla diziye geldiler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Filatyos eğilip Alişar'a bir şeyler söyledi. Alişar biraz düşünüp "Hayhay" anlamına baş salladı. Bu kez Osman Bey'i bırakıp daha güçsüz yerden saldırmayı kararlaştırmışlardı. Voyvodasından meydana çıkmasını istedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Bey hiç duraklamadan yürüdü. Bütün namuslu kapıkulları gibi, İnönü Voyvodası da dünyada Tanrı'dan da önce devlet fermanından korkuyor, bundan beriye, şeytan bile, vız geliyordu. Önlemeye çalışan Osman Bey'den çevik bir bükülüşle Sıyrılıp sağ yandaki şeddin üstüne çıkıverdi. Bacaklarını açıp sağlamca durdu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Buyur Alişar Bey...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Üç kopukla iki yabani Türkmen'in hakkından gelemedin mi, tüh yüzüne... Mavro denilen iti hemen isterim senden... Şuncacık gecikti mi bak neler olur?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kapının üstündekiler gibi avludakiler de soluklarını kesip Nurettin Bey'in vereceği karşılığı beklediler.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sarhoş musun Alişar Bey, sakın kulağın mı duymazlandı? Burası Rimpapa divanı mı, Müslüman tutulup kâfire verilsin? Sen sana gel, ferman kovalamak öyle değil!</p>

  <p class="Standard" dir="ltr" style="margin-left:0;margin-right:0;text-indent:18.859844px">Alişar Bey kudurdu, bir işe yararmış gibi, konağa doğru at koparmak istedi. Köse Mihal atılıp önledi. Öylesine çırpınıyordu ki, üzengisi uçlarıyla bineğinin karnını yarayazdı. Köse'yle Pervane Kâhya zor güç önleyip geri çevirdiler. Bu kez, Şövalye Notüs Gladyüs akıl vermeye durdu, bir şeyler söyledi. Pervane Kâhya sürdü geldi, seslendi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nurettin Bey kardaşım, gel beni işit! Sultan fermanıdır bu, şakası yoktur ve de ertelenmesi yoktur. Oğlanı ver, alıp gidelim Eskişehir'e... Gerçeğini yazalım Konya'ya; gelen karşılığa göre iş tutalım. Yanılmaktasın ve de yok yere tatlı candan olmaktasın! Şeriatın kestiği parmak acımaz ve de fermana karşı gelmekten iyilik çıkmaz.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kâhyamızı dövüp suçsuz yere kafasını yardığınızda, şeriat nerdeydi; Pervane, sen nerdeydin? Fermanla adam istemek böyle midir?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Beysin, bilirsin, beydir döver. N'olmak ihtimali vardır. Kâhya kısmı kötek yiyegelmiştir. Gerekirse karşılığı görülür, yeterince altın verip helalliği alınır. Çizgiden çıkmaktasın ve de tatlı canı ateşe atmaktasın! Oğlanın Müslüman olduğu, aracıyla bilinmez. Göz görmekle, kulak işitmekle bilinir. Çıksın söylesin! Duyalım bakalım! Gereğini düşünelim!</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Bey böyle bir teklif beklemiyordu. Önce Osman Bey'e, sonra Mavro'ya baktı. Osman Bey, böyle düzenciliklere alışık değildi. Konuşmaların bu konuda uzaması bunca yıldır övündüğü doğruculuğunu yaralıyordu. Ne çare ki, dönülmez yere gelmişti. Daha kötüsü, Balkız yüzünden, rahmetli babasının, bunca yıl, bunca zorlukla sürdürdüğü barış tutumu tehlikeye giriyor. Şeyh Edebâli'ye verdiği sözü de tutmamış oluyordu. Filatyos’la çekişmek Tebriz'in emirlerine karşı gelmekti ama, gene su götürürdü. Alişar'la çatışmaya geldi mi, bunun hiç şakası yoktu. Bunları düşünürken Pervane Kâhya'nın yumuşacık sesi duyuldu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— N'oldu Nurettin Bey kardaşım?.. Caymış mı Müslümanınız gerisin geri... Şahadet kelimesini mi unutmuş sakın!</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro apansız üstüne yıkılan bu din değiştirme zorunluğunun şaşkınlığını yeni savuşturmuştu. Yüzü kül gibiydi. Bir an gözlerini kapadı. Sallandı. Sonra Nurettin Bey'in durduğu açıklığa doğru, metin adımlarla yürüdü. Kimseye bakmıyordu. Osman Bey, yanından geçen delikanlıyı kolundan tutup durdurttu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Zor altında din değiştirmek yoktur bizde, Mavro oğlum! Savaş hilesidir bu... Biz tanığız, dinin din...</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro bir an alt dudağını kemirdi. Sonra birden başını açıp Osman Bey'in önüne diz çöktü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Liya ablamı öldürenlerin dininde olmaktansa senin dininde olmak doğru... Rabbimiz İsa tanık ki, hilesi yok bunun. Gönlümle girdim dinine, zorla değil!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey çok duygulanmıştı. Yutkundu. Elini delikanlının başına koyup Karabet Usta'ya sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Tanıksın Usta!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Tanığım Osman Bey ve de haklıdır Mavro oğlum! -İstavroz çıkardı-: Rabbimiz İsa bağışlasın, âmin!</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro acele kalktı. Türkmen börkünü giydi. Osman Bey'in, sonra da Karabet dayısının ellerini öptü. Rahatlamıştı. Sert adımlarla Nurettin Bey'in yanına gitti. Göğsünü şişirip dimdik durdu.Mavro görünür görünmez, Pervane Kâhya nedense atını fırıldak gibi döndürüp dörtnala beyinin yanına koşmuştu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro yeterince bekledikten sonra tek elini ağzının yanına koyup güçlü bir sesle teker teker bağırdı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ben... Kara Vasil... oğlu... Mavrooo... -Sesi tepelerde yankılanıyordu-: Size derim kiii... Kendi isteğimle Müslüman oldum... Tanrı'dan başka Tanrı yoktuuuur... Muhammet, Tanrı'nın elçisidir... Vay nâ...</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro, "Vaynâ"nın son hecesini yüzükoyun kapandığı yerden söylemiş, kahpece atılan ok, bıraktığı boşluktan, göğüs yüksekliğinde geçip avluya düşmüştü.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vay kahpe avratlılar...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kancıklar gidiii...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele namussuz Alişar...</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey hepsinden atik davranıp koşmuştu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro keyifli, kurnaz gülümseyerek döndü, çömelime gelip üstünü süpürürken konuştu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok bir şey Orhan Beyim...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hiylelendin miydi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Elbet...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Pervâne'nin geri kaçmasından hiylelendim. Bir yerde Frenk savaşçısı varsa, kahpeliği aklından hiç çıkarmayacaksın, kardaş!</p>

  <p class="Standard" dir="ltr" style="margin-left:0;margin-right:0;text-indent:18.859844px">Bu sırada, Gündüz Bey'in ovayı gözlemek ödevine diktiği levent koşarak geldi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Müjdeler olsun! Toz kalktı bataktan beride... Ertuğrul Beyliler gelmekte ki, fırtına gibi...</p>

  <p class="Standard" dir="ltr" style="margin-left:0;margin-right:0;text-indent:18.859844px">Herkes, ne yapacağını hiç düşünmeden davranmıştı. Osman Bey, ilk defa komutayı eline aldı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kıpraşmayın! Sözümü kesmeyin ki, iş işten geçmesin! -Kâhya'ya döndü-: Uğrun kapısı var mı konağınızın?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kâhya toparlanamadı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Uğrun kapısı mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Bey atıldı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Var. Olmaz mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— İyi... -Gözlerini adamlarından geçirdi-: Orhan, çık sezdirmeden, bul Toros'u... Gözcü yoksa ne iyi... Yanaşsınlar, üçe bölünüp üç sokağın gerisini tutsunlar. -Karabet Usta'ya döndü-: Davulun çomağını al, bekle... Meydandaki duruma bak! Kertesi gelince, "Yetiş" davulunu tokmaklayacaksın var gücünle... -Orhan'a emretti-: Toros takımı, davul dövülmedikçe uğramayacak meydana... Davulu duymanızla naralanaraktan salarsınız. Sen de yanında bulunursun, Toros Ağa'nın!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Giderken Kerimcan'ı tembihledimdi baba, geldiklerinde görüşecekler bizimle...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey'in, Orhan oğluyla övündüğünü meydana vuran bir yumuşak gülümseme geçti yüzünden...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bildiğin gibi yap... Beri bak Mavro...</p>

  <p class="Standard" dir="ltr" style="margin-left:0;margin-right:0;text-indent:18.859844px">Sözünü bitirmeye vakit kalmadı, Alişar Bey'in kızgın sesi duyuldu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hey Nurettin! Hey dedim!</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Osman Bey'e "n'apalım" anlamına baktı. Osman Bey sesini düşmanlar duyabilirmiş gibi fısıldadı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Aman iyi. Vakit kazanalım. Sor bakalım, derdi neymiş?</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Bey bedene doğru yürüdü, bağırdı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Buyur Alişar Bey!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Konukların, sultan fermanına karşı geldi. Fermana karşı gelen fermanlı olur. Voyvodasın! Bağla kollarını, getir teslim et!</p>

  <p class="Standard" dir="ltr" style="margin-left:0;margin-right:0;text-indent:18.859844px">Nurettin Bey, dönüp baktı. Osman Bey, kötüsü gelirse, Nurettin'in başını derde sokmamak için en uygun karşılığı seçmeye çalışıyordu. Sessizlik uzayınca, Alişar kükredi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bugünü başka güne benzetme akılsız Nurettin... Konağın yıkılacağını bil. Karı kız, çoluk çocuk ayak altında kalacağını bil Çoluk çocuk, karı kız ayak altında kalır. Kellen de caba gider, kopası kellen...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey gülümseyerek Nurettin Bey'in yanına gitti. Ellerini asasının iki yanına koyup seslendi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Boşuna böğürme kancık Alişar! Beri bak!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neeee! Kimsin? Vay bize...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey'in, adam sırasına girdi gireli, ne kızdığı, ne de birine sövdüğü görülmüştü. Öfkesine güç yetiremeyenleri ayıpladığı, güç yeterse yanında hiç kimseye küfrettirmediği biliniyordu. Bu yüzden konaktakiler Alişar'dan daha çok şaşmışlardı. Alişar öfkeden çatallaşmış bir sesle sordu: Kimdir o? Kimdir canından geçmiş?</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey hep gülümsüyordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Benim ben, Ertuğrul’un oğlu Osman... Kara Osman!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sensin he mi? Bitti, eskinin hukuku, kötü Türkmen... Çekil aradan... Nurettin! Nurettin dedim!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bırak Nurettin Bey'i... Boşuna zorlamaktasın, akılsız! Oğlunu rehin aldım, parmağını oynatsa, kafasını koparacak Bayhoca... Bilirsin şakası yoktur hiç... Höst, adam gibi dinle, karı kız lafını gevelemek erlik değil! Fermanı da koy kesesine... Senin hesabın benimle... Çıkalım er meydanına... Bölüşelim kozumuzu...</p>

  <p class="Standard" dir="ltr" style="margin-left:0;margin-right:0;text-indent:18.859844px">Susup bekledi. İnönü Voyvoda konağının önündeki küçük meydanı ağır bir sessizlik kaplamıştı. Başta kardeşi Gündüz Bey olduğu halde Osman Bey'in takımı, beylerinin, işi böylece olup bittiye getirip en önden tek başına dövüşe çıkmasını hiç beğenmemişler, taş kesilmişlerdi. Karşıda, Alişar Bey de, Kara Osman'ın hele teke tek vuruşmalarda ne kadar korkunç olduğunu bildiğinden, aklını başına toplayıp bir uygun Sıyrılma yolu bulmak için kıvranıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey yeterince bekleyip keyifle bağırdı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— N'oldu Alişar? Nerdesin? Hadindi, her zaman bulamazsın beni bu tavda... Sahanın kargayla tutuşması kanun değil ya, çıktı ağzımdan böyle bir söz... Cayarım haaa...</p>

  <p class="Standard" dir="ltr" style="margin-left:0;margin-right:0;text-indent:18.859844px">Alişar Beyle Filatyos ağız ağıza verip biraz fısıldaştılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Gündüz Bey kendini toplamış kardeşinin yanına atılmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey, hep o yumuşak gülümsemesiyle parmağını ağzına koyup "Sus" işmarı verdi. Yüz metre ötedeki fısıldaşmayı duyabilirmiş gibi kulağını uzatmıştı. Hiçbir şey duymasına, hatta, konuşanların yüzlerinden niyetlerini sezmesine imkân olmadığı halde, Filatyos'u iyi tanıdığından neyi öğütleyeceğini kestiriyordu. Bunu Gündüz Gazi de kestirmiş olmalı.ki, kızgınlıkla konuştu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Olmaz Kara Osman, bırakmam bir başına... Kancık bunlar... Yumulur üstüne hepsi... Ya da seni oka tuttururlar Çudar’ın okçu milletine... İmdat geldi, boşuna attırmam seni ateşe...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dur, telaşlanma! Teke tek vuruşmayı göze alamayacak bu herif... Aldı mı, vardır bir domuzlukları... Domuzluk düşünen dalgın olur. Dalgınlığa düşürmeyince, artlarını alıp tepeleyemeyiz bunları...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ben çıkacağım öyleyse...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ben çıkmayınca hiç olmaz. Bu iş benim işim, bu sebepten olmaz, ikinciye, ben çıkmayınca gafil avlayamaz bu takımı... -"Hey" sesine döndü-: Kimsin? Alamadım sesini Alişar! Anladım, korku yüreğine yol buldu, soluğun tıkandı, sesin çıkmazlandı. Korkma, pis canını alacak değilim, kulaklarını budayacağım, az biraz!.. Ad koyacağım sana, Kulaksız Alişar, diyerek...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dırlanma kocakarı gibi, Kara Osman, beylikte, bitli Türkmen çobanına kılıç çekmek kanun değil! Sana çok bile meşe sopası...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çabuk "he" dedin, sefil Alişar! Hesabımca, çıkmalı değildin, bu er meydanına sen... Nedir kurduğun kahpelik?..</p>

  <p class="Standard" dir="ltr" style="margin-left:0;margin-right:0;text-indent:18.859844px">Alişar, öfkesinden atını iki kere fırıldak gibi çevirdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Pişmanlık mı elverdi, yüreksiz Türkmen? Yalayıp yuttun mu tükürdüğünü?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Böğürme koca öküz gibi, "Aklın belası övünmek, yüreğin belası bağırmak" denilmiştir. -Vakit kazanmak istiyordu-: Davulun gümbürtüsü, kuru deri, ince kasnak ve de hava boşluğudur ki, korkaklardan gayrisini korkutamaz.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bayhoca merdivenleri üçer dörder hoplayarak çıktı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Orhan Bey, kavuştu Toros'la... Kavaklıktaki gözcüyü tutmuşlar. Dolandılar arkaya...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey, elini börkünden, sonra da kuşağından geçirdi, kılıcının kabzasına götürdü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çekin benim atı... -Gündüz Gazi'ye döndü-: Hazırlanın siz de... Davul vurulunca, salarsınız bir uğurdan... -Nurettin Bey'e parmağını kaldırdı-: Bu iş başka iştir Nurettin Bey kardaşım! Konuk savunmak işi değildir. Kara Osman kardaşının alnı lekelenmesin, dersen hiç karışma... Karışma ki, dileğim yerini bulursa, Konya'ya gidecek kâğıda yalan yazmak zorunda kalmayalım. -Meydana döndü-: Hazır ol vaktine, sancakbeylerinin yüzkarası... Höööööst! Höst dedim, sözün yoktur ya senin, bizden istemesi... Oklarınıza sahip olamamaktasınız bugün... Unutma, kılıç kılıca vuruşacağız, teke tek... Çudaroğlu pek tutsun okçularını...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Uzatma yüreksiz Türkmen, sözüm söz! Bir sözüm daha var: Kılıcın keskin yüzünü çalmayacağım kopası boynuna... Sırtıyla kıracağım akılsız kuru kafanı...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman'la Gündüz bakıştılar. Böyle bir söz, "Korkma atıl" demekti, ancak pusuya çekmek tasarlandığı zaman verilebilirdi. Gündüz Gazi'nin yüzündeki kuşku birden dağıldı. "Akıllıyı hor görmek akıllı işi değil" diye rahatça gülümsedi. İlk çarpışmada bir uğursuzluktan korkuyordu. Hayvan sürçer, kılıç kırılır. Alişar son zamanlarda et yağ bağlamıştı ama, küçümsenir savaşçılardan değildi, hele öfkeye bindiği sıralar...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey yürüdü. Açılarak yol verdiler. Merdivenleri, güvenli, keyifli, çevik indi. Kapı altına çekilmiş atına yaklaştı. Hayvan, bakılmaya doyulamayacak kadar güzel, oynak, güçlüydü. Kulaklarını çekti, kolanlarını yoklayıp perkitti, boynunu yavaşça şamarlayıp "Ya Allah" diyerek hoplayıp bindi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kapıyı iki yandan çekip bir anda açtılar, sürüp çıkınca hemen kapattılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Küçük meydan ilkbaharın ağır öğle güneşi altında yamyassı tütüyor, titreyen havanın ötesinde, her şeyi olduğundan birkaç kat küçülterek uçsuz bucaksız bir çöle benzetiyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bu yüzden, Osman Bey, tek başına çıkacağını hiç ummayan düşmanlarına yedi yaşındaki bir çocuk kadar ufacık, güçsüz geldi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Gölgeden çıkmış, güneşte bir an şimşek gibi parlayan kılıcını yere eğerek kımıldamadan durmuştu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Böyle bir şeyi hiç ummadan bekleyenler, soluklarını hep birden bırakıp bakıştılar. Alişar ötekilerden daha çok şaşmış, ilk defa da gerçekten korkmuştu. Ama kendini, çabuk topladı. Hiçbir bir tehlike yoktu. Kâhya'nın duraklamadan ettiği yemin üzerine kimsenin imdat getirmeye gitmediği gerçekti. Hesaplamışlar, İnegöl göçmenlerinin buraya gelmeyi göze alamayacaklarına kesinlikle emin olduklarından, Söğütlü'nün ancak ikindiye doğru yetişebileceği sonucuna varmışlardı. Yanındaki çocukları adam yerine koymuyorlar, Osman'ı Gündüz Bey'le iki kişi sayıyorlardı. Filatyos'un reâyâsı Mavro'nun içerde olduğunu duyup uydurdukları ferman sözüne giderek kendilerini inandırmışlar, Nurettin'le bir avuç levendinin, İnönü Ahilerinin, bu işe karışmayı göze alamayacaklarından şüphe etmez olmuşlardı. Alişar Bey, sövüp sayıp kudurtarak Osman Bey'i kapıdan biraz ayırmayı başarır, beriden at koparıp akılsız Türkmen'i içeri girmeden çevirirlerse buraya gelmelerinin sonucu elde edilmiş olacaktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Alişar Bey, kılıcını kabadayıca çekip kafası üstünde ışıltılarla çevirerek atını tepikledi, "Hayda brrre, vardım kötü Türkmen! Hayda braaaa diri dur!" diye naralanarak ve de atın nallarıyla meydanı depreme vererek alıcı kuşun ava yumulduğu gibi, geldi, sözünde durup kılıcın tersiyle çaldı, kalkandan kıvılcım koparıp ok gibi geçti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey, kılıç tersiyle oynamanın pusuya çekmek için olduğunu bildiğinden bıyığı altından gülümsemişti. ikisinin de niyeti başka olduğundan, çarpışma, ister istemez, silah idmanına dönecekti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey atını kısadan çark edip bekledi. Arkasını düşman kalabalığa dönmüştü. Alişar durumdan yararlanmak istedi. Bu kez, var gücüyle yüklenmiyor, daha civelek hamlelerle arka arka geriletmeye bakıyordu. Başından beri savunuda olan Osman Bey, apansız parlayıp uzun kolunun verdiği üstünlükle hırıl hırıl solumaya başlayan derbeder Alişar'ın başındaki sancakbeyi kavuğunu, kılıcının ucuyla, yağdan kıl çeker gibi, yere düşürüverdi. Çarkalayan hayvanların kaldırdığı toz, görüşü zorlaştırdığı için, Alişar takımı, kavuğun kafayla beraber düştüğünü sanıp çırpındılar:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Heyvaaaah!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gitti Beyimiz, gitti...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Al haaa...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vur haaaa...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bre kes haaaa...</p>

  <p class="Standard" dir="ltr" style="margin-left:0;margin-right:0;text-indent:18.859844px">Atılmalarına kalmadan Alişar toz bulutundan cascavlak çıkmıştı. Beylerinin kafasını yerinde gören takımın daha çok şaşırdığı belliydi. Alişar, düşen kavuğuyla, sancakbeyi heybetini yitirdiğinden, savaşçılığa yeni özenmiş levent acemisine benziyordu. Güneş gözüne girmiş, öğle üstü, dünya kararmıştı. "Körbekör olasın sefil Türkmen" demeye kalmadan davul sesini duyarak aklı büsbütün karıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Karabet Usta'nın hiç telaşsız, biraz da keyifle vurduğu imdat davulunun gümbürtüsü arasından Toros takımının naraları aralık aralık duyulmaya, giderek, fırtına gibi yaklaşmaya başlamıştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çal kılıcı Osman Beyim, Toros yettiii...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çal bre, yetti geldi, Âdem Ejderhası Pir Elvan'dır buuuu...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bre çalın Ertuğrul’un kurdan...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çal kılıcı Kara Osman Beyim, çaaal!</p>

  <p class="Standard" dir="ltr" style="margin-left:0;margin-right:0;text-indent:18.859844px">Söğütlü'nün narası basılmadan İnönü Ahi yiğitlerinin "Yektir Allah yek" bağırışı dağları tutmuş, yeri göğü inletmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Şaşkınlığı savuşturamamışken, ölüm dehşetine kapılan Alişar, kime dediğini kendisi de bilemeden var gücüyle, "Vay kahpe avradı vay" diye bağırdı. Böyle bağırmasaydı, belki eski arkadaşına yaptığı alçaklığı ucuz atlatacaktı. Bu sözü duyunca, dün geceden beri öfkesini bastırmaya çalışan Osman Bey gerçekten kudurdu. Balkız'a sövülüyor gibi gelmişti. n'aptığını pek bilemeden, sürdü yetişti, kılıcı var hıncıyla çaldı. Çaldığı anda amansız vurduğunu anlamış, pişman olmuştu. Alişar önce kılıcını, kalkanını bıraktı, kan fışkıran cavlak başı atın boynuna düştü, sonra gövdesi sol yandan yere kaydı. Birdenbire boş kalan soylu hayvan olanları anlamış gibi, toprağı kazıyıp acı acı kişnerken Osman Bey Bayhoca'nın haykırışını duydu.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kolla sağını emmiii... Diri dur!</p>

  <p class="Standard" dir="ltr" style="margin-left:0;margin-right:0;text-indent:18.859844px">Usta savaşçı sezgisiyle kılıcı çalıp sola atılmış, Filatyos'un kargı temrenini boş böğrünün ancak bir parmak ötesinde budayabilmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse Mihal, Şövalye Notüs Gladyüs, Türkopol Uranha, Çudaroğlu. Kâhya Pervane; Filatyos'un birkaç savaşçısıyla yumulmuşlar geliyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Çark edip döndü. Bu sırada Gündüz Bey'le Bayhoca, Nurettin Bey'le leventleri yetişmişlerdi. İki taraf naralar salıp döne döne vuruşarak kılıç şakırtıları arasında uzaklaşınca, Köse Mihal, bir an çevresine bakmış, kendi konağının kapısındaymış gibi, atından telaşsız atlayıp dostu Alişar Bey'i koltuk altlarından tutarak duvar dibindeki gölgeye çekmişti. Yatırdı. Üstüne eğilip bir an sonsuz bir acımayla baktı. Alişar inleyince eğildi, yavaşça sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nasılsın?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bittim! İflah olmam bu yaradan ben... Yedi beni Kara Osman!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok bir şey... Meraklanma, baktım, değil önemli...</p>

  <p class="Standard" dir="ltr" style="margin-left:0;margin-right:0;text-indent:18.859844px">Alişar hafifçe öksürdû, ağzından biraz kanlı köpük geldi. Gülümsemeye çalıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Heeeey, kimlerdensin?</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse Mihal hep öyle telaşsız döndü. Toros'un, afyon yemeyi daha boşlamamış cavlaklarından Kel Derviş'ti. Mestlikten dostu düşmanı ayırt edeceği kalmamıştı, ama, Köse'nin canını alacak gibi bakan donuk düşman bakışlarından hem ürkmüş, hem şüphelenmişti. Kılıcını kaldırdı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Geri dur! Oklanmış avımızdır bizim!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse Mihal, suçiu hizmetçisini dövüyor gibi, kılıcının tersiyle şahdamarına vurup fukara Kel Derviş'i yere serdi. Bacaklarını biraz açıp Alişar Bey'in önüne dikilerek biraz dalgın, adamakıllı ilgisiz, çarpışanları, köselerin çokbilmiş gülümsemesiyle seyre başladı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey'e arka çıkanlar daha kalabalıktı ama, Söğütlülerle Nurettin Bey'in birkaç leventinden başkası, bir de irikıyım herifle yanındaki üç kişiden -Toros'la iki cavlaktan-başkası savaşmakta pek usta değillerdi. Buna karşı, başta iki Frenk olmak üzere Çudar'ın bütün takımı, Filatyos'un adamları gerçekten bilgili, güçlü, dahası çok kıyıcıydılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse, gözlerini kısıp bakarken yüzündeki çokbilmiş gülümseme gitmiş, yerini garip bir keder almıştı, ilk görüşte kimliğini bildirmeyen, kalıba gelmez adamlardandı. Orta boylu, ince kesim gövdesi, olağanüstü kuvvetini saklıyordu. başını sağdan sola çevirerek bütün meydanı süzdü. Alt dudağının ucunu dişleyerek "Çokluk hemen bozulmazsa, sonunda kazanır" diye düşündü. Bu düşünce kendisiyle hiç ilgili değilmiş gibi, sakindi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Çudar’ın takımı, Ahi yiğitlerini meydandan püskürtüp çıkarmış, Âdem Ejderhası'yla Nurettin Bey'in leventlerine dönmüştü. Aç kurtlara benziyorlar, anlaşılmaz Moğolca naralarıyla yüreklere ürperdi veriyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman'ın çevresinde dövüşenlerden ikisi vuruşarak ayrıldı. Köse Mihal, Sen-Jan şövalyelerinden Notüs Gladyüs'le Gündüz Bey'i tanıyınca dikkat kesildi. Her ikisi de, gerçekten ustaydı. Atışlarda olduğu kadar savunularda, soğukkanlı, keskin, kıyıcıydılar. Şövalye daha çok gerileyerek, Gündüz Bey'se ilerleyerek çarpışıyorlardı. Sıraya koymuşlar gibi, biri çok değişik hamlelerle üst üste saldırmaya başlayınca öteki istifini bozmadan, hiç telaşlanmadan çelmekle, hamle sırası karşısındakine geçince öteki de aynı ustalığı göstermekteydi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse Mihal işten anlayan bir insanın önüne geçilmez merakına kapılmış, ikisinin de, zorda kalınca, hayvanlara saldırmamasını pek beğenmişti. Şövalye üst üste vururken, Gündüz Bey'in atı tökezledi, art ayakları üstüne çöktü. Köse, gözlerini kapattı. Şövalye böyle fırsatları kaçıracak savaşçılardan değildi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Uranhaaaaaa!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse Mihal bu müthiş bağırtıyla gözlerini açtı. Şövalye'nin sol gözüne bir ok saplanmıştı. Gündüz Bey'le beraber okun geldiği yeri bulmaya çalıştı. Kapının üstünde Mavro'yu elindeki yayla görünce işi anladı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Uranha, sese dönmüş, hiç duraklamadan at koparmıştı. Yaralı arkadaşına tam zamanında yetişti, çok az binicinin becerebileceği bir ustalıkla çarkalanıp sağa geçti, sol koluyla arkadaşını kavrayıp iki hayvanı birden dörtnala kaldırdı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro şaşkınlıktan kurtulmuş, yayına ikinci oku yetiştirip var gücüyle çekerek atmıştı. Tutturamayınca tepindi. Gündüz Bey keyifle kılıcını salladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çok yaşa Mavro!</p>

  <p class="Standard" dir="ltr" style="margin-left:0;margin-right:0;text-indent:18.859844px">Frenklerin meydandan kaçtıklarını önce Filatyos fark etti. Bir an n'apacağını araştırır gibi bakındı, birden hayvanını mahmuzlayıp kaçmaya başladı, takımının başında dövüşe dalmış Çudaroğlu'nun yanından geçerken bir şeyler bağırdı. Çudaroğlu, yıllardan beri eşkıyalığa vurduğundan, kaçmakla kovmak arasındaki ayrıntıyı çoktan unutmuştu. Hiç duraklamadan, telaşsız, Moğolca gerilemek emri verdi. Böyle değişik durumlara alışık takım, iyi eğitilmiş bir ordu birliği gibi, yer değiştirip dövüşerek çekilmeye başladı. Herkes, kazanma sevinci bağırtılarıyla o yana koşmuştu. Köse Mihal, çevresinde meydana geliveren tenhalığı birden yadırgadı, ürktü. Her zaman biraz kısık duran gözlerini açarak atını aradı. Hayvan, bahtsız Alişar'ın ünlü kısrağıyla gölgede duruyordu. Yürüyüp gitse, binip sürse, ovaya çıkar, kavaklığı tutunca da, savuşur giderdi kolayca... "Ne dersin?" anlamına Alişar'a baktı. Zorla soluyordu. Dünya ile ahretin çizgisine vardığı, orda uğraştığı belliydi. Kısrağa atıp yedeklemeyi geçirdi aklından...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Teslim ol çorbacı!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Rumca konuşan sesin çocuk inceliğine şaştığı için hemen dönmüştü. Orhan Bey'i tanıyıp somurttu. Türkçe sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne demektir o? Necedir, yavrum?</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey, Harmankaya Tekfuru Kosifos Mihaelis'i Türkmen deyimiyle Köse Mihal Senyör'ü tanıyınca alayı anladı. Genellikle yabancıların kendisiyle eğlenmesine, hele çocuk sayılıp "Yavrum" diye küçümsenmesine bir yıldır çok kızıyordu. Köse Mihal'in ne kadar yaman bir savaşçı olduğunu bildiği halde, hırsla atıldı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Teslim ol!</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse Mihal, Orhan Bey'in hamlesini kolayca savuşturdu. Gülümseyerek konuştu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Silahlı adam, silahsıza teslim olmak kanun değil... Hani bakalım, senin kılıcın?</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse sözünü bitirir bitirmez, Orhan Bey'in kılıcını bir vuruşta ikiye bölmüştü. Orhan Bey, bunu hiç beklemiyordu. Boş bulunmuştu. Tın diye uçan çelik parçasının arkasından bakakaldı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gebert itoğlu iti, Köse... Deş karnını şunun...</p>

  <p class="Standard" dir="ltr" style="margin-left:0;margin-right:0;text-indent:18.859844px">Alişar Bey'in sesinde müthiş bir kin, aynı zamanda yürek parçalayan bir yalvarış vardı. Orhan Bey ölümün buz gibi soluğunu derisinde duyarak irkildi. Köse Mihal kılıcını indirmişti:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Silahsızı öldürmek yoktur bizde Alişar Bey, hele çocuk öldürmek hiç yoktur.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bu sözler, hiç kasıntısız, çok terbiyeli, biraz da özür diler gibi söylenmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey elindeki kırık kılıcı yavaşça yere bırakıp ciğerlerini sıkan soluğu boşalttı, iki yanına ürkek ürkek baktı Önce, dokuz on adım ötede, yerde kımıldayan sağlam kılıcı gördü, sonra, arkası dönük olarak diz çökmüş sahibini, tanıdı. Kerimcan, mataradan ıslattığı bir mendille birinin kafasındaki yarayı siliyordu. Büyük bir kesiklik duyarak, gönülsüz yürüdü. Yaralı, Köse Mihal'in tepelediği cavlak Kel Derviş'ti. Aksıra tıksıra kendine geliyordu. Kerim'i tanıyınca çok şaştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Cennette miyiz Kerimcan? Öldük öyle ya, cennetteyiz!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Höst! Cennetten berisi hiç olmaz mı demek?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Şehitlik şerbetini içince, evet olabilemez.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele rezil! Aklın fikrin şerbette... "Yeme" dedim, "şu afyon zıkkımını... Karışmam, kelle gider elden" dedim.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Zıkkım yoook! Zıkkım, dedin mi, günaaah! -Birden telaşlandı-: Aman Kerimcan! Savunmadık kelleyi öyle ya... Gitti mi, bizim fukara kelle şimdicik teker meker?..</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey gülümsememek için kendini sıktı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kerimcan, alacağım, senin kılıcı...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kılıcı mı? -Kerim aşağıdan yukarı, anlayamadan baktı-: N'olacak?</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey, lafı uzatmadı, kabzasından tutup kılıcı çekti, aldı, doğrulup döndü. Köse Mihal, sol yumruğu belinde, biraz dalgın, belli belirsiz gülümseyerek bakıyordu. Buna çok kızdı, nedense, "Eğlen vardım" diye atılacakken şaşarak durdu. Âdem Ejderhası Pir Elvan, Köse Mihal'in arkasına, iki büklüm, sokuluyordu. Dört adım kala, durup doğruldu, koca bir taşı sırtına yapıştırıp fukarayı yüzükoyun yere devirdi, Kaplan gibi sıçrayıp üstüne çöktü, dizini beline bastı, zanaatını çok iyi bilen cellat ustalığıyla iki parmağını burun deliklerine geçirip, sanki en küçük bir direnme gücü yokmuş gibi, kafayı kolayca kanırdı. Kılıcının sapına "Tuu bismillah"diye tükürerek gergin gırtlağa... Çalacaktı ki, Orhan Bey, kendisini de şaşırtan müthiş bir sesle bağırdı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Pir Elvan! Dur çalma! Pir, çalma, dedim!</p>

  <p class="Standard" dir="ltr" style="margin-left:0;margin-right:0;text-indent:18.859844px">Yetişemeyeceğini anladığından her bağırtıda, hopluyor, bir işe yarayabilirmiş gibi, kılıcı başının üstünde çeviriyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pir Elvan tam zamanında durmuş, sesin geldiği yanı kestirmek için bakınmaya başlamıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey koşarak yetişti:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bırak Pir! Kalk hadi, bırak!</p>

  <p class="Standard" dir="ltr" style="margin-left:0;margin-right:0;text-indent:18.859844px">Elini uzattı, Köse Mihal tutup kalktı, Pir Elvan'a gülümseyerek, Orhan Bey'e, yüzünü biraz asıp baktı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sağolun Orhan Bey! Borçlu kalmadınız uzunboylu... Çabuk ödeştiniz!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ödeşme yok! Seni ben yıkmadım ki, ödeşelim!</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse'nin kısık bakışlarından bir beğeni ışıltısı geçti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Âdem Ejderhası Pir Elvan suratını asmıştı. Arada bir, Alişar'a bakarak, günlerdir aç kalmış gibi yalanıyor, herifin koynunu koltuğunu, kemerini kesesini çarpamadığı, inci düğmelerini, taş kakmalı hançerini soyamadığı için hırsından ölüp ölüp gerisin geri yeniden diriliyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Orhan Bey, nedir, ne var orda?</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey, atının üstünde, yumruğu dizine dayalı, kaşları çatık bakıyordu. Hızla gidip hayvanın dizginini tuttu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bağışla bu kez Kosifos Mihaelis Senyör'ü baba..,</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kimin yesiridir?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Pir Elvan'ın... Bağışla bu kez...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neden?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vuruştuk. Kılıcımı kırdı. "Deş karnını" dedi Alişar... Dinlemedi, bağışladı canımı...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne işi varmış yanında? Neden koşulup gelmiş? Ne yüzden düşman olmuş bize?</p>

  <p class="Standard" dir="ltr" style="margin-left:0;margin-right:0;text-indent:18.859844px">Baba oğul, Köse Mihal'in yüzüne bakarak karşılık beklediler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse Mihal, ürküntüyle, yalvarmakla hiç ilintisi olmayan sakin bir sesle anlattı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çoktandır yolum düşmediydi, Eskişehre... Bugün bilmezden uğradım. "Kalk gidelim" dedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sormadın mı, neyin nesi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sormadım. Dostumdur.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Haksızdı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dostu haksız yerde, birkaç kez arkalamazsak ayıplı oluruz, Kara Osman Bey! Birkaç yıl öncesine gelene kadar, pek haksız işler tutmazdı, Alişar Bey, DOSTUMUZ!</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey gözlerini kırpıştırarak biraz düşündü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Yakında bulunanlar konuşmayı kımıldamadan dinlemişler, Beyin vereceği karşılığı kaçırmamak için soluklarını kesmişlerdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yiğitsin, Senyör Kosifos Mihaelis, git sağlıkla... -Köse Mihal kılıcını kırmak için dizine dayayınca, elini kaldırıp önledi-: Kırma yazıktır. Lekeli çıkmadı bu vuruşmadan, ben tanığım!</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse Mihal'in tüysüz yüzünü, bir an, sevinç pembeliği güzelleştirdi. Başıyla selam verip kılıcını yavaşça kınına soktu. Bir an, bineğine doğru atılacak oldu, kendini tutmak için sallandı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yiğit savaşçı Kara Osman Bey'e rica ederim, beni anlasın! -Yutkundu, başıyla arkasını gösterdi-: Dostumu da alıp gideyim. "Bırakıp savuşmuş" dedirtmesin bize!</p>

  <p class="Standard" dir="ltr" style="margin-left:0;margin-right:0;text-indent:18.859844px">Meydanda çıt yoktu. Pir Elvan, yaralı kurt gibi, homurdandı, o kadar... Çok zor bir istek karşısında kalmış gibi, Osman Bey'in suratı asılmıştı. Oysa, sultanın sancakbeyine hiçbir şey yapamayacağını bilmiyor değildi. Böyle kurtulmak çok da işine geliyordu. Gene de çok ağır bir şey bağışlıyormuş gibi, duraklayarak konuştu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Töremizde yoktur ya... Peki, soylu Kosifos Mihaelis... Dediğin gibi olsun!.. Al git! Köse Mihal, yumruklarını sevinçle göğsüne vurdu. Hızla dönüp koştu, Alişar Bey'in üstüne eğildi, yavaşça adını sesledi. Bir daha sesleyip karşılık alamayınca biraz çekinerek elini tuttu, kaldırıp bıraktı, kol cansız düştü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse Mihal, eliyle gözlerini kapatıp bir an durdu. Sonra istavroz çıkardı. Ayaklarını sürüyerek yürüdü. Atının yerde sürünen dizginlerini topladı. Alışkanlıkla elini kolanlardan geçirirken Orhan Bey koşarak gelmiş, sağ üzenginin kayışını tutup yardıma hazırlanmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse Mihal önce şaşırdı, sonra saygıyla başını eğdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sağolun! -Hemen bindi-: Sağolun Orhan Bey!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Daha ödeşmedik, soylu Kosifos Mihaelis!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kösenin yüzünden acılı bir gülümseme geçti:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çoktan ödeştik de, ben bir ÜZENGİ TUTMA borçlandım. Sağol!</p>

  <p class="Standard" dir="ltr" style="margin-left:0;margin-right:0;text-indent:18.859844px">Köse Mihal, kimsenin yüzüne bakmadan meydanı ağır ağır geçti, eğerinin üstünde dimdik, atının adımlarını hiç bozmadan uzaklaştı, gözden kayboldu.</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">Şeyh Edebâli, Osman Bey'in anlattıklarını dinlerken, suratını astıkça asmış, her çeşit çekişmeyi önlemek için, bunca yıldır harcadığı bunca emeğin, böyle apansız boşa gitmesine, hele, iki yönlü çatışmanın kızı yüzünden çıkmasına, çok sıkılmıştı. İki saat önce kızgın bir savaşa girmiş, ölümle elleşmiş yiğitlere, sakalını kurcalayarak bir zaman baktı. Diz çökmüşler, ellerini göbeklerine uslu-edepli bağlamışlardı. Ilgarla geldiklerinden, yıkanıp değişemediklerinden toz toprak içindeydiler. Yorgundular. Uzaktan uzağa ter kokuyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Edebâli sesindeki yumuşaklığı değiştirmeye çalışmadan sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok muydu bir yolu. Yaver Usta, önlenemez miydi şu uğursuz iş?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Önlenemezdi efendim. Son zamanlarda, rahmetli Alişar Bey, kendine sahiplik ve de tutku dizginlerini kaçırmıştı elinden... Hophop namerdine sakalı kaptırmıştı. Sultan Divanı’na gerekeni yazacak Nurettin Bey... Siz de vaktiyken bildirseniz durumu Konya'daki şeyhimize...</p>

  <p class="Standard" dir="ltr" style="margin-left:0;margin-right:0;text-indent:18.859844px">Patavatsız Gündüz Bey sözü tamamladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bu iş küllenir güzelce... Adam kökü, dünyadan kesildi mi ki sultan, Alişar gibisinin kanını araya...</p>

  <p class="Standard" dir="ltr" style="margin-left:0;margin-right:0;text-indent:18.859844px">Edebâli gülümsedi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Evet, ölenin arandığı çağ değil... Canımı sıkan, bunca çabaladık, çatışmayı önleyemedik!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Suç bizim mi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Suç... Suç kimde olursa olsun, hüner, barışı korumaktı. -İçini çeker gibi soluklandı-: Hünerimizi gösteremedik!</p>

  <p class="Standard" dir="ltr" style="margin-left:0;margin-right:0;text-indent:18.859844px">— "Tutkunluklar zapt olunmazsa barış uyur, kavga uyanır" denilmiştir, Şeyhim, kendin bilmez değilsin ya?</p>

  <p class="Standard" dir="ltr" style="margin-left:0;margin-right:0;text-indent:18.859844px">Gündüz Bey sustu, son bir duralama geçirdi. Şeyh Edebâli'nin, olanlardan kendini de suçlu saydığına inanmış, şaklabanlığa vurup bu kerteden yararlanmayı tasarlamıştı. İnceden öksürdü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Balkızını Osman Bey'e vereydin vaktiyken, başımıza hiç gelmezdi bu işler... Hünerini yürütürdün güzelce... -"Destur" deyip hızla dışarı çıkan Osman Bey'i çenesiyle gösterdi-: Suçlar hep bunun... Adam gibi adam bulup dünür salacağına...</p>

  <p class="Standard" dir="ltr" style="margin-left:0;margin-right:0;text-indent:18.859844px">Yaver Usta, şeyhinin çok utandığını, iyice de bunaldığını anlayınca telaşla söze karıştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Senin gibi patavatsızın birini mi, sakın?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Patavatsız, diyeceğine bre Yaver, imdadıma yetişip arka çıkıp şeyhimizin ayağına düşüp... Kızı almaklığa çabalasan ya!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Gündüz Bey, dediklerini yapmış, önüne diz çöküp şeyhin eteğine yapışmıştı. Edebâli, gülümseyerek kollarından tutup kaldırdı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Şeyhi çok iyi tanıyan Yaver Usta, bu gülümsemenin, böyle bir durumda, "Kızı verdim" demek olduğunu anlamasıyla bir kez, "Allah-ı Ekber!" diye bağırıp Osman Bey'i müjdelemek, İtburnu Tekkesi'ni velveleye vermek için kapı dibindeki pabuçlarını bile giyemeden seğirtti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Gündüz Bey, yalnız kalmalarından faydalanarak, nikâhın hemen kıyılması iznini almadan şeyhin eteğini bırakmamıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">İnönü vuruşmasının arkasından, davullu köçekli, güreşli yarışlı meydan düğünü kurulamayacağı için, Osman Bey, o gece, İtburnu Tekkesi'nde, sessiz sadasız, sadece sırtı yumruklanarak gerdeğe sokuldu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Sağdıç Yaver Usta, "Su uyur düşman uyumaz ve de yavuz düşman sevinç gafletini kollar" diye düşünerek, Tekke'nin çevresine yer yer ateşler yaktırıp Söğütlüleri nöbete dikmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">İtburnu'nun aşevinde, aşçı ana, nöbettekilere özel sofralar döküyor, derviş çömezleri, ateş başında oturanlar arasında, şerbet, kımız, ayran testileri dolaştırıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro, ilk savaşta, yüreklilik sınavını yüz aldığıyla geçirmiş, fazladan, "Kanlımız" dediği, hayın Şövalye Notüs Gladyüs'ü tam sırasında, gözünden oklayıp herifin "Piç Kılıç" adını, "Kör Kılıç"a çevirmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Yeni Müslüman olanlara, "Sarık Paha" vermek Selçuk töresiydi. Bu sebeple Mavro'nun omzunda çifte kılıç, kuşağında çifte hançer, kendi yayının yanında bir Moğol yayı, bir de büyücek çıkın vardı. Başta Nurettin Voyvoda olmak üzere, İnönü Ahileri, Osman Bey, Gündüz Bey, Orhan Bey, Bayhoca güçlerince ayrı ayrı armağanlar vermişlerdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro, karşısında oturan Kerimcan'dan utanmasa bunları tekrar tekrar, elden, gözden geçirecekti. Utanıyor, utandığına da canı sıkılıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim, Moğol yayını aldı, biraz kurcaladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yaman arkadaş, bu Moğol yayları... Heriflere "Okçu milleti" dememişler boşuna...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hay hay... Hiylelenip diri durmasaydım, yemişti bizi Moğol oku...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gerçek...</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro içini çekti:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne fayda, geç geldi bu yay elimize... Şövalye namerdine yetiştiremedik ikinci oku...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Belki de kurtulamaz o yaradan... Yok... İşleseydi, yıkılırdı. Gözünü alabildikse ne devlet...</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerimcan, yüzünü buruşturdu. Ateşin oynak kızıllığında, kederli bir gülümseme geçmişti ağzından... Gözleri daldı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Karı tutkusu ayırdı tatlı canından Alişar Bey'i...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Evet... "Karı tutkusu... Para tutkusu... Fırsat elverdi sanıp üste çıkma tutkusu yıkar âdemoğlunu" derdi rahmetli babam... "Tutkusuna gem vuramayan kısa yaşar" derdi. -Biraz düşündü-: Gem de vurdu mu, yaşasa da bir, yaşamasa da...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Essah... Tutkunun sonu yok çünkü... Duru durağı hiç yok...</p>

  <p class="Standard" dir="ltr" style="margin-left:0;margin-right:0;text-indent:18.859844px">Tekke'nin kapısından "Mavrooo" diye seslendiler. İkisi de sesi tanımak için kulak verdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Mavrooo! Heeey, Abdullah oğlu Yavruuu... Nerdesin? Ses ver!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kel Derviş bu...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Evet... Birincisi de, Âdem Ejderhası Pir Elvan'dır. Nedir?</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro, "Abdullah oğlu"nu yadırgamıştı biraz... Pürüzlü bir sesle karşıladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Burdayım! Hayrola...</p>

  <p class="Standard" dir="ltr" style="margin-left:0;margin-right:0;text-indent:18.859844px">Bağıranlar yöneldiler. Salt Âdem Ejderhası'yla Kel Derviş değildi. Dört... Hayır, beş kişi geliyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Ateşin ışığına girince Pir Elvan, yerden alıp başına götürerek Mavro'yu aşırı bir saygıyla selamlayarak yana çekilip ellerini göğsüne bağlayınca Mavro, alayı, alayla karşıladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Tımar için geldinizse yiğitler... Defteri kapattım. Gelecek sefere...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sağol ağa... Sağlığın ne devlet!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kel Derviş büsbütün azıtıp diz çökmüştü. Önüne bir küçük bohça bıraktı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gelinimiz Bala Hatun'un "Sarık Pahası"dır efendim, "Azımızı çoğa tutsun, Mavro Ağa’mız" dedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro, önce şaka sanmıştı. Açıp içindekileri ateşe kaldırınca sevinçten soluğu kesildi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Gerçekten, bohçada, bir şal kuşak, dışa giyilecek, ak ipekten uzun kollu bir gömlek, bir çift çorap, bir tiftik eldiven, birkaç işlemeli yağlık vardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">N'apacağını şaşıran Mavro, hemen iki dizi üstüne gelmişti. Yutkunuyordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sağolsun, Bala Hatunumuz... Sağolsun! Canım kurban yoluna...</p>

  <p class="Standard" dir="ltr" style="margin-left:0;margin-right:0;text-indent:18.859844px">Derviş çömezleri, el çırptılar:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Uğurun açık ola yiğit! Çok yaşa...</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro yardım arayarak Kerim'in yüzüne baktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Öteki nöbetçiler "N'oluyor" diye koşmuşlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bayhoca, "Görelim yahu" dedi, birazı "Giyinsin de öyle görünsün" diye güldü. Mavro yutkundu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Gerçekten duygulanmıştı. Âdem Ejderhası Pir Elvan elini kaldırıp gülüşenleri susturdu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— "Sarık Paha'lar yağmakta ya, yağmur gibi... Hay anan öle, kötü Kel... Töresince şartlandı mı bunun İslâm'a girmesi?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kel Derviş hopladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Essah... Aman Mavro!.. Aman din kardaşım... Aldırırız elimizden sarık pahaları... Yanarız kıyamete kadar... Gel aman... -Mavro'nun ellerine yapıştı-: Dediğimi deyiver bi solukta... Aman berbatlık elvermeden, hoplayalım bu berzahı kardaaaaş...</p>

  <p class="Standard" dir="ltr" style="margin-left:0;margin-right:0;text-indent:18.859844px">"Tanrı'dan başka Tanrı yoktur, Muhammet onun elçisidir" dedirtti!.. İslâm'ın şartını, inançlarını tekrarlattı. Sonunda parmağını göğe kaldırdı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kulağını ver, can kulağını... Beni sağlam işit... İslâm'a giren, Tanrı'yı her yerde var göre... Peygamberden gayet utana... Halka karşı edepsiz olmaya sakın... Töresiz iş tutmaya hiç... Kendinden büyüğe kasıntılı olmaya... Küçüğe kıyıcı olmaya... Sözünde, yemininde dura sımsıkı... Kimselere haset etmeye... Doğru söze "Evet" diye... Ayıp görse gerilip örte, kendi günahlarını bilip... Çünkü, yere güç yetmez, göğe el vermez. Tamamsın, Kara Vasil'in Mavro kardaşım, var yürü... Bundan böyle cennetliksin, çünkü sana kör şeytan girişebilemez!</p>

  <p class="Standard" dir="ltr" style="margin-left:0;margin-right:0;text-indent:18.859844px">Bayhoca laf attı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Oldu mu ya, Kel Derviş, hani bunun Arapça duası?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kel Derviş suratını buruşturarak baktı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Biz Türk dili biliriz. Suyun geldiği yana "Yukarı", gittiği yana "Aşağı" deriz, Bayhoca, dilin anlaşılmazından hiçbir şey anlamazız, koca Tanrı'ya şükür!</p>
</body>
</html>
