<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h2 dir="ltr" id="toc28" style="page-break-before:always">2</h2>

  <p class="Standard" dir="ltr">&nbsp;</p>

  <p class="Standard" dir="ltr">&nbsp;</p>

  <p class="Standard" dir="ltr">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">— Evet Osman Beyim, sana gelen haber doğru... Canına susamışlık vardır ve de bu işin içinde, baba dostun, Bilecik Tekfuru Rumanos Senyör de vardır. Düşmanlarına katılması da, Yarhisar Tekfuru'nun kızını alabilmek içindir.</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey'in babadan kalma martalosu Sarı Aratos söylediklerinden suçluymuş gibi, yeşil gözlerini utançla yere eğmiş, seyrek sakallarını kederle kurcalamaya durmuştu. İlk bakışta, toprak işlerinin ezdiği hastalıklı bir köylüye ya da hesabını bilmeyen alıkça bir çeriye benziyordu. Bunca yıl, Türkmen'e martalosluk ettiği halde, kimseyi kuşkulandırmaması bundandı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey, Köse Mihal'in habercisinden beri böyle bir doğrulamaya kendini hazırlamıştı ama, elli yaşına kadar, çevresine mertliğiyle nam salmış soylu bir insanın kadın tutkusunu yenemeyip düğününü, bunca yıllık dostuna karşı, bu kadar kancık bir pusu olarak kullanabileceğini gene de sığdıramıyordu aklına... Akçakoca'ya biraz ürkek, biraz iğrenmiş, baktı. Koca Emmi, sinire dokunacak kadar sakindi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bana sorarsanız... Karacahisar’ın kolay alınması, Rumanos'u da şaşırttı. Konya'dan sancakbeyliği beratıyla beraber gelen mehterin sultan nöbeti bitmeden, salmışsınız Orhan Beyle Voyvoda Nurettin Bey'i Eskişehir'e, Pervane Subaşı savuşmuş ama, malını mühürleyip Hophop Kadı'yı tıkmışsınız zindana... Tellallar çağırmış, "Bunlardan davası olan, bey konağına" diyerek... Tımar sahiplerinin işe yararlarına, tımarlarını geri vermişsiniz, reâyânın faizli borç senetlerini yırtmışsınız. Yasaklamışsınız adalara kaçak mal çıkarmayı... "Yörükler, eğer Karacahisar eğer Eskişehir topraklarında, köyleri çiğnemeyeler, eski yürüdükleri yerden yürüyeler," demişsiniz. Bunlardan ürkmüş tekfurlar... Çünkü velvele düştü Rum köylülerinin içine... Dönmezköy'ün Popu sözüyle meydan dayağına yatırmışsınız, Rum karısının malını parasız alan Germiyanoğlu savaşçısını... Davul dövdürerek sopalatıp rezil etmişsiniz Germiyan adını... "Germiyanlı n'apar?" dememişsiniz. O gün size Eskişehir Sancakbeyliği beratı gelmiş de, Germiyanoğlu vazgeçmiş öç almaktan şimdilik... Ama, "Şu kötü Türkmen'i bitirenin ardındayım" demiş... Çapul edelim Karacahisar'ı" demiş Türkmen'in kimi... "Esir pazarına sürelim karısını kızını, çoluğunu çocuğunu" diyenler olmuş... "Yağmasız yiğit tutulmaz ve de savaşçı biriktirilmez!" demişler, "Esir, ayaklı paradır. Esir sıkıştırılmayınca gömüdekiler çıkarılabilemez. Esirsiz ev susuz değirmene benzer. Altından gümüşten değerlidir esir kısmı... Peygamber buyruğudur kapıda kul köle bulundurmak... İt yerine köle bağlayacak, eline fırsat geçti mi, avlusuna Müslüman... Cariyesiz dönmez bey konaklarının işleri," diye çok yakınmışlar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Sarı Aratos, bunları anlatırken Osman Bey'le Akçakoca'nın, niçin irkilip dikkat kesildiklerini biliyordu. Haber alma gücünün kasıntısıyla sakalını karıştırarak biraz sustu.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Evet, halvette en uzun çekişme, pazar bacı üstüne, olmuş... Amcanız Dündar Bey, demiş ki, "Türkmen'de 'pazar bacı' yoktur, tımar dağıtın ak, reâyâyı, toprağı deftere yazmak yoktur ve de hazine toplamak gazi töresine sığmaz," demiş... "Gazilikte, bir elden alınır, öbür elden verilir," demiş... "Baç almak, defter kalem danışman gâvurluğudur, kitabımızın kavlince küfürdür. Çünkü savaşta alın teriyle elde edilmiş mal değildir, askere haramdır," demiş... "Çünkü Müslümanlıkta gerek zekat, gerek sadaka yoksulundur. Bey kesesine giremez. Malı parayı gâvur kazanır, Müslüman bulduğu yerde alır, keyfi nasıl isterse yer tüketir. Beyliği mal biriktirmek, hazine peydahlamak yıkar. Çünkü beyi kasıntıya sürer, pintiliğe alıştırır, doğruluktan ayırır," demiş... "Tarih kitaplarında yazılı... Beyin mal toplaması ülkeye kıtlık düşürür. Nitekim, topladığı, sonunda düşmana kalır. Şeriatımızın töresince beye hazine gerekmez!" diye bağırmış...</p>

  <p class="Standard" dir="ltr" style="margin-left:0;margin-right:0;text-indent:18.859844px">Karacahisar'ın alınmasından on beş gün sonra, Germiyanlının kötek yediği cuma pazarı ikindisinde İnönü Voyvodası Nurettin Bey, Osman Bey'in Eskişehir beyliği tuğunu bayrağını çekip mehteri dövdürerek gelmiş, fermanı vermeden halvet istemişti. Sarı Aratos'un anlattıkları, bu halvetin gizlileriydi ve de hüvesi hüvesine doğruydu. Osman Bey, "Yanımızda olsalar, bu kadarını tutamazlar aklılarında, düşmanlarımız," diye düşünerek Akçakoca'ya baktı. Koca Emmi de bu kez kuşkulanmıştı. Gülümsemeye çalışarak sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne denilmiş buna karşı bakalım?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Buna karşı, Akçakoca Beyim, demişsin ki sen... Önce, Germiyanlının sopa yemesini önlemek istemişler, "Cuma namazından sonraya kalsın," demişler. "Adalet namazdan ileridir" demişsin halvette, Dündar Bey'e karşı, "Pazar kolay kurulmaz" demişsin, "Çerçi milleti, tüccar milleti, pazara mal getiren reâyâ milleti hayvanının kuyruğunu tutaraktan sürünüp gelir ki, aksata ederek nafakasını çıkarsın, noksanını kapatsın! İnişte yokuşta bunca yorgunluk çekmesi, bunca belaya göğüs germesi bundandır. Hele çerçi tüccar kısmının, sürecek tarlası, dönen değirmeni, dikili ağacı, yürür davarı yoktur. Nice yükleri çözüp bağlayaraktan ve de harami yaramaz tutmuş yollara mal can dökerekten gelip birikmesi mülkü güvende bildiğindendir. Güven kadıyla olur, subaşıyla olur, pazar bekçisiyle olur ki, şarap sarhoşu rezil Germiyanlı, düzen sevmezlerin kışkırtmasına gidip, başına gelecekten gafillenip bey kılıcı gölgesinde, talan ederim sanmasın!" demişsin. "Pazar sahipsiz olmaz, Dündar Alp edepsize değnek ister," demişsin. "Ayrıca, çerçi tüccar takımı da halkı haklamayacak... Meydan kantarı ister ki, el vurmadan kendi başına doğru tartsın! Ölçekler, kileler, halkalar örften küçük olmasın! Pekmezine su katan, yağsızı yağlı diye satmaya kalkan değnek ister. Paralarda silik, kulağı kırpılmış, kalp var mı bakılacak ki, "Pazar"adına layık olabilsin bey pazarları... Pazara kılıç gölgesi gerek... Doğruları güldürücü, eğrileri yıldırıcı sıkı düzen gerek," demişsin. "Bey kısmı, kalkıp, it kovalayamaz. El ulağı ister," demişsin. "El ulağı, kuldur, kul doyurmadan dikilebilemez. Baç almayınca bunun suyu nerden gelir?" demişsin. "Kanundur, beylik kul ile olur, kul hazine ile olur, hazine reâyâ ile olur, reâyâ adalet ile olur" demişsin. "Beyde hazine olmayınca Tebriz İlhanı'na, Moğol valilerine, Konya Sultanı'na yıllık vergiler, salgılar, armağanlar nerden gidecek?" diye sormuşsun. Arada başka korkunçlu sözler edilmiş... "Armağan da neymiş?" diyerek dikilmiş Dündar Bey, "Bildiğimiz haraçtır. Müslüman'ın haraç vermesi kitapta var mı? Biz bu Hisarı sultanın, Moğol'un arkalamasıyla mı kaptık, hayır, gazilerin çabalamasıyla vireledik. Sultan sultansa, biz de beyiz. Selçukluysa, biz de Gök Alp soyundanız. Aslında biz bu ülkeye onlardan önce geldik," diye bağırmış. "Doğrusu, İnegöl Tekfuru'yla çekişeceğimize, Konya'yı göze alalım. Oğuzname'de yeri görülmüştür, Selçuk tahtı, Kayılıya düşmektedir. Yoksa biz, kötü Karamanoğlu'ndan daha yüksek ağa değil miyiz?" demiş... Buna karşı, köpürmüşsün, Akçakoca Beyim, "Bu ne sırasız, yaraşıksız laftır?" diye bağırmışsın.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bu kez Osman Bey'le Akçakoca, gerçekten ürkmüşlerdi. Kaş çatarak bakıştılar. Burunlarından soluyorlardı. Yerlerin kulağı olduğu biliniyordu ama, düşman casuslarının halvete bu kadar sokulabileceklerine gene de akılları alamıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Aslında bu laflar, pirelendirmiş bizim tekfurları... Pervane Subaşı da, bire bin katıp büsbütün kışkırtmış, "Bu Türkmen, burada beylik kursa gerek, hisarlarımızı bir bir başınıza yıksa gerek,"demiş...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Pervane Subaşı mı? N'aramaktaymış tekfurların arasında bu köpek?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Eskişehir'den sıçrayınca Çudar çetesine katıldığını duymadınız mıydı sakın?</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey gözlerini kıstı. Karacahisar cenginden sonra, gösterdiği maskara kıvraklığa karşı Kel Derviş Issızhan'ı istemiş, "Boğaz'ı tutarım ki, Tebriz'den İstanbul'a kadar olmuşu olacağı kuşun kanadıyla, sabahın yeliyle Söğüt'e yetiştiririm," diye şişinip ilk haber olarak da, Pervane Subaşı'nın Çudar çetesine katıldığını bildirmişti. Akçakoca da, herhal, inanmadıklarına gülüyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bunlar bunu duyunca toplanmışlar Osman Beyim...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kim? Kaç kişi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— İnegöl Tekfuru Aya Nikola başta... İkinci, Atranos Tekfuru Aleksi, Çudar Moğol, bana kalırsa Germiyanoğlu'nun desteği... Frenk şövalyesi Notüs Gladyüs, Türkopol Uranha, bir de Pervane Subaşı...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neyi alıp verememekte bizden bu Frenk serserisiyle bu Türkopol alçağı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Biri Karacahisar kontu olacakmış, Frenk töresince; Türkopol da Issızhan baronu...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok canım... Kolay mıymış bu?</p>

  <p class="Standard" dir="ltr" style="margin-left:0;margin-right:0;text-indent:18.859844px">— "Söğüt ucu bitirilirse çok kolaydır," diyormuş Pervane... "Siz Kara Osman'ı bitirin, gerisine karışmayın!" diyormuş... Bunlar İnegöl Tekfuru Aya Nikola'nın sofrasında kebabı yiyip şarabı içip iyice sarhoşlanmışlar. Her biri yumruğunu gürz, pençesini topuz sanıp kendini, evinde arslan, avlusunda Kaplan sandığı sıra, Pervane bunlara yemin ettirmiş... Ardından, sözü Frenk şövalyesi almış demiş ki, "Ey hak dini yolunun Hıristiyanları, karı örtüsü örtünecek çağa geldik. Karacahisar'ı, gündüz gözüyle kapıp alanlar, Moğol önünde karı gibi kaçan Türkmenler değil mi? Yazık... Yazık bizim sürüdüğümüz kılıçlara..." Lafın gerisini Pervane kapmış: "Şaşkınlığın sırası değildir ve de soylu şövalye kardaşım doğrusunu demiştir. Kalkmak sırasıdır ve de eli kılıca atıp davranma günüdür. Kara düşman kara kuş gibi yumulup gelmekte... Rahmetli Filatyos kardaşınıza olanlar size ibret yetmez mi? Bir öfkeli yiğitti, keyif ehliydi ama, kılıcına güç yetirir, bineğine dilediğini yaptırır yaman savaşçıydı. Merdane deprenip çok uğraştı, çok Türkmen'i tatlı canından ayırdı. Ne fayda ki, batağa düşüp tutuldu, kafası kargıya geçti. Durmak zamanı değildir, el bir edip çaresini yakın yoldan görmek günüdür." Bu sefer şövalye tekrar söz almış: "Yazıklar olsun size:.. Bu Türk'ün atını, itini, avradını bu toprağa hiç uğratmamak gerekti. Kitabımızda yeri vardır. Müslüman kâfirler, bir Hıristiyan toprağına yerleşti mi, söküp çıkarması kıyamete kalır. Çünkü, avrata binip ürer, ata binip yiğitlenir, itinin sürdüğü ize basarak yürür. Benim gördüğüm, Türk'ü bire kadar kırmadıkça, İsa ümmetine dünyada barınmak geçmiştir. Yol yakınken, büsbütün güçlenmeden, el birliğiyle, imansız Türkmen'in hesabını görmeliyiz!" Tekgöz Frenk sözü bitirince, bu kez Atranos Tekfuru Aleksi diz üstü gelip, "Bana bakın soylu kardaşlarım," demiş. "Bu Ertuğrul oğlu Kara Osman kolayına oklanır av değildir," demiş, "Ermeni Derbendi'nde pusu kurduk, yırtıp çıktıktan başka, fukara Filatyos kardaşımızın da, dağ gibi Hisarını başına yıktı. Fazladan Eskişehir Sancakbeyliği'ni de çekip aldı. Subaşı Ağa benden iyisini bilir, bu sancakbeyliği meselesi, Ahilerin başı altından çıkmıştır, başaran da, kaynatası Şeyh Edebâli'dir. Eskişehir Sancakbeyliği bunca tımar besler, her bir tımar birkaç cebeli çıkarır. Ahi yiğitleri Osman'dan yanadır. Kendi Türkmenleri yaman savaşçılardır. Beyleri uğruna ölümden dönmezler. Bu iş, bizim gücümüzle başarılmaz. Germiyanoğlu, Konya Sultanı’nın sancakbeyine karşı, kendi savaşçısını koruyamadı. İmparator'dan ordu istemek, hesabımıza gelmez. Çünkü, Frenk zagonu yürütmeye kalkıp çizgiden çıktık. Gelen ordu, Türkmen'i mi kırar, önce bizi mi bitirir, bilmem! Bildiğim, Osman Bey, gündüz savaşında, gece baskınında kolayına boyun vermez. Kapışırsak, kimin sağ kalacağı belli olmaz! Frenk zagonu köylüyü bizden soğuttu, düşman etti. Frenk ülkesindeki tutumlar bize hiç uymaz. Soylu Şövalye Notüs Gladyüs bizi kolayca suçlamasın. Korkaklığımızdan yerleşmedi Türkmen buralara... O zaman öyle gerekti, öyle oldu. Bana sorarsanız, bugün zorla hakkından gelinemez Kara Osman'ın... Belki zarla, oyunla, düzenle gelinir. Var mı hazırda böyle bir düzenimiz?" Aleksi Tekfur sözünü bitirince, herifler bir zaman düşünmüşler. Sonunda, bir amansız yere çekip bitirmekte karar kılmışlar. "Şöyle mi tutsak, böyle mi kapsak" derken, domuz Frenk'in tek göz şövalyesi, dikilip sormuş, "Kimdir bunun güvendiği dostu buralarda?" Berikiler şaşırmışlar, "N'olacak?" demişler. "Adam kısmı, düşmanının aracılığıyla pusuya düşürülmez, dostuyla çekilir," demiş... Peki, dostu kim Kara Osman Bey'in?.. Bilecik Tekfuru Rumanos. Güvenir mi?.. Hem de gözü kapalı... Ne fayda ki, böyle söz, Rumanos Tekfur'a, söylenebilir değil... Kör şövalye meğerse, bildiğimiz kör şeytanmış, Osman Beyim, demiş ki, "Dostluk değişir" demiş, "Heriften durduğu yerde kahpelik istenmeyecek, karşılığında, tutkun olduğu neyse vaat edilecek... Tutkusu azsa biraz güç yatar, pahalıya gelir, deliliğe varmışsa eğer, üste bile verir. Tutkusu yoksa, hep birlikte üstüne varırız, biraz korkuturuz. Bakar ki, dostluk yoluna hem istediğine kavuşmaktan geçecek, hem de tatlı candan olacak..." Lafın burasında İnegöl Tekfuru Aya Nikola yumruğunu "Yaşşa!" diyerek masaya vurmuş, "Tamam," demiş. "Yarhisar Tekfuru Hırisantos'un kızını istediydi geçende, bunak herif vermediydi!.." "Ey, demişler, vermemiş ya", "O kez vermedi, bu kez verir. Güçsüzdür, parasızdır. Baskınııza dayanamaz!" Epey laf edilmiş bunun üstüne... Sonunda, Bilecik Tekfuru Rumanos'la konuşma işi, Aya Nikola'ya bırakılmış...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Rumanos da kızı duymasıyla he mi...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kızı duymasıyla değil, Akçakoca Beyim, Aya Nikola demiş ki, "Filatyos, Konya Sultanı'na haraç verir tekfurdu, tatlı canını Türkmen'den kurtaramadı," demiş... "Buna olur demezsen, imparatordan ordu istenecek," demiş, "Ordu geldi mi, neye niçin çarpacağı hiç belli değil," demiş, "İznik kumandanıyla Bursa kumandanı bu Karacahisar işine çok kızdı, bunun öcünü almaya koşulmadığını duyarlarsa... Ordu da gelirse... Gerisini kendin düşün," demiş... "Benden bu kadar din kardaşlığı... Son pişmanlık fayda vermez," demiş... Hasılı çok söz etmiş... "Kızı da sana alırız," deyince, "Peki," demiş.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yarhisar Tekfuru'nu nasıl razı etmişler?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bu kez inegöl Tekfuru gitmemiş, Frenk'in tek göz Şövalyesiyle uzun Türkopol'u salmış; yanlarına da, sizin Keşiş Benito'yu katmış... Kız istemediğinden, "Belki vaftiz babası razı eder," demişler. Ötekileri salmaları, yabancılardan korkar bu Yarhisar Tekfuru doğdu doğalı... Biraz da imparator ordusuyla korkutulmuş, aslında kızı vermezlendiğinden bu yana, Bilecik Tekfuru'ndan ödü kopuyormuş... Drahomadan vazgeçip kolayca peki dedirmişler. Kız gene diretmiş. Herif kızını zindana atmış... Sonunda çocuk değil mi, dayanamamış... Müjdesini ulaştırmışlar Bilecik Tekfuru Rumanos'a, yaşına bakmadan, kalkmış şıkır şıkır oynamış... Onar altın ayak kirası vermiş... Düğün gününü birlikte kararlaştırmışlar. Bu kadar yakın olmasını Frenk'in tek göz şövalyesi istemiş... "Bizden neyi alıp veremiyorlar?" dedin. Gözünü kaybetmiş İnönü çatışmasından bu herif... Yemin etmiş, canımzı almaya...</p>

  <p class="Standard" dir="ltr" style="margin-left:0;margin-right:0;text-indent:18.859844px">Sarı Aratos, geldiğinden beri, ilk defa, kurnaz kurnaz gülümsedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neye güldün sarı martalos?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Şundan ki koca bey... Kırla geçtikten sonra körpe kız tutkunluğu gibi rezillik olmaz. Sarhoş sofralarında, maskara oldu, kendisini bu kahpeliğe düşüren alçaklara, bunca zamanın saygılı Bilecik Tekfuru Rumanos Senyör...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne gibi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— N'apacak elli yaşındaki herif on üç yaşındaki bebeyi, dersiniz?" diye soruyorlarmış. Tek göz Frenk, "Korkmayın kardaşlar, bizde bunun dermanı var," diyormuş, "NAMUS KEMERİ" derler, diyormuş, "Nerde bulacak fukara Bilecik Tekfuru bu namus kemerini?" diye soruyorlarmış. "Din kardaşlığı öldü mü? Verdiği on lira bahşişle gümüşten ısmarladım. Bursa'nın kuyumcusuna" diyormuş, "Anahtarını iki yapdıraydın, n'olacaksa!" demiş İnegöl Tekfuru Aya Nikola; rezil Frenk, "Hep iki yapılır bunun anahtarı bizim oralarda, karının acıması çoksa, dört beş bile yapılır," diye gülüyormuş...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey suratını asıp duymazdan gelince Sarı Artanos izin istedi. Osman'ın uzattığı keseyi alıp Türkmen töresince öptü, başına götürdü, yüzünü sıkıca sarıp arka arka çıktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kapı örtüldüğü zaman, Akçakoca'nın duygularını dışarı vurmayan yüzü kederlenmişti. Osman Bey'in, Bilecik tekfuruna götürmek için seçip sedire yaydığı hediyelere dalmıştı. En azdan iki yüz altın değerindeydi. Hele kabzaları put biçimi Venedik hançeriyle meç vardı ki, kralları bile sevindirirdi. Bunlar, oğluna, "Beni gelip kaçırsın," diye haber salan kızın düğünü için hazırlanmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kim götürdü, halvet konuşmalarını hiç eksiksiz düşmanlarımıza Koca emmi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Suç bizde... "Meşe çakalsız olmaz," denilmiştir.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çakal işine benzemez Koca emmi, bunca konuşmadan ayıklanıp ulaştırılanlar yaman...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Buluruz, meraklanma Ertuğrul'un oğlu... Rahmetli baban söylerdi. "Bu Dündar alçağı her namussuzluğu yapar," derdi. Ben seni sevdiğine verirdim. "Kırık kol yen içinde... Dışarı çıkmaz," derdim. Ferah ol! Sezinleyene kadardır bunun gizlisi...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey camdan dışarıya dalmıştı. Gülümseyerek döndü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vakittir Koca emmi, salalım gitsin, Soylu Rumanos dostumuza düğün armağanlarımızı... "Yarın biz de varacağız düğüne..." diyelim, "Fazladan yaylaya çıkmaktayız," diyelim... Elini kaldırıp susturdu. Diyelim ki, bir taşla şu kadar kuş vuracağım, sevincine kapılsın! Yaylaya çıkmak olmayınca, kalabalık gidilmez ve de Bilecik Hisarı kolayına alınmaz.</p>

  <p class="Standard" dir="ltr" style="margin-left:0;margin-right:0;text-indent:18.859844px">Akçakoca birden tetikleşip gözlerini kıstı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Etme, Kara Osmanım, Rumanos Tekfur yüz kere oynanmış oyuna gelip karılara hisar kaptırır mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gör ki nasıl kaptırır. Âdemoğlu bir kez kahpeliğe vurdu mu, şaşırmasın olmaz, şaşkın adam da, kolay kazancı görünce bildiğini unutur. Ne denilmiştir, "Deveyi yardan uçuran bir tutam ot," denilmiştir. Hadi sen tellâlları çıkart, "Göçtür, göç! Yayla göçüdür" diye bağıranlar. Köylere haberciler gitsin. Bey mahallesinin ulularına ben derim, yarınki düğünün nasıl bir düğün olduğunu, olacağını... Ona göre hazırlansınlar. Aşağı mahallenin ulularına gerekeni sen söyle gerektiğince...</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey, Koca emmiyi kapıya kadar geçirdi. Elini öptü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Yarın belki öleceklerdi. Belki çoluk çocuk, en kıyıcı düşmanların eline geçip esir pazarlarında satılacaktı. Öyleyken ikisinin de kılı depremiyordu. Uçların değişmez yasasıydı bu... "Tam, soluğun genişledi sanırsın, bela bindirir."</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">— Balabancık... Balabancık hey!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan ara duvara dayadığı merdivenden bir basamak daha çıktı. Elinde büyücek bir bakır tas vardı. Ağzına yağlı pide kapatmış, bunun üstüne de bir tahta kaşık koymuştu. Başkalarına duyurmamak için yavaşça sesleniyordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hey Balabancık... Balabancık...</p>

  <p class="Standard" dir="ltr" style="margin-left:0;margin-right:0;text-indent:18.859844px">Dündar Alp'in küçük kölesini sokakta tutmuş, duvara gelmesini söylemişti. Çok acıyordu bu çelimsiz oğlana... Horluyorlardı domuzuna, yarı aç, yarı tok en ağır işlere sürüyorlardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Balabancık...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Buyur Aslıhan abla...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Paça koydum sana... Yiyiver.</p>

  <p class="Standard" dir="ltr" style="margin-left:0;margin-right:0;text-indent:18.859844px">— İstemezdi. Sağol!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Geçenlerde "Çok severim" dedindi ya...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Zahmet ettin! Doyurduktu karnımızı...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hadi hadi... -Sesini biraz daha alçalttı-: Dündar Bey'in sofraları doyumluk değildir, tadımlıktır. Soğutma, hadi... Ben buradayım, acele etme, yakma ağzını... Okuntu geldi mi, Rumanos Tekfurdan Dündar Bey'e?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Geldi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne zaman gidecekmişsiniz?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bilmem. "Sırasız" diye suratını astı Dündar Bey. "Az bir şey götürsem adıma elvermez, çok götürsem işime gelmez. Düğünü derneği... İcatlıyanın da, kuranın da geçmişini..." diye sövdü bir zaman...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kudurmuş mu? Gücü yetse, düğünlerimizi yasaklayacak desene!.. Hele, cimri!</p>

  <p class="Standard" dir="ltr" style="margin-left:0;margin-right:0;text-indent:18.859844px">Susup kulak verdi. Köslük meydanının koca kösü vurulmaya başlamıştı derinden derine... Yüreği hopladı. Söğütlü belli etmemeye çabalıyordu ama, Karacahisar pazarında Osman Bey, Germiyan savaşçısını sopaya çekeli beri Germiyanoğlu baskınından korkuyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nedir? Ne davulu vurmakta, hey aman Balabancık, çıkaramadım.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Korkma abla, baskın davulu değil...</p>

  <p class="Standard" dir="ltr" style="margin-left:0;margin-right:0;text-indent:18.859844px">Soluklarını keserek dinlediler. İkisi birden sevinçle konuştu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Göç davulu...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gööööç... Neyin nesi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yayla göçü olmasın...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok. Çıkılmayacak bu yıl yaylaya, geçti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kalın bir ses, Aslıhan'la eğlenmek istiyormuş gibi, apansız çok yakından duyuldu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Göçtür haaa! Yarın göç haaa! Yayla göçüdür haaaa... Yarın göçtür, yay göçü haaa!</p>

  <p class="Standard" dir="ltr" style="margin-left:0;margin-right:0;text-indent:18.859844px">Gerisinde koca kös, göç davulunu, yakın köylerden karşılık bekleyerek, belli aralıklarla vuruyordu. Söğüt’ü sevinçli bir "Hoooooo" uğultusu kaplamıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yayla göçü!.. Hay çok yaşasın Osman Beyimiz...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sevindin mi, Balabancık?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sevinilmez mi abla! Sıcağına dayanılmaz bu çukurun... Ölürdük hep... Başkasını bilmem ya ben ölürdüm yüzde yüz...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Olmazdı bir şeycik... Canı yok mu kalanların?..</p>

  <p class="Standard" dir="ltr" style="margin-left:0;margin-right:0;text-indent:18.859844px">Konaktan "Balabancık" diye seslendiler. Çocuk "Hın" diye ürkerek kalktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Aldırma, bitir yemeğini... Denk sarmaya çağırtmakta karılar... Biraz geç oluversin. -Şapırtıları dinledi-: Yavaş ol!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dündar Bey istediyse... Olmaaaaz!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bitir şunu...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Olmaz oh abla...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Peki, koy oraya. Neymiş anla gel, bitir. Seslen duyarım. îyisi... Çekiver bir ıslık...</p>

  <p class="Standard" dir="ltr" style="margin-left:0;margin-right:0;text-indent:18.859844px">İnerken sokak kapısının sert sert vurulduğunu duydu. "Kerim!" diye koştu. Akçakoca'yla karşılaşınca hem şaştı, hem sıkıldı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nerdesin kız çengi? Kapı dövmekteyiz sabahtan beri...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Burdayım Koca emmi, buyur! Emrin?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nerde baban olacak... Duymadı mı, kösü, tellâlı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Şüpheliyim duyduğundan... Mahzende... Dalmıştır ateş otuna... Dünyayı unutmuştur. Buyur geç... Sesleyim.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bırak... İnerim ben... Deliliği, bakalım eksildi mi, arttı mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nerden çıktı yayla? Hani gidilmeyecekti bu yıl?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çıktı. Denklerini sıkı sarmaya bak sen...</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan, Akçakoca emmiyi mahzene inilen merdiven başına kadar getirip aşağıya seslendi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Babaaa... Hey Kaplan baba, kim geldi, bak!</p>

  <p class="Standard" dir="ltr" style="margin-left:0;margin-right:0;text-indent:18.859844px">Akçakoca yavaş yavaş indi taş basamakları... Alçak demir kapının altından ışık vuruyordu. Açıp girdi. Döküm yapıldığı için, burası cehennem kadar sıcaktı. Yanmış toprak kokuyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş, tezgâhtaki boru parçasından gözlerini ayırıp dönmeden konuştu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yemek biraz sonra, Aslıhan kardaş... Bitmediyse de, bitmesine çok bir şey kalmadı, koca Tanrı'ya şükür...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele şuna... Hiç utanır mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş omzu üstünden baktı, dalgın gülümsedi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sen misin, Koca emmi, hayrola! Yatsıya gitmedin mi? Niçin?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hangi yatsı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vay... Bir değil miydi mübarek, zorlatıp ikiye mi çıkardınız? Bir bağırtı duydum, "Ezandır, dedim, namazda gözü olanlar duysa, ne eyi!" dedim.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele derbeder!.. Kıyamet kopsa, farkına varamayacak... -Tezgâhtaki borulara baktı-: Oldu mu sonunda... Çıktı mı balık kavağa.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Çıkmadıysa da Koca emmi, çok bir şey kalmadı. -Sıvalı kollarını göğsüne kavuşturup sakalını kurcalayarak daldı-: Boruyu bu kez yarmadı mı tamam!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yarmadısı kalmış mı, nah yarmış!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Evet, yardı, rezil ateş tozu... Bugün tuncu denemekteyim. Gene ağzını yardı fındık, az kaldı ki bizi sakatlıya... Gittim, yattım kızgınlıkla... Yatmamla, aklıma geldi. Bir de geniş yapalım ağzını şunun dedim, indim. Patlaması arttı ama, fındık iki adım önüme düştü pıssadak... Büyüttüm, zorlayıp tıktım, Bu kez boru yarıldı gene...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bırak oğlum... Çıkmaz bundan bir şey... Taşa zorlatmaktır bu, boştur.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yarması gücündedir Emmi... -Akçakoca'nın dediklerini duymamıştı bile... Gözlerini kısarak bakıyordu-: Yaman bu domuz ateş tozu... -Birden durup dışarıya kulak verdi. Tellâlın uzaktan anlaşılmayan bağırtısını, koca kösün gümbürtüsünü dinledi. Sanki biri duyarmış da, bunun çok büyük sakıncası varmış gibi sesini alçaltı-: Patlamasından umutluyum, Koca Emmi, zorlu patlayacak ki, fındığı savursun sapan taşı gibi... Patlatsın.... Patlatması güçlülüğünden... Hiç yarmasa kötü, anladın mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Tüh yüzüne... Bu yaşta... Geldin gitmektesin... Bebelerden beter, hele şuna!.. Bırak gel... İşimiz var işimiz! Can tehlikesindeyiz sefil Kaplan!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Can mı? Ne canı?.. -Birden tetikleşti-: Nedir? -Mumları söndürüp yağ kandilini aldı-: Hele anlat... Germiyan'ın edepsizliği midir?</p>

  <p class="Standard" dir="ltr" style="margin-left:0;margin-right:0;text-indent:18.859844px">Akçakoca, yukarı çıkınca odaya girmedi. Aslıhan inceden bir türkü tutturmuş, denk bağlamaya girişmişti. Onları kısadan anlattı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gizlimizin düşmana ulaşmasında Dündar'dan kuşkuluyum, İslam dini açık, Kaplan!.. Gelirken uğradım, böyle böyle dedim. Suratı karıştı ki, mosmor... Debelenmeye başladı. Aman sıkı gözle... Bak bakalım, kimler gelir gider, ne olur?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vay başıma! Yahu nedir? Ya bu dünya bunca mı bozuldu? Bunlar nasıl bir işler Akçakoca! Vay ki vay! Geçti yaşamımız desene!</p>

  <p class="Standard" dir="ltr" style="margin-left:0;margin-right:0;text-indent:18.859844px">Akçakoca, Aslıhan'ın koşturduğu nar şerbetini ayaküstü içip gidince, Kaplan Çavuş yukarı çıktı, Dündar'ın avlusuna bakan pencerelerden birinin önüne oturdu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Ay ışığı gündüz gibiydi. Söğüt'ün kösü yakın köylerden beklediği davul seslerini alınca susmuştu. Bütün evlerin ışıkları yanıyor, sevinç bağırtılarıyla koşuşan çocukları azarlayarak karılar, yayla göçünün denklerini hazırlıyordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş rahmetli karısını hatırlayıp kederlendi. Elini yüzündeki yanık yerinden geçirdi. Akçakoca'nın anlattıklarıyla üzüntüsü yavaş yavaş öfkeye dönüyordu: "Şu cenabet ateş tozu, densizlik etmeyip boruyu yarmasa... Kurşunu savursa dilediğim gibi... Çalsam rezil takımının bağrına... Çalsam!"</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan da yayla göçüne dalmış, tası ması unutmuştu. Hatırlayınca gitti, merdivene çıktı, uzanıp baktı. Tası duvarın dibindeydi ama, Balabancık görünürlerde yoktu. Bir, iki "Hu... hu" çekti, hafiften seslendi. Fukara oğlan komşuların öteberi verdiğini konaktakilere bildirmek istemiyor, yasaklamış olmalılar ki, biri görecek diye ödü kopuyordu. Bu yaşta köle olmanın şuradan şuraya satılmanın zorluğunu düşünürken, Balabancık ahırdan çıktı. Adını duymasıyla çırayı yere atıp çiğneyerek söndürdü, koştu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Geldim Aslıhan abla! -Tası uzattı-: Buyur! Güzel olmuş ki... Çok yaman olmuş! Ellerin dert görmesin!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neye seslenmişler? Denk sardırmaya mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok! Daskalos Derviş'i istedi Dündar Bey... Ardından "Kara katırı eğerle" dedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— N'olacakmış gece vakti kara katır?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Daskalos, mağaradaki Benito Keşiş'e gidecek!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Allah Allah! Ne ilintisi var, Dündar Bey'in mağara keşişiyle?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vardır! Öteberi salar arada sırada... -Ürperir gibi içini çekti-: İsa Efendimize şükür... -Ürkerek hemen düzeltmeye çalıştı-: Töbe, "Tanrı'ya şükür" diyecektim! Gönülsüz gönülsüz güldü. Bi korktum ki beni salacak, diye...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele yüreksiz! Ay ışığı gündüz gibi... Korkmak var mı erlikte?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Korkum gece yolculuğundan değil abla! Benito... -Durakladı. Sesi nedense değişmişti-: Bu keşiş çok rezil!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan "rezil" sözünü yadırgadı. Çevrede ermiş sayılan bir din adamına, Adalı Rum çocuğunun sövmesi gerçekten garipti.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neden rezil? N'aptı kara domuz sana?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok!.. Yapmadı bir şey! -Söylemekte söylememek arasında bocaladığı belliydi-: Hiç Aslıhan abla!.. N'apar? Hiç...</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan, çocukta, sokağa atılmış bir küçük kedi yavrusunun insanlara sığınma ihtiyacını sezdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sıkça gönderir mi Dündar Bey seni, Kara Keşiş'e?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Eh!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Öyleyse, Balabancık, herifin rezilliğini saklamak olmaz. Söyleyeceksin ki dermanı bulunsun! Neden "Rezil" dedin, n'aptı sana? Ağladığından şüphelenerek uzandı. Bak bakayım! Ağlamak da neyin nesi? Söyleyeceksin, n'aptı? Küserim ki...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yanağımı sıktı önce... Öptü birkaç kez... Geçende... Zorladı!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vay başıma! Hele domuz! Hani boşlamışmış dünyayı bu... Canına mı susadı. "Yatırır keser adamı Türkmen" diye hiç mi korkmamakta bu rezil? -Biraz düşündü-: Peki, Dündar Bey ne dedi bu işe?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Demedim!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neden? Oldu mu ya! -Aslıhan'ın sesi birden değişip dargınlaşmıştı-: Saklanır mı böyle pislik?</p>

  <p class="Standard" dir="ltr" style="margin-left:0;margin-right:0;text-indent:18.859844px">Balabancık telaşla anlattı:.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Daskalos Derviş'e dedim abla... Dedi ki Daskalos... "Aman Dündar Bey duymasın" dedi, "satar seni çöl Araplarına... Adam eti yiyen Moğol'a!" dedi, "İnanmaz desen de... Çünkü doğru bilir keşişi" dedi! -Çaresizlikle içini çekti-: Daskalos iyi mi? Keşiş bir rezilse bu beş rezil! Bak ne dedi Aslıhan abla... "Allah adamıdır Benito pederimiz yavrum Balabancık," dedi, "gönlünü etmek günah değildir, sevaptır" diye güldü!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vay namert Daskalos! Duyulmamış işler mi çıkaracaklar bunlar bizim toprağımızda?.. Ekinimize kıtlık, davarımıza kıran mı düşürecekler? Sevap he mi? Dur sen! Ya Kaplan Çavuş'a, "Böyle, böyle" demez miyim? Duymasıyla gökleri başlarına yıkmaz mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nedir o kız? N'aramaktasın gece vakti duvar üstlerinde?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Anaaa! -Aslıhan babasının sesini tanıyınca kızdı-: Böyle mi sokulunur, pisi gibi tıpırtısız? Yüreğim yarılayazdı!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele yavuz uğruuuu! Kimdir konuştuğun? Tepme gelmekte ki, bak nasıl gelmekte... Kimdir?</p>

  <p class="Standard" dir="ltr" style="margin-left:0;margin-right:0;text-indent:18.859844px">Balabancık şakayı anlayamamış, enikonu korkmuştu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Benim Kaplan Ağa! Ben Balabancık... Paça verdi bana. Sağolsun, Aslıhan ablam!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vay Balabancık'la oynaşmaktaymış bu benim kızım! Ya ben bunları doğrayınca haksız mıyım komşular!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Gönül eğlendirmenin sırası hiç değil, Kaplan Çavuş! Bitişikte olanlardan habersiz gezinip... Neden taşımalı koca Dağıstan kılıcını boşuna... Yazıklar olsun!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş "Höst!" deyip dönecekti, Akçakoca'nın dediklerini hatırlayarak durdu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— N'olmuş kız? Ne var?</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan, utandığı için, sözleri seçerek, edepsizliği duraklaya duraklaya anlattı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bu rezilliği er olup temizlediniz ne iyi, Kaplan Çavuş! -Nerdeyse ağlayacaktı-: Yoksa, bak bakalım bizim Bacı Bölüğü...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Höst! Höst dedim çengi! -Hızla düşünüyordu-: Nereden geldi girdi, bu duvar yarenliğine, Keşiş Benito lafı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nerdenmiş! "Katıra eğeri kapat" demiş ya Dündar Bey... Bu da korkmuş "Beni salar" diye...</p>

  <p class="Standard" dir="ltr" style="margin-left:0;margin-right:0;text-indent:18.859844px">Kaplan Çavuş sesini alçaltarak sordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ya kimi salacakmış, bunu salmazsa...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Daskalos rezilini!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vay vay! Ne zaman kız?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne zaman olur, katır şimdi eğerlenince...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Essaaah! Öyle ya... Höst! Patırtı istemem! Balabancık'a söyle, ferah olsun alırız önünü... İn çabuk! İn dedim!</p>

  <p class="Standard" dir="ltr" style="margin-left:0;margin-right:0;text-indent:18.859844px">Aslıhan merdivenden indi. Babasının sokak kapısına doğru gittiğini görünce şaşırdı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nereye? Allah Allah! N'olacak yayla denkleri?..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sen toplanacakları biriktir! Gelir bağlarım ben... İşim var!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kılıcını toplayıp savaş meydanına girer gibi hışımla yürüdü.</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">Kamagan Derviş, değirmen taşına benzeyen yuvarlak bir kayanın üstüne, çok yaşlı bir akbaba gibi tünemiş, batakta yer yer parlayan ay ışığına dalmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Nal sesleri duyunca birden sıçrayıp döndü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim, soluğunu tutarak, sanki olabilirmiş gibi, herifin kanat çırparak havalanmasını bekledi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kimdir? Kimsiz?</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey hayvandan atladı. Geniş adımlarla yürüdü. Yaklaşınca Moğol töresince üç kez diz vurup selam verdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Selam Kamagan baba! Biziz! Osman Bey oğlu Orhan Bey!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Buyur Osman Bey oğlu! Ay ışığıyla geldin, ne mutlu! Bir emri mi var Osman Beyimizin?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Selamlar saldı. "Çok yaşasın Kamagan Dervişimiz," dedi. "Benito Keşiş'e biri gelecek bu gece... Konuştuklarını sana dinletsin," dedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kolay! Ne kadar kolay! Sağolsun Osman Beyimiz, Kamagan Derviş'e buyurduğu iş kolay!.. -Avcuna sıkıştırılan keseyi, hemen kuşağına soktu-: Sağolsun, var olsun! -O zamana kadar iki büklümdü hemen dikildi-: Çeksinler hayvanları mağaranın ardına!.. Çakıp torbalasınlar!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Burdan mı geçer Benito Keşiş'e gidenler? Başka yolu...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yoktur, yok! Burdandır! Bataktan gelirse bilmem! -Hoplaya hoplaya birkaç adım atıp döndü-: Kelebek kuşu uçamaz Kamagan'dan habersiz buralarda Osman Bey oğlu! Pire zıplayamaz!</p>

  <p class="Standard" dir="ltr" style="margin-left:0;margin-right:0;text-indent:18.859844px">Parmağı havada, duruyormuş da, altından toprak kayıp gidiyormuş gibi mağaraya kadar kaydı, karanlığa karışıverdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pir Elvan'la Mavro, hayvanları sikkeleyip döndükleri zaman, Moğol dervişi de bir elinde kocaman bir testi, ötekinde büyük bir bakır tasla göründü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Buyur Orhan Bey! Bilecik şarabıdır. Yirmi yıllıktır! Yarasın Bey oğlu, yağ bal olsun!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sağol Kamagan baba!</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan'la Kerim dudaklarını ıslattılar. Mavro, belli belirsiz irkildi, sonra gözünü kapayarak iki yudum içti. Pir Elvan kalanı dikmiş, tası, şarap testisinin altına tutmuştu. Yalanıp damağını şaklatıyor, otuz iki dişini göstererek sırıtıyordu:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yavuz şarapmış gayet! Hele doldur baba!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kamagan Derviş, biraz önce oturduğu taşı gösterdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Buyrun geçin!.. Dikilmekten oturmak iyi, oturmaktan yatmak...</p>

  <p class="Standard" dir="ltr" style="margin-left:0;margin-right:0;text-indent:18.859844px">Karmakarışık böcek seslerini, batağın çakal ulumaları kesiliyor, gecenin serinliğiyle belli belirsiz kımıldanan hava, kekik kokuyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Göz yaylımı boyunca uzanan bozkır, ay ışığının altında su baskınına uğramış gibi ürkütücüydü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kamagan Derviş bir zaman yıldızlara baktı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bizim yerimiz, hey Osman Bey'in oğlu, doksan dokuz dünyanın en ufağıdır ama üstünde yeşil cennet, altında kara cehennem vardır! -Gözlerini kapayıp elini kulağının ardına atarak Söğüt yönünü dinledi-: Göç davulunuzu duydum gün inerken... Gecikti bu yıl sizin yaylamanız... Bu yıl iki kez vuruldu yayla göçü davulları... Bu yıl başka bir yıldır çünkü... Bu yıl, dönemeç yılı!.. Ölümün keskin tırpanı, Tebriz'de, Abakaoğlu Argun İlhan'ı biçti bu yıl... Geldi, burada, öfkeli Filatyos Tekfuru biçti! Büyük düşler yılıdır bu 90’ıncı yılımız! Düşler gördüm, Osman Bey'in oğlu, nice nice mutlu düşler! Kanat uçları kara, kafası yeşil Hümâ kuşunu, Söğüt'ünüz üstünde uçar gördüm. Ertuğrul Bey'in konağı damına kırk arşın yaklaşır gördüm! Gölgesini, baban Osman Bey'in başına sürer gördüm, ne mutlu! Beyliği güçlü olsun! Ömürlü olsun! Uruy!</p>

  <p class="Standard" dir="ltr" style="margin-left:0;margin-right:0;text-indent:18.859844px">Ötekiler de "Uruy" dediler.</p>

  <p class="Standard" dir="ltr" style="margin-left:0;margin-right:0;text-indent:18.859844px">İniltiler basılınca Kamagan şarap döndürdü. Sonra küçük adımlarla hoplaya hoplaya meydanın öbür ucuna gitti. Kulağını koyup bir zaman yeri dinledi. Kalkınca dönüp gelmedi. Diz üstü kaldı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim dalgındı. Öz amcası Dündar Alp'le bunca yıllık dostu Rumanos Tekfur'un Osman Bey'i öldürmeye kalkışmalarından çok, dünyayı boşlayıp bir mağaraya sığınmış Kamagan Derviş'in para karşılığı casusluk etmesine şaşıyordu. Kılıç kuşanıp bey kapısına yerleşmeseydi, Yahşi imam'ın hizmetini görerek mollalığa çabalasaydı, dünyada böyle insanlar bulunduğundan habersiz mi yaşayıp ölecekti? Benito Keşiş de tekfurlara elbet bedava çalışmıyordu. Bunlar, yurtlarını bırakıp, şu kadar bir fersahtan dönülmez gurbete çıkıp, gelip dağ başlarında birer mağara peydahlayıp "Say ki" birer dükkan açmışlardı. "Asıl akıl almazı, müşteri bulabilmeleri... Sürdük indik, keseyi avcuna koyduk, gece vakti!.. Koca Tanrı'nın bir işleri canım, karmakarışık işleri..."</p>

  <p class="Standard" dir="ltr" style="margin-left:0;margin-right:0;text-indent:18.859844px">Ak bulutların arasında, yusyuvarlak ay, hızla geçip gidiyordu. "Hayalleme, buluttur geçen... Ay durur! Nasıl durur? Batıp gitmez mi zamanı gelince!"</p>

  <p class="Standard" dir="ltr" style="margin-left:0;margin-right:0;text-indent:18.859844px">Mağaranın kara ağzından, birisi tarafından havaya atılmış gibi bir gece kuşu, telaşlı, darmadağın, fırlamış, gözleri görmüyor gibi, sağa sola, yukarıya aşağıya yalpalayıp yeniden yeraltının karanlığına dalmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Ürküntüden içi katıldı Kerim'in... Geçenlerde nasıl girebilmişti Benito Keşiş'in inine? Kapana kısılan ayağını ovuşturdu. Hayır, artık göze alamazdı tek başına, böyle bir işi... "Millet haklı! Tekin değil bu yerler, bu insanlar!" Birden irkildi. "Osman Bey'in, Dündar Alp'in Rumanos Tekfur'un konakları tekin değil, aslına bakarsan!.. Buraların tekin olmayışı oralara bağlı! Demek ki bu dünyada tekin yer yok!"</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan sıçrayıp taştan inince ürkerek davrandı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nedir?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Tamam! Hadi!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kamagan Derviş, maymun gibi sıçrayarak, kolunu sallıyordu. Yanına koştular.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Müjdeler olsun! Girmiştir avımız ok menziline! -Ellerini ovuşturup, buruşuk suratında çenesini burnuna değdirerek güldü-: Pençemizden çıkası kalmamıştır!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Birinin başı belaya girecek diye ne kadar sevindiği hırıl hırıl solumasından anlaşılıyordu. Nedense elini ağzına götürüp "Sus" işmarı verdi. Gözlerini yumarak fısıldadı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hadi gelin bakalım!</p>

  <p class="Standard" dir="ltr" style="margin-left:0;margin-right:0;text-indent:18.859844px">Mağaranın yanından bükülüp kayaların arasına girdiler, Kamagan’ın arkasından tek sıra yürüdüler. Herifin adımları küçüktü ama, gidişi hızlıydı. İniş aşağı yokuş yukarı demiyor, tırısı bırakmıyordu. Buraları çok iyi bildiği hiç duraklamamasından belliydi. Oysa kayalar, Pir Elvan'ın zor geçeceği kadar sıklaşmış, çalı kümeleri, fundalar yükselmişti. Tepenin ardına dolandılar. Burası üst üste binmiş cilalı kayalardan ibaretti. Çukurlar gitgide derin hendeklere, hatta uçurumlara dönüyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kamagan Derviş, duvar gibi dümdüz bir kara kayanın dibinde durdu. Gene parmağını ağzına götürdü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Buradan ileriye söyleşmek yok! Yankılanır burdan ilerisi... Davul gibi gümler! -Orhan Bey'e sordu-: Görüp dinlenmeye kaç kişi gelecek seninle?</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan anlayamadı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hep gitsek olmaz mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Olmaz! Şundan olmaz! -Pir Elvan'ı gösterdi-: Bu geçemez bu gövdeyle... Bir sakatlık çıkar! Çetindir geçit... İncedir! Hep gidilecek de mağaranın ağzı n'olacak? Hilelenirse Benito Keşiş, atlarsa bir kez batağa, ordular güç yetiremez! Doğanlar atmacalar bulamaz!.. İzini süremez değme av itleri...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Anladım! -Arkadaşlarını gözden geçirdi-: Kerim, tutun siz, Pir Elvanla mağaranın ağzını... Baktınız kaçacak... Kaçırmazsınız! Kaçtı mı çok kötü olur! Berbatlıktır ki...</p>

  <p class="Standard" dir="ltr" style="margin-left:0;margin-right:0;text-indent:18.859844px">Âdem Ejderhası Pir Elvan, kısa kargısını sağ elinden sol eline, sol elinden gene sağ eline atıp tutarak Kerim'in yerine karşılık verdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ferah ol Orhan Beyim! Kara kuş olsa kaçabilemez! -Kamagan'a döndü-: Nerden gidilir mağaranın ağzına?</p>

  <p class="Standard" dir="ltr" style="margin-left:0;margin-right:0;text-indent:18.859844px">Kamagan Derviş, güvendiği bineğin sağrısını sıvazlar gibi elini kara kayaya sürdü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Budur mağara... Bunun içindedir! Yanı sıra gidin! Döndüre dolandıra sizi götürür, kendi ağzına bu! Yankısı vardır bunun kendi başına... iniltileri, homurtuları vardır. Sıkı sokunun kılıçları, kayış tokalarını sıkılayın ki şıkırdamasın! Sendeleyip taş düşürmek yok!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerimle Pir Elvan gözden kaybolunca Kamagan Derviş, ağır bir işe hazırlanır gibi ellerini birbirine sürdü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— İyisi, Orhan Beyim, silahları bırakın burada... Demirin yumuşağı olmaz. Kayaya değdi mi, ses verir tın tın... Birbirinizi kollayacaksınız! N'aparsam onu işleyeceksiniz! Geçit korkuludur! Hadi koca Tanrı rast getire!</p>

  <p class="Standard" dir="ltr" style="margin-left:0;margin-right:0;text-indent:18.859844px">Yürüdü, elli adım gidince durdu. Burada toprak birden bitmiş, önlerini derin bir uçurum kesmişti. Kara kaya, dibi görünmeyen bu uçuruma dümdüz iniyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kamagan Derviş, duyulur duyulmaz bir sesle kayanın yüzünde biraz yükselerek giden yarığı gösterdi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ayak kolay sığar, üstü destek olur. Yukarda tutunacak kovuklar vardır. Tutunduktan sonra çıkarırsınız ayaklarınızı... Doruktaki kara kuşun yuvasını dağıtmasaydım, yol vermezdi burası... Benito'nun gizlisine erişilebilemezdi!</p>

  <p class="Standard" dir="ltr" style="margin-left:0;margin-right:0;text-indent:18.859844px">Eliyle arayıp tutunacak kovuğu buldu. Yere basıyormuş gibi rahatça uçurumun üstünde, dümdüz kayaya asıldı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan da hiç duraklamadan söyleneni yapmış, herifin arkasından yürümüştü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro böyle cambazlıklara alışık olduğu halde, uçurumun dibi görünmediği için, bir an duraladı. Sonra korkaklığı kendine yediremeyerek, yukardaki kovuğu tutup sol ayağını yarığa soktu. Gövdesini kayaya sürterek ileri aldı. Orhan Bey'in korkmazlığını çok beğenmişti. Başa geçmek, insanlara hükmetmek kolay değildi. Sırasında tatlı canını ortaya atmak gerekti ve de iş bu kerteye geldi mi, gözünü hiç kırpmamak şarttı. Birdenbire saatlerdir böyle düz bir kayaya yapışıp duruyormuş duygusuna kapıldı. Sanki bu gidişin artık ne dönüşü vardı ne de bitişi! ilk defa gidilen yolların insana uzun geldiğini hatırladı, "Adımları saymadık da hak ettik!" derken, kebap kokusunu şiddetle duyup sarsıldı. Bu korku, bulunduğu durumda, tuzaklara koyulan yem etkisi yapmış, büyük bir tehlike belirmiş gibi yüreği hoplamıştı. Orhan Bey, "Bitti Mavro!" diye fısıldayarak kolunu tutmasaydı, n'olurdu kim bilir? Ayağını düze basıp soluğunu bıraktı, Kamagan'ı göremeyince şaşırdı. Burası, Issızhan'ın sayvanı kadar düz, onun kadar da genişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kamagan, kayanın keskin köşesini kıvrılmış olmalıydı. Orhan'ın arkasından yürüdü, köşeyi döndü, önce yarıktan vuran sarı ışığı, sonra başını kaldırıp kayanın tepesinde, göğün derinliklerine yükselen dumanı gördü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kamagan Derviş, sürek avında, değerli bir avı döndüre dolandıra öldürmeleri için beylerin önüne getiren usta, fakat usanmış bir sürekçi gibi sırtını kayaya dayayıp çömelmiş, bulanık aydınlıklığın altında batağa doğru uzanan ovaya dalmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro yarığa çekinerek sokuldu, Orhan Bey'in omzundan baktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Keşiş Benito, ocağın karşısına dizlerini dikerek oturmuştu. Ucundan tuttuğu bir kemiği iştahla sıyırıyordu. Dişleyip koparmak için başını her sallayışta omzuna kadar inen gür kara saçları dalgalanmakta, ıslak soluklarıyla nedense, insan eti yiyor duygusunu vermekteydi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Duvara sokulu bir bakır kapta yaktığı meşalenin ışığı, suratına vahşi bir kızıllık veriyor, oturuşu Kamagan'a şaşılacak kadar benzediği halde, yırtıcı bir hayvandan çok, bir yamyamı düşündürüyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bir yandan kemiği ayırırken bir yandan ateşteki etleri çevirmekte, üstlerine kaşıkla tereyağı sürmekteydi. Kemiği kapıdan dışarı attı. Duvar dibindeki kalın bir kalasın üstünde, yuvalarına oturtulmuş, sıra sıra ince boyunlu testiler vardı. Birini aldı, havaya kaldırıp şarabı ağzına dört parmak aralıkla akıtmaya başladı. O kadar içti ki, Mavro'nun bakarken solukları tıkandı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Testiyi yerine koydu. Gök gürültüsü gibi geğirip mağarayı inletti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kebap şişlerinden birine uzanacağı sıra, birden yay gibi dikilip dışarıya kulak verdi. Saçları sakalları dikilmiş, gerçekten çok korkunç bir hal almıştı. Mağarada yaşaya yaşaya hayvan sezgilerini geliştirdiği anlaşılıyordu. Tedirgin olması, ayak sesi duyduğundan değildi. Mağarasındaki karanlığa birinin yaklaştığını sezinlemiş olacaktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Ayak sesleri duyulunca, el yordamıyla aradığı küçük bir hançeri bulup arkasına saklayarak, avuna atılacak bir Kaplan gibi toplandı. Bir an öyle durdu. Sonra gelenin bir kişi olduğunu anlayıp rahatladı. Kınına koyduğu hançeri kuşağına soktu.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Heyyyy Benito! Tuzak muzak var mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok! Gel doğruca, korkma!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Daskalos Derviş kapıda göründü. Her zaman kuşağında küçük bir hançerle gezerken bu kez beline bir de kılıç bağlamıştı. Havayı kokladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne eti bu?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Karaca! Yer misin?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nedir gece vakti? -Daskalos'un ayağı dibine bir ağaç kökü yuvarladı-: Otur bakalım!.. -Testileri gösterdi-: Şarap iç! Neymiş? -Karşılığını beklemedi-: Neden getirmedin oğlanı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hangi oğlanı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Balabancık mı, ne karın ağrısı!..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Etme Keşiş Benito! Kaç kez dedim, bu Türkmenler anlamaz bu işten... Başın derde girecek!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hadi vire! Kullanmaz mı ipek gibi çocuğu Dündar kâfiri? Kullanmaz da neden saydı o kadar altını?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Olmaz öyle şey!.. Canı çekse de yapamaz. Çünkü duyulmasıyla mahvolur.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Allah Allah, Araplardan zorlu Müslüman mı, bu kara cahil Türkmenler! Acemlerde var, Türkistan'da var, Selçuklardaysa tekkesi var, resmen! Mevlevîlik... Tebriz'de İlhanlar bile, karının tadını unutmuşlar çoktan... Konya Sultanlığı'nda nikâh kıyacaklar nerdeyse... Anadolu'daki Moğollar dersen, yaman tutkunu bu işin...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Saydığın yerlerle Bitinya ucunun farkı burda... Ertuğrul Bey hiç aman vermezdi. Duyuldu mu kaçmalı ki kurtulabilmeli! Osman Bey daha beter! Babası kaçamak vererek kovarlardı, bu sopayla gebertir!..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele avanak Türkmen! -Şişi aldı, sallayarak soğutmaya çalıştı-: Neyse Daskalos Ağa, çoğu gitti azı kaldı! -Büyük bir lokma kopardı, karşısındakinin zıddına basmak istiyormuş gibi, yayvan yayvan çiğnedi-: Yarın öbür gün temizlenecek bu pislik...</p>

  <p class="Standard" dir="ltr" style="margin-left:0;margin-right:0;text-indent:18.859844px">Daskalos bir an, Frenk keşişine düşmanca baktı. Benito başını kaldırınca güldü:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Öyle mi dersin sayın peder! Temizlenecek mi bu pislik yarın öbür gün, demek?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Göklerdeki İsa Efendimizin yardımıyla... -Şarabı ağzına akıttı, yalandı-: Göç davulları vurdunuz akşamüstü! Yayla göçü denklerini bağlamakta Türkmen şimdi... Düğün eğlentisine hazırlanmakta sırıtaraktan...</p>

  <p class="Standard" dir="ltr" style="margin-left:0;margin-right:0;text-indent:18.859844px">Daskalos sırtını kayaya dayamış, sakalını kurcalıyordu. Türkmenleri ne kadar sevmiyorsa, bu akılsız Frenkleri de o kadar sevmediği anlaşılıyordu. Kısa kısa gülünce Benito Keşiş işkillendi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Ne var? -Gözlerini kıstı, açtı-: Ne var dedim? Neye geldin gece vakti? Uğursuz Rum?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Şundan geldim ki uğurlu Frenk! İş işten geçti, Türkmen pusuyu haber aldı, eğer davranıp yetişip zamanında haber vermezsek Tekfur adını silse gerek dünyanın yüzünden.,.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yalan! -Sıçradı, it oturumuna geldi-: Olmaz öyle şey! Neye geldin söyle çabuk, canımı sıkma...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Sıkılsa da sıkılmasa da böyle bu... Dündar Bey "Yetişmeye baksın!" dedi, "İş işten geçti bilsin Rumanos Tekfur," dedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yarın düğüne gelmeyecek mi Osman? Gelmeyecek de yayla göçü neyin nesi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Anlayamadın mı bu kadarcık şeyi Benito peder? Baskıncıları basacak...</p>

  <p class="Standard" dir="ltr" style="margin-left:0;margin-right:0;text-indent:18.859844px">Benito Keşiş, elindeki kebabı var gücüyle yere çalarak Latince sövüp saymaya başlamıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan'la Mavro, kalkıp tepinmesini, hatta hırsını almak için kötü kötü gülümseyen Daskalos'u tartaklamasını beklediler!</p>

  <p class="Standard" dir="ltr" style="margin-left:0;margin-right:0;text-indent:18.859844px">Tersine sakalını kurcalayarak bir zaman düşündü:</p>

  <p class="Standard" dir="ltr" style="margin-left:0;margin-right:0;text-indent:18.859844px">Daskalos da, bu değişmeye şaşmış, gülmeyi bırakmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Osman bizim pusuyu duyduysa biz de onun haberli olduğunu bildik, dostum Daskalos!.. Sağ olsun, var olsun Dündar Beyimiz! -Ayağıyla kebabı itti-: N'olduysa bizim kebaba oldu!</p>

  <p class="Standard" dir="ltr" style="margin-left:0;margin-right:0;text-indent:18.859844px">Daskalos gözlerini kırpıştırarak anlamaya çabalıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Benito Keşiş önce yavaş yavaş, sonra kahkahalarla güldü. Şarap testisini kaldırdı. Gene, görenlerin soluğunu kesecek kadar uzun içti. Sanki hiç yutkunmuyor, boğazına döktüğü şarap doğruca midesine iniyordu. Testiyi apansız Daskalos'a doğru attı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dur aman!</p>

  <p class="Standard" dir="ltr" style="margin-left:0;margin-right:0;text-indent:18.859844px">Daskalos yere değmeden tutup şaşkın durdu.</p>

  <p class="Standard" dir="ltr" style="margin-left:0;margin-right:0;text-indent:18.859844px">— N'aptın deli Frenk?</p>

  <p class="Standard" dir="ltr" style="margin-left:0;margin-right:0;text-indent:18.859844px">— İç dostum Daskalos, iç rahatça... Akılsız Osman'ın cehenneme gidecek canına!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nasıl gidiyor canı cehenneme, pusuyu haber almış Osman'ın?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Biz de onun haber saldığını haber aldık! O bizim pusu zamanımıza kadar güvendeydi, şimdi de biz canımızın istediği kadar güvendeyiz!</p>

  <p class="Standard" dir="ltr" style="margin-left:0;margin-right:0;text-indent:18.859844px">Daskalos, birden dizlerini dövmeye başladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Anladım! Hay sen çok yaşa Benito peder! Öyle ya... "Nasıl olsa bende ipin ucu" diyerek atılacağı zamana kadar gevşek duracak Türkmen!.. Biz daha önce davranıp...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Şükür kestirdin, bilge Daskalos! İç içebildiğin kadar... Hak ettin çünkü. Dünyanın en uygun akıl pahası, şaraptır. -Birden ciddileşti-: Kim haber veriyor işlerimizi bu avanak Türkmen'e, anlayabildiniz mi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok! Yüzü kapalı biri gelmiş...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Boyu, poşu?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dikkat etmemiş gören! Birkaç kez daha gelip gittiği biliniyor!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Önemli değil! Ertuğrul oğlu Kara Osman kalmayınca martalosu da kalmaz! -Bir eliyle kebabı çevirirken ateşe bakarak daldı-: Yayla göçü davulu vurdurursun öyle mi, pusuyu haber alınca?.. "Kazandım" diye sevinmiştir. Yaylaya gidiyorum diye gelecek yavaş yavaş... -İnsanın yüreğini ürperten bir kıyıcılıkla dişlerini gıcırdatıp kısa kısa güldü-: Kendisini güvendi sayacak yüzde yüz! Ya şimdi aptal Rumanos ne kadar seviniyordur, "Hem canını alacağım, hem de kendi ayağıyla hazinesini getirip hisarıma bırakacak! Türkmen kardeşim!" diye... Anladın mı? İki taraf da şimdi ellerini ovuşturuyor, kazandım diyerek... Alık Türkmen kuşkulandırmamak için dağınık gelir! -Parmaklarını çakırdatarak yırtıcı kuş pençesi gibi, havada açıp kapadı-: Kaparsın gırtlağını, söker alırsın! Uykuda bastırmakla birdir! Ağır sarhoşluk başlasın, diye bekleyeceğiz yarın geceye kadar sanıyor! Çudaroğlu, Pervane Subaşı, şövalye mövalye, yarı geceye doğru yanaşacak sanıyor Kozpınar'a... -Kebabı ışığa kaldırıp bir zaman baktı, birine acımış gibi içini çekti-: İsa Efendimiz, yarın, kimseyi Osman'ın yerine koymasın!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Doğru!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neye doğru dedin bakalım? Hiç!... Akıllı olsanız bu vahşi Türkmenleri uğratmazdınız toprağınıza... Güç yetiremediniz, geldiler diyelim, bu kadar zaman yaşatmazdınız. "Çürüdü Bizans" derler bizim ülkemizde... Katoliklik-Ortodoksluk çekişmesinden değil!.. Gerçek budur çünkü... Çürümüşsünüz tuzsuz kalıp. Tuz, yani akıl, bir de yürek!.. Size kalsa çok yaşardı buralarda Türk men, yerleşirdi sökülmemecesine... Şövalyeye dua edin! Şövalye Notüs Gladyüs'e... Tam zamanında yetişti! "Yarın Allah kimseyi Osman'ın yerine koymasın" Yanlış! Şövalyenin eline düşecek Osman'ın yerine koymasın!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neden?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bir gözünü kaybetti İnönü'nde Osman takımıyla vuruşurken... O gün bugündür yemin etti Osman'ı diri tutmaya... O gün bugündür işi gücü yeni işkenceler tasarlamak... Yeni işkence araçları yaptırmak! Hayır, insan değil artık gözünü yitirdikten bu yana, soylu dostum Gladyüs! Bildiğin kudurmuş canavar! Sarhoşlandığı zaman görmedinse anlatamam! -Eti hınçla ısırdı-: Herif doğuştan deli... Birini öldürmeyince ya da, taze insan kanı görmeyince uyanmazmış erkekliği...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok yahu! Zor mesele!..</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kime zor? -Kötü kötü güldü-: Kendine değil elbet, ölene, kanı akana...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Deli!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Deli!.. Sıkacakmış dişini, Osman iyice güçten düşene kadar... Baktı ki ölümüne çok bir şey kalmadı, n'apacak bil bakalım!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yeniden diriltecek değil ya, gerisin geri...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bir bakıma diriltmek sayılır, "Uranha, diye sesleneceğim" dedi, "Getir bakalım Balkız'ı" diyecek! -Göz kırptı-: Kaçırmaya kalktılar ya, bunlar Şeyh Edebâli'nin kızını... Sürüklerken boynunu görmüş... Meğerse boyun meraklısıymış herif! -Biraz daldı-: Boynunu seviyor! Hem sevmeyi, hem sıkmayı, anladın mı?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yok!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Severken severken sıkmaya başlarsın işin sonuna doğru... Uranha dedi ki, "Farkına varmam, demektedir ama ben inanamıyorum!" dedi. Issızhan'ı şenleten Kara Vasil'in Liya kızı da öyle boğmuş!</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey sırtına dayanarak bakıp dinleyen Mavro'nun tepeden tırnağa titrediğini duydu, hemen kolunu omzuna attı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kara Keşiş, Şövalye Notüs Gladyüs'ün, at çalmaya gidince Demircan'ı nasıl okladığını kısa kesip, Liya işini anlatmaya girişmişti. Yanlarındaymış gibi en ince ayrıntılarına kadar uzatıyor, olanları büsbütün abartarak ballandırırken sanki gerçekten cinsel zevk duyuyordu. Bitirince kemiklerini kütürdederek gerindi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— İşte böyle dostum Daskalos! Yarın da Balkız’ın tadına bakacak düğün meydanında... Türkmen soylusu Kara Osman Bey'in gözü önünde... Saygıdeğer şeyh babası Edebâli hazretlerinin gözü önünde... Bütün sağ kalmış Türkmen ulularının gözü önünde... Rum gazileri takımının, Rum Ahiler takımının, savaşçı dervişler, yarı ermiş abdallar takımının, ille de elma yanaklı Rum bacıları takımının gözü önünde... -Gözlerini kapatarak derin derin soludu. Birden silkindi-: Sonunda sıkar mı dersin boynunu,.. Yavaş yavaş... Farkında olmadan?.. Farkında olmazsa daha iyi... Farkındaysa on para etmez! Ha ne dersin?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Aklım ermedi! Olur iş değil! Yok canım! Nefsi uyanır mı kalabalığın ortasında insanın!</p>

  <p class="Standard" dir="ltr" style="margin-left:0;margin-right:0;text-indent:18.859844px">— "İnsanın" dedin! Şövalye Notüs Gladyüs insan mı yahu? -Kendi sorusunun karşılığını gene kendisi ararken apansız sıçradı. Çok önemli bir buluşmaya geç kalmış gibi döneledi-: Aman Daskalos... Şu asılı pantolonu, gömleği veriver çabuk! Veriver ki Rumanos avanağını yatağından hoplatıp aklını başından alalım! Yabancımız değildir! Vaftiz kızımızın kocasıdır! Güveyimiz sayılır!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey herifin Yarhisar Tekfuru'nun kızı Lotüs hakkında da kötü şeyler söylemesinden korkarak, Kamagan Derviş'in omzuna dokunup "Hadi" anlamına elini salladı, Mavro'nun omzunu okşayıp kederle gülümsedi. Mavro, hiçbir şey anlamadı. Hiçbir şey duymuyor, görmüyor, düşünmüyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">— Daskalos tek dur! Kıpranma Kara Keşiş, baskındır!</p>

  <p class="Standard" dir="ltr" style="margin-left:0;margin-right:0;text-indent:18.859844px">Keşiş Benito, mağaranın önündeki küçük meydanı onar adım ara ile tutan dört kişiyi hiç telaşsız gözden geçirdi. İçlerinde, bir tek bağıran herif adama benziyordu. Ötekiler çoluk çocuktu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Sırtında Bizans köylüsü giyimi bulunduğu halde, Keşiş kılığındaymış gibi, kollarını göğsüne çaprazlayarak şişindi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Yanılıyorsun yiğit! Bizim basılacak işimiz yok! Derdiniz nedir?</p>

  <p class="Standard" dir="ltr" style="margin-left:0;margin-right:0;text-indent:18.859844px">Âdem Ejderhası hemen vuruşma bekliyordu. Şaşırarak Orhan Bey'e baktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey babasının karısı Balkız için duyduklarına çok kızmıştı. Öfkesini dışarı vurmamak için yutkundu.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Baksana, Daskalos böyle dememekte, Kara Keşiş!</p>

  <p class="Standard" dir="ltr" style="margin-left:0;margin-right:0;text-indent:18.859844px">Daskalos Derviş, Orhan Bey'i daha doğrusu Âdem Ejderhası'nı görmesiyle işinin bittiğini anlamış, dizleri tırpanla biçilmiş gibi, yere çöküvermişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Benito bunu gördü, iğrenerek yüzünü çevirdi. Önce ay ışığı alanda taştan yontulmuş gibi kaskatı duran Dündar Alp'in katırına, sonra da Mavro'nun omzundan, batağa kaçamak bakışlarla baktı. Çıra gibi yanan gözlerinden, niyeti hemen anladılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro, yayını yukardan aşağıya birkaç kez sallamış, Kerim koşacak gibi biraz öne eğilmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey emretti:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bağla şunları Pir Elvan!</p>

  <p class="Standard" dir="ltr" style="margin-left:0;margin-right:0;text-indent:18.859844px">Pir Elvan kısa kargısını "tut" diye Kerimcan'a geçirdi, kılıcını yoklayıp kemerine asılı kement ipini eline aldı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Yürüyüşü ürkek taylara sokulmak isteyen hayvan terbiyecilerine benziyordu. Mavro, biraz önce nasıl öldürüldüğünü uzun uzadıya dinlediği eniştesi rahmetli Demircan'ı hatırlayarak dişlerini sıktı çatır çatır!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Kara Keşiş, başından beri tutturduğu dünyadan geçmiş, saygıdeğer din adamı kasıntısını, bırakmamıştı. Kımıldamadan duruyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pir Elvan aşırı pazı güçlerine güvenenlerin gevşekliğiyle yaklaştı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Uzat kollarını kara dinli!</p>

  <p class="Standard" dir="ltr" style="margin-left:0;margin-right:0;text-indent:18.859844px">Keşiş Benito, apansız peydahlanan kurtuluş umuduyla tepeden tırnağa titremiş, kaim bacakları üstünde belli belirsiz yaylanmıştı. Şu adam azmanın hesabını görebilse tehlikenin yandan çoğunu savuşturmuş olacaktı. Geri kalanların, nasıl olsa haklarından geleceğine güveniyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pir Elvan yeteri kadar yaklaşınca kuşağındaki hançeri şimşek gibi çekip "İsa aşkına!" diye bağırarak atıldığı anda Mavro'nun korkudan pürüzlenmiş sesi de çınladı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Zehirlidir pıçak! Diri dur Elvan ağa!</p>

  <p class="Standard" dir="ltr" style="margin-left:0;margin-right:0;text-indent:18.859844px">Böyle oyunları çok görmüş geçirmiş Pir Elvan, herifin bileğini kapmıştı ama, eğer Mavro zehir lafı etmeseydi, işi de bitmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">İlk tartmalar. Kara Keşiş'in pazı gücünde, Âdem Ejderhasından pek aşağı olmadığını gösterdi. Herif fazladan ölüm-kalım çizgisinde boğuşuyordu. Elinde zehirli olduğu söylenen bir de hançer vardı.</p>

  <p class="Standard" dir="ltr" style="margin-left:0;margin-right:0;text-indent:18.859844px">İki adam azmanı, toslaşmış iki azgın manda gibi, bir zaman birbirine var güçleriyle yüklendiler.</p>

  <p class="Standard" dir="ltr" style="margin-left:0;margin-right:0;text-indent:18.859844px">Benito, bileklerine demir mengene gibi sıkan parmakların şakaya gelmezliğini anlayarak, deriye değdirebilmek için bir yandan hançerin ucunu yavaş yavaş bükerken, sol bileğini de geriye çevirerek kurtarmaya çalışıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey çaresizlikle çevresine baktı. Mavro'nun yayını kapıp kara domuzu oklamayı geçirdi aklından, Pir Elvan'ın vurulması tehlikesini değil, bir an şaşırması ihtimalini düşünüp vazgeçti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Ölüm, şimdi Benito'nun boynundan zehirli hançerin ucuna inmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Dayan bıçağı karnına!</p>

  <p class="Standard" dir="ltr" style="margin-left:0;margin-right:0;text-indent:18.859844px">Önce Mavro bile kendi sesini tanıyamadı ama, Pir Elvan ne demek istediğini anladı. Hançerin gövdeye dönük olmasından yararlanarak yüklendi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kara Keşiş can havliyle zorlamış, iki gövdenin kemikleri çatırdamıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Zehirli demir yavaş yavaş, herifin dışarı fırlayıp gerilmiş karnına yaklaşıyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Nihayet hançerin ucu derisine değince Benito dili kesilmiş gibi, mağarayı gümbürdetip mehtaplı yaz gecesinin derin sessizliğini parçalayan korkunç bir uluma koyverdi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pir Elvan direnmenin apansız kesilmesine şaştı, pis bir şeyi uzaklaştırmak ister gibi, herifi itip bıraktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kara Keşiş, sıçramaya benzer keskin bir hareketle kafasını eğip dizlerim göbeğine topladı, düştüğü yerde tostoparlak katıldı kaldı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Söğütlüler zehrin müthiş gücü karşısında duydukları şaşkınlıktan kurtulmaya çalışırken, ince bir çığlıkla, irkilip bakındılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">Benito'nun ölümüyle dehşete düşüp sarsılan Daskalos, sustası kurtulmuş bir yay gibi gövdesini topraktan koparmış, havalanmaya çabalayan iri bir kuş çırpınışıyla iki büklüm, mağaranın karanlığına girivermişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kerim kargıyı...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bre Mavro oklamaz mı adam!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kav çakalım!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kuru çalı... Çabuk!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kamagan! Hey Kamagan! Başka çıkışı var mı bunun?</p>

  <p class="Standard" dir="ltr" style="margin-left:0;margin-right:0;text-indent:18.859844px">Orhan Bey sözünü bitirmeden Kamagan Derviş göründü, karşılık vermeden seğirtip mağaraya daldı. Kara Keşiş'in bulunmadığı sıralarda, sandığını sepetini, köşesini bucağını yoklamış, hırsızlık mallardan birkaç değerli parçayı, ille de kitaplardan üçünü gözüne kestirmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kendilerini ürküten karanlığa sıska herifin duraklamadan girmesi Osman Bey'in, savaşçılarını utandırıp debelenmekten kurtardı. Naralanarak koştular ama, içerde katran kuyusuna dalmışlar gibi duraladılar.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Aman haaa... Kapan var!</p>

  <p class="Standard" dir="ltr" style="margin-left:0;margin-right:0;text-indent:18.859844px">Kerim'in sesine, mağaranın derinlerinden Daskalos'un acı bağırtısı karıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Kapana tutuldu Daskalos!</p>

  <p class="Standard" dir="ltr" style="margin-left:0;margin-right:0;text-indent:18.859844px">— Tamam yürüyün!</p>

  <p class="Standard" dir="ltr" style="margin-left:0;margin-right:0;text-indent:18.859844px">Ulumalara doğru el yordamıyla yürüdüler.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Diri dur Pir Elvan! Kafanı kolla!</p>

  <p class="Standard" dir="ltr" style="margin-left:0;margin-right:0;text-indent:18.859844px">Geçidin daralıp alçaldığı yere hafif bir ışık vuruyordu. İki büklüm geçip ayağa kalkınca Kamagan Derviş'i gördüler. On beş adım ilerde, köşeye siperlenmişti. Alacakaranlıkta büsbütün çelimsiz görünüyor, saklambaç oynayan bir çocuğa benziyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Ayak seslerine döndü. Ardından gelecekleri hiç hesaplamamış gibi ürktü. Arka arka giderek yarıktan vurmuş ay ışığına çıktı. Yüzü birden kuru kemik rengi almış, görünüşünü korkunçlaştırmıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">"Gelme üstüme! Gelme!" diye hırıldayan sese dönüp çenesiyle burnunu birleştirerek gülerken havada bir parıltı yanıp söndü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Kamagan ellerini göğsüne götürüp sendeleyerek duvara dayandı. Sıyrılarak çöktü. Sanki geldikleri zaman, kayanın üstünde oturup gördükleri kadar rahatu. Çoktandır, fala bakarken uydurduklarını, gerçek yaşamanın yerine koymuş, kendisini aldattığını da giderek unutup ölümsüzlük güvenine kapılmıştı. Yüzündeki şaşkınlık bundandı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Daskalos Derviş bıçağı kime attığını bilmediği gibi, vurup vurmadığının da farkında değildi. Canlı bir avı didikleyen aç kurt solumalarıyla bacağını kurtarmak için debeleniyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Pir Elvan palasını çekti, gerçekten korkunç bir soğukkanlılıkla yaklaştı. Büyük bir dostluk, sınırsız bir acıma duyuyor gibi yavaşça: "Daskalos!" diye seslendi.</p>

  <p class="Standard" dir="ltr" style="margin-left:0;margin-right:0;text-indent:18.859844px">Daskalos, elleri kapana tutulmuş bacağında, başını hızla kaldırdı. Gözlerindeki umut parıltısının sönmesine bırakmadan Âdem Ejderhası Pir Elvan çalıp kafayı düşürdü.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mağaraları inceden inceye aradılar. Dünyayı boşlamış görünen heriflerin karanlık işlerde biriktirdikleri paralarla topladıkları paha biçilmez eşyaları sandıklara koyup Dündar Alp'in kara katırına sararak Söğüt'ün yolunu tuttular.</p>

  <p class="Standard" dir="ltr" style="margin-left:0;margin-right:0;text-indent:18.859844px">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey, saygı gösterir gibi hafifçe kımıldadı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Buyur Dündar emmi, geç şöyle!</p>

  <p class="Standard" dir="ltr" style="margin-left:0;margin-right:0;text-indent:18.859844px">Dündar uyku sersemiydi. Gecenin bu geç saatinde uyandırılıp ulular toplantısına çağrılmasından hiçbir şey anlamamıştı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bey divanhanesinin sedirinde oturanlara canı biraz sıkkın baktı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hayrola! Nedir bu vakit, bu dernek?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele geç!</p>

  <p class="Standard" dir="ltr" style="margin-left:0;margin-right:0;text-indent:18.859844px">Gösterilen yere oturdu. Kim var kim yok, araştırdı. Herkes gözlerini kaçırıyor gibiydi. Pirelendi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Neymiş? Torbaya mı girdi sabah! Osman soruyu duymazdan geldi:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Nerde, senin Daskalos, Dündar emmi?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Daskalos mu? Bilmem!.. N'olmuş?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Bunu sormaya mı seslendiniz beni? -Tedirginliği artıyordu-: Ne bileyim ben... çobanı mıyım?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Keşiş Benito'yla bir işi olmasın?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Keşiş Benito mu? -Yutkundu üst üste, yalanladı-: Olur olur! -Biraz düşündü, tamamladı-: O da gâvur, o da...</p>

  <p class="Standard" dir="ltr" style="margin-left:0;margin-right:0;text-indent:18.859844px">— Merak etmez misin?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Edilmez mi? Neymiş?</p>

  <p class="Standard" dir="ltr" style="margin-left:0;margin-right:0;text-indent:18.859844px">— Görelim bakalım!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Osman Bey böyle diyerek elini kaldırdı. Kapının sağında duran Orhan Bey'le Kerim, solunda duran Pir Elvanla Mavro, dört adım ilerleyip yan yana dizildiler.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Anlat Mavro! Neler oldu bu gece? Neler gördünüz! Neler duydunuz! Anlat baştan sona...</p>

  <p class="Standard" dir="ltr" style="margin-left:0;margin-right:0;text-indent:18.859844px">Mumların oynak ışığıyla aydınlanan koca divanhanede sanki herkes taş kesilmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro anlatmaya başladı. Dimdik duruyor, duvarda bir yere bakarak sesini yükseltmeden, araya gereksiz hiçbir şey sokuşturmadan konuşuyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Dündar tespihi çıkarmak istedi, sonra aramaktan vazgeçti. Ter basmıştı gövdesini... Şakaklarındaki zonklama, zaman zaman söylenenleri duyamayacak kadar şiddetleniyordu. "Nerde bu Daskalos rezili?" Sezdirmeden kapıya baktı. "Tutuldu mu? Söyledi mi gizlilerimizi!" Bir ara korkulu bir düş gördüğünden şüphelendi. Nasıl bir savunma tutturması gerektiğini hızla araştırıyor, akla yakın hiçbir açıklama bulamıyordu. "İnkâr yiğidin kalesi... İnkâr eteğine yapışacağız! İnkâr gibi yok!"</p>

  <p class="Standard" dir="ltr" style="margin-left:0;margin-right:0;text-indent:18.859844px">— Vay gâvur oğlu vay! Hele alçak! Tümü yalan! Vay ki sarı yılan beslemişiz koynumuzda...</p>

  <p class="Standard" dir="ltr" style="margin-left:0;margin-right:0;text-indent:18.859844px">Bunları kendisinin söylendiğini anlayınca, vartayı atlatmış gibi umutlandı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Mavro susmasını beklemişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Daskalos dedi ki Kara Keşiş'e... "Dündar Bey'in emri" dedi, "Yüzü sarılı biri geldi Söğüt'e... Bunlar pusuyu haber aldılar! Aman Bilecik'e yetişsin," dedi.</p>

  <p class="Standard" dir="ltr" style="margin-left:0;margin-right:0;text-indent:18.859844px">— Hele yalancı kâfir! Yakası elime geçmez mi? Yalandır yoldaşlar! Getirin kitabı... Aptesimle el basıp...</p>

  <p class="Standard" dir="ltr" style="margin-left:0;margin-right:0;text-indent:18.859844px">İmdat ister gibi bakındı. Yüzlerdeki donukluktan kurtuluş kalmadığına ilk defa inanarak dehşete kapıldı. "N'aparlar bunlar! Hayır bir şey yapamazlar! Yezit divanı mı bura?.. Kötü Daskalos lafıyla..."</p>

  <p class="Standard" dir="ltr" style="margin-left:0;margin-right:0;text-indent:18.859844px">Çaresizlikle sakalını çekiştirdi, soluğu tıkanmış gibi, göğsünü yoldu. "Ölüm yok! Ne hadlerine!.. Sürer çıkarırlarsa o kadar..." Bu düşünceyle ferahlaması çok sürmedi, büsbütün bunaldı. "Nereye gidebilirsin, derbeder! Soyguncu tutmuş ülkeyi baştan başa... Seni paralamazlar mı şuraya varmadan! Bunca kul cariye, bunca mal davar, bunca altın gümüş!" Birden hoplayıp orta yerde dize gelip yakasını yırtarak, kanlılar gibi ağlayarak, başlarına bey olmak için yıllardır çabaladığı Söğütlülere yalvarmayı geçirdi aklından... "Ayaklarına sarılsam şu Edebâli domuzunun, ben beni bağışlatmadan kalkmasam!" Akçakoca'ya, Ahi nakibi Hasan Çelebi'ye, Kaplan Çavuş'a kendisini hiç sevmeyen, kendisinin de hiç sevmediği bu heriflere bir şeyler araştırarak baktı. Osman'ı ölçüp biçti. Evet, Osman'dan avanağı yoktu bunların... "Yalvarsak dayanamaz Osman, yumuşar!" Kurtuluş yolunu bulduğuna yüzde yüz inanıp umutla davranırken eline hançeri değdi, ne yaptığını pek de bilemeden sıyırıp atıldı:</p>

  <p class="Standard" dir="ltr" style="margin-left:0;margin-right:0;text-indent:18.859844px">— Al kara Osman!..</p>

  <p class="Standard" dir="ltr" style="margin-left:0;margin-right:0;text-indent:18.859844px">Hiç kimse bu kadar gevşek Dündar'dan, bu yaşta, böyle kudurmuş kaplan atılışı beklemiyordu.</p>

  <p class="Standard" dir="ltr" style="margin-left:0;margin-right:0;text-indent:18.859844px">Ustura gibi keskin hançer Osman Bey'in şahdamarını, kıl kaldı, Doğrayacaktı ki, Pir Elvan'ın "Yettim!" narasıyla koca konak temellerinden sarsıldı. Kısa kargı, yılan gibi ıslıklanarak gelip Dündar Alp'in sol omzu altına girdi, göğsünden çıktı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Bunca nam sahibi savaşçıdan biri deprenememiş, Osman Bey, ancak gövdesini biraz geri alıp kolunu biraz kaldırabilmişti.</p>

  <p class="Standard" dir="ltr" style="margin-left:0;margin-right:0;text-indent:18.859844px">Yüzüstü kapanan Dündar Alp, kusar gibi öksürerek yana devrilip yavaş yavaş yere kaydı.</p>

  <p class="Standard" dir="ltr" style="margin-left:0;margin-right:0;text-indent:18.859844px">Hançeri sedirde kalmıştı. Çıplak çeliğinde yanıp sönen mum ışıklarıyla canlıymış, kımıldamıyormuş duygusu veriyordu.</p>
</body>
</html>
