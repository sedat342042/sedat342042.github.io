<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>GİRİŞ</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<h1 id="id_Toc401495913" class="block_29"><span class="text_13">V. BÖLÜM<br class="calibre9"/>AŞK-ÖLÜM</span><b class="calibre7"> </b><span class="text_13">RİTÜELİ</span></h1>
	<h1 class="block_28"> </h1>
	<h2 id="id_Toc401495914" class="block_27"><span class="calibre8">1.   </span>BAKİRENİN AŞAĞI İNİŞİ VE ÇIKIŞI</h2>
	<p class="block_21">Vesta ateşinin genç çiftine kapsam olarak benzeyen, çok daha ilkel bir mitoloji bağlamında işlev gören bir rit, Doğu Afrika’dan ve Sudan’dan yedi ya da sekiz mil uzakta Hint Okyanusunun öteki kıyısında, Hollanda Yeni Gine’sindeki Marindanimler arasında bulunmaktadır. İsviçreli etnolog Paul Wirz, kafatası avcısı yamyam kabilenin mitos ve gelenekleriyle ilgili iki ciltlik bir çalışma yapmıştır.<sup class="calibre6"><sup id="back_note_211" class="noteref"><a href="index_split_231.html#note_211" title="211" class="calibre2">211</a></sup></sup> Tanrılarının (Dema’lar) törenlerinde şaşırtıcı kıyafetlerle ortaya çıkarak “dünyanın başlangıcında geçen” yaratıcı olayları nasıl tekrar (daha doğrusu “tekrar” değil, çünkü “tören zamanı” zaman yok olur ve “o zaman”, “şimdi” olur) yarattığını anlatır. Ritler yorulmak bilmez birçok ses eşliğinde, yarılmış kütükten davullar ve Demaların kendi sesi olan çurungaların vızıldamaları arasında Demaların topraktan çıkmasıyla gerçekleşir. Törenler günlerce ve gecelerce sürer, köylüleri biyolojik olmasa da, sayısız başı, gözü, sesi ve toprağı döven ayağı olan canlı ruhla kaynaştırır; ruh onları geçici olanlardan çekip çıkarıp yer ve zaman bilinmeyen, olmayan, şimdi ve burada olan mitolojik zamana götürür.</p>
	<p class="block_21">Öykümüzün özellikle önemli anı, erkek çocukların erginlenme ritlerinin tamamlandığı andır. Günlerce süren cinsel alemle sona erer, ritleri yeni tamamlanmışlar dışında herkes herkesle serbestçe birleşir, mitolojik danslar, davullar ve çurungaların gürültüsü hiç kesilmez. Son gece hoş bir genç kız, boyanmış, yağlanmış ve törensel giyişleri içinde dans alanına getirilir, ağır kütüklerden yapılan platformun altına yatırılır. Yeni erginler şölenin orta yerinde onunla sırayla yatarlar ve son yatan genç kıza sarılmışken kütüklerin destekleri çekilir, platform davulların gürültüsü içinde çöker. Uğursuz baykuş uçar ve ölen kızla erkek kütüklerin altından çıkartılır, kesilir, kızartılıp yenilir.<sup class="calibre6"><sup id="back_note_212" class="noteref"><a href="index_split_232.html#note_212" title="212" class="calibre2">212</a></sup></sup></p>
	<p class="block_21">Böyle acımasız bir oyunun mantığı ne olabilir? Yok edilen bu kızla erkek kimdir? Ekvator köylerinin insan yenilen bahçelerinde çok yaygın olan bu tür ritlerin temelinde ne vardır?</p>
	<p class="block_21">Frankfurt’tan Profesör Adolf Jensen’in işaret ettiği gibi, Leo Frobenius kültürler-arası geçerliliği olan kuramını ilk kez 1895-97’de açıklamıştır; bu ritler bitki dünyasında ölüm ve yaşam modelinin esinlediği mitolojik hareketlerin kalıntılarıdır. Tropik Afrika ve Amerika’da hala yaşayan tarih öncesi kültür tabakasının temel kutsallığıdırlar. Hindistan, Endonezya ve Okyanusya’ya da yayılmaktadır. Birbirinden kopuk bu alanların gösterdiği birlik halen aydınlanmış değildir, nasıl olabildiğini tanımlamak da kolay değildir. Tapir adlı hayvanın hem Malaya bölgesinde hem de Güney ve Orta Amerika’da bulunması, başka hiç bir yerde bulunmayışını da açıklamak kolay değildi. Fakat miosen, pliosen ve pleaistosen dönemlerine ait fosilleri Avrupa, Çin, ABD’nde bulunmuştur ve hayvanın yayılımının tarihini kurgulamak olanağı doğmuştur. Bu fosiller bulunmadan önce hiçbir biyolog Yeni ve Eskidünya tapirlerinin evriminin koşut çizgilerle bağımsız gelişim gösterdiğini önermeyi düşünmemişti. Yani karşılaştırmalı mitoloji konusunda da, bütün malzeme toplanıp tam açıklama sağlanmadan ‘bilimsel’ sonuçlar formülleştirilmemelidir.</p>
	<p class="block_21">Tarih öncesi insan yiyen bitki toplumlarının kültür tabakasını temsil eden toplumlar, çağımızda tropikal cangıl bölgelerinde yaşamaktadırlar. Doğal bitki bolluğunun uygun gıda deposu sağladığı yerlere göre dağınık nüfus yapısı gösterirler. Hindistan cevizi, sagu palmiyesi özü, muz ve öteki meyvalar ve Kaliforniya’da çeşitli meşe palamudu türleri bulunur. Ayrıca yumru köklülerden yam, taro ve tatlı patates genellikle ritüelleşmiş ürünlerdir (pirinç ve tahıl daha sonraki bir tabakaya aittir). Mimari genellikle gelişmiştir, çoğunlukla uzun-evler söz-konusudur, bazen dev yapılara rastlanır (iki yüz metreden uzun yapılar), bütün toplum -çoğunlukla yüz kişi civarında-bunların içinde yaşar. Bambunun yeri çok önemlidir ve değişik biçimlerde kullanılır. Evcilleştirilen hayvanlar arasında köpek, bazı kümes hayvanları (Amerika’da hindi) ve çoğunlukla domuz (Malenezya ve Endonezya’nın her yerinde) veya keçi (Afrika’da) görülür. Metal işçiliği, dokumacılık ve çömlekçilik genellikle bilinmez. Oysa bu eşyaların dışardan alımı yaygın ve pahalıdır. Ve siyasal olarak büyük konfederasyonlar, krallar, profesyonel rahipler veya belirgin emek farklılaşması (elbette cinsel farklılaşma dışında) görülmez. Köy, toplumsal kült olarak kabile örgütünden daha yukarıdadır.</p>
	<p class="block_21">Bu özel yaşam ve düşünce biçiminin gelişiminin tarih öncesi dönemini kesinlikle belirlemek olanağı yok. Arkeolojik yanıtlar belirsizdir ve son zamana kadar üstünde fazla çalışılmamıştır. Karakteristik eşyalar son derece dayanıksız malzemeden yapılmıştır: bambu, pandanus yaprakları, kabuk ve kemik, tüy, palmiye yaprakları ve gövdeleri, saz ve dövülmüş kabuklar. Üstelik bölgenin büyük bölümü en azından yarım milyon yıldır insana ev olmuştur: Pithekantropus erektusun kemikleri (İÖ y. 400.000) Cava’da ve Afrika’da bulunmuştur, daha eski kalıntılara da fazlasıyla rastlanmaktadır. Bölgenin kültürel yaşamı, gerçekten, geçici kuzeyin kalıcı taş ve metal eşyalarının tersine, geçici eşyalarla süreklilik göstermektedir. Formlar kültür dünyasında yaşarlar ortaya çıktıkları malzemede değil fakat kalıcılık gösteren malzeme taş ve metal dünyasıdır. Dolayısıyla bu ilkel bahçıvanlığın belirtileri tarih öncesi kökenlerine ait muamma, bizim görece çok daha kesin belirleyebildiğimiz paleolitik, mezolitik ve neolitik çağlarımızla esnek de olsa ilişkilendirilebilir. Jensen bu kültüre ilk neolitik veya bir adım daha geriye giderek mezolitik denilebileceğini söyler. Eğer bu görüş doğruysa, burda Yakındoğu’nun proto-neolitik köylerinden zaman olarak çok uzak olmayan bir kültürle karşı karşıyayız demektir.</p>
	<p class="block_21">Profesör Jensen’in kanibalist kültür tabakasına ait olarak verdiğimiz ilk örneği, Batı Seram keşif gezisi sırasında (Yeni Gine’nin batısındaki ilk en büyük ada) keşfedildi. Bu örnek, Hainuwele adlı kızın öyküsü ve adının anlamı ‘hindistan cevizi yaprağı’dır. Kız, Batı Seramlıların en fazla saygı duydukları üç bakire Dema’dan biri. Mitos şöyle:</p>
	<p class="block_21">“Başlangıçta Nunusaku Dağında muz kabuklarından dokuz insan ailesi çıktı. Bu aileler Ahiolo ve Varoloin arasındaki cangıllarda “Dokuz Dans Alanı” olarak bilinen yerde, Batı Seram’da yerleştiler.</p>
	<p class="block_21">Aralarında adı Ameta, “karanlık, kara, gece” olan bir erkek vardı. Evli değildi, çocukları da yoktu. Bir gün köpeğiyle ava gitti. Bir süre sonra köpek bir domuzun kokusunu alıp peşinden koştu. Domuz bir göle kadar kaçıp suya atladı, köpek kıyıda kaldı. Domuz yüzerken yoruldu ve boğuldu. Fakat o sırada gelen adam onu kurtardı. Domuzun dişinde hindistan cevizi buldu. O zamana kadar dünyada hindistan cevizi ağacı yoktu.</p>
	<p class="block_21">Kulübesine dönen Ameta cevizi masaya koydu ve üstünü, üstünde yılan deseni olan bir örtüyle örttü. Sonra uykuya daldı. Gece ona bir insan göründü ve dedi ki: “Masanın üstüne koyup örttüğün hindistan cevizini toprağa dikmelisin yoksa büyümez.” Böylece Ameta ertesi gün bitkiyi dikti ve üç gün içinde ağaç uzadı. Üç gün daha geçince tomurcuklar açtı. Tomurcukları kesmek için ağaca çıktı, kendisine içki hazırlamak istiyordu fakat onları keserken parmağını kesti ve kanı bir yaprağa damladı. Parmağını sarmak için eve gitti ve üç gün sonra ağaca baktığında kan damlayan yaprağın kesilen tomurcukla birleştiği yerde birinin yüzü olduğunu gördü. Üç gün sonra orda birinin gövdesi vardı ve üç gün sonra dönüp baktığında kan damlasından küçük bir kız oluştuğunu gördü. O gece düşünde aynı kişiyi gördü. Ona: “Yılan desenli örtünü al ve hindistan cevizi ağacındaki kızı dikkatlice sarıp getir” dedi.</p>
	<p class="block_21">Ertesi sabah Ameta örtüsüyle ağaca gitti, ağaca çıktı ve küçük kızı dikkatle sardı. Dikkatle indi, onu evine taşıdı ve ona Hainuwele adını verdi. Kız çabuk büyüdü ve üç günde gelinlik kız oldu. Fakat normal bir insan değildi. Doğanın gereklerine uyarak dışarı çıktığında dışkısı çini tabak ve çanlara kadar değerli her şeyi içeriyordu. Böylece babası çok zengin oldu.</p>
	<p class="block_21">O sırada Dokuz Dans Alanında büyük Maro Dansı yapılacaktı. Dans tam dokuz gece sürecek, insanlığın dokuz ailesi katılacaktı. Erkekler Maro dansı yaparken kadınlar ortada oturur ve ordan erkeklere betel<sup class="calibre6"><sup id="back_note_213" class="noteref"><a href="index_split_233.html#note_213" title="213" class="calibre2">213</a></sup></sup> cevizi yetiştirirler. Erkekler dans ederken dokuz katlı bir spiral oluştururlardı. Hainuwele bu Maro şöleninde ortada oturdu ve erkeklere betel cevizi verdi. Şafakta tören bitince herkes uykuya daldı.</p>
	<p class="block_21">İkinci gece insanlığın dokuz ailesi ikinci alanda toplandı, çünkü Maro kutlamaları her gece başka alanda yapılırdı. Ve gene dansçılara betel cevizi vermek için merkezde oturan Hainuwele’ydi. Fakat ondan betel cevizi istediklerinde onun yerine meyva verdi. Tören böylece şafağa kadar sürdü ve herkes uykuya daldı.</p>
	<p class="block_21">Ertesi gece dans üçüncü meydanda yapılıyordu. Hainuwele gene ortadaydı ve bu kez herkese güzel Çin porseleni tabaklar veriyordu. Dördüncü gece daha büyük tabaklar, beşinci gece çalı bıçakları, altıncı gece güzel betel işlemeli bakır kutular, yedinci gece altın küpeler ve sekizinci gece muhteşem çanlar verdi. Böylece verdiklerinin değeri her gece, dokuzuncu geceye kadar arttı ve insanlar kızın gizemli olduğunu düşündüler. Bir araya gelip konuyu tartıştılar.</p>
	<p class="block_21">Hainuwele’nin böyle değerli eşyalar dağıtabilmesini kıskandılar ve onu öldürmeye karar verdiler. Böylece kız dokuzuncu gece gene dans meydanının ortasına oturtuldu ve betcl cevizleri verebilmesi için erkekler derin bir çukur kazdılar. Dokuz katlı insan spiralinin en ortasında Lesiela ailesi dans ediyordu ve dansedip dönerken Hainuwele kızı itip çukura attılar. Üç sesli Maro şarkısının müziği kızın çığlıklarını bastırdı. Çabucak kızın üstünü toprakla kapattılar ve dansçılar ayaklarıyla toprağı bastırdı. Şafağa kadar dans ettiler ve şölen bitince herkes kulübelerine döndü.</p>
	<p class="block_21">Fakat Maro şöleni bitip Hainuwele dönmeyince babası kızın öldürüldüğünü anladı. Kehanet için kullanılan bir çalının dokuz dalıyla evinde Maro dansının dokuz dairesini yaptı. Böylece Hainuwele’nin dans alanında öldürüldüğünü anladı. Hindistan cevizi yaprağından dokuz lif alarak bunlarla dans yerine gitti, bunları peşpeşe toprağa soktu ve dokuzuncusu en içerdeki daireye geldi. Dokuzuncusunu toprağa sokup çıkarınca üstünde Hainuwele’nin saç ve kanını gördü. Toprağı kazıp cesedi çıkardı, kızı parçaladı, bütün dans alanına gömdü yalnız iki kolu bakire Satene’ye, Batı Seram’ın ikinci en büyük Dema-bakiresine götürdü. Satene, insanlık yaratılırken, herkesin olgun muzdan çıkmış olmasına karşın ham muzdan çıkmıştı ve şimdi hepsinin yöneticisi oydu. Fakat bu sırada Hainuwele’nin gömülen parçaları çoktan dünya yüzünde görülmemiş şeylere dönmüşlerdi. Öncelikle o zamandan beri insanların baş gıdası olan yumrulu bitkilere.</p>
	<p class="block_21">Ameta, insanoğluna lanetler yağdırdı ve bakire Satene de kızı öldürdükleri için insanlara çok kızgındı. Dans alanlarından birinde, dokuz katlı spiralden oluşan dansta insanların oluşturduğuna benzeyen bir kapı yaptı ve kapının içinde kocaman bir kütüğün üstüne çıktı. Sonra insanları çağırarak onlara “Onu öldürdüğünüz için artık burada yaşamak istemiyorum bugün gidiyorum. Şimdi hepiniz bu kapıdan geçip yanıma gelmeye çalışın. Başaranlar insan olarak kalacak, başaramayanlar başka şey olacak” dedi.</p>
	<p class="block_21">Spiral kapıdan geçmeye çalıştılar fakat hepsi geçmeyi başaramadı. Başaramayanlar ya hayvan ya ruh oldular. Domuzlar, geyikler, kuşlar, balıklar ve dünyayı dolduran bir çok ruh böyle yaratıldı. Bundan önce yalnız insanlar vardı. Satene’nin yanına gitmeyi başaranlardan bazıları kütüğün soluna, bazıları sağına ulaştı, her biri geçerken Satene ona Hainuwele’nin kollarından biriyle vuruyordu. Sola gidenler beş, sağa gidenler dokuz bambu dalının üstünden atlamak zorunda kalıyorlardı. Ve bu insanlardan Beşciler ve Dokuzcular diye bilinen kabileler türedi. Satene onlara: “Ben bugün gidiyorum ve beni artık dünyada göremeyeceksiniz” dedi. “Ancak öldüğünüz zaman beni tekrar göreceksiniz. Bunun için çok zor bir seyahati becerip tamamlamanız gerekecek.”</p>
	<p class="block_21">Bunları söyleyerek dünyadan kayboldu. Şimdi ölüler dağında oturuyor, Batı Seram’ın güneyinde, ve ona gitmeyi arzulayan ölmek zorunda. Onun oturduğu dağa ulaşmak için sekiz başka dağı daha aşmak gerekir ve o günden beri dünyada yalnız insanlar değil hayvanlar ve ruhlar da var. Ve insanlar da Beşçiler ve Dokuzcular olarak iki kabileye bölündü.”<sup class="calibre6"><sup id="back_note_214" class="noteref"><a href="index_split_234.html#note_214" title="214" class="calibre2">214</a></sup></sup></p>
	<p class="block_21">Bununla ilgili bir mitos güneş-adam Tuwale’nin evlenmek istediği kutsal bakire Rabia’nın ölümünden sonraki haliyle ilgilidir. Ana babası gelin yatağına kızın yerine ölü domuz koyunca Tuwale çok kızmış, kızı geri isterken gösterdiği şiddetle onu ağaç köklerinin yanına toprağa sokmuştur. İnsanlar onu kurtarmak için boşuna uğraşmışlar, daha derine batmasına engel olamamışlardı. Boğazına kadar batan kız annesine seslenip “Bunu güneş-adam Tuwale yapmıştır. Bir domuz kes ve şölen ver. Çünkü ben ölüyorum. Ama üç gün, akşam olunca göğe bak, ben orda ışık verip parlayacağım” der. Ay-kız Rabia’nın ölüm şölenini başlatması böyle olmuştur. Akrabaları domuz kesip üç gün ölüm şölenini kutlayınca ilk kez doğudan yükselen ay görünmüştür.<sup class="calibre6"><sup id="back_note_215" class="noteref"><a href="index_split_235.html#note_215" title="215" class="calibre2">215</a></sup></sup></p>
	<h2 id="id_Toc401495915" class="block_27"><span class="calibre8">2.   </span>MİTOLOJİK OLAY</h2>
	<p class="block_21">İlkel-köy mitolojisinin önde gelen konusu dünyada ölümün başlaması ve özellikle cinayetle başlamasıdır. İkinci ana fikir insanın beslendiği bitkilerin bu ölümden türemesidir. Dünya ölümle beslenir: Bu imgede dramatik olarak açığa vurulan budur. Ayrıca, bu kültür çevresindeki öteki mitos ve mitolojik parçalardan öğrendiğimize göre cinsel organların ölümün ortaya çıkışıyla göründükleri kabul edilir. Ölüm olmasaydı üreme felaket olurdu; aynı ölümün üreme olmadan olacağı gibi.</p>
	<p class="block_21">Öyleyse ölüm ve cinsiyetin tek varoluş biçiminin çeşitli yönleri olarak birbirine bağlı olduğunu ve öldürmenin -öldürme ve yeme- bu varoluşu sürdürmek için zorunlu olduğunu söyleyebiliriz. Dünyadaki bütün insanlar ve onlar gibi bütün hayvanlar, balıklar, kuşların varoluşu buna bağlıdır. Bu, ölümün yaşayanlara yaşam verdiği düşüncesinin duygusal olarak derinden etkileyiciliği, ilk bahçe köylerini oluşturan yapı çerçevesindeki ritlerin temel dürtüşüdür.</p>
	<p class="block_21">Profesör Jansen’in gözlemlediği gibi “öldürme hayvan ve insanların yaşam biçimlerinde önemli bir yer tutar. Yaşamak için her insan öldürmek zorundadır. Hayvanları öldürürler ve incelediğimiz kültürde bitki hasadı da, doğru biçimde, öldürmek olarak kabul edilmiştir...”</p>
	<p class="block_21">Bu kültürde der Jansen, “Öldürmek savaşçı erkek ruhunda olduğu gibi kahramanca bir eylem değildir. Kafatası avcılığının bütün ayrıntıları bunun aksini söyler. Gerçekten, eğer kafatası avcılarının eylemleri kahramanlık ölçüleriyle değerlendirilseydi bunlara korkak dememiz gerekirdi. Öte yandan kutsal ay-kişinin mitolojik ilk cinayeti de kültün ölümünde tekrarlanan -ister köyün törenlerinde ister kafatası avlarında olsun- ‘cinayet’ de ceza gerektiren bir suç oluştururlar. Aynı Kabil’in Habil’i öldürmesinde olduğu gibi. İlk cinayetin insan yaşamının başlangıcında tam bir dönüşüm yarattığı ve mitoslarda bunun suç ve ceza terimleriyle ifade edildiği açıktır: çünkü psikolojik olarak suç duygusu öldürme eyleminden ayrılamaz, aynı doğurmada olduğu gibi. Eylemin tekrarlanmasının insanoğlu için kutsal bir zorunluluk olması bunun sözcüğün tam anlamıyla cinayet olarak adlandırılmasına gene de engel olur. Suç ve kahramanlık episodlarının bazılarında görünürler fakat temel içeriğin özünü oluşturmazlar -yoksa çok daha birincil olmaları gerekirdi. En yakın benzerlik, benim görüşüme göre (diye önerir) av hayvanlarının dünyasında bulunabilir. Hayvanların öldürülüşünü cinayet veya kahramanlık olarak görmüyoruz bu yalnızca doğanın temel yasasıdır. Ve insanların gizli derneklerinde ve erginlenme ritlerindeki törenlerde, Batı Seram halkının kafatası ritüelini bir av kuşundan öğrendiklerini ifade etmeleri gibi, av hayvanlarının avcısına benzeyen bir yön bu koşutluğu gerçek olarak ortaya koyar.</p>
	<p class="block_21">Bütün bunlar, yalnızca, öldürmenin psikolojik yönü açısından soruna dokunmaktadır. Bu kültürel çevrede öldürme, yerel dünya görüşünde çok önemli bir konumda olmalıdır; bu insanların bitki dünyasına el atmalarıyla özel olarak ilgilenmek gerekir. Burada insanoğluna, bir bakıma yeni bir aydınlanma alanı sunulmuştu. Çünkü bitkiler meyveleri toplanarak sürekli öldürülüyordu fakat ölüm yeni yaşamla olağandışı bir çabuklukla telafi ediliyordu. Böylece insan için kendi kaderini hayvanlar, bitkiler ve ayla ilişkilendirmesine yol açan sentezci bir anlayış sağlamış oluyordu.”<sup class="calibre6"><sup id="back_note_216" class="noteref"><a href="index_split_236.html#note_216" title="216" class="calibre2">216</a></sup></sup></p>
	<p class="block_21">Bir kez daha, hiyeratik şehir devletinin kozmik imgelemi örneğinde olduğu gibi, toplumun temeli olan bir kültün temel esinleyicisi olarak zihni, duygusal bir anlayışa vardık. İncelikle geliştirilmiş ritüel bir yapıya zaman ve enerjisinin büyük bir bölümünü veren ilkel toplumsal sistem olgusunu açıklamak için basit ekonomik terimlerle ifade edilebilecek bir yol yok. Ritlerin ekonomik refah ve toplumsal uyum sağlamaları beklenir, bu doğrudur. Gene de başlangıçları ekonomik anlayışa veya toplumsal gereksinime bağlanamaz. Yüzlerce insandan oluşan gruplar uyum sağlamak için en güzel kız ve erkek çocuklarını öldürmek zorunda değildir. Ritlerin bu biçimi alışı kozmik bir anlayıştan türemiştir ve bu öyle güçlüdür ki, bütün anlamı evrenin formel yapıcı ilkesidir, insan tarihinin belirli bir dönemi bununla anlamlandırılabilir.</p>
	<p class="block_21">Ritler bu uyumun temsil edilişidir ve bir bakıma modern fiziğin yalnızca zihnen anlaşılabilen değil fakat kullanıma da yönetebilen öğrenilebilir kozmik güçlerin eylem kiplerini formülleştirmesiyle benzetilebilir. Bu formüller hem insanın aydınlanması hem de hedeflerin ileri götürülebilmesi işlevini görürler. Bunlar fiziksel formüllerdir fakat siyah veya beyaz yazılar veya diyelim E = mc<sup class="calibre6">2</sup> diye değil, insan etiyle yazılırlar. Ve onları yaşatan bireyler artık birey değil kozmik gizemlerin görüntüleridir. Tabudurlar, törensel olarak süslenmişlerdir, insan gibi değil simge olarak kabul edilirler ve öyle davranış gösterirler.</p>
	<p class="block_21">Toplumun uyum ve gönenci, parçası olduğu kozmosun uyum ve nihai yapısıyla eşgüdümlenmesi ve bireyin, düşünce, duygu ve kişisel istekleriyle bu evrensel koşulların anlam ve ana güçleriyle bütünleşmesinin, dolayısıyla, törenin temel hedef ve amacı olduğu söylenebilir. Burada incelenen türden bir toplumda herkes az veya çok yaşamının her anında ve aşamasında törenin bu bağlamıyla belirlenmektedir.</p>
	<p class="block_21">O zaman, özetlersek, mitolojinin yaşama anlam veren imgelerin örgütlenişi olarak kavranılması gerektiği açıktır ve bu anlam iki yolla ortaya konulur: 1) Düşünce yolu, 2) Deneyim yolu. Düşünce olarak mitoloji bilime yaklaşır veya ona doğru atılan ilk adımdır; deneyim olarak ise açıkça sanattır.</p>
	<p class="block_21">Dahası, mitolojik imge, mitolojik formül, ritte şu anda, şimdi ve burada canlandırılır. Yazılı formül, E = mc<sup class="calibre6">2</sup> nin bu sayfaya yazılışının, Dr. Einstein’in başka bir kâğıt parçasına yazdığı bu formülün basit bir referansı değil, formülün kendisi oluşu gibi, ritin motifleri de referans olarak değil, gerçek bir deneyim olarak yaşanır. Mitolojik çağın kendisinin gücünü canlandırırlar. Şölen, dünyayı yaratan mitolojik olayın ataların gücü (düşlerin ezeli ataları)<sup class="calibre6"><sup id="back_note_217" class="noteref"><a href="index_split_237.html#note_217" title="217" class="calibre2">217</a></sup></sup> yoluyla zamanın akışından kurtularak, bu anda yaşanmasıdır. Kutsal varlık biçiminde, değişmeden, hep hazır bulunur, ölür ve yeniden ortaya çıkar, ölür ve yeniden doğar; aynı ay gibi, tatlı patates gibi, hayvansal yiyeceklerimiz ve soyumuz gibi.</p>
	<p class="block_21">Kutsal varlık (Dema) dünyanın canlı gıda-sağlayan ürünlerinde et olmuştur, yani hepimizde. Çünkü sonuçta hepimiz başkalarının yiyeceği olacağız. Öldürülen Dema’da ana fikir budur, Dema benim iyilik ve yiyecek kaynağımdır. Bu yorumda bebek dünyasının motifleri bulunuyor fakat fikrin kendisinin bebeklik dönemine ait olduğu söylenemez. Gerçekten bu yeni bir anlayıştır yalnız bebekliğe dönüşü değil insanın kaderinin iradeyle belirlenişini ve var oluşun katı doğasını gösterir, Bugün bizim az çok duyarlı, insancıllaşmış ve evrimin insancıl yanıtlarıyla çok daha çocukça tepkiler verdiğimiz söylenebilir. Yaşama eyleminden önceki vicdani üzüntü -ölümle karşı karşıya gelme- burada karşımıza çıkan sorunun ta kendisidir. Av hayvanı ölümle bilmeden karşı karşıya gelir. İnsansa bilgi sahibidir ve yaşamak için ölümü yenmelidir. İlkel avcı toplumda bunun yolu ölümü, ölümün gerçekliğini inkâr etmek hayvanları gerekli ve gönüllü kurbanlar olarak öldürmeye devam etmektir. Fakat bitki toplumlarında bitki dünyasının kendisi aracılığıyla yeni bir anlayış ve çözüm ortaya çıkmıştır. Ayın ölmesi ve sonra dirilmesi ve hala bilinmeyen bir gizemle rahmin aylık dönemiyle ilgisi, konunun ayla ilişkilendirilmesi sonucunu vermiştir.</p>
	<p class="block_21">Çağdaş bilimin mitolojiyi pratikte tüm ayrıntılarıyla çürütmüş olmasına karşın, evrensel doku tüm yasalarında temel anlayış olarak varlığını ve işleyişini sürdürür-insanların yaşamı, hayvan ve bitki dünyalarıyla göksel hareketlerin yasaları da buna dahildir. Yalnız ana temada değil, bilimin büyüleyiciliğinin ve belki yaşamın da temel kaynağı budur. Üstelik bireyin kendi ölümsüzlük isteği, kendi varlığının ölümsüzlüğü ve her şeydeki rolünün etkin biçimde gerçekleştirilmesi sürdüğünde -bu tür ritlerde olduğu gibi- deneyim olarak, suç ve ahlak psikolojisinin yarattığı sersemletici bunalımdan kurtulur ve bu varlıkla birleşir. Tropik bitkiciler arasında bu temel dinsel deneyimin anlamlandırılması gözlemlediğimiz ritler yoluyla sağlanıyordu.</p>
	<p class="block_21">İnsanın felsefi olarak ana sorunlarından birinin, duygu olduğu kadar düşünce olarak da, dünyanın canavarlığıyla uzlaşmak olduğunun söylenebileceğini düşünüyorum. Bu mitosların verdiği ilk ders başka türlü olamaz. Profesör Jansen’in belirttiği gibi, bu ritlerde kurban edilen insanların sayısı, bizim trafik kazalarında verdiğimiz kurbanların sayısına oranlandığında, nüfuslarına göre çok daha azdır. Bu tür ölümler istatistikle de tahmin edilebiliyor olmalarına karşın, bizim için insan yanılabilirliğinin sonucudur. Öte yandan, bireyden çok tür üstüne temellendirilen ilkel ritüelde, bizim için ‘rastlantısal’ sayılan, sistemin merkezine oturtulmuştur, yani ani, canavarca ölüm, ve bu böylece evrensel düzenin insandışılığının açıklaması olur. Ayrıca, böyle açığa çıkarılan basitçe dünyanın olduğu gibi kabul edilen canavarlığı değil, gelişmemiş yeteneklerimizde normal bulduğumuzdan daha üst bir gerçekliğin de olduğu gibi kabul edilişidir: tanrının istediği bir canavarlık vardır ve varoluş biçimini yalnızca bir kutsal varlık (Dema) kendisini böyle gerçekleştirdiği için sürdürür.<sup class="calibre6"><sup id="back_note_218" class="noteref"><a href="index_split_238.html#note_218" title="218" class="calibre2">218</a></sup></sup></p>
	<p class="block_21">Mitoloji, toparlarsak, iyi bilinenin -canavarın- doğrulanmadı ve geçerliliğinin kabul edilmesidir. Son olarak, tarih veya bilimsel olarak çözümlenen dünya dokusunun bir referansı olarak değil, canavarlık ve mucizelerinin görüntüsü olacak anlaşılır. Dolayısıyla bunlar ve onlar aracılığıyla kendimiz bunu derinliğine yaşayıp görmeliyiz.</p>
	<p class="block_21">Bu tür bir mitolojinin ana konularını ortaya koyup sunan kurbanların <i class="calibre4">do ut des </i>“Ben sana veriyorum, sen de bana ver” mantığı yoktur. Bunlar armağan, rüşvet veya Tanrının belirttiği görevler değildir; burada ve şu anda Tanrının başlangıçtaki kendi kurbanı gibi taze eylemlerdir, bunlar aracılığıyla o, erkek veya kadın veya cinsiyetsiz dünya sürecinde yeniden yaşam bulur. Dahası, köy toplumunun çevresinde örgütlendiği ve kimliğini onlarla tanımladığı bütün ritüel eylemler bu ölümsüz kurbanın işlevidir ve kısmi gerçekleştirilişidir. Ve son olarak, bu ilkel fakat geniş bir tasarım gücü taşıyan mitolojide, hiyeratik şehir devletini incelerken belirttiğimiz daha geniş, semavi kaynaklı mitolojik bütünün temelinin atılmış olduğu kabul edilmelidir.</p>
	<p class="block_21">Mitolojik kökene dayanan ilkel bir toplumda, Marindanim ve Batı Seramlılar gibi, yaşamın ve dünyanın her yönü Dema çağının mitoloji ve ritleriyle yaşatılan temel anlayışa organik olarak bağlıdır. Mitolojik anlatımın cinsiyet ve ölüm öncesi ataları, başlangıcın saflığında yaşıyorlardı, her şeyin kaderinin masum olduğu bir zamanda. Fakat bu çağda yaşanan bir olay, ‘mitolojik olay’, <span class="text_17">par excellence</span><sup class="text_22"><sup id="back_note_219" class="noteref"><a href="index_split_239.html#note_219" title="219" class="calibre2">219</a></sup></sup><span class="text_17"> </span>zamansızlığa bir son vererek her şeyi dönüşüme uğratmıştır. Dolayısıyla ölüm ve cinsiyet dünyaya geçiciliğin temel bağıntıları olarak gelmiştir.</p>
	<p class="block_21">Ayrıca, bizim çağdaş, zamanın üst üste binmeyen evrimsel süreç görüşümüzün aksine, mitolojik kavram, cennet çağının kapanıp her şeyin bugün gördüğümüz biçimini kazandığı şimdiki zamana geçişi tek, biricik ve kritik bir anın yaşanması olarak tanımlar. Hayvanlar, balıklar, kuşlar ve çeşitli bitki türleri, aynı zamanda ruhlar ve grubun ritüel gelenekleri o anda yaratılmıştır. Tekvin kitabında aynı düşünceyi buluyoruz. Fakat mitolojik olayın ilkel anlatımında (Tekvinde olay sırası tersinedir, Kabil’in Habil’i öldürüşü, ilk anne babanın meyveyi yemesinden önce değil, sonradır) insan türünün Dema Hainuwele’nin öldürülmesiyle sürülmüş olduğu düşünülemez. Tersine Dema, insanın şiddet dolu eylemiyle onun yaşamının özü olmuştur.</p>
	<p class="block_21">İsa’nın öldürüldüğü, gömüldüğü, dirildiği ve yenildiği Hıristiyan mitosunda benzer bir yapı vardır. Sunak ritüelinin ve komünyon sövgüsünün gizemi buradadır. Fakat burada kutsal dramın nihai canavarlığı insanın buna yol açmasıyla duyduğu suçluluk kadar vurgulanmaz ve bizden bu kozmik suç ve ceza trajedisinin bitip Tanrı krallığının, cennetteki gibi, dünyada kurulmasını beklememiz istenir. Yunanlıların yorumu ise, tersine, ilkel görüşe daha yakındır. Onlara göre bu trajedinin (bazılarınca böyle yorumlandığı gibi) veya oyunun (Tanrılara öyle gelir) sonu yoktur ve bir gelişme de olmayacaktır. Her şeyin mantığı -veya mantıksızlığı- toplumun kendi şölenlerinde ve canavarca törenlerinde sonsuza kadar ortaya konulmak durumundadır. Fakat gene, ritler yoluyla dünyanın nasıl olduğunu görmeyi öğrenenler ve anlayanlar için, evrenin her parçasında ve arımda bu mantık apaçık ortadadır.</p>
	<h2 id="id_Toc401495916" class="block_27">3. PERSEFON</h2>
	<p class="block_21">Yunan Demeter, Hekate ve Persefon mitoslarıyla Endonezya Satene, Rabia ve Hainuwele mitosları arasındaki ortak ayrıntıların sayısı, tesadüf ya da Sir James G. Frazer’in “değişik ülkelerde ve iklimlerde benzer koşulların insan zihnine etki eden benzer etkileri” sonuçları olarak kabul edilemeyecek kadar fazladır.<sup class="calibre6"><sup id="back_note_220" class="noteref"><a href="index_split_240.html#note_220" title="220" class="calibre2">220</a></sup></sup> Öldürülen, yenilen ve dirilen ekmek ve şarap tanrısı oğlu Dionysos gibi (mitosunu Orta Avustralya çocuklarının ritleriyle karşılaştırmıştık<sup class="calibre6"><sup id="back_note_221" class="noteref"><a href="index_split_241.html#note_221" title="221" class="calibre2">221</a></sup></sup>) anne Persefon da -Kore ‘kız’ olarak da bilinir- Zeus’tan doğmuştu. Annesi Demeter’di, Girit tarım ve verimli Toprak Tanrıçası. Ve kızın, bir çayırda Okeanos kızlarıyla çiçek toplayıp oynadığı anlatılıyor.<sup class="calibre6"><sup id="back_note_222" class="noteref"><a href="index_split_242.html#note_222" title="222" class="calibre2">222</a></sup></sup> Okeanos her yeri tutan deniz tanrısıdır yeraltının efendisi Hades’in isteğiyle yer tanrıçası Gaia’nin onu baştan çıkarmak için gönderdiği güzel kokular saçan yüz tomurcuklu muhteşem bir çiçeği koparan Persefon toprak tarafından yutulur ve yüce Tanrı altın<i class="calibre4"> </i>bir arabayla gelip, çığlıklarına aldırmadan onu yeraltına götürür. Hades yeraltının ve ölüler ülkesinin efendisidir, Persefon orada onun kraliçesi olur.</p>
	<p class="block_21">Persefon’un çığlıklarını yalnızca annesi Demeter ve Ay Tanrıçası Hekate duyar. Üzüntü içindeki anne kızının izini bulmaya çalışırken ayak izlerinin bir domuz tarafından silindiğini fark eder. Çünkü, garip biçimde, Persefon kaçırılırken orda dolaşan bir domuz sürüsü vardır ve çobanın adı Eubouleus’tur, anlamı “iyi eş veren”dir. Daha eski zamanlarda yeraltı dünyasının kendi adıdır bu. Ayrıca, toprak Persefon’u almak için açıldığında bu domuzlar da uçuruma düşmüşlerdir ve söylendiğine göre Demeter ve Persefon ritlerinde böyle büyük rol oynamalarının nedeni de budur. Frazer konuyu irdelerken “özgün biçimde domuzların ayak izlerinin Persefon ve Demeter’in kendi ayak izleri olduğunu çıkartabiliriz” görüşündedir.<sup class="calibre6"><sup id="back_note_223" class="noteref"><a href="index_split_243.html#note_223" title="223" class="calibre2">223</a></sup></sup></p>
	<p class="block_21">Demeter ve Persefon yas ve daha sonra neşe törenlerindeki yavru domuzlar, yalnızca daha eski bir insan kurbanını değil, Afrika’da ve Malenazyalı Marindanimler arasında gözlemlediğimiz ürpertici törenleri de anımsatacak bir biçimde kurban ediliyorlardı. Thesmophoria adı verilen Yunan festivali yalnızca kadınlara açıktı ve Jane Harrison’un <i class="calibre4">Yunan Dininin Araştırılmasına Giriş’</i>te<sup class="calibre6"><sup id="back_note_224" class="noteref"><a href="index_split_244.html#note_224" title="224" class="calibre2">224</a></sup></sup> gösterdiği gibi bu tür kadın ritleri Homeros öncesinden kalmadır. Yani daha eski, Pelasg dönemi denilen, hiyeratik tunç çağı Girit ve Truva uygarlıklarının en gelişmiş olduğu ve ataerkil Yunanlıların henüz savaş tanrıları Zeus ve Apollo’yla Tanrıçanın gücünü azaltmadığı döneme aittir. Kadınlar dokuz gün, Demeter’in topuğu üstünde, iki elinde meşale gibi uzun sopalar tutarak dolaştığı dokuz acı gün için oruç tutarlar. Demeter Ay Tanrıçası Hekata’ya rastlar ve birlikte Güneş Tanrısı Phoebus’a giderler. Phoebus kızın kaçırılışını görmüştür ve nerede olduğunu söyler. Bundan sonra Demeter gazap ve üzüntü içinde Tanrılar dünyasını terkeder. Yaşlı bir kadın olarak örtülere sarınıp günlerce Bakire Kuyusu olarak bilinen kuyunun başında oturur. Elevsis yakınındaki kraliyet benzeri malikânede hemşire olarak hizmet görür. Elevsis daha sonra Yunanistan’daki ritüelinde onun en büyük tapınağı olacaktır. Dünyaya erkekler ve tanrılar için bir yıl meyve vermemesi için lanet eder. Zeus ve öteki Olimpos ilahları yumuşaması için birbiri ardına boşuna gelirler, sonunda Zeus Persefon’un bırakılmasını sağlar. Fakat Persefon yeraltında nar tohumu yemiştir ve sonuç olarak artık her yılın üçte birini Hades’le geçirmek zorundadır. Annesi ve Tanrıça Hekate tarafından kucaklanan Persefon ihtişam içinde Olimpos’a döner ve büyü yoluyla da olsa, tarlalar genç çiçeklerle ve yaşam veren tahılla kaplanır.</p>
	<p class="block_21">Thesmophoria tohum zamanı festivali üç gün sürer. İlk güne <i class="calibre4">Kathodos </i>(aşağı iniş) ve <i class="calibre4">Anodos </i>(yukarı çıkış) adı verilir. İkinci gün <i class="calibre4">Nesteia </i>(oruç) ve son gün <i class="calibre4">Kalligeneia </i>(iyi doğum veya iyi doğan) adını alır. Yavru domuzların herhalde canlı canlı <i class="calibre4">megara </i>denilen yeraltı odasına atılışı birinci gün olur. Bir yıl süreyle orada çürümeye bırakılırlar. Kemikler yıl dolmadan yeryüzüne çıkartılıp bir sunağa yerleştirilir. Un ve buğdaydan yapılan yılan ve insan figürleri de aynı anda çukura veya odaya atılır. Bu konuda bilgi edindiğimiz eski çağ yazarı<sup class="calibre6"><sup id="back_note_225" class="noteref"><a href="index_split_245.html#note_225" title="225" class="calibre2">225</a></sup></sup> “ve çukurda ve çevresinde atılanların çoğunu yiyip bitiren yılanlar olduğunu söylerler; kadınlar kalıntıları toplarken çıngırak yılanları, gibi ses çıkarırlar ve onların yerine bildik imgeleri koyarlarken ses, tapınağın bekçileri saydıkları yılanların uzaklaşmaları içindir” diye yazar.</p>
	<p class="block_21">Ritler gizliydi, haklarında çok az şey söylenmiştir. Fakat Elevsis’in geniş biçimde ve çok etkin olarak kutlanan bakire Persefon’un gene ana tema olduğu <i class="calibre4">Kathodos </i>ve <i class="calibre4">Anodos </i>gizemlerinde domuz gene önemli bir kurbandı. Yeni bir motif daha ortaya çıkar. Çünkü Elevsis’deki Elevsis “mistikler salonunda” Demeter’in üzüntüsü ve sonuçta <i class="calibre4">Anodos </i>yani kızın dönüşü temsil edilirken, kutsal alay, tahıl başağını ortaya çıkarır. Eski Hıristiyan piskoposlarından Hippolytus “bir başak sapının müthiş ve muhteşem gizemin mükemmel ortaya çıkışı” diye anlatır; kendi kutsal ayininde ortaya konularım da aynı tahıldan yapılan somun olduğunu unutmuş görünmektedir.<sup class="calibre6"><sup id="back_note_226" class="noteref"><a href="index_split_246.html#note_226" title="226" class="calibre2">226</a></sup></sup></p>
	<p class="block_21">Kesilmiş tahıl sapını kaldırmak gibi basit bir hareketin anlamı ne olabilirdi?</p>
	<p class="block_21">Aşai Rabbanide efendinin yükseltilmesi ne anlama geliyor?</p>
	<p class="block_21">Bütün geleneksel dinsel törenlerdeki oyun mantığında, düş mantığında olduğu gibi, kutsal nesne en azından tören sırasında tanrıyla özdeşleştirilmiştir. Kesilmiş sap geri dönen Persefon’dur, ölmüştür fakat başakta yeniden yaşam bulmuştur.</p>
	<p class="block_21">O anda tunç bir çan çalınır, Kore’yi temsil eden genç bir rahibe ortaya çıkar ve alay muzaffer bir neşeyle son bulur.<sup class="calibre6"><sup id="back_note_227" class="noteref"><a href="index_split_247.html#note_227" title="227" class="calibre2">227</a></sup></sup></p>
	<p class="block_21">İlkel Endonezya çevrimiyle, gizemi öğrenmek için ilk adımı atan Yunanlının (bir mezar yazıtının bize öğrettiği gibi) “Ölüm kötülük değil, kutsamadır”<sup class="calibre6"><sup id="back_note_228" class="noteref"><a href="index_split_248.html#note_228" title="228" class="calibre2">228</a></sup></sup> düşüncesini öğrendiği bu yüceltilen ve saygı gösterilen klasik gizem arasındaki uyum yalnız küçük ayrıntıların sayısında değil, fakat ana temada da görülmektedir. Gerçekten, her seferinde taze bir karşılık öbeği ortaya çıkmaktadır.</p>
	<p class="block_21">İki mitolojinin de özünde yerel besin olan bitkiyle özdeşleştirilen Tanrıça üçlemesi, domuz, yeraltı ve ritleri hem bitkilerin büyümesini ve hem de ruhun ölüler ülkesini geçmesini sağlayan ay vardır. İkisinde de genç kız Tanrıça veya Dema’nın evliliği ölümüyle eşdeğerdir, toprağa gömülme ve bir süre sonra yiyecek bitkiye dönüşmekle imgelenmektedir. İlkel çevrimde bu bitki yam, klasikte tahıl olur. Yunan Thesmophoria kadınları, ayrıca <i class="calibre4">megaraya </i>domuzlarla birlikte insan ve yılanları temsil eden un ve buğdaydan figürler koyarlar. Domuzlar etleri çürüyünceye kadar orda bırakılmakta kemikleri kutsal anı olarak alınıp saygı görmekte, buğdaydan figürler yılanlar tarafından tüketilmektedir. Yılanları uzaklaştırma amacıyla açıklanan gürültü oyunu yeraltına domuz ve kekleri yerleştirmeye eşlik eder.</p>
	<p class="block_21">Ritüel, her izinde, davul gürültüleri arasında öldürülen genç erkek ve kızlarınkiyle ilişkilidir; ama, insan kurbanına karşı Kaş’ın yıkılışı efsanesinde gördüğümüz, Yunanistan’dan Nil’in uzun parmağıyla Sudan’a kadar uzanan yeni bir yaklaşımla değiştirilmiştir. Frazer <i class="calibre4">Altın Dal’da </i>bu tür birçok ikame örneği verir ve ayrıca insan biçimindeki keklerin, unun öğütülüp pişirildiği yerlerdeki ekim ve hasat festivallerinde kutsal törenlerle yenildiğini de gösterir.<sup class="calibre6"><sup id="back_note_229" class="noteref"><a href="index_split_249.html#note_229" title="229" class="calibre2">229</a></sup></sup> Yani, ötekilere ek olarak, kutsal insan yemeğinin de, bir zamanlar iki çevrede de ortak olduğu ortaya çıkmış olmaktadır.</p>
	<p class="block_21">Ama, küçük domuzlar ve insan biçimindeki keklerle birlikte yılan biçiminde kekler de vardır? Neden canlı yılanlar değil? Veya niçin undan domuzlar değil?</p>
	<p class="block_21">Yunan mitolojisinde yılana verilen veya zamanında ortaya çıkan kahraman tarafından kurtarılan çok genç kız öyküsü vardır. Örneğin, Persesus, Medusa’yı öldürdükten sonra kanatlı sandallarıyla uçarak geri dönerken Etiyopya’nın üstünden geçmekteydi ve aşağıda deniz kenarında bir kayalığa zincirlenmiş çok güzel bir prenses gördü. Ovidius’un anlatımına göre saçı rüzgârda uçuşmasa ve gözyaşları olmasa onu mermerden heykel sanabilirdi.”<sup class="calibre6"><sup id="back_note_230" class="noteref"><a href="index_split_250.html#note_230" title="230" class="calibre2">230</a></sup></sup> Fakat denizden korkunç bir gürültü koptu, canavar bir yılan dalgaları yararak ortaya çıktı, prenses çığlık attı. Koca yılan prensese doğru hızlı bir gemi gibi gelirken, Balear adalarından sapanla kurşun atacak bir mesafede birden Perseus kartal gibi kılıcıyla aşağı indi ve korkunç bir ses çıkardı. Canavar geri çekilirken sulan dövüp püskürttü, ortalık kanından mor oldu ve matadorun son darbesi gibi, kılıç canavarın işini bitirdi.</p>
	<p class="block_21">Kurtarılan prensesin adı Andromeda’ydı ve kral babası Cepheus, Etiyopya hükümdarıydı. Kaş’ın yıkılışı efsanesinden bildiğimiz Napata’nın doğusunda bakire Sali’nin Far-li-mas’ın büyülü diliyle kurtarıldığı ülkenin yanındaydı. Veya kralları törenle boğulan ve canlı bakireyle birlikte gömülen, iki ceset de çürüyünce kemikleri alınıp bir boğanın derisinde toplanan<sup class="calibre6"><sup id="back_note_231" class="noteref"><a href="index_split_251.html#note_231" title="231" class="calibre2">231</a></sup></sup> Yukarı Nil’in şimdiki Şilluk köylerinden fazla uzak değildi.</p>
	<p class="block_21">Persefon bu biçimde, buğday unundan figürlerin yılanlara verildiği türevinde olduğu gibi düşürtülmüş olabilir mi? Gerçekten verilebilirdi ve verirlerdi! Çünkü çayırda bütün denizleri tutan Okeanos’un kızlarıyla oynayıp, birlikte çiçek topladığı zaten anlatıldı. Ama Okeanos tam tamına büyük yılandır, Okyanus, kuyruğunu ısırarak bütün dünyayı sarar. Aynı zamanda suların uçurumu ve sonuç olarak Hades’in bir eşdeğeridir, dünyayı ayakta tutar. Yunan mitolojisinin daha sonra gelişen anekdotlarıyla karakteri başka nitelik kazanmıştır. Persefon’un büyük yılanın gelini olduğundan, domuz şekli gibi yılan şeklini de alabileceğine dikkat etmeliyiz. Hepimiz tıbbın simgesi olan birbirine dolanmış klasik iki yılan motifini çok iyi biliriz, tıp mesleği yeraltı sularının nimet olduğu, özsu olarak şifalı otlara aktığı ve yaşam veren kan olarak gövdelerimize dolduğu saadet mezhebidir.</p>
	<p class="block_21">Dolayısıyla, buğday unundan figürler mitosun kişilerini temsil eder ve kurban edilen domuzlar insan yerine kurban edilmektedir, gizeme canlıların katılımım temsil ederler. Mitolojik çağda bir olmasına karşın insanların yaşam ve ritlerinde birçok olurlar. Sonuç olarak kurban aynı anda hem <span class="text_17">bir </span>hem <span class="text_17">çoktur: </span>Dema niteliğiyle mitolojik bir kızdır fakat kişisel yaşam kurbanı olarak çoktur. Bunda mantık oyun ve düş mantığıdır; söylemiş olduğumuz gibi A, B’dir ve B, C’dir: Dema domuzdur ve domuz insandır, gerçek Tanrı ve gerçek insan.</p>
	<p class="block_21">Hainuwele efsanesinin de daha eski bir anlatımın izlerini taşıdığı kuşkusuzdur. Yılan, küçük kızın hindistancevizi yaprağıyken sarılıp ağaçtan eve taşındığı ve cevizin ölü domuzdan alındığında geceyi geçirirken örtündüğü örtünün üstündeki desende görünür. Domuzun göle atlayıp boğulmasındaki ve Ameta’nın dişine takılı hindistancevizi bulmasındaki tutarsızlık ve bir sesin Ameta’ya ne yapması gerektiğini açıklaması, mitosun daha eski bir biçimden ikinci bir biçime uyarlanmış olduğunu ortaya koymaktadır. İkinci biçimde, Persefon ve Demeter mitoslarında olduğu gibi, doğaüstü yılan değil, kurban edilen domuz önem taşımaktadır.</p>
	<p class="block_21">Daha eski formülün yapısı gelecek bölümde görülecektir, burda yalnızca bulguları özetleyerek incelenen Yunan ve Endonezya mitoslarının ritüel motif öbekleri yanında ortak bir geçmişin, hayvan rolünü domuzun değil yılanı oynadığı daha eski bir tabakanın işaretlerini de barındırdığını söyleyebiliriz. İki çevrimin yalnızca uzun, gevşek bir iple değil, geniş ortak bir temelden bağlantılı olması bir dizi şaşırtıcı benzerlikle de kanıtlanmaktadır.</p>
	<p class="block_21">Örneğin, iki mitolojide üç ve dokuz sayıları önemlidir. Gene Yunan tanrıça ritlerinden -ve onun ölen ve dirilen kızı Persefon’la gene ölen ve dirilen torunu Dionysos’tan- koronun, davul seslerinin, çurungaların vızıltısının insan yiyici Endonezya ritlerindeki gibi olduğunu görüyoruz. İki gelenekte de bulunan labirent temasının yeraltı dünyasıyla ilişkisi vardır ve spiral biçimiyle ifade edilmektedir: Yunanistan’da da Endonezya’daki gibi koral danslar bu biçimde yapılmaktadır. Endonezya mitosunda Ameta’nın hindistancevizi tomurcuklarından kendisine içki yapmak istemesi, arkaik Akdeniz kültüründeki bakire —bitki-ay-hayvan kült bütününün şarap veya uyuşturucusuyla ilişkilendirilebilir. Ve son olarak Demeter figürü, Olimpos’tan gazap içinde ayrıldığı anda iki elinde meşalemsi uzun sopalar tutarken, Satene’nin labirentin kapısında mitolojik çağın insanlarına onları terkettiğini söylerken tuttuğu Hainuwele’nin iki koluyla benzeşmiyor mu?</p>
	<p class="block_21">İki mitolojinin de bir temeli olduğundan kuşkulanılamaz. Bu gerçek bir zaman önce klasik çağ bilimcisi Cari Kerenyi tarafından görülmüştür,<sup class="calibre6"><sup id="back_note_232" class="noteref"><a href="index_split_252.html#note_232" title="232" class="calibre2">232</a></sup></sup> ve vargısı etnolog Profesör Jansen’in öncelikle Endonezya malzemesini derlemesiyle destek bulur.<sup class="calibre6"><sup id="back_note_233" class="noteref"><a href="index_split_253.html#note_233" title="233" class="calibre2">233</a></sup></sup></p>
	<p class="block_21">Öyleyse, Yakındoğu’nun eski tahıl, sığır yetiştiricisi köylerini, temelde tropik daha sıcak iklimlerin bitki ve hayvan ekonomisinden türetilmiş uyarlamalar olarak mı düşüneceğiz? Yoksa etkinin daha çok iki yönde olduğunu mu düşünmeliyiz? Endonezya mitos ve ritleri daha gelişmiş, daha az şiddet dolu proto-temel-neolitik Yakındoğu köylerinin düşünce sisteminin dönüşüm ve gerilemesini mi temsil ediyor?</p>
	<p class="block_21">Tartışma henüz kapanmamıştır. Bütün kanıtlar da toplanmış değildir. Şu an için bilinen en eski temel-neolitik Yakındoğu tabakasıyla (İÖ y. 5500-4500), ikinci bir alan olarak Güney ve Doğu Afrika ile Sudan’ın bitki yetiştiricisi kabilelerinin mitos ve ritüelleriyle, üçüncü bir alan olarak (belki de) Hadramut ve dördüncü olarak (kesinlikle) Malabar ve gene, gördüğümüz gibi Endonezya, Malenezya ve Avustralya kabileleri arasında devamlılık kurulmaktadır. Şimdi bölgeyi daha da genişleterek mitolojik bölgenin Pasifik hatta Yenidünya’ya varışını izlemeliyiz.</p>
	<h2 id="id_Toc401495917" class="block_27">4.   CANAVAR YILANBALIĞI</h2>
	<p class="block_21">Endonezya’nın doğusu, Malenezya ve Avustralya’da, tepesini Havainin oluşturduğu Yeni Zelanda ve Paskalya Adasının öteki uçlarını oluşturduğu, Polinezya adalar üçgeninde, öldürülen kutsal varlığın gövdesinin besin bitkisine dönüşmesi biçimindeki mitolojik imge okyanus çevresinin doğal öğelerine uyarlanmıştır. Örneğin, yılan adalarda bulunmamaktadır. Dolayısıyla yılanın rolünü yılanın olası bir eşdeğeri, canavar yılanbalığı alıyor. Ve rolün gücü fazlasıyla artırılmıştır -veya, Hainuwele ve Persefon mitoslarında rolün gücünün azaltılmış olduğuna dair daha fazla kanıt vardır. Paradoks olarak öyleyse, Pasifik’in doğusuna doğru gidildikçe mitolojik olayın kutsal kitaptaki anlatımına daha çok yaklaşıyoruz. Bu olayla dünyada ölüm başlar ve Havva Anayla yılanın ilişkisi ve yılanla cennet bahçesindeki yemiş ağacı arasındaki ilişki düşünülürse, daha da şaşırtıcı bir durum ortaya çıkar. Sular ortasındaki Polinezya macerasının geveze atmosferi hahamların Tevrat’ından daha farklıdır. Gene de, okuduğumuz aynı eski kitap, fakat bu kitabın bütün eski yayımları kaybolmuş.</p>
	<p class="block_21">Hindistan cevizinin kökeniyle ilgili aşağıdaki türevin kahramanı insanlığın ilk atası değil fakat Polinezya’nın Herkül’ü olan ünlü numaracı kahraman Maui. Genellikle kardeşlerin en küçüğü olarak bilinir. Kardeşlerin sayısı üçle (Rarotonga’da) altı (Yeni Zelanda’dan bazı türevler) arasında değişebilir. En iyi bilinen büyüsel işleri arasında denizin dibinden adaları avlayıp çıkarması; güneşi, geçerken oyuna getirip yavaşlatması; arkadaşlarına dünyada daha fazla yer açabilmek için göğü kaldırması ve “annesinin mutfağından ateş çalması” vardır. Öykümüzün kahramanı Maui’nin karısı tutkulu, utanmaz (gerçekte neden utanacak ki?), güzel Hina. Bugün bile ayın üstündeki lekelerde kocaman bir ovava ağacının altında oturup onun kabuğundan tapa kumaşı çıkarırken görülebilir.<sup class="calibre6"><sup id="back_note_234" class="noteref"><a href="index_split_254.html#note_234" title="234" class="calibre2">234</a></sup></sup></p>
	<p class="block_21">Hina’nın macerasının Tuamotu anlatımı şöyle:</p>
	<p class="block_21">“Hina asılında canavar yılanbalığının, Te Tuna’nın (adın anlamı yalınca fallustur) karısıydı. İkisi denizin altında bir adada yaşıyorlardı. Hina bir gün orda çok kaldıklarını düşündü. Orası fazlasıyla soğuktu ayrıca Hina Te Tuna’dan kurtulmak istiyordu. Ona “Sen evde kal! Ben ikimize de yemek bulmaya çıkıyorum” dedi.</p>
	<p class="block_21">Adam “Ne zaman dönersin?” diye sordu.</p>
	<p class="block_21">Şöyle yanıtladı: “Uzun bir süre burada olmayacağım. Bugün ve gece yolda geçecek, yarın yiyecek arayacağım ve ertesi gün ve gece yemek pişireceğim ama ondan sonraki gün ve gece dönüş yolunda olurum.”</p>
	<p class="block_21">“Öyleyse git” dedi adam, “ve gerektiği kadar kal.”</p>
	<p class="block_21">Böylece Hina yolculuğa çıktı. Ve yiyecek bulmak için hiç oyalanmadan yeni bir âşık bulmak için yoluna devam etti. Erkek-ilkesi (Tane) klanının ülkesine kadar gitti. Onların yerine varınca seslendi: “Bu iç bölgede yaşayan yılanbalığı biçiminde yaratıklar tutkuları erkek gibi gidermeyi bilirler, denizde yaşayan Te Tuna ise yavan yemekten başka bir şey değil. Ben yılanbalığı biçiminde bir aşığa layık bir kadınım; Raro-nuku (aşağıdaki ülke) ve Raro-vai-i-o (birleşen sular ülkesi) kıyılarından buraya kadar tutkuyla birleşme uğrunda geldim; aşkın yılan balığı biçiminde çomağını aradığını utanmadan açıkça söyleyen ilk kadınım. Arzusunun dindirilmesini isteyen esmer tüylü parçayım. Erkek-ilkesi klanının erkekleri, erkeklikteki başarılarınızın ünü bana denizin altına kadar ulaştı. Sayısız kıyıdan geçerek, kumlu sahiller aşarak size geldim. Kalkın, şişmiş şeyler! Aşk işini görmeye bakın. Ben uzaktan gelen, sizi coşkuyla arzulayan kadınım, Ey Erkek-ilkesi klanının erkekleri’.”</p>
	<p class="block_21">Fakat klanın erkekleri ona yalnızca seslenerek yanıt verdiler: “Yol şurada. Oradan git, yoluna devam et. Biz canavar yılanbalığı Te Tuna’nın karısını almayız, ölsek bile almayız. Bir güne kalmaz burada olur.”</p>
	<p class="block_21">Hina yoluna devam etti ve İçe-işleyen-kucaklaşma (Peka) klanına vardı. Aynı sözlerle onlara da seslendi fakat erkekler öncekilerle aynı yanıtı verdiler. Hina Dik (Tu) klanına gitti ve gene aynısı oldu. Mucize-yapıcı (Maui) klanına geldi ve seslendiğinde aynı yanıtı aldı. Sonra Maui’nin annesi Hua-hega’nın evine doğru yürüdü.</p>
	<p class="block_21">Maui’nin annesi Hua-hega, Hina’nın yaklaştığını görünce oğlu Maui’ye “Şu kadını kendine al” dedi.</p>
	<p class="block_21">Böylece Maui-tikitiki-a-Ataraga (Mucize-yapıcı, Debdebeli, Aşağı-inen-Gölgeden-olma), Hina’yı karılığa aldı, hep birlikte orda yaşadılar. Fakat çok geçmeden çevredeki herkes Te Tuna’nın karısının Maui’nin olduğunu duydu ve Te Tuna’ya gidip bunu anlattılar.</p>
	<p class="block_21">“Karını” dediler, “Maui aldı”.</p>
	<p class="block_21">Te Tuna, “Ya, bırakın bu kadının üstünde kalsın!” dedi.</p>
	<p class="block_21">Fakat o kadar çok gelip aynı konuda konuştular ki sonunda Te Tuna kızdı. Bu gevezeliği yapan insanlara “Şu Maui nasıl biri?” diye sordu.</p>
	<p class="block_21">“Gerçekte çok küçük bir şey” dediler, “fallusunun ucu da oldukça çarpık.”</p>
	<p class="block_21">“Peki” dedi Te Tuna gururlandı, “bacaklarımın arasındaki örtünün lekeli şeridine bir baksın, yolunu şaşırır!” Sonra ekledi, “Gidin Maui’ye intikam için yola çıktığımı söyleyin!” Ve karısı için melankolik bir özlem şarkısı söyledi.</p>
	<p class="block_21">İnsanlar şarkıyı dinlediler ve Maui’ye gittiler. “Te Tuna” dediler, “İntikam için yola çıktı, sana geliyor.”</p>
	<p class="block_21">“Bırakın gelsin” dedi Maui. Sonra sordu: “Nasıl bir yaratık bu?”</p>
	<p class="block_21">“Aman!” dediler, “dev gibi bir canavar!”</p>
	<p class="block_21">“Uzun dik bir hindistancevizi ağacı gibi gürbüz ve güçlü mü?” diye sordu.</p>
	<p class="block_21">Onu yanıltmak isteyen insanlar “yana yatmış ağaç gibi.” dediler.</p>
	<p class="block_21">Maui sordu: “hep zayıf ve çökmüş mü?” </p>
	<p class="block_21">“Soyu böyle” dediler.</p>
	<p class="block_21">“Ohoo!” diye bağırdı Maui, “fallusumun çarpık ucunu şöyle bir görsün yolunu şaşırır!”</p>
	<p class="block_21">Günler geçti ve Maui sabırla bekledi. Tüm ev halkıyla birlikte. Ve bir gün gökler karardığında, gök gürleyip şimşekler çaktığında insanların yüreklerine korku doldu çünkü Te Tuna’nın geldiğini anladılar. Ve hepsi Maui’yi suçladılar: “İlk kez biri başkasının karısını alıyor. Hepimiz öleceğiz” dediler.</p>
	<p class="block_21">Maui onları “Dağılmayın ölmeyiz” diye rahatlattı.</p>
	<p class="block_21">Te Tuna çıkıp geldi, yanında dört arkadaşı vardı: Pupu-vae-noa (ortası sorguçlu), Maga-vai-i-e-rire (kadınlardaki ilmik), Porporo-tu-a-huaga (Husyeleri torbasında) ve Toke-a-kura (hep yayılan klitoris). Canavar yılanbalığı lekeli örtüsünü çıkardı ve kaldırıp herkese gösterdi, o anda kocaman bir dalga kabardı, denizden karaya doğru yükseldi ve kule gibi yükselip gelme ve başladı. Hua-hega oğlu Maui’ye bağırdı, “Çabuk ol! Fallusunu göster!”</p>
	<p class="block_21">Maui söz dinledi ve koca dalga hemen geri çekildi, peşinde kocaman kuru canavar yığınları bırakarak tekrar denizde sakin yerini aldı. Sonra Maui deniz kıyısına gitti ve üçünü yere devirdi. Toke-a-kura kırık bacakla geçip giderken Maui Te Tuna’nın kendisine dokunmadı.</p>
	<p class="block_21">Maui ve Te Tuna birlikte Mau’nin evine gittiler, orda uyum içinde yaşadılar, ta ki birgün Te Tuna Maui’ye “Seninle düello yapacağız ve birimiz ölecek, kalan kadını kendisine alacak” dedi.</p>
	<p class="block_21">Maui “Nasıl bir döğüş istiyorsun?” diye sordu.</p>
	<p class="block_21">Te Tuna: “Önce biri tamamiyle ötekinin gövdesine girsin, sonra ben seni öldüreceğim ve karımı alıp ülkeme gideceğim” dedi.</p>
	<p class="block_21">“İstediğin gibi olsun” dedi Maui, “birinci kim olacak?” </p>
	<p class="block_21">“Ben” diye yanıtladı canavar yılanbalığı ve Maui razı olunca ayağa kalkıp efsununu söylemeye başladı:</p>
	<p class="block_11"> </p>
	<p class="block_21">Orea-yılanbalığı sallanır ve eğilir, </p>
	<p class="block_21">Orea-yılanbalığı başını eğdikçe eğer:</p>
	<p class="block_21">O uzak adasından okyanusu aşıp buralara gelen güçlü canavar.</p>
	<p class="block_11"> </p>
	<p class="block_21">Fallusun onu görünce korkudan işeyecek! </p>
	<p class="block_21">Canavar kasılıyor, küçüldükçe küçülüyor. </p>
	<p class="block_21">O benim, Te Tuna, Ey Maui şimdi senin gövdene gireceğim!</p>
	<p class="block_11"> </p>
	<p class="block_21">Ve Te Tuna tamamiyle Maui’nin gövdesine girip kayboldu, orda kaldığını gösterdi ve uzun bir süre sonra gene dışarı çıktı.</p>
	<p class="block_21">Maui hiç rahatsız olmamıştı. “Şimdi sıra bende” dedi.</p>
	<p class="block_21">Te Tuna kabul etti ve mucize-yapıcı kendi büyüsünü söylemeye başladı:</p>
	<p class="block_11"> </p>
	<p class="block_21">Orea-yılanbalığı sallanır ve eğilir,</p>
	<p class="block_21">Orea-yılanbalığı başını eğdikçe eğer-</p>
	<p class="block_21">Küçük bir adam kaldırmış duruyor-</p>
	<p class="block_21">Fallusun onu görünce korkudan işeyecek!</p>
	<p class="block_21">Adam kasılıyor, küçüldükçe küçülüyor.</p>
	<p class="block_21">O benim, Maui, Ey Te Tuna, şimdi senin gövdene gireceğim!</p>
	<p class="block_11"> </p>
	<p class="block_21">Maui Te Tuna’nın gövdesinde tamamıyla kayboldu. Ve canavar yılanbalığının bütün kasları ayrıldı ve öldü. Maui ortaya çıktı, Te Tuna’nın başını kesti, dedesine götürmek istiyordu. Fakat annesi Hua-hega başı aldı ve geri vermedi. Maui’ye “Başı al ve evimizin köşesindeki direğin yanına göm” dedi. Maui denileni yaptı ve bir daha da aklına getirmedi.</p>
	<p class="block_21">Maui günlük işlerine devam ediyor ve eskisi gibi yaşıyorlardı, fakat bir akşam Te Tuna’nın başının gömülü olduğu köşede otururlarken Maui kumdan yeni bir sürgün çıktığını gördü. Şaşırdı. Hua-hega onun şaşkınlığını farketti ve “Niye şaşırdın?” diye sordu. O da “Evimizin köşesinde gömdüğüm Te Tuna’nın başı niçin filiz sürdü?” diye yanıtladı.</p>
	<p class="block_21">O zaman Hua-hega ona “Yanında büyüyen bitki tanrılar ülkesinden deniz yeşili renkli kabuk’ olarak bilinen bir tür hindistancevizidir. Çünkü denizin derinliklerinden geldi, bize kendi ülkesinin rengini veriyor” dedi, değerli hindistancevizi ağacına iyi bak, hepimize yiyecek vereceğini göreceksin.”</p>
	<p class="block_21">Maui olgunlaşınca meyveleri topladı. İçindekini herkes yedi, kabukları Maui içki kabı olarak kullandı. Hepsi bitince kendi becerisini ve canavar yılanbalığının başını yiyeceğe dönüştüren büyüsel üstünlüğünü kutlamak için övünerek dans edip şarkı söyledi:</p>
	<p class="block_11"> </p>
	<p class="block_21">Kadınların bel kuşağından başka bir şey değil,</p>
	<p class="block_21">Kaçışan hamamböceğinden başka bir şey değil,</p>
	<p class="block_21">Şu eski Tuna böyleydi!</p>
	<p class="block_21">Bir mohio otuyla büyülendi,</p>
	<p class="block_21">Büyü sanatının basit bir yaprağıyla yakalandı!</p>
	<p class="block_21">Bana karşı, gerçekten ne yapabilirdi ki?</p>
	<p class="block_21">Hiçbir şey!</p>
	<p class="block_11"> </p>
	<p class="block_21">Ve masal “yukarıdaki toprak dünyasında hindistancevizi insanlara böylece yiyecek oldu” diye bitiyor.<sup class="calibre6"><sup id="back_note_235" class="noteref"><a href="index_split_255.html#note_235" title="235" class="calibre2">235</a></sup></sup></p>
	<p class="block_21">Maceranın burada anlatılan biçimi, Sosyete Adalarıyla Tahiti’nin hemen doğusundaki Pasifik’in ortasındaki Tuamotu Takımadalarında, Fegatu adasında, yaşlı şef Fariua-a-Makituna’nın ağzından yazıldı. Yaşlı adam gençliğinde bütün Tuamotu bilgelerinin en büyüğü kabul edilen Kamake’nin öğrencisi olmuştu.<sup class="calibre6"><sup id="back_note_236" class="noteref"><a href="index_split_256.html#note_236" title="236" class="calibre2">236</a></sup></sup> Hina ve canavar yılanbalığı efsanesinin bu bozulmamış anlatımını <i class="calibre4">in extenso</i><sup class="text_12"><sup id="back_note_237" class="noteref"><a href="index_split_257.html#note_237" title="237" class="calibre2">237</a></sup></sup><i class="calibre4"> </i>aktardım çünkü hem eski Polinezya epiklerinin ahlaki atmosferini ortaya koyuyor hem de daha sonraki büyü, büyünün gücü ve ilkel efsunlamadaki erotik öğeler hakkındaki incelememiz için bir başlangıç, giriş sağlıyor.</p>
	<p class="block_21">Metin burada aktarıldığı gibi Polinezya’nın ezberlenmiş stilinden çevrildi. Yunan trajedi ve komedilerin İÖ altıncı yüzyılda geliştirilen arkaik törensel atmosferini fazlasıyla andırıyor. Yunan satir korosunun strofi<sup class="calibre6"><sup id="back_note_238" class="noteref"><a href="index_split_258.html#note_238" title="238" class="calibre2">238</a></sup></sup> veya anti-strofileri tanrı ve kahramanın öyküsünü anlatırken yapılan labirent dansının dönüş ve hızlı hareketleri, burda da aynıdır. Kaptan Cook ve Pasifik’e giden ilk gezginler sözcüğün gerçek anlamıyla yüzlerce dansçının, düzgün sıralar, davul gümbürtüleri arasında kutsal hulalar yaptığı, çınlayan su kabakları, bambu orgları ve yere vurulan ayakların arasında birçok solist ve koronun strofi ve antistrofi kutsal şarkılarını söylediği büyük dinsel festivalleri anlatırlar.<sup class="calibre6"><sup id="back_note_239" class="noteref"><a href="index_split_259.html#note_239" title="239" class="calibre2">239</a></sup></sup> Örneğin, Te Tuna’nın, insanların karısını geri alması için ikna ettiğinde Hina’yı yitirmenin acısı üzerine söylediği melankolik özlem şarkısının aslı şöyledir:</p>
	<p class="block_11"> </p>
	<p class="block_39">I</p>
	<p class="block_39">Birinci ses</p>
	<p class="block_21">Kua riro!<span class="tab">      </span><span class="tab">      </span><span class="tab">      </span>Sevdiğim benden çalındı</p>
	<p class="block_11"> </p>
	<p class="block_39">İkinci ses</p>
	<p class="block_21">Te aroha i te <span class="tab">      </span><span class="tab">      </span><span class="tab">      </span>Aşk acısıyla</p>
	<p class="block_21">hoa ki roto i <span class="tab">      </span><span class="tab">      </span><span class="tab">      </span>karım dönüyor içinde</p>
	<p class="block_21">te manava; <span class="tab">      </span><span class="tab">      </span><span class="tab">      </span>kalbimin</p>
	<p class="block_11"> </p>
	<p class="block_39">Koro</p>
	<p class="block_21">- kua riro. <span class="tab">      </span><span class="tab">      </span><span class="tab">      </span>-çünkü o başkasının kadını oldu.</p>
	<p class="block_21">Matagi kavea mai e <span class="tab">      </span><span class="tab">      </span>Rüzgârla getirdi o sözü</p>
	<p class="block_21">Kua riro. <span class="tab">      </span><span class="tab">      </span><span class="tab">      </span>Sevdiğim benden çalındı.</p>
	<p class="block_21">Ho atu... <span class="tab">      </span><span class="tab">      </span><span class="tab">      </span>Şimdi yola çıkıyoruz...</p>
	<p class="block_11"> </p>
	<p class="block_39">II</p>
	<p class="block_39">Birinci ses</p>
	<p class="block_21">Ho atu matou ki Vavau, <span class="tab">      </span>Şimdi yola çıkıyoruz Vavau’ya doğru.</p>
	<p class="block_11"> </p>
	<p class="block_39">İkinci ses</p>
	<p class="block_21">Kia higo i te hoa- <span class="tab">      </span><span class="tab">      </span>Sevgiliyi görmek için-</p>
	<p class="block_11"> </p>
	<p class="block_39">Koro</p>
	<p class="block_21">-kua riro. <span class="tab">      </span><span class="tab">      </span><span class="tab">      </span>- o başkasının kadını oldu.</p>
	<p class="block_21">Matagi i aue e <span class="tab">      </span><span class="tab">      </span><span class="tab">      </span>Ağlayarak, rüzgârın kendisi söylüyor</p>
	<p class="block_21">Kua riro. <span class="tab">      </span><span class="tab">      </span><span class="tab">      </span>Onun benden çalındığını.</p>
	<p class="block_21">Te aroha...<span class="tab">      </span><span class="tab">      </span><span class="tab">      </span>Aşk acısıyla...</p>
	<p class="block_11"> </p>
	<p class="block_39">III</p>
	<p class="block_39">Birinci ses</p>
	<p class="block_21">Te aroha i te vahine <span class="tab">      </span><span class="tab">      </span>Aşk acısıyla karım</p>
	<p class="block_21">ki roto i te manava<span class="tab">      </span><span class="tab">      </span>göğsümde oturuyor.</p>
	<p class="block_11"> </p>
	<p class="block_39">İkinci ses</p>
	<p class="block_21">Kia kite taku mata <span class="tab">      </span><span class="tab">      </span>Bu gözlerim</p>
	<p class="block_21">i te ipo-<span class="tab">      </span><span class="tab">      </span><span class="tab">      </span>tekrar sevgiliyi görecek mi-</p>
	<p class="block_11"> </p>
	<p class="block_39">Koro</p>
	<p class="block_21">-kua riro.<span class="tab">      </span><span class="tab">      </span><span class="tab">      </span>o benden çalındı; şimdi başkasının kollarında.</p>
	<p class="block_21">Matagi i aue e. <span class="tab">      </span><span class="tab">      </span>Rüzgârlar bile söylüyor.</p>
	<p class="block_21">Te aroha i-i-i-i-e!<span class="tab">      </span><span class="tab">      </span>Keder ve umutsuzluğum çok acı.</p>
	<p class="block_11"> </p>
	<p class="block_21">Bu bölümün ilerisinde eski Pasifik’le arkaik Akdeniz geleneklerinin fazlasıyla karmaşık fakat gittikçe netleşen ilişkisi sorununa tekrar dönmek zorundayız. Şu an için Polinezya canavar yılanbalığı mitos ve masalları çerçevesini genişletelim. Böylece mitosun Kutsal Kitap’taki çeşitli biçimlerini daha iyi çözümleyebileceğimiz gibi Yunan Persefon ve Endonezyalı Hainuwele anlatımlarındaki domuzun ritüel kurbanı üstünde dururken yılanın küçültülmüş rolünü de daha iyi kavrayabileceğiz. Mitosun karşılaştırmalı biçimde incelenmesiyle tarih öncesinin önümüzde açılan en önemli yönlerinden biri domuzun kutsal hayvan olarak labirentte yılanın yerini almasıdır. Domuzdan sonra boğa, boğadan sonra da at.</p>
	<p class="block_21">Besin bitkisinin kökeni mitologemi (yani çekirdek mitolojik imge) uzun tarihi ve daha uzun tarih öncesi yayılımı boyunca çarpıcı farklılıklar gösteren türevlerle birlikte her biri, hiç biri tek başına daha meşru temsilcisi sayılamayacak bile olsa, bir zamanların ilk biçiminin bazı temel nitelikleri ve kapsamını gösterecek netleştirici bir dizi oluşturmaktadır. Tablo belki hepsi de aileye benzeyen fakat hiç biri ötekinden daha otantik olmayan kız, erkek kardeşlere benzetilebilir. Ve toplanan örneklerin sayısı arttıkça karşılaştırma daha etkileyici ve heyecanlandırıcı olmaktadır.</p>
	<p class="block_21">Örneğin, Tonga adalarında bir karı kocanın bir erkek yılanbalığı oğulları ve iki insan kızları olduğu anlatılır. Bir gölde yaşayan yılanbalığı arzuyla kız kardeşlerine saldırmış fakat onlar kaçmışlardır. Sonunda kızları ikna ettiğinde kızlar suya atladılar ve bugün bile Tongatabu kıyısında görülebilen iki kaya oldular. Yılanbalığı yüzmesine devam etti, Samoa’ya gitti ve orda gene bir göle yerleşti. Fakat bir bakire yıkanmak için gelince onun varlığından dolayı hamile kaldı ve halk onu öldürmeye karar verdi. Yılanbalığı kıza, öldürülünce kafasının kendisine verilmesini istemesini söyledi. Kız kafasını alıp dikmeliydi. Kız dediği gibi yaptı ve yılanbalığı yeni bir tür ağaç, hindistancevizi olarak büyüdü.<sup class="calibre6"><sup id="back_note_240" class="noteref"><a href="index_split_260.html#note_240" title="240" class="calibre2">240</a></sup></sup></p>
	<p class="block_21">Cook adalarından biri olan Mangaia’da kızın adı İna’ydı (Hina’nın diyalekteki biçimi) ve belli bir gölde yıkanmayı seviyordu. Ama orda yüzüp kıza dokunan kocaman bir yılanbalığı vardı. Bu defalarca oldu ve bir seferinde yılanbalığı biçim değiştirdi ve kız yıkanırken karşısına Tuna (gene Tu Tuna) adlı yakışıklı bir genç olarak çıktı. İna Tuna’yı sevgili olarak kabul etti. Tuna onu daima insan biçimiyle ziyaret ediyor ve yanından uzaklaşınca yılanbalığı biçimini alıyordu. Sonra bir gün kıza sonsuza kadar ayrılma zamanının geldiğini söyledi. Ertesi gün kızı son kez, büyük bir dalganın üstünde yılanbalığı biçimiyle ziyaret edecekti. Kız onun başını kesip gömmeliydi. Tuna geldi ve kız denildiği gibi yaptı. Ve sonraki günlerde başı gömdüğü yeri ziyaret etti, bir gün uzun, yeşil bir sürgün göründü. Sürgün zamanla güzel bir ağaç oldu ve meyva verdi, ilk hindistancevizi. Her ceviz kopartıldığında hala İna’nın sevgilisinin gözlerini ve yüzünü taşır.<sup class="calibre6"><sup id="back_note_241" class="noteref"><a href="index_split_261.html#note_241" title="241" class="calibre2">241</a></sup></sup></p>
	<p class="block_21">Bu klişeleşmiş bitki kökeni öyküleri Polinezya’da başka bitkiler için de vardır. Örnek olarak Havai de anlatılan bir efsaneye göre ekmekağacı ilk kez Ulu adlı, şimdiki Hilo şehri yakınında yaşayan bir adam açlıktan öldüğünde ortaya çıkmıştır. Adamla karısının genel yiyecek kıtlığından yaşamı tehlikede olan hasta bebekleri vardı ve kendini kaybeden adam Puueo’daki tapınağa dua etmeye giderek tanrıdan ne yapması gerektiğini öğrenmişti.</p>
	<p class="block_21">Bu tapınağın Tanrısı Havai’de <i class="calibre4">mo’o </i>denilen türdendi, “kertenkele’ veya sürüngen’. Fakat Havai’de yaşayan tek sürüngen türü zararsız hatta dost kabul edilen ve evlerin duvarlarında aşağı yukarı dolanan, sinek gibi tavanlara yapışan küçük bir kertenkeledir. Adaların mitolojik sistemi bu zararsız yaratığı, gördüğüm mitolojik işlemlerin en canlı biçimlendirişiyle kocaman tehlikeli bir ejdere çevirmiştir. Konumuzla ilgili metinlerde pek yer almasa da gene de çok önemli ve güçlüdür. Dr. Ananda K. Coomaraswamy ondan <i class="calibre4">lan-nâma, </i>‘ülke-adlandıran’ veya ‘ülke-alan’ diye söz ederdi.<sup class="calibre6"><sup id="back_note_242" class="noteref"><a href="index_split_262.html#note_242" title="242" class="calibre2">242</a></sup></sup> <i class="calibre4">Land-nânta, ‘</i>ülke-adlandıran’ veya ülke-alan’ yoluyla, yeni gelinen bir ülkenin özellikleri göçmenlerin getirdiği mitos kalıtımıyla kaynaşmıştır. Yılan rolünün yılanbalığı tarafından oynanmasını daha önce gördük. Şimdi de aynı yılan rolünü zararsız bir kertenkelenin yüklendiğini görüyoruz. Amerika’ya giden öncülerin ve Hacıların<sup class="calibre6"><sup id="back_note_243" class="noteref"><a href="index_split_263.html#note_243" title="243" class="calibre2">243</a></sup></sup> Yeni Kenan ili, Nasıra, Şaron, Beytlehem ve Bethelleri her gittikleri yere taşıyışını da araştırabiliriz. Yeni ülke ve yeni ülkenin bütün özellikleri, mümkün olduğu kadar arketiplerle insanların yüreklerinde taşıdıkları mitolojik sistemin ruhsal, psikolojik ve toplumsal arketıpleriyle ilişkilendirilmektedir. Ve bu süreç boyunca ülke ruhsal olarak onaylanmakta, kutsallaştırılmakta ve insanların yaşamlarının dinamizmini biçimleyen kader imgeleriyle özümlenmektedir. Simgelerin biçim kazanmasında bu ilkenin gücünü gözlemleyeceğimiz birçok örneğe ilerdeki bölümlerde rastlayacağız. Süreç, uzak Polinezya mitolojilerindeki canavar yılanbalığı ve soylu <i class="calibre4">mo’o </i>örnekleriyle de açıkça ortaya çıkıyor.</p>
	<p class="block_21">Ekmekağacı kökeni efsanesine devam edersek: Ulu, Puueo’daki tapınağı ziyaretinden sonra karısının yanına dönünce: “Soylu mo’o’nun sesini duydum” dedi. “Karanlık denizin üstünü örter örtmez ve Volkan tarıçası Pele’nin ateşleri Kilauea Dağı’nın krateri üstünde bulutları aydınlatır aydınlatmaz, başımı siyah bir örtüyle örtecek, gövdemden soluğum kesilince ve ruhum ölüler ülkesine gidince başımı dikatle suyumuzun kaynağının yanına gömeceksin. Kalbimi ve iç organlarımı kapımızın yanına göm. Ayaklarım, bacaklarım, kollarımı aynı biçimde sakla. Sonra ikimizin hep dinlendiğimiz divana yat, gece boyunca dikkatle çevreyi dinle ve güneş sabah göğünü kızartana kadar kıpırdama. Eğer gecenin sessizliği içinde düşen yaprak ve çiçek sesleri gibi sesler duyarsan ve sonra da ağır meyvaların toprağa düşünce çıkardıkları sesler gibi sesler işitirsen, duamın kabul edildiğini anlarsın. Küçük oğlumuzun yaşamı kurtulacak.” Bunları deyince Ulu yüzüstü düştü ve öldü.</p>
	<p class="block_21">Karısı ağıt yakarak kendisine söyleneni aynen yaptı ve sabah evinin mükemmel sebzelerle sarılmış olduğunu gördü.</p>
	<p class="block_21">Thomas Thrum’un aktarışı şöyle:<sup class="calibre6"><sup id="back_note_244" class="noteref"><a href="index_split_264.html#note_244" title="244" class="calibre2">244</a></sup></sup></p>
	<p class="block_21">“Kapının önünde tam kocasının kalbini gömdüğü yerde geniş yeşil yapraklarla kaplı, üstünde sabah güneşinin çiğlerinin parıldadığı koca bir ağaç büyümüştü. Otların üstünde olgun, yuvarlak bir meyve vardı, yakındaki dallardan düşmüştü. Bu ağaca, kocasının onuruna onun adını, <i class="calibre4">Ulu’yu </i>(ekmekağacı) verdi. Küçük kaynak garip bitkilerin çevreyi sarmasıyla kaybolmuştu. Bunların dev gibi yaprakları ve uzun sarı meyvaların asıldığı salkımları vardı. Bunlara muz adını verdi. Aradaki yer, fidan gibi saplar ve sarmaşıklarla dolmuştu, birincisine şeker kamışı, ikincisine yam adını verdi. Bütün evin çevresi küçük otlar, yenir köklerle sarılmıştı. Hepsine uygun adlar verdi. Sonra küçük çocuğu çağırarak meyveleri toplattırdı, en büyüğünü ve iyisini Tanrılara ayırarak kalanları kızgın kömürde kızarttı. Oğluna gelecekte yiyeceğinin bunlar olacağını anlattı. Ağzına ilk alışıyla çocuğun gövdesine sağlık geldi ve o zamandan sonra gücü arttı, gövdesi büyüdü, tam bir erkek oldu. Güçlü bir savaşçı oldu ve tüm adada tanındı. Öldüğü zaman adı, Mokuola, Hilo körfezindeki kemiklerinin gömüldüğü küçük adaya verildi. Bugün de adanın adı aynıdır.”</p>
	<p class="block_21">Ölüm ve yaşamın karşılıklılığı (öldürme ve tüketme ve çoğaltma ve ölme biçimlerinde) kavramından türeyen bu önemli mitos ve ritler, halk masalları ve gelenekler öbeği, geniş tropik ekvator kuşağı bölgesinde, Batı Afrika’dan, Sudan’dan Hint Okyanusu’na, Polinezya’ya ve kavramın yakalanıp yenilen balık imgesine dönüştürüldüğü Paskalya Adasına kadar uzanır.</p>
	<p class="block_21">Paskalya Adasında kuşaklar önce yerleştirildiği varsayılan gizemli hiyeroglif tabletleri okuyan (veya okuduğunu iddia eden) bir yerliden sağlanan metinde şunları okuyoruz: “eski kraliçemiz nerde? Balığa dönüştüğü ve sonunda sakin sularda tutulduğu biliniyor... Eğer balığın adını bilemiyorsan çek git; Büyük Kralımıza yesin diye getirilen ve sağa sola yatan tabağa konulan o sevimli balığın kısa solungaçları vardı.”<sup class="calibre6"><sup id="back_note_245" class="noteref"><a href="index_split_265.html#note_245" title="245" class="calibre2">245</a></sup></sup></p>
	<p class="block_21">Bu öbeğin birçok türevi biliniyor. Yamyam ritlerinden ana-baba sevgisini anlatan şiirsel masallara kadar değişiklik gösteren türevlerin hepsinin akrabalığı ortadadır. Yayılımın genişliğini anlamak zor değil. Hint Okyanusu binlerce yıl iki yönlü kültür alışverişinin su yolu olmuştur. Polinezya Endonezya’dan çok fazla nüfus çekmiştir. Tek bir dil ailesi Malayo-Polinezya, Madagaskar’dan (Güneydoğu Afrika’nın hemen açıkları) doğuda Paskalya Adası’na (Peru açıkları) ve Yeni Zelanda’dan Formoza’nın kuzeyine kadar uzanır.<sup class="calibre6"><sup id="back_note_246" class="noteref"><a href="index_split_266.html#note_246" title="246" class="calibre2">246</a></sup></sup> Bu dil akrabalığı kültürel ve tarihsel ilişkilerle birlikte, psikolojik benzerlikleri de açıklar. Koşut gelişim kuramının en ateşli yandaşı bile, savunduğu ilkelerle, aşağıda birden ona kadar verilen rakam adlarını tesadüf olarak açıklayamaz (sanırım):</p>
	<p class="block_11"> </p>
	<p class="block_11"> </p>
	<p class="block_21"><span class="text_23">MADAGASKAR</span> <span class="tab">      </span><span class="tab">      </span><span class="tab">      </span><span class="text_23">ENDONEZYA <span class="tab">      </span></span><span class="text_23"><span class="tab">      </span></span><span class="text_23"><span class="tab">      </span></span><span class="text_23">POLİNEZYA</span></p>
	<table class="table_">
		<tbody class="calibre14"><tr class="calibre15">
			<td class="td_"><p class="block_40"> </p></td>
			<td class="td_1"><p class="block_32">Malagasi</p></td>
			<td class="td_2"><p class="block_32">Malezya</p></td>
			<td class="td_3"><p class="block_32">Cava</p></td>
			<td class="td_4"><p class="block_32">Tagal</p></td>
			<td class="td_5"><p class="block_32">Samoa</p></td>
			<td class="td_6"><p class="block_32">Maori</p></td>
		</tr>
		<tr class="calibre15">
			<td class="td_7"><p class="block_41">1</p></td>
			<td class="td_8"><p class="block_32">isa</p></td>
			<td class="td_9"><p class="block_32">sa</p></td>
			<td class="td_10"><p class="block_32">sa</p></td>
			<td class="td_11"><p class="block_32">isa</p></td>
			<td class="td_12"><p class="block_32">tasi</p></td>
			<td class="td_13"><p class="block_32">tahi</p></td>
		</tr>
		<tr class="calibre15">
			<td class="td_7"><p class="block_41">2</p></td>
			<td class="td_8"><p class="block_32">rua</p></td>
			<td class="td_9"><p class="block_32">dua</p></td>
			<td class="td_10"><p class="block_32">ru</p></td>
			<td class="td_11"><p class="block_32">dalawa</p></td>
			<td class="td_12"><p class="block_32">lua</p></td>
			<td class="td_13"><p class="block_32">rua</p></td>
		</tr>
		<tr class="calibre15">
			<td class="td_7"><p class="block_41">3</p></td>
			<td class="td_8"><p class="block_32">telu</p></td>
			<td class="td_9"><p class="block_32">tiga</p></td>
			<td class="td_10"><p class="block_32">telu</p></td>
			<td class="td_11"><p class="block_32">tatlo</p></td>
			<td class="td_12"><p class="block_32">tolu</p></td>
			<td class="td_13"><p class="block_32">toru</p></td>
		</tr>
		<tr class="calibre15">
			<td class="td_7"><p class="block_41">4</p></td>
			<td class="td_8"><p class="block_32">efatra</p></td>
			<td class="td_9"><p class="block_32">ampat</p></td>
			<td class="td_10"><p class="block_32">pat</p></td>
			<td class="td_11"><p class="block_32">apat</p></td>
			<td class="td_12"><p class="block_32">fa</p></td>
			<td class="td_13"><p class="block_32">wha</p></td>
		</tr>
		<tr class="calibre15">
			<td class="td_7"><p class="block_41">5</p></td>
			<td class="td_8"><p class="block_32">limi</p></td>
			<td class="td_9"><p class="block_32">lima</p></td>
			<td class="td_10"><p class="block_32">lima</p></td>
			<td class="td_11"><p class="block_32">lima</p></td>
			<td class="td_12"><p class="block_32">lima</p></td>
			<td class="td_13"><p class="block_32">rima</p></td>
		</tr>
		<tr class="calibre15">
			<td class="td_7"><p class="block_41">6</p></td>
			<td class="td_8"><p class="block_32">eni(na)</p></td>
			<td class="td_9"><p class="block_32">anam</p></td>
			<td class="td_10"><p class="block_32">(ne) nem</p></td>
			<td class="td_11"><p class="block_32">anim</p></td>
			<td class="td_12"><p class="block_32">ono</p></td>
			<td class="td_13"><p class="block_32">ono</p></td>
		</tr>
		<tr class="calibre15">
			<td class="td_7"><p class="block_41">7</p></td>
			<td class="td_8"><p class="block_32">fitu</p></td>
			<td class="td_9"><p class="block_32">tujuh</p></td>
			<td class="td_10"><p class="block_32">pitu</p></td>
			<td class="td_11"><p class="block_32">pito</p></td>
			<td class="td_12"><p class="block_32">fitu</p></td>
			<td class="td_13"><p class="block_32">whitu</p></td>
		</tr>
		<tr class="calibre15">
			<td class="td_7"><p class="block_41">8</p></td>
			<td class="td_8"><p class="block_32">valu</p></td>
			<td class="td_9"><p class="block_32">dulafan</p></td>
			<td class="td_10"><p class="block_32">wolu</p></td>
			<td class="td_11"><p class="block_32">walo</p></td>
			<td class="td_12"><p class="block_32">valu</p></td>
			<td class="td_13"><p class="block_32">waru</p></td>
		</tr>
		<tr class="calibre15">
			<td class="td_7"><p class="block_41">9</p></td>
			<td class="td_8"><p class="block_32">sivi</p></td>
			<td class="td_9"><p class="block_32">sambilan</p></td>
			<td class="td_10"><p class="block_32">sono</p></td>
			<td class="td_11"><p class="block_32">siyam</p></td>
			<td class="td_12"><p class="block_32">iva</p></td>
			<td class="td_13"><p class="block_32">iwha</p></td>
		</tr>
		<tr class="calibre15">
			<td class="td_14"><p class="block_41">10</p></td>
			<td class="td_15"><p class="block_32">tulu</p></td>
			<td class="td_16"><p class="block_32">puluh</p></td>
			<td class="td_17"><p class="block_32">puluh</p></td>
			<td class="td_18"><p class="block_32">polo</p></td>
			<td class="td_19"><p class="block_32">sefulu</p></td>
			<td class="td_20"><p class="block_32">nahuru</p></td>
		</tr>
	</tbody></table>
	<p class="block_11"> </p>
	<p class="block_21">Bu karşılaştırmalı araştırmanın sonraki adımını, konumuzu Peru, Meksika kıyılarında ve Amazon cangıllarında, Kuzey Amerika ovalarında izlemek oluşturacak.</p>
	<h2 id="id_Toc401495918" class="block_27"><span class="calibre8">5.   </span>KOŞUTLUK MU YAYILMA MI?</h2>
	<p class="block_21">Son yarım yüzyılın arkeoloji ve etnografyası Eskidünya uygarlıklarının -Mısır, Mezopotamya, Girit ve Yunanistan, Hindistan ve Çin- tek bir temelden türediğini ve bu köken ortaklığının mitolojik ve ritüel yapılarının benzerliklerini açıklamaya yeteceğini ortaya koydu. Daha önce belirtildiği gibi<sup class="calibre6"><sup id="back_note_247" class="noteref"><a href="index_split_267.html#note_247" title="247" class="calibre2">247</a></sup></sup> bu çağ açıcı dönemin başlangıcı Yakındoğu’daki, ilk belirtileri İÖ y. 7500-5500’e kadar giden, neolitik temele kadar incelenmiş durumdadır ve hemen hemen aynı bölgede İÖ y. 3200 de aniden ruhban sınıfının keşif ve teknikleri ortaya çıkmıştır. Astronomik takvim, yazı sanatı, matematiğin kullanılması ve zaman ve mekân ölçümlerinin eşgüdümlenmeye çalışılması ve tekerlek kavramıyla birlikte. Dünyanın başka hiçbir yerinde neolitik veya daha gelişmiş bir uygarlığın öğeleri bu kadar derinlerde bulunup tanınmış değildir. Yalnız gelişmiş uygarlıkların temel sanatlarının değil, tarım ve hayvancılığa dayalı köylerin de Yakındoğu’dan tüm dünyaya yayılması olasılığı bugün önderliğini Viyana’dan Profesör Robert Heine-Geldern’in yaptığı bir grup tarafmdan belgeleriyle savunulmaktadır.</p>
	<p class="block_21">Gözlemlediğimiz gibi, gene de, neolitiğin altyapısıyla ilgili bir sorun var. En azından Afro-Avrasya yarımküresinde gelişmiş uygarlıkların temel sanatlarının artık saptanmış bulunan Yakındoğu ekseninden yayılmış olduğu sonucuna varılmış olmalıdır. Fakat, bitki ve hayvan yetiştirme sanatları açısından Yakındoğu’nun eski köyleri büyük bir bölgenin ancak tek bir eyaletini temsil edebilir. Domuzun evcilleştirildiği en eski alan olarak kabaca Malayo-Polinezya çevresi henüz araştırılmamıştır. İlkel tarımı yapılan hindistancevizi, muz ve yumrulu bitkilerin ne kadar eskiye gittiklerini de bilmiyoruz. Dolayısıyla bir yandan Malayo-Polinezya bölgesinin mitos ve ritüelleri Yakındoğu proto-temel-neolitiğin eyaleti olarak yorumlanabilecekken, öte yandan yönün öbür türlü olduğu da düşünülebilir. Fakat nasıl olursa olsun (ve bunu, artık toplanmış olan olgularla kimsenin inkâr etmeyeceğine inanıyorum) iki gelişim bağımsız değildir. Yani Eski Dünyada insanlığın toplayıcılıktan (avcılık ve kök toplayıcılığı) tarıma (bitki ve hayvan yetiştiriciliği) geçişi, çok geniş bölgeye yayılmış fakat tek bir süreç olarak araştırılmalıdır.</p>
	<p class="block_21">Yenidünya açısındansa bilim adamları arasında şiddetli hatta zıtlaşmalarla dolu bir çatışma var. Örnek olarak Kuzey Amerika antropologlarının çoğunluğunun görüş açısını güçlü bir biçimde yansıtan şu metni okuyalım:<sup class="calibre6"><sup id="back_note_248" class="noteref"><a href="index_split_268.html#note_248" title="248" class="calibre2">248</a></sup></sup></p>
	<p class="block_21">“İki yarımkürede de insan kültürel savaşımına göçebe avcılıkla taş silahlar kullanan paleolitik vahşi olarak başlamıştır. İkisinde de büyük bölgelere yayılmış ve yaşamını çevreyle uyum gösterebilecek biçimde değiştirmiştir. Öyleyse iki yarımkürede de vahşi bitkiler evcilleştirilmiş, nüfus artmış, insanların yoğunluğu toplumsal grupların belirmesini ve sanatların gelişimini sağlamıştır. Çanak kullanılmaya başlanmış, lif ve yün dokumacılığı başlamış, hayvanlar evcilleştirilmiş ve metal işlenmiştir -önce altın ve bakır sonra da daha sert olan alaşım, tunç. Yazı sistemleri geliştirilmiştir.</p>
	<p class="block_21">Koşutluklar yalnız maddi şeylerde değildir. Yenidünyada da, Eskisindeki gibi, rahiplik gelişmiş ve dünyevi güçlerle bağlaşma yaparak veya kendi adlarına yöneticiliği ele geçirerek tanrılarına güçlü, geniş tapınaklar kurmuşlardır. Rahip ve şefler kendilerine sonraki yaşamları için zengin depoları bulunan mezarlar hazırlamışlardır. İki yarımkürede de gruplar kabileler oluşturmak için birleşmiş, bağlaşma ve fetihler üstünlükler yaratmış, imparatorluklar doğmuş ve ihtişamlı birikimler sağlanmıştır.</p>
	<p class="block_21">Bunlar şaşırtıcı benzerliklerdir. Eğer biz de çoğu çağdaş araştırıcı gibi Kızılderililerin gelişiminin bağımsız olduğuna, denizaşırı ırklardan etkilenmediğine inanıyorsak, çok önemli bir sonuca varıyoruz demektir. İnsanoğlunun uygarlık adını verdiğimiz belirli adımları atmaya doğuştan yeteneği olduğuna karar verebiliriz. Ve insan çevre koşulları uygun olduğunda bu dürtüyü gerçekleştirecek doğuştan gelen yeteneğe sahiptir, başka deyişle uygarlığı kültürün gelişimi ve insan-kültür ilişkisini belirleyen yasalara karşı oluşturulan kaçınılmaz yanıt olarak değerlendirmeliyiz.”<sup class="calibre6"><sup id="back_note_249" class="noteref"><a href="index_split_269.html#note_249" title="249" class="calibre2">249</a></sup></sup></p>
	<p class="block_21">Oysa Leo Frobenius daha 1903’te tam tersini düşünüyordu. O zamandan beri bu görüş öncelikle Avrupalı ve Güney Amerikalı bilim adamlarınca temsil edilip geliştirildi. Ekvatoryal Amerika’nın ilkel bitki köylerinin, Sudan ve Paskalya Adasında tanımladığı kültürel biçimin, Polinezya’dan doğuya uzantısı olduğuna inanan Frobenius, Amerika’nın temel avcı kültürüyle kuzey doğu Sibirya’dan, Bering Boğazından geçip Alaska’dan Horn Burnu’na kadar inen ve tüm kıtaya yayılan kültürle karşılaşıp kaynaştığını savunuyordu. “Okyanusya çalışmamızda, Amerika’yla Asya arasında uçurum değil köprü olduğunu gösterebildik” diye yazmıştı. “Polinezyalıların Paskalya Adası’nda durup geri döndüklerini söylemek bütün Okyanusya yerli kültürüyle ilgili çalışmalarımızdan çıkardıklarımızla çelişir. Hem Havai den öteye, rüzgârların taşıdığı akıntılarla köprü, kuzeybatı sahillerine kadar uzanır.”<sup class="calibre6"><sup id="back_note_250" class="noteref"><a href="index_split_270.html#note_250" title="250" class="calibre2">250</a></sup></sup></p>
	<p class="block_21">Yayılım taraftarlarının fikir yürütmelerine karşı yalıtılmışlık taraftarlarımn en güçlü ve her zamanki yanıtı Polinezya güçlerinin çok geç olduğu, Yenidünya’da tarımm başlaması ve gelişmiş kültürlerin kurulmasından çok sonra olduğudur. Büyük Polinezya göçleri dönemi İS onuncu ve on dördüncü yüzyıllara yerleştirilmektedir; güney Pasifik dünyasının uzak adalarına insanın gelişi en erken İS dördüncü yüzyıldan daha öncesine varmamaktadır.<sup class="calibre6"><sup id="back_note_251" class="noteref"><a href="index_split_271.html#note_251" title="251" class="calibre2">251</a></sup></sup> Yenidünya’da ilk tarım kültürleri için önerilen tarihler ise şöyledir: Spinden’e göre <span class="text_11">10 </span>yaklaşık 4000 Kroeber’e göre de yaklaşık 3000 yılları.<sup class="calibre6"><sup id="back_note_252" class="noteref"><a href="index_split_272.html#note_252" title="252" class="calibre2">252</a></sup></sup></p>
	<p class="block_21">Oysa Amerika tarım kültürü için saptanan en eski tarih Peru sahilinin kuzeyindeki Huaca Prieta denilen yer için İÖ y. 1016 300’dür.<sup class="calibre6"><sup id="back_note_253" class="noteref"><a href="index_split_273.html#note_253" title="253" class="calibre2">253</a></sup></sup> Burda Chicama Vadisinin ağzında 1940’larda kazılan birkaç tepe, bir dizi kalıntı tabakası ortaya çıkarmıştır. Yeni radyokarbon (K-14) yöntemiyle tarihlenen özellikle önemli dört örnek şunlardır:</p>
	<p class="block_21">1. Örnek No. 598: en alt seviyede ateş ocaklarından kömür, İÖ 2348-230. Bu tabakada tarım izi yoktur. İlgili kalıntılar ancak ilkel avcılık, balıkçılık ve toplayıcılık yapan bir topluluğun varlığına ait belirtiler vermektedir.</p>
	<p class="block_21">2. Örnek No. 321: tarımsal ürünlerle ilgili odun, İÖ 1016-300. Bu tabakadan en ilkel tarımsal ürünler ortaya çıkar ve herkesi şaşırtacak kısmı: a) Asya pamuğundan yapılmış örülmüş lifler (ağ ve yünlü sergi) ve b) Pasifik ötesi temaları çağrıştıran oldukça stilize figürlerin sığ biçimde kazınmış olduğu iki küçük sukabağından kap (çift başlı bir kuş ve kedi-jaguar kafalı adam maskesi)- sukabağı Amerika’nın yerli bitkisi değildir. Ayrıca bu kalıntılarla ilişkili olarak kabuktan kumaş parçaları bulunmuştur (tapa: Okyanusya, Pasifik ötesi öğe).</p>
	<p class="block_21">3. Örnek No. 323: kaba seramik kaplarla ilişkilendirilen ip, İÖ 682-300.</p>
	<p class="block_21">4. Örnek No. 75: ekimi yapılan mısırla ilişkilendirilen ev kerestesi, İÖ 715-200.<sup class="calibre6"><sup id="back_note_254" class="noteref"><a href="index_split_274.html#note_254" title="254" class="calibre2">254</a></sup></sup></p>
	<p class="block_11"> </p>
	<p class="block_21">Tarihlerin eski ‘ilk tarımsal çevre’nin İÖ y. 3000 veya 4000’le pek ilgili olmadıkları açık. Aynı zamana, dengeyi kurmak için, Marianas’ta, Pasifik’in epey ortalarında Filipinlerin 1500 mil doğusunda Saipan adasında bir yerleşim yerinin radyokarbon yöntemiyle İÖ 1530-200’e tarihlendiğini belirtelim. Böylece “çok geç” itirazı da geçersizleşmiştir.<sup class="calibre6"><sup id="back_note_255" class="noteref"><a href="index_split_275.html#note_255" title="255" class="calibre2">255</a></sup></sup></p>
	<p class="block_21">Bağımsız gelişme görüşünün son tutumu Wendel C. Bennett, Alex D. Krieger ve Gordon R. Willey’in antropoloji bilimlerindeki son ansiklopedik yayımları, ilk kez 1953’te çıkan <i class="calibre4">Anthropology Today</i>’deki bir dizi makalede sunulmaktadır. Kısaca söylendiğinde, “Yenidünya Oluşum Dönemi” olarak adlandırılan dönemde, Peru ve Orta Amerika’da, Profesör Willey’in ifadesiyle “merkez Meksika ile Peru arasında bir yerde”, “bir veya birkaç merkez” gelişmiş olduğu ileri sürülmektedir.<sup class="calibre6"><sup id="back_note_256" class="noteref"><a href="index_split_276.html#note_256" title="256" class="calibre2">256</a></sup></sup> Profesör Bennett “görüşe göre güney Amerika’da bitkilerin evcilleştirilmesine dayanan tarımsal ekonomi şimdi çekirdek. Amerika denilen bütün bölgeye yayılmıştır. Bu kültürel yapının göç ya da yayılımla mı dağıldığı yoksa bağımsız mı geliştiği hâlâ belirlenebilmiş değildir. Her iki durumda da gelişmiş uygarlığın iki ana merkezi bu Oluşum temelinde gelişmiştir; biri Mezoamerika’da, biri Orta Andlardadır, birbirinden oldukça bağımsızdır... fakat ortalarında kalan bölgede Oluşum dönemi yapısı sürmüş ve Karayibler bölgesine yayılmıştır” demektedir.<sup class="calibre6"><sup id="back_note_257" class="noteref"><a href="index_split_277.html#note_257" title="257" class="calibre2">257</a></sup></sup></p>
	<p class="block_21">Henüz Yenidünya Oluşum Döneminin tarihlenmesi konusunda açık bir öneri getiren olmamıştır. Profesör Julian H. Steward, örnek olarak, editörü olduğu altı ciltlik <i class="calibre4">Güney Amerika Kızılderilileri Elkitabı</i>’nın sonundaki “Yorumlayıcı Özet’te<sup class="calibre6"><sup id="back_note_258" class="noteref"><a href="index_split_278.html#note_258" title="258" class="calibre2">258</a></sup></sup> “Kızılderililerin yerli Amerika bitkilerini evcilleştirmeye başlamaları elbette en azmdan 3000 yıl eskidir (yani İÖ 1000), herhalde daha da eski” demektedir. Yenidünya Oluşum Döneminin nerede doğduğunu söyleyen de yoktur. Profesör Steward “tam çıkış yeri bilinmemektedir” diye yazmaktadır, “fakat Güney Amerika’da olmalıdır.”<sup class="calibre6"><sup id="back_note_259" class="noteref"><a href="index_split_279.html#note_259" title="259" class="calibre2">259</a></sup></sup></p>
	<p class="block_21">Oysa Peru sahilinde keşfedilen İÖ 1016-300 tarihli sukabaklarının gösterdiği gibi tamamiyle başka bir yerde olabilir. Sukabağı yabani değil ekimi yapılan bir bitkidir ve Carl O. Sauer’in belirttiği gibi insan bakımına bağımlıdır: “Hiçbir biçimde bataklık bitkisi değildir. Rastlantısal yayılma kuramı, okyanusu zarar görmeden geçmesinin yanında, sahilden onu alıp uygun yere götürecek, bekleyen bir tarımcının bulunmasını da içermek durumundadır.”<sup class="calibre6"><sup id="back_note_260" class="noteref"><a href="index_split_280.html#note_260" title="260" class="calibre2">260</a></sup></sup></p>
	<p class="block_21">Sukabağı Pasifik’i aşıp Amerika’ya ulaşan tek bitki değildir. Asya pamuğu da Yenidünya’ya aynı zamanda gelmiştir ve en eski tarım kültüründe, Peru ve Şili’nin çanakçılık öncesi döneminde vardır, hem de yabani Amerikan türüyle karışmıştır. Karışmış tür geri Polinezya’ya, Fiji’ye kadar götürülmüştür.<sup class="calibre6"><sup id="back_note_261" class="noteref"><a href="index_split_281.html#note_261" title="261" class="calibre2">261</a></sup></sup><sup class="calibre6"> </sup>Hindistan cevizinin Kolomb öncesi tropik Amerika’da “büyük bahçeler”de yetiştirildiğini ve kıyıya sürüklenip kendi kendine yetişecek bir bitki olmadığını da ekleyelim.<sup class="calibre6"><sup id="back_note_262" class="noteref"><a href="index_split_282.html#note_262" title="262" class="calibre2">262</a></sup></sup> Kolomb öncesi Amerika’da, Hindistan ve Asya’nın öteki muson ülkelerinde olduğu gibi horozibiği (kazayağı olarak bilinirdi) ekimi yapılıyor ve tahıl ve yeşillik olarak kullanılıyordu.<sup class="calibre6"><sup id="back_note_263" class="noteref"><a href="index_split_283.html#note_263" title="263" class="calibre2">263</a></sup></sup> Gene, Hindistan mutfağının temel çeşitlerinden olan plantain, güney Brezilya’dan Jalisco’ya, Meksika’ya kadar Yenidünya’nın tropik bölgelerine yayılmıştır ve Kolomb’dan önce Amerika’ya gelmiş görünmektedir.<sup class="calibre6"><sup id="back_note_264" class="noteref"><a href="index_split_284.html#note_264" title="264" class="calibre2">264</a></sup></sup> Ve gene, mısırın kökeni bulanıktır ve gerçekten Güneydoğu Asya katkısı içeriyor olabilir.<sup class="calibre6"><sup id="back_note_265" class="noteref"><a href="index_split_285.html#note_265" title="265" class="calibre2">265</a></sup></sup> Son olarak, ilk kez Amerika’da yetişti-rildiği bilinen bazı bitkilerin güney doğu Pasifik’te çok iyi tanındığı ortaya çıkmıştır (yer fıstığı, jack fasulyesi, lima fasulyesi, jicama ve tatlı patates gibi, sonuncusunun adı Peru ve Polinezya’da aynıdır -kumar/kumara).<sup class="calibre6"><sup id="back_note_266" class="noteref"><a href="index_split_286.html#note_266" title="266" class="calibre2">266</a></sup></sup><sup class="calibre6"> </sup>Bu durumda Amerika’nın hiç olmasa çok az Malayo-Polinezya kültür çevresindeki hareketlerde yer aldığı kabul edilmelidir.</p>
	<p class="block_21">Paris’teki Musée de l’Homme’un onursal müdürü Profesör Paul Rivet Peru ve Şili sahillerinde ve Meksika’nın bazı bölgelerinde Polinezya biçimi ok kullanıldığına işaret etmektedir.<sup class="calibre6"><sup id="back_note_267" class="noteref"><a href="index_split_287.html#note_267" title="267" class="calibre2">267</a></sup></sup> Kolombiya, Venezuela’daki bazı ve Peru, Bolivya yüksek plato kabilelerinin ideogramlarıyla Paskalya Adası yazı sistemi birbirine benzemektedir; Amerika’da Arjantin’den Vankuver’e kadar çeşitli yerlerde Polinezya desenli yirmi bir eser bulunmuştur. Peru Güney Denizi Adalarında ve Kuzey Batı Sahilinde Tlinkitler arasında kullanılan ahşap sopalar aynıdır; Polinezya’nın kendisinde Paskalya Adası ötesine seyahat etmek gelenekseldir ve denize dayalı kahramanlarıyla Peru’nun balsaları, Pasifik ötesi maceralarm üstesinden gelebilmektedir; Peru’da da Batıya gitme geleneği vardır ve gerçekten dört yüz deniz aracı ve yirmi bin insan Peru’nun son İnkalarından Tupac-İnca-Yupanqui tarafından gönderilmiş, dokuz ay veya bir yıl kadar sonra zenci esirler ve bakır veya teneke tahtla dönmüşlerdir. Mangareva’da, buna karşılık, “Doğudan sal gibi gemilerle gelen kızıl adam” geleneği vardır. Thor Heyerdahl’ın 1947 yılındaki Peru’dan Tuamotulara Peru balsa salıyla çıktığı Kon-Tiki keşif gezisi bu tür bir yolculuğun olanaklı olduğunu herkese en canlı biçimde kanıtlamıştır.</p>
	<p class="block_21">Bütün bu konuları değerlendirdikten sonra Monsieur Rivet şöyle diyor: “Artık dünyanın en müthiş denizcileri olan Polinezyalıların yolculuklarını Amerika kıyılarına kadar uzatmış olmaları hiç de şaşırtıcı değildir. Rüzgâr ve akıntıları çok iyi tanıyan, yıldızlara göre dümen tutmayı bilen denizciler, geceleri yolculuk edip 2000, bazen 4200 mil hiç karaya uğramadan gidebiliyorlar. Pasifik’in büyüklüğünde kaybolan küçük Polinezya Adalarını bulmak için her adanın üstünde 3000 metre yüksekliğe çıkan ve gözle 120 mil mesafeden görülen küçük bulutların kılavuzluğundan yararlanıyorlardı. Ağaç kütüğünden oyma çifte kanoları saatte yedi, sekiz mil yapıyordu. Yani böyle bir kanoyla Havai yle Kaliforniya veya Paskalya Adası’yla Güney Amerika sahili arasındaki mesafeyi yirmi günde alabilirlerdi.’’<sup class="calibre6"><sup id="back_note_268" class="noteref"><a href="index_split_288.html#note_268" title="268" class="calibre2">268</a></sup></sup></p>
	<p class="block_21">Fakat Polinezyalıların seyahatleri en eskisi olmayabilir. Çünkü Hueca Prieta’nın karbonla tarihlenmiş sukabakları ve hepsi Polinezyalılardan önce gelmiş olan pamuk, hindistan cevizi, horozibiği var. Paul Rivet bir dizi Malenezya seferinden söz eder. Amerikan Kızılderililerinden bir dil grubunun, Orta Amerika, Meksika ve Kaliforniya’nın Hokan dilleri, Malenezya dillerine Polinezya’dan da yakın oluşuna dikkat çeker. Ve 1923’te, Kaliforniya Üniversitesinde, bildiğim kadarıyla kimsenin o zaman yayılma görüşünü savunmakla suçlamadığı Profesör A. L. Kroeber, rastlantısal veya koşut gelişimin en olağandışı örneğini göstermeyi ummaktadır:</p>
	<p class="block_21">“Malenezya’daki kamış mızıkalarla Kuzeybatı Brezilya kızılderililerinki arasında şaşırtıcı bir benzerlik bulunmuştur. Tek rakamlılar dördüncü aralıkta birbirinden farklıdır. Çiftliler, sonraki tekli perdenin yarısında nota verirler ve böylece bir başka ‘dörtlü’ oluştururlar. Fakat benzerlik burada bitmiyor. İncelenen aletlerin perde frekansı Malenezya ve Brezilya’da aynıdır. Yani titreme oranları 557, 560.5; 651 ve 561, 759 ve 749, 880 ve 879’dur! Bu öyle yakın bir tesadüftür ki ilk bakışta tesadüf sınırlarını aşmaktadır. Veriler gerçekten Batı Pasifik ve Güney Amerika arasında tarihsel ilişki olduğu yolunda önerilere yol açmış ve bazı çevrelerce kabul edilmiştir. Fakat bağıntının çok eski olması gerekir. Çünkü hiçbir anısı kalmamıştır ve ırk, dil veya kültürel hiçbir buluş benzerliği desteklememektedir. Aletler zamana karşı dayanıksızdır. Parmak hesabıyla çalışan ilkel insanlar birbiriyle ölçmeden kesinlikle aynı perdeyi veren alet yapamazlar, belki ölçseler bile yapamazlar. Ayrıca frekansın onları ilgilendirip ilgilendirmediği bilinmiyor. Dolayısıyla bunun eski bir yayılımı kanıtladığına inanılamaz. Kayıtlarda bir yanlış olmalı veya milyonda bir olan tesadüf incelenen bu aletlerde gerçekleşmiş olmalıdır.</p>
	<p class="block_21">Ölçü ve aralıklardaki aynılık kalıyor, ve bunlar koşutluğun gerçek bir örneğini oluşturabilir. Yalnız, her zamanki gibi, basit bir konuyu biraz abartıyor. Dörtlükler pratikte iki bölgede de var. Bu, ikincinin, “üçüncü yarım sesin”, temel oktavdaki beşinci armonik sesi vermesine yol açar. Böylece ardışık notalar, tekli ve çiftli dizilerde, oktav atlandığında, dörtlüklerde farklılaşır. Yani benzerliğin temeli sesin fizik yasasıdır. Kültürel benzerlik seri mızıkalarda, asıl sesten daha yukarıda ses çıkarılması ve tekli, çiftli dizilerin araya sokulmasıyla sınırlı kalır. Bu benzerlikler bile çarpıcıdır ve birçok belirtiler koşutluktan daha özel bir durum göstermektedir. Gerçekten kültürün başka yönleriyle yeterli benzerliklerle desteklenmiş olsalardı, Malenezya ile Brezilya arasında bağıntı olduğuna zorla inandırabilecek kadar vardı.”<sup class="calibre6"><sup id="back_note_269" class="noteref"><a href="index_split_289.html#note_269" title="269" class="calibre2">269</a></sup></sup></p>
	<p class="block_21">Elbette bir çok benzerlik vardır: üflemeli zehirli ok kullanımı; uyuşturucuyla karıştırılan lime çiğnenmesi; ikat olarak bilinen dokuma tekniği; kabuktan kumaş (tapa) yapımı; kesilen kafa için yapılan törenlerle birlikte kafatası avcılığı; kadınları sindiren özel hayalet ve teknikleriyle gizli erkek dernekleri; bütün topluluğun tek evde yaşaması; büyük ev mimarisi; her biri ayrı bir adla bir çok değişiklik gösteren kedi beşiği (labirent çizgiler) oyunu; belirli balık ağları ve av tuzakları; emici balığın kuyruğuna ip bağlayıp suya salarak kaplumbağanın altına yapışmasıyla deniz kaplumbağası avlanması; kütükten yarılarak yapılmış davullar ve bir çok müzik aletleri; çıplak kadın heykelleri (kim olduğunu tahmin edin!); vb., vb. <i class="calibre4">ad infinitum</i><sup class="text_12"><sup id="back_note_270" class="noteref"><a href="index_split_290.html#note_270" title="270" class="calibre2">270</a></sup></sup><i class="calibre4"> </i>-tekrar sukabağı, hindistan cevizi, horoz ibiği ve Asya pamuğunu söylemeyelim.</p>
	<p class="block_21">Profesör Robert Heine-Geldern tarih öncesi Pasifik çevresi kültür bölgesi kavramına dayandırdığı iyi toparlanmış ve kesinlikle belgelenmiş bir kuram önermiştir. Bu kültür olasılıkla Doğu Asya kökenli ve herhalde İÖ üç bin yıl öncesinden başlayan bir sanat biçemiyle temsil edilmektedir. Temel nitelikleri Amerika’nın kuzey batı sahilindeki totem direklerde tipik örnekleri görülen heykellerde bulunmaktadır. Arma benzeri, genealojik veya mitolojik insan ve hayvan figürleri dikey diziler halinde birleştirilmektedir. Gene kuzeybatı sahilinde görülen bir başka karakteristik motif, dokumacılıktaki kabuk-kumaş ve dövmelerde, resim ve rölieflerdeki kitap gibi açılmış, arkadan veya önden yarılmış ve böylelikle menteşelenmiş gibi sergilenen balık, kuş, hayvan veya insan formlarıdır. Bir başka motif de çoğunlukla geniş dili dışarı çıkmış çenesine kadar uzanan çömelmiş şişman insan figürüdür -hemen Perseus’un Afrika’da Andromeda’yı yılandan kurtarırken başını kestiği Yunan Medusa’sı Gorgon’un bir pozunu anımsıyoruz. Pasifik çevresi kültür bölgesi boyunca büyük yılan, kozmik yılan, Tanrıçanın eşi ve oturur biçimlerde işlenen bir motif olarak çeşitli biçimlerde görülen önemli bir kişiliktir. Heine-Geldern’in gösterdiği gibi, bu eski Pasifik stilinin belirgin kompozisyon ve temalarının damgası kuzey batı sahilinde ve Malenezya’da (Yeni İrlanda ve Yeni Gine’nin bazı bölgelerinde), Bornen Dyakları, Sumatra Batakları ve Filipin İgorotları arasında hemen tanınır, yani Hainuwele bölgemizde. Son olarak da, Profesör Heine-Geldern bu stilin izlerini eski Çin’de, Şang (İÖ 1523-1027), ilk Çu (İÖ 1027-771) ve son Çu (İÖ 771-221) hanedanları döneminde de ortaya koyar. Bu özellikler burda Yakın Doğu kültür çevresinden gelen izlerden türetilenlerle kaynaştırılarak Çin gemileriyle Endonezya, Malenezya ve Polinezya’ya taşınmış, ordan Kuzey ve Güney Amerika’ya, özellikle Kuzeybatı Sahili, Orta Amerika, Peru ve Amazon havzasına ulaşmıştır.<sup class="calibre6"><sup id="back_note_271" class="noteref"><a href="index_split_291.html#note_271" title="271" class="calibre2">271</a></sup></sup></p>
	<p class="block_21">Dahası, büyük Maya-Aztek ve Peru uygarlıklarının son dönemleri Mısır ve Mezopotamya, Hint ve Çin’deki eşdeğerleriyle karşılaştırıldığında bir dizi benzerlik daha buluyoruz: tarım ve hayvancılığı birleştiren bazal-neolitik yapı (Amerika’da lama, alpaka ve hindi), hasırcılık, sepetçilik, boyalı kaba ve ince çanakçılık, tezgah dokumacılığı, altın, gümüş, teneke, platin ve eritilmiş bakır (bakır-teneke, bakır-kurşun, bakır-arsenik, bakır-gümüş ve bakır-altın karışımları) işçiliği, heykellerde <i class="calibre4">cire-perdue</i> yönteminin kullanılması ve öteki ürünlerle birlikte altın çanlar yapılması; büyük ve küçük devreleri belirten gelişmiş takvim sistemi ve ilahların çeşitli gök katlarıyla ilişkilendirilmesi, zayiçe kavramı, yaradılış ve ölüm çevrimi, tepesinde kartal ve kökünde yılan bulunan mitolojik Kozmik Ağaç; dört yönün ve rengin bekçisi tanrılar ve dört öğe (ateş, hava, toprak, su) kavramları, cennetin yukarda ve cehennemin yer altında tabakalaşması, dokumacı ay tanrıçası, ölen ve dirilen tanrı. Ayrıca, toplumsal açıdan şunları buluyoruz: dört toplumsal sınıf: rahipler, soylular, tarımcılar (halk) ve köleler-krallık alametlerinin antik dünyanınkilerin hemen hemen iki katına çıkarılması: yelpazeciler, asalar, gölgelikler, tahtırevanlar ve kraliyet trampeti olarak çalman borular; caddeler ve süslü tapınak ve saraylarla imparatorluğun başkenti olarak şehrin bezenmesi, Mezopotamya’dakileri çok andıran, tepesinde tapınaklar bulunan piramitler ve sıra sütunlar, spiral merdivenler, heykel dolu kapılar, pencereler, sütunlar vb.; mozaikler, röliefler, oymalı yeşimler, freskli duvarlar, anıtlar ve kitap yazımı. Önemli tarihler şöyle özetlenebilir:</p>
	<p class="block_">I. Oluşum Dönemi (İÖ y. 1500-500)</p>
	<p class="block_">(Eski Dünyanın bazal ve gelişmiş neolitik dönemiyle benzeşme)</p>
	<p class="block_11"> </p>
	<p class="block_21"><i class="calibre4">1. Bilinen en eski tarım ve çömlek tabakası:</i><span class="text_24"> </span>İÖ y. 1500’den.</p>
	<p class="block_21">Huaca Prieta su kabakları, kabuk kumaşı ve pamuk, İÖ y. 1016 300. Guanape seramik kompleksi (Peru) -ilk negatif çömlekler, dokumacılık, mısır, İÖ y. 1250(?)-850.</p>
	<p class="block_21">2. <i class="calibre4">Gelişmiş ‘klasik öncesi’ elit stiller: </i>İÖ <i class="calibre4">y. </i>1000’den.</p>
	<p class="block_21">Chavin kompleksi (Peru) -altın işçiliği, dev mimarı ve jaguar kültü, İÖ y. 850-500.</p>
	<p class="block_21">Olmec kompleksi (Meksika) -yeşim oymacılığı, piramitler ve büyük taş başlar, jaguar kültü, İÖ y. 1000-500.</p>
	<p class="block_11"> </p>
	<p class="block_">II. Klasik Dönem (İÖ y. 500-İS y. 500)</p>
	<p class="block_">(Eskidünya’nın hiyeratik şehir devletiyle benzeşme)</p>
	<table class="table_">
		<tbody class="calibre14"><tr class="calibre15">
			<td class="td_21"><p class="block_21">ORTA AMERİKA</p></td>
			<td class="td_22"><p class="block_21">PERU</p></td>
		</tr>
		<tr class="calibre15">
			<td class="td_23"><p class="block_42">Maya-öncesi (Chicanel) </p><p class="block_32">(İÖ424-İS 57)</p><p class="block_32">takvim, yazı, taş ve alçı anıtsal mimari</p></td>
			<td class="td_24"><p class="block_42">Salinar/Gallinazo</p><p class="block_32">(İÖ y. 500-300)</p><p class="block_32">güzel seramikler, piramitler, evcilleştirilmiş lama, gelişmiş metal işçiliği, dokumacılık.</p></td>
		</tr>
		<tr class="calibre15">
			<td class="td_23"><p class="block_42">İlk Maya (Tzakol)</p><p class="block_32">(İS 57-373)</p><p class="block_32">Büyük taş tapınak-şehirler (Tikal ve Uaxactun) dirsekli çatı ve kemerler, oyma taş anıtlar, çok renkli seramik.</p><p class="block_40"> </p></td>
			<td class="td_24"><p class="block_42">Moche, Nazca ve ilk Tiahuanaco</p><p class="block_32">(İÖ 300-İS 500)</p><p class="block_32">Birçok ürünle (mısır, fasulye, yerfıstığı, patates, şili biberi, manyok, balkabağı, su-kabağı, pamuk, hindistan cevizi, quinos, vb) gelişmiş tarım, sulama, kiremit, taş duvarlı büyük piramitler, hiyeratik örgütlenmiş toplum, kiremit ve taş yerleşim yerleri, zarif çömlekçilik, altın, altın alaşımları, bakır ve metal işçiliği, kuzey sahilde (Moche) metal, güneyde (Nazca) halıcılık, yaylalarda taş işçiliği.</p></td>
		</tr>
		<tr class="calibre15">
			<td class="td_23"><p class="block_42">Son Maya ( Tepeuh)</p><p class="block_32">(İS 373-727) </p><p class="block_32">İS 530’da doruğuna çıkan birçok yeni tapınak-şehir, üstün heykelcilik (Piedras Negras), etki yayılımı ve sonra gerileme, birçok şehrin terk edilişi (nedeni bilinmiyor). Tajin (Körfezde) ve Ulüa’nın Honduras stillerinin gelişimi.</p></td>
			<td class="td_24"><p class="block_32">Son <span class="text_24">Tiahuanaco </span></p><p class="block_32">(İS 500-1000)</p><p class="block_32">Sahil kesiminde (Moche, Nazca) yaylanın (Tiahuanaco) etkisinin artması, büyük megalitik anıtlar, seçkin altın, gümüş, bakır işçiliği, oymacılık, kakmacılık, tavlama, üstün çanakçılık (Nazca bölgesinde çok renkli, kuzeyde üç boyutlu figürler), tekstil (yün ve pamuk), kilim ve taş oymacılığı.</p></td>
		</tr>
		<tr class="calibre15">
			<td class="td_23"><p class="block_32">III. Tarihsel Dönem</p><p class="block_32">(İS y. 500-1521/33)</p></td>
			<td rowspan="2" class="td_24"><p class="block_42">Chimu</p><p class="block_32">(İS 1000-1400)</p><p class="block_32">Savaş ve berkitilmiş sığınak yerleri dönemi, bağlaşma ve koalisyonlar, yeni krallıklar ve şehirler (şehir-kuranlar dönemi); büyük Chimu metrópoli Chan-chan’ın gelişimi (bugünkü Trujillo yakınında); sekiz mil kare duvarlar, sokaklar, göletler ve kiremit piramitler; etkin fakat yaratıcı olmayan sanat ve oymacılık.</p></td>
		</tr>
		<tr class="calibre15">
			<td rowspan="2" class="td_23"><p class="block_42">Mayapan Bağlaşması</p><p class="block_32">(IS 727-934)</p><p class="block_32">Güneybatıdan yeni insanların gelişi, yeni din, gelenekler ve mimari (Güney-doğu Asya’nın yeni etkisini çağrıştıran sayısız motif)<sup class="calibre6"><sup id="back_note_272" class="noteref"><a href="index_split_292.html#note_272" title="272" class="calibre2">272</a></sup></sup>; eski şehirlerin canlanışı (Chi-chen Itza) yenilerin kuruluşu (Mayapan, Uxmal); Chichen Itza ve Mayapan arasındaki yıkıcı savaşla dönemin kapanışı.</p></td>
		</tr>
		<tr class="calibre15">
			<td rowspan="3" class="td_24"><p class="block_42">Inka</p><p class="block_32">(İS y. 1440-1533)</p><p class="block_32">Peru’nun son yerli imparatorluğunun Pizarro tarafından 1533’te fethi.</p></td>
		</tr>
		<tr class="calibre15">
			<td class="td_23"><p class="block_42">Toltek/Mikstek</p><p class="block_32">(İS 908-1168-1150-1350)</p><p class="block_32">Kuzeyli barbar Mbccoatl, Toltek imparatorluğunu kurar, oğlu Quetzalcoatl’ın inanılmaz Tula Altın Çağı, “pamuğun her renge girdiği dönem”. Tula İS 1168’de yakıldı; imparatorluk dağıldı ve yönetim iki yüzyıl Oaxaca sahilinden Miksteklere geçti.</p></td>
		</tr>
		<tr class="calibre15">
			<td class="td_23"><p class="block_42">Aztek</p><p class="block_32">(İS y. 1337-1521)</p><p class="block_32">Meksika’nın son yerli imparatorluğunun Cortes tarafından 1521’de fethi.<sup class="calibre6"><sup id="back_note_273" class="noteref"><a href="index_split_293.html#note_273" title="273" class="calibre2">273</a></sup></sup></p></td>
		</tr>
	</tbody></table>
	<p class="block_40"> </p>
	<p class="block_40"> </p>
	<p class="block_40"> </p>
	<p class="block_40"> </p>
	<p class="block_11"> </p>
	<p class="block_21">Özet ister istemez kabadır; tarihlemelerde konunun uzmanları arasında henüz büyük farklılıklar görülmektedir.<sup class="calibre6"><sup id="back_note_274" class="noteref"><a href="index_split_294.html#note_274" title="274" class="calibre2">274</a></sup></sup></p>
	<p class="block_21">Buradaki ‘klasik dönem’, açıktır ki, Çin’deki gelişmelere göre bile çok geçtir; Çin’de Mezopotamya (İÖ 3200), Mısır (İÖ 2800), Girit ve Hindistan (İÖ 2600) uygarlıklarının aksine, yazı, takvim, hiyeratik göksel örgütlü şehir uygarlığı İÖ 1523’e kadar ortaya çıkmamıştır. Hindiçin’den Roma’ya büyük ticaret gemileri gönderen güçlü Han İmparatorluğu İÖ 202’den İS 220’ye kadar etkinliğinin doruğundadır. Kuzey doğu Hindiçin Dongsonları İÖ y. 333’ten İS 50’ye kadar güney denizinin efendileri olmuşlardır. Güneydoğu Hindistan, Cava, Sumatra ve Kamboçya’nın tüccar denizcileri belki de yedinci yüzyılın başlarından İS on ikinci yüzyıla kadar denize egemen olmuşlardır. Orta Amerika ‘klasik dönem’inin karakteristik öğelerinin Asya’nın karakteristik öğeleriyle benzeşmesinden başka (merdivenli piramitler, dirsekli kemerler, kubbe biçimleri, hiyeroglif ve gelişmiş takvim ve astronomi bilimleri, gelişkin taş işçiliği), Dr. Gordon Eckholm’un gösterdiği gibi<sup class="calibre6"><sup id="back_note_275" class="noteref"><a href="index_split_295.html#note_275" title="275" class="calibre2">275</a></sup></sup> Maya ‘tarihsel dönem’i de çağdaşı Hindistan, Cava ve Kamboçya’nın özelliklerini çağrıştırır. Yani üç bölmeli kemer, kaplan tahtı, lotus asası ve tahtı, bitkilerle ilişkilendirilen helezoni şekiller, haç ve kutsal ağaç (merkezde çoğunlukla canavar mask ve yukarı dallarda kuş bulunur), yılan sütunlar, trabzanlar, oturan aslanlar ve kaplanlar, bakır kemerler... ve hâlâ Amerika’nın el değmemiş olduğunu düşünmemiz bekleniyor mu?</p>
	<p class="block_21">Eğer bağımsız olduğu düşünülüyorsa, İÖ y. 1500’de Pasifik’in altı bin mil ötesinde tekrarlanan becerileri açıklamak için psikolojiye, arkeoloji ve etnolojiden daha çok iş düşüyor demektir.</p>
	<p class="block_21">Profesör Gordon R. Willey, “Yalnızca insan zihin ve gövdesinin yapısı nedeniyle bu tür becerilerin yinelenmesi gerçekleşebilir mi?” diye soruyor, “yoksa kültürel tohum okyanusun iki yanında da mı ekilmiştir?”<sup class="calibre6"><sup id="back_note_276" class="noteref"><a href="index_split_296.html#note_276" title="276" class="calibre2">276</a></sup></sup></p>
	<p class="block_21">Gerçekten merak edilecek bir konu.</p>
	<h2 id="id_Toc401495919" class="block_27">6.   KOLOMB ÖNCESİ AMERİKA’DA AŞK-ÖLÜM RİTÜELİ</h2>
	<p class="block_21">Kuzey Amerika’nın öldürülen ve insana yiyecek olmak üzere ekilen kutsal varlık mitologemiyie ilgili en tanınmış örneği Büyük Göller yöresinin Ojibwaylarına aittir. 1820’lerde genç ABD hükümetinin memuru Henry Rowe Schoolcraft (17931864) tarafından kaydedilmiş ve Longfellow’un <i class="calibre4">Hiawatha Şarkısı</i>’na esin ve kaynak olmuştur. Schoolcraft’ın karısı hıristiyanlığı kabul etmiş bir kızılderiliydi ve karısının bazı akrabaları hiç değişmemiş vahşilerdi. Mitosların aktarıldığı dil melez İngilizce veya melez Ojibway değil, tam ve doğal yerli diliydi. Dolayısıyla bizim çağdaş Kızılderili masalları derleyicilerimizle uyuşmayan biçemi hoş görmek gerekir. Çağdaş derleyicilerin göreli olarak kısa ziyaretlerle ‘kaynak’lardan derledikleri metinler garip biçimde değişken, görünüşte ilkel, saf antropolojik bir biçem oluştururlar. Bunlar tam olarak iki dünyaya da rit değillerdir ve yerli düşüncesinin incelik ve narinliğini bozucu bir etkileri olmuştur. Schoolcraft’ın edebi süslemeler açısından hataları olduğunu söyleyebiliriz fakat, en azından edebi çeviri niyetiyle metni yanıltma tehlikesi taşımamaktadır.</p>
	<p class="block_21">Longfellow’un beşinci bölümü, Hiawatha’nın Orucuna kaynaklık eden Mondawmin Efsanesi veya Mısır’ın Kökeni masalı şöyledir:</p>
	<p class="block_21">“Eskiden ülkenin güzel bir bölgesinde karısı ve çocuklarıyla yaşayan fakir bir kızılderili vardı. Hem fakirdi hem de ailesi için yiyecek sağlamayı beceremiyordu. Çocukları ona yardım edemeyecek kadar küçüktü. Fakirliğine karşın kolay tatmin olan bir insandı. Herşey için Büyük Ruha şükran duyuyordu. Aynı yaradılış büyük oğluna da geçmişti. Oğul artık Ke-ig-niş-im-o-win yani oruç töreninden geçip yaşamı boyunca hangi ruhun kendisinin kılavuz ve bekçisi olduğunu arama yaşına gelmişti.</p>
	<p class="block_21">Wunzh, oğulun adı buydu, bebekliğinde hep uysal bir çocuk olmuştu. Duygulu, düşünceliydi bütün ailesi onu severdi Baharın ilk işaretleri görünür görünmez ona evlerinin az uzağında geleneksel küçük odayı inşa ettiler, bu sakin rit sırasında rahatsız edilmeden orda kalacaktı. Bu sırada o da kendisini hazırladı ve kulübesine girip orucuna başladı.</p>
	<p class="block_21">İlk günlerde sabahları orman ve dağ yürüyüşlerine çıkmak, yeni açan çiçek, biten bitkileri incelemekle eğlendi. Böylece kendisini iyi bir uykuya hazırlıyor ve aynı anda düşleri için zihnini güzel şeylerle dolduruyordu. Ormanlarda dolaşırken bitkilerin, otların, tomurcuklarm insanların yardımı olmadan nasıl büyüdüklerini ve bazılarının şifalı veya zehirli sular içerdini öğrenmek için büyük arzu duydu. Yürüyemeyecek kadar yorulunca kulübesine dayanıp bunları düşünüyordu. Ve babasına, ailesine, bütün herkese yararı olacak birşey düşlemeyi arzuluyordu. “Elbette her şeyi Büyük Ruh yapıyor ve yaşamlarımızı ona borçluyuz” diye düşünüyordu, “fakat beslenmek için hayvan avlamak ve balık tutmaktan daha kolay bir yaşam yolu veremez miydi? Düşlerimde uğraşıp bunu bulmaya çalışmalıyım.”</p>
	<p class="block_21">Üçüncü gün zayıfladı ve kendinden geçti, yatağında kaldı. Böyle yatarken gökten inip ona gelen genç bir adam gördüğünü hayal etti. Zengin ve parlak giysiler içindeydi. Üstünde birçok yeşil sarı süsler vardı, bu renkler açık koyu tonlarıyla farklı farklıydılar. Başında sallanan tüyden sorguç vardı ve bütün hareketleri inceydi.</p>
	<p class="block_21">Gökten gelen ziyaretçi “Gökteki yerdeki her şeyi yapan Büyük Ruh tarafından sana gönderildim dostum” dedi. “Senin oruç tutarkenki hareketlerini biliyor ve görüyor. Bunların halkına iyilik yapmak gibi iyiliksever ve yararlı bir istekten kaynaklandığını, savaşta güç kazanmak veya savaşçıların en üstünü olmak için olmadığını görüyor. Ben nasıl iyilik yapabileceğini göstermek ve öğretmek için geldim.”</p>
	<p class="block_21">Sonra, genç adama, kalkıp onunla güreşmeye hazırlanmasını söyledi. İstediğini ancak bu yolla elde edebilirdi. Wunzh oruçtan zayıf düştüğünü biliyordu fakat yüreğinde kalkmak için cesaret buldu ve hemen, başaramamaktansa ölmeye hazır biçimde kalktı. Denedi fakat tüm çabasına karşın sonunda tamamiyle kesildi. O zaman güzel yabancı, “Dostum, bu seferlik yeter, gene gelip seni sınayacağım” dedi ve gülerek geldiği yöne doğru yükselerek gitti.</p>
	<p class="block_21">Ertesi gün gökten gelen ziyaretçi aynı saatte ortaya çıktı ve sınama tekrarlandı. Wunzh gücünün öncekinden de az olduğunu anladı fakat zihin gücü gövdesinin zayıfladığı kadar artmıştı. Bunu gören yabancı aynı sözleri söyledi ve “Yarın son sınaman olacak. Gücünü topla dostum. Çünkü beni yenmenin ve aradığın nimeti elde etmenin tek yolu bu” diye ekledi.</p>
	<p class="block_21">Üçüncü gün gene aynı saatte ortaya çıktı ve güreş yapıldı. Zavallı gencin gövdesi çok zayıf düşmüştü fakat kararlılığı daha da artmıştı. Kazanmak veya yok olmakta kararlıydı. Bütün gücünü kullandı, her zamanki süre sonunda yabancı kesildi ve yenilgiyi kabul etti. İlk kez kulübeye girdi ve gencin yanına oturup talimatlarını vermeye başladı, galibiyetin sonuçlarından nasıl yararlanacağını öğretti.</p>
	<p class="block_21">“Büyük Ruha isteğini kabul ettirmeyi başardın. Erkek gibi güreştin. Yarın orucunun yedinci günü olacak. Baban güçlenmen için sana yiyecek getirecek ve son sınav günün olacak, kazanacaksın. Bunu biliyorum ve ailene ve kabilene yararın olması için yapman gerekenleri şimdi sana söyleyeceğim. Yarın seninle buluşup son kez güreşeceğim. Beni yener yenmez elbiselerimi çıkartıp beni yere sereceksin. Toprağın otlarını, köklerini temizleyip toprağı yumuşatacaksın ve beni oraya gömeceksin. Bunu yapınca gövdemi rahat bırak fakat zaman zaman gelip ziyaret et. Yaşama dönüp dönmediğimi gör ve mezarımda yaramaz otlar büyümemesine dikkat et. Ayda bir beni taze toprakla ört. Eğer sözlerimi dinlersen, şimdi sana öğrettiklerimi halkına öğreterek onlara iyilik yapma amacına ulaşırsın.” Sonra gencin elini sıktı ve kayboldu.</p>
	<p class="block_21">Sabah gencin babası hafif yiyeceklerle geldi ve “Oğlum yeteri kadar oruç tuttun. Eğer Büyük Ruh sana iyilikte bulunacaksa artık bulunmuştur. Yedi gün yemek tatmadın, kendini kurban etmemelisin. Yaşamın Efendisi bunu istemiyor” dedi.</p>
	<p class="block_21">Genç, “Baba, güneş batana kadar bekle. Orucumu bu saate kadar uzatmamın bir nedeni var” diye yanıtladı.</p>
	<p class="block_21">“Peki” dedi yaşlı adam, “saati gelince ve sen yemek isteyene kadar bekleyeceğim.”</p>
	<p class="block_21">Gökteki yabancı her zamanki saatte geldi ve güç denemesi tekrarlandı. Gencin babasının getirdiği yemekleri kabul etmemesine karşın yeni güç kazanmış olduğunu gördü, gayreti gücünü artırıp cesaretini çoğaltmıştı. Doğaüstü bir güçle melek benzeri rakibini yakaladı, yere fırlattı, güzel elbiselerini ve sorgucunu çıkardı. Öldüğünü görünce söylediklerini hemen dikkatle uyguladı. Onu gömdü ve arkadaşının yeniden dirileceğine tamamiyle inandı.</p>
	<p class="block_21">Sonra babasının evine döndü, kendi için hazırlanan yemeğin birazını yedi. Fakat arkadaşının mezarını bir an unutmadı. Bahar boyunca orayı ziyaret etti, otları yoldu, toprağı yumuşak tuttu. Çok geçmeden yerden yeşil filizler çıktığını gördü. Onlar büyüdükçe o da sözlere uymakta daha da dikkatli davrandı. Bu arada babasına görünmemeye özen gösteriyordu.</p>
	<p class="block_21">Böylece günler haftalar geçti. Artık yaz sona eriyordu ve bir gün uzun av yolculuğundan sonra Wunzh babasını oruç tuttuğu sakin ve serin yere çağırdı. Kulübe yerinde yoktu ve yerinde zararlı otlar bitmiyordu, uzun ve muhteşem bir bitki vardı. Parlak renkli ipeksi püskülleri ve sallanan sorguçları, dik yaprakları, altın koçanlarla doluydu.</p>
	<p class="block_21">Genç “Bu arkadaşım” diye bağırdı, “O bütün insanlığın arkadaşı <i class="calibre4">Mondawmin</i><span class="text_24"> </span>(mısır). Artık yalnızca avcılığa bağlı kalmak zorunda değiliz. Bu armağan üredikçe ve beslendikçe toprak bizi besleyecek.” Sonra bir başak çekti, “Bak baba,” dedi, “ben bunun için oruç tuttum. Büyük Ruh sesimi duydu ve bize yeni bir şey getirdi. Halkımız yalnız av peşinde koşmak ve suları izlemek zorunda kalmayacak.”</p>
	<p class="block_21">Sonra babasına yabancının verdiği bilgileri aktardı. Ona geniş yaprakların güreşte elbiselerin soyulduğu gibi soyulması gerektiğini anlattı. Tohumun dış kabuğu soyulana kadar nasıl ateşte tutulması gerektiğini, bütün süt tohumda kalırken nasıl kızardığını gösterdi. Bütün aile yeni büyüyen tohumlarla ziyafet verdiler ve onu veren lütufkâr Ruha şükranlarını bildirdiler. Böylece mısır dünyaya geldi ve o günden beri de yeniliyor.”<sup class="calibre6"><sup id="back_note_277" class="noteref"><a href="index_split_297.html#note_277" title="277" class="calibre2">277</a></sup></sup></p>
	<p class="block_11"> </p>
	<p class="block_21">Aynı mitolojinin mükemmel bir örneği güney Amerika Amazon havzasının cangıllarında 1903-1905 yıllarındaki keşif <i class="calibre4">gezisi </i>sırasmda Theodor Koch-Grünberg tarafından kaydedilmiştir. Hemen hemen girilmesi olanaksız bu yeşil cehennemin ilkel ve vahşi halkı, en önemlileri öldürücü zehir (hidrosiyanik asit) içeren manyokla birlikte bitki üretimi de yapmaktadır. Manyokun besleyici kökü yenilmeden önce zehiri pişirilerek çıkartılmalıdır. Kadınlar -geleneksel giysileri tüm kılları alınmış kendi tenleridir- erkekler tarafından temizlenmiş topraklarda manyok yetiştirirken erkekler -giyimleri edep yerlerini örten dar bir şeritten ve süslemeden ibarettir- avlanır, balık tutar ve komşu kabilelerin en güzel kadınlarını pusuya düşürmeye çalışırlar. Temel besin olan ve zehirli oklar için de kullanılan manyok hafif ama yeterli sarhoşluk verici olarak da kullanılır, danslı ziyafetlerin ruhuna önemli katkıda bulunur. Yani, Dema’nın bütün gizemlerini yerine getiren bir bitkidir. Aynı anda yaşam verir, ölüm getirir ve ruhu coşturur.</p>
	<p class="block_21">Bu harika bitkinin yetiştirilmesi, hazırlanması ve kullanılması (bu arada, bizler de onu tapyoka<sup class="calibre6"><sup id="back_note_278" class="noteref"><a href="index_split_298.html#note_278" title="278" class="calibre2">278</a></sup></sup> çıkarmakta kullanırız) bu orman insanlarının kalıtımsal mucizelerinden biridir (elbette, göründükleri kadar basit olamazlar!). Törenlerinde hiç de basit olmayan birçok müzik aletleri çalarlar: büyük küçük ağaç kabuklarından trampetler, klarnetler, okarinalar, flütler ve flajoleler, kamış mızıkalar, bir kap içine üflenen tüpden oluşan bir tür çurunga -Frobenius’un ‘ekvator bölgesi’nin yarılmış kütükten davulu, bir tür ahşap boş silindir- doksan santim boyunda, havan gibi yere vurularak çalınır. Kolombiya-Brezilya sınırında (boylam 70 derece batı) tam ekvator kuşağı üstünde (enlem iki derece güney) Apaporis Irmağının aşağı boylarında sol kıyıda yaşayan Yahuna’ların muhteşem güneş-çocuk Milomaki efsanesini derleyen Profesör Kuch-Grünberg’in metninden bitkilerin kökenini, bu halkın ilk-meyva festivallerini ve bu ritlerin kutlandığı törenlere eşlik eden flüt ve kamışların garip müziğini de öğreniyoruz:</p>
	<p class="block_21">“Büyük Su Evinden, Güneş Ülkesinden yıllarca önce gelen küçük bir çocuk öyle güzel şarkı söylüyordu ki uzakyakın herkes onu dinlemek için toplandı. Çocuğun adı Milomaki’ydi. Fakat onu dinleyenler eve dönüp balık yeyince öldüler. Akrabaları bu arada büyüyüp genç bir adam olan Miiomaki’yi yakalayınca tehlikeli olduğu ve kardeşlerini öldürdüğü için onu kocaman bir ateşte yaktılar. Genç gene de sonuna kadar şarkı söylemeyi sürdürdü ve alevler gövdesini yalarken “Şimdi ölüyorum, şimdi ölüyorum, şimdi ölüyorum oğlum, şimdi bu dünyadan ayrılıyorum” diyen şarkısını kesmedi. Ve gövdesi acıyla şişerken hala muhteşem bir tonda şarkı söylüyordu: “Şimdi gövdem dağılıyor, şimdi ölüyorum.” Ve gövdesi dağıldı. Öldü ve gövdesi alevlerde yok oldu. Fakat ruhu göğe çıktı ve küllerinden daha o gün uzun, yeşil bir yaprak büyüdü, ertesi güne kadar koca bir ağaç oldu. Dünyadaki ilk paxiuba palmiyesi buydu...</p>
	<p class="block_21">İnsanlar bu palmiye ağacından kocaman flütler yaptılar ve daha önce Milomaki’nin söylediği gibi güzel şeyler çaldılar. İnsanlar bu gün de meyvaların ilk olgunlaştığı gün bu flütleri çalarlar ve dans ederler. Böylece Milomaki’yi yaratıcıyı ve bütün meyvaları vereni anmış olurlar. Fakat kadınlar ve çocuklar bu flütleri görmemelidir çünkü görürlerse ölürler.”<sup class="calibre6"><sup id="back_note_279" class="noteref"><a href="index_split_299.html#note_279" title="279" class="calibre2">279</a></sup></sup></p>
	<p class="block_21">Artık bildiğimiz gibi, Mısır tarımı Kuzey Amerikalılarca Meksika ve Peru’dan, Yenidünya’nın en büyük uygarlık merkezlerinden yayılmış olmalıdır. Şimdi mitologemimizin değişik biçimlerini örneklendirmeyi Azteklerden bir anlatımla tamamlayacağız. James G. Frazer <i class="calibre4">Altın Dal</i>’da<span class="text_25">,</span><span class="text_17"> </span>Fray Bernardino de Sahagun’un canlı anlatımından alıntı yapar:</p>
	<p class="block_21">“Yedi günlük katı oruçtan sonraki büyük Eylül festivalinde 12, 13 yaşlarında, bulunabilen en güzel köle kız Mısır Tanrıçası Chicomecohuatl’i temsil etmek üzere tanrılaştırıldı. Kızın başına tanrıçanın süsleri takıldı, boynuna ve ellerine mısır koçanları ve başındaki taca mısır başağını temsil eden yeşil bir tüy bağlandı. Mısırın şölen zamanında hemen hemen olgunlaştığı fakat halen yavru olduğu için Mısır Tanrıçasını temsil etmek üzere genç bir kız seçtiklerini söylediler. Bütün gün zavallı kızı süsleri içinde, başında yeşil sorguç sallanırken evden eve dolaştırdılar, neşe içinde dans ederek insanların oruçtan sonraki sessizlik ve durgunluklarını gidermeye çalışıyordu.</p>
	<p class="block_21">Akşam herkes tapınakta toplandı; tapınağın avlusu bir sürü kandil ve lambayla aydınlatılmıştı. Geceyi, orada uyumadan geçirdiler ve gece yarısı trampetler, flütler, borularla ağır bir müzik çalınırken, taşınabilir bir iskele veya tahtıravan ortaya çıkarıldı; üzeri mısır koçanlarının yapraklarıyla ve biberlerle süslenmiş ve her türlü tohumla doldurulmuştu. Taşıyıcılar bunu Tanrıçanın tahta imgesinin durduğu odanın kapısına yerleştirdiler. Şimdi oda içten ve dıştan mısır koçanı, biber, balkabağı, gül ve her türlü çiçekle süslenmiş, çelenklerle döşenmiş, yerler ilaha sunulan yeşilliklerle kaplanmıştı. Müzik kesilince rahip ve soylular harekete geçti. Ateşler yanıyor ve buhurdanlıklardan dumanlar tütüyordu. Tanrıça rolünü oynayan kız ortalarında kalmıştı. Sonra kızı iskeleye çıkardılar, kız mısır koçanları, balkabakları üstünde düşmemek için elleriyle trabzanları tutuyordu. Rahipler buhurdanlıkları dolaştırdılar, müzik tekrar başladı. Müzik devam ederken tapınağın önde gelenlerinden biri birden iskeleye çıktı, elindeki bıçakla, kızın başındaki tüyü kızın bağlı saçıyla birlikte kesti. Tüyü ve saçı tanrıçanın tahta imgesine büyük ağırbaşlılıkla ve törenle bağlayarak ve dünyanın meyveleri ve o yıl halka bağışladığı bol ürün için şükranlarını ifade ederek sundu. O ağlayıp dua ederken tapınaktaki herkes ağlayıp onunla birlikte dua etti. Bu tören bitince kız iskeleden indi ve gecenin kalan kısmını geçireceği yere götürüldü. Geri kalan herkes, geceyi tapınakta, meşalelerin ışığı altında geçirdi. Sabah olduğunda tapınağın odaları hâlâ doluydu; kutsal yere saygısızlık edip gitmeyi kimse düşünmüyordu. Rahipler tekrar tanrıça kıyafetindeki kızı getirdiler, taç başında ve mısır koçanları boynundaydı. Tekrar trabzanları tutarak iskeleye veya tahtıravana çıktı. Tapınağın yaşlıları iskeleyi omuzlarına aldılar. Onlar buhurdanlıkları sallayarak ilerlerken müzik aletleri çalınıyor, şarkılar söyleniyordu. Topluluk, tahta iskeleyi Tanrı Huitzilopochtli’nin bulunduğu odaya götürdü sonra kızın temsil ettiği Mısır Tanrıçasının tahta imgesinin bulunduğu odaya geri taşıdılar. Kızı iskeleden indirip kutsal odanın döşemesine bolca yığılmış mısır ve sebzelerin üstüne çıkardılar. Kız orada dururken, bütün yaşlılar ve soylular sırayla geldiler. Yedi günlük oruç sırasında kefaret olarak kulaklarından aldıkları kuru ve pıhtılaşmış kanla dolu düz tabaklar taşıyorlardı. Sırayla kızın önünde çöküp oturuyorlar; bu, bizim diz çökme hareketimize benziyordu. Tabaktan kan tabakasını kazıyarak, Mısır Tanrıçasının kişileşmiş imgesi olan kıza sundular; sağladığı nimetlerin karşılığını vermiş oldular. Erkekler alçakgönüllülükle kanlarını sunduktan sonra sıra kadınlara geldi ve onlar da sırayla aynısını yaptılar. Her biri kızın önünde çöküp kanını sundu. Tören uzun sürdü, genç, yaşlı, küçük, büyük ayrı tutmaksızın herkes canlanmış ilahın önünden geçip kurbanını sundu. Tören bitince yürekleri hafiflemişti; her türlü et ve yemeği yemek üzere evlerine gittiler, iyi Hıristiyanların yortudan sonra perhiz bitince neşe içinde yemeleri gibi şölenler verildiğini anlattılar. Doyuncaya kadar yiyip içtikten sonra, uyanık geçirdikleri gecenin yorgunluğunu atmış, dinlenmiş olarak şölenin sonunu görmek için gene tapınağa döndüler. Bu şölenin sonuydu. Kalabalık toplandı. Rahipler tanrıçayı temsil eden kızı indirdiler, sonra mısır, biber ve tohum yığınının üstüne yatırdılar, başını kestiler, akan kanı bir kaba topladılar. Kanı tanrıçanın tahta imgesine, odanın duvarlarını, döşemeyi dolduran mısır, balkabağı, sebze ve tohumların üstüne serptiler. Başsız gövdeyi yüzdükten sonra rahiplerden biri kendisini zorla kanlı derinin içine sığdırdı. Onu kızın süsleriyle süslediler, başına taç koydular, mısır koçanlarını, altın mısır koçanı ve tüylerden yapılma gerdanlığı beline ve boynuna taktılar. Böyle süsler içinde onu halkın önüne çıkardılar Herkes davulların gümbürtüsüyle dans ederken o, topluluğun önünde, yetişkin bir adam için dar olması gereken kızın dar ve ıslak derisinden oluşan elbiseleri içinde canlı bir şekilde zıplayıp oynuyor, kendisinden beklenen rolü yapıyordu.”<sup class="calibre6"><sup id="back_note_280" class="noteref"><a href="index_split_300.html#note_280" title="280" class="calibre2">280</a></sup></sup></p>
	<p class="block_21">İspanyol pederlerin Yenidünya’nın ayinlerinden kendi mitos ve kurban ve diriliş ayinlerinin şeytanca parodisini bulmalarında şaşılacak bir yan yok!</p>
	<p class="block_21">Bu rit için model oluşturan zamanın başlangıcındaki mitolojik olay türevlerinden biri, Tanrıça Tlalteutli’nin ilk suların yüzünde yürürken -gözleri hayvanlar gibi gören, çeneleri hayvanlar gibi koparan kocaman ve güzel bir tanrıça- ilk iki Tanrı, Quetzalcoatl (Tüylü Yılan) ve Tezcatlipoca (Tüten Ayna) tarafından görüldüklerini anlatıyor. Dünyayı ondan yaratmaya karar verdiler ve kendilerini iki güçlü yılana çevirerek iki yandan ona yaklaştılar. Biri sağ elini ve sol ayağını, öteki sol elini ve sağ ayağını yakaladı, tanrıçayı parçalara ayırdılar. Parçalardan dünyayı, gökleri ve tanrıları yaptılar. Sonra yaptıklarına teselli olarak bütün Tanrılar aşağı indi, saygıyla onun önünde eğilip, insanların yaşamak için gereksinim duydukları butun bitkilerin ondan oluşmasını emrettiler. Böylece saçları ağaçlar, çiçekler ve otlar, gözleri pınarlar, kaynaklar ve küçük mağaralar, ağzı ırmaklar ve büyük mağaralar, burnu vadiler, omuzları dağlar haline geldi. Fakat Tanrıça bütün gece ağladı çünkü insan kalbi yemeyi arzuluyordu. Kendisine insan kalbi verilene kadar da susmayacaktı. İnsan kanıyla ıslanmadan meyve vermek de istemiyordu.<sup class="calibre6"><sup id="back_note_281" class="noteref"><a href="index_split_301.html#note_281" title="281" class="calibre2">281</a></sup></sup></p>
	<p class="block_43" id="calibre_pb_18"> </p>
</body></html>
