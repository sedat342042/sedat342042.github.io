<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_20" id="calibre_pb_6"> </p>

  <h2 class="block_21">Bir</h2>

  <p class="block_22"> </p>

  <p class="block_18">PİTMAN MALİKÂNESİ zamanının mimarlık ilkelerine sadık kalınarak yapılmıştı. Görünüşünde, insancıllığın yumuşattığı laik bir iktidarın gücü göze çarpıyordu: Cam ve çelik, dişbudak ve kayın ağaçlarıyla yumuşatılmıştı; az miktarda kullanılan soluk yeşil ve asit sarısı, denetim altına alınmış bir tutkuyu akla getiriyordu; girişte yer alan, ölgün kırmızı renkteki Corbusier üslubu dairevi bir duvar, sert açıların egemenliğini ortadan kaldırıyordu. Ortadaki görkemli iç avlu, bu dünyevi katedralin özlemlerini nesnelleştiriyordu; öte yandan, gözle görülemeyen bir havalandırma ve enerji tasarrufu mekanizması, binanın topluma ve çevreye bağlılığını gösteriyordu. Mekânın kullanımında belli bir esneklik vardı ve kanalizasyon sistemi gizlenmiş değildi: Slater, Grayson ve White’tan oluşan mimarlık ekibine göre bina, yöntemlerde gösterilen rafineliği niyet saydam-lığıyla birleştiriyordu. Doğayla uyum bir başka anahtar sözcüktü: Pitman Malikânesi’nin arkasında özel olarak yaratılmış bir bataklık bulunuyordu. Personel, bir platform üzerinde (yenilenebilir ormanlardan gelen ahşaptan yapılmıştı) sandviçlerini yerken Hertfordshire kıyılarındaki göçmen kuşların yaşantılarını inceleyebiliyordu.</p>

  <p class="block_1">Mimarlar, müşterilerinin müdahalelerine alışmışlardı; gelgelelim, Sir Jack Pitman’ın kendi tasarımlarına yaptığı kişisel katkıyı yorumlarken onlar bile düşüncelerini aktarmakta biraz güçlük çekiyorlardı: Bu katkı, yönetim kurulu salonu düzeyinde çifte küp biçiminde bir çalışma odasının ilavesini içeriyordu; odada özel biçim verilmiş kornişler, uzun tüylü bir halı, iki şömine, ayaklıklı lambalar, kabarık görünüşlü duvar kâğıdı, yağlıboya tablolar, perdeli <i class="calibre1">faux</i><sup class="text_6"><sup class="noteref" id="back_note_3"><a class="calibre5" href="../Text/index_split_014.html#note_3" title="3">3</a></sup></sup> pencereler ve top burunlu elektrik düğmeleri olacaktı. Sir Jack, derin derin düşüncelere dalarak şöyle demişti: “Buranın görkemini şimdinin olanakları içinde yaşasak da, bana öyle geliyor ki bunun bedeli, geçmişe horgörü duyarak ödenmemeli.” Slater, Grayson ve White ekibi, geçmişi inşa etmenin, günümüzde ne yazık ki, şimdiyi ya da geleceği inşa etmekten bir hayli daha masraflı olduğunu belirtmeye çalışmışlardı. Müşterileri yeni bir yorum yapmaktan kaçınmış ve onlarda, en azından binanın bu baronlara özgü aşırı süslü bölümünün kendi tasarımlarındaki bir unsur olmaktan çok Sir Jack’in kişisel bir çılgınlığı olarak görülebileceğini düşünür olmuşlardı. Tabii, bu bölümün post-postmodern ironik kullanımı konusunda kendilerini kutlayacak hiç kimsenin çıkmayacağı varsayılırsa.</p>

  <p class="block_1">Mimarların yarattığı havadar, fısıltılı mekânla Sir Jack’in talep ettiği rahat özel oda arasında kısa bir geçenekten başka bir şey olmayan ve Alıntı Salonu olarak bilinen küçük bir ofis vardı. Sir Jack ziyaretçileri burada, özel sekreteri tarafından çağırılana değin bekletmekten hoşlanıyordu. Sir Jack’in bazen, dıştaki ofisten içteki özel odaya geçerken burada biraz fazla oyalandığı biliniyordu. Burası basit, süssüz, loş ışıklarla aydınlatılan bir mekândı. Burada herhangi bir dergi de, Pitman İmparatorluğu hakkında promosyon klipleri gösteren televizyon monitörü de yoktu. Ender görülen hayvan derileriyle kaplı, aşırı gösterişli, rahat kanapeler de yoktu. Bunun yerine, spot ışıklarıyla aydınlatılmış bir taş bloka bakan, meşeden yapılma, Jacobethan üslubunda yüksek arkalıklı tek bir sıra vardı. Ziyaretçi, taş blokun üzerine “Times Roman” karakterinde harfler kullanılarak kazınmış olan yazıyı incelemeye teşvik ediliyor, hatta gerçekte buna zorlanıyordu:</p>

  <p class="block_3"> </p>

  <p class="block_23">JACK PITMAN</p>

  <p class="block_23">Her anlamda büyük bir adamdır.</p>

  <p class="block_23">Hırsta büyük, iştahta büyük, cömertlikte büyük.</p>

  <p class="block_23">Tümüyle anlaşılması hayal gücü gerektiren bir adamdır.</p>

  <p class="block_23">Küçük şeylerden bir göktaşı gibi büyük şeylere yükselmiştir.</p>

  <p class="block_23">Girişimci, yenilikçi, fikir adamı, sanat koruyucusu, kent düzenleyicisi.</p>

  <p class="block_23">Bir endüstrinin kaptanı olmaktan çok amirali olan Sir Jack başkanlarla birlikte yürüyen ama kollarını sıvayıp ellerini kirletmekten de asla korkmayan bir adamdır.</p>

  <p class="block_23">Bütün ününe ve servetine karşın, özel hayatına son derece dikkat eden, kalbinin ta derinliklerinde bir aile adamıdır.</p>

  <p class="block_23">Gerektiğinde buyurgan ve her zaman dürüst Sir Jack hafife alınamayacak bir adamdır.</p>

  <p class="block_23">Ne aptallara ne de merakilere tahammülü vardır.</p>

  <p class="block_23">Ancak merhameti derinlere iner. Kabına sığamayan ve hırslı Sir Jack enerjisiyle insanın başını döndürür ve müstesna çekiciliğiyle göz kamaştırır.</p>

  <p class="block_11"> </p>

  <p class="block_1">Bu sözcükler ya da çoğu, birkaç yıl önce, Sir Jack’in daha sonraları kısa süre için işe aldığı, <i class="calibre1">Times</i>’ın kişi profillerini ele alan bir yazarı tarafından kaleme alınmıştı. Sir Jack, yaşına, fiziksel görünüşüne ve tahmini servetine yapılan göndermeleri çıkarmış, yazının tamamını yeniden kaleme aldırmış ve nihai metnin Cornish yöresi kayağan taşından yapılma bir blok üzerine kazınmasını buyurmuştu. Alıntının kaynağının artık bilinmiyor olmasından memnundu: Birkaç yıl önce “Times of London” ibaresi çıkarılmış ve onun yerine, boşluğu dolduran dikdörtgen bir kayağan taşı konulmuştu. Ona öyle geliyordu ki bu, övgü yazısını, daha otoriter ve daha zaman dışı kılıyordu.</p>

  <p class="block_1">Şimdi, çifte küp şeklindeki özel odasının tam ortasında, Murano avizesinin altında ve Bavyera üslubu iki av köşkü şöminesinden eşit uzaklıkta ayakta duruyordu. Ceketini Brancusi heykelin üzerine -en azından kendi gözüne öyle gözüküyordu- saygısızlıktan çok şakacı bir içlidışlılıkla asmıştı ve yuvarlakımsı bir eşkenar dörtgene benzeyen vücudunu özel sekreteriyle Fikir Avcısı’na doğru dönmüştü. Berikinin daha kurumsal ve resmi bir adı vardı ama Sir Jack onu “Fikir Avcısı” ile değiştirmişti. Birisi Sir Jack’i bir keresinde devasa bir havai fişek çarkına benzetmişti. Bir makinenin kıvılcımlar saçması gibi o da çevresine fikirler saçıyordu ve sonuçta çevresine bir şeyler saçan kişilerin onları yakalayacak bir avcıya sahip olması da son derece yerinde gözüküyordu. Sir Jack, öğle yemeği sonrası yaktığı purosundan bir nefes çekti ve Marylebone Kriket Kulübü pantolon askılarına asılıp şaklattı: Askılar kırmızı sarıydı-l ar, ketçap kırmızısı ve yumurta sarısı. Sir Jack Marylebone Kriket Kulubü’nün üyesi değildi ve pantolon askısını yapan kişi bu konuda soru sormamakla akıllılık etmişti. Benzer şekilde Sir Jack, ne Eton’da okumuş, ne Kraliyet Muhafız Birliği’nde askerlik yapmış, ne de Garrick Tiyatro Kulübü tarafından üye olarak kabul edilmişti; ancak bütün bunları akla getirecek pantolon askıları vardı. Kalbinin derinliklerinde bir asi olduğunu düşünmekten hoşlanıyordu. Biraz özgür ruhlu bir insandı. Kimsenin önünde diz çökmeyen bir adam. Ancak gerçek bir yurtsever.</p>

  <p class="block_1">“Yapacak neyim kaldı geriye?” diye başladı sözüne. Fikir Avcısı Paul Harrison, üzerinde taşıdığı kayıt aygıtını hemen çalıştırmadı. Son aylarda bildik bir espri olmuştu bu. “Çoğu insan bana, hayatımda bir insanın yapabileceği her şeyi yaptığımı söylerdi herhalde. Çoğu, gerçekten de söylüyor. Sıfırdan kalkarak işler kurdum. Para kazandım, pek az insan inkâr edebilir bunu. Onur belgeleri aldım. Devlet başkanlarının güvenilir sırdaşıyım. Şunu dememde bir sakınca yoksa, güzel kadınların âşığı oldum. Toplumun saygı duyulan -ama vurgulayayım- <i class="calibre1">fazla</i> da saygı duyulmayan bir üyesiyim. Bir unvanım var. Karım devlet başkanlarının sağ taraflarında oturuyor. O zaman geriye ne kaldı?”</p>

  <p class="block_1">Sir Jack soluğunu dışarı verdi ve sözcükleri, avizenin alttaki kristallerini kaplayan puro dumanının içinde fırıl fırıl dönmeye başladı. Orada bulunanlar sorunun tümüyle retorik nitelikte olduğunu biliyorlardı. Daha önceki bir özel sekreter safça, Sir Jack’in böylesi anlarda yararlı öneriler, hatta daha da safça, avuntu arıyor olabileceğini aklından geçirmiş ve ona, grubun içinde hemen başka bir yerde daha az yol yordam gerektiren bir iş bulunmuştu.</p>

  <p class="block_1">“Gerçek nedir? Soruyu kendime bazen böyle soruyorum. <i class="calibre1">Sizler</i> gerçek misiniz, sözgelimi -siz ve siz?” Sir Jack yalandan bir nezaketle odada bulunan öteki kişilere doğru bir el hareketi yaptı, ama düşüncelerinin akışını bozup başını çevirmedi. “Sizler, elbette, kendiniz için gerçeksiniz, ama olup bitenler en yüksek düzeyde böyle değerlendirilmiyor. Benim bu soruya yanıtım Hayır olacak. Ne yazık ki. Beni açık sözlülüğümden ötürü bağışlayın ama sizlerin yerine başkalarını... kopyaları koydurtarak değiştirebilirdim,- bunu sevgili Brancusi’mi satma işleminden bile daha çabuk yapabilirdim. Para gerçek mi? Bir anlamda, sizden daha gerçek. Tanrı gerçek mi? Yaradan’ımla karşılaşacağım güne dek ertelemeyi yeğlediğim bir soru bu. Elbette kendi teorilerim var, hatta, varoluş meselelerine biraz fazla daldığımı bile söyleyebilirsiniz. İtiraf edeyim ki, bunu anlayabilmek için galiba ölüm şerbetini içmek gerek, bazen böyle bir günü yaşamayı bile hayal ediyorum. Varsayımlarımı sizlerle paylaşayım. Gözyaşları vadisindeki önemsiz yaşamlarımızı sonsuz bilgeliği içinde ilgiyle takip etmiş olan Yaradan’ımla karşılaşmaya davet edildiğim anı gözlerinizin önüne bir getirin. Sorarım size, Sir Jack için ne hazırlamış olabilirdi Yaradan? Eğer ben O’nun yerinde olsam -kabul ediyorum çok iddialı bir düşünce bu- Sir Jack’i doğal olarak, birçok insani hatası ve kendini beğenmişlikleri için cezalandırmak zorunda kalırdım. Hayır, hayır!” Sir Jack yanında çalışanların olası protestolarını savuşturmak üzere ellerini yukarı kaldırdı. “Peki Ben -O- ne yapardım? Ben -O- kendimi, kendime ait bir Alıntı Salonu’nda -sanırım, çok uzun olmayan bir süre- tutasım gelebilirdi. Sir Jack’in son derece kişisel arafı. Evet, ona -yani bana!- o sert sırayı ve spot ışıkları cezasını verirdim. Çok büyük bir taş tablet. Ve <i class="calibre1">hiçbir dergi olmayacak,</i> hatta en kutsalları bile!”</p>

  <p class="block_1">Alt perdeden ölçülü kıkırdamalar yersiz kaçmazdı, bu yüzden usulüne uygun şekilde gülündü. Sir Jack tanrılarla birlikte yürüyor, Lady Pitman yemek masasında Tanrı’nın sağ tarafında oturuyor.</p>

  <p class="block_1">Sir Jack ağır ağır Paul’ün masasına yürüdü ve ona doğru eğildi. Fikir Avcısı kuralları biliyordu; şimdi gerekli olan göz temasıydı. Çoğunlukla, Sir Jack’in emrinde çalışmak, kamburlaştırılmış omuzlar, öne eğilmiş gözler ve bozulmaz bir konsantrasyon gerektiriyormuş gibi yapmayı yeğliyordunuz. Bu yüzden Paul, gözlerini işvereninin yüzüne doğru ağır ağır çevirdi: Dalgalı, simsiyah saçlar; etli kulaklar; sol kulak memesi iş görüşmesi tikinden ötürü daha uzun görünüyordu; çenesinin düz dışbükeyliği ademelmasını gizliyordu; teni kırmızı şarap rengine çalıyordu; bir benin alındığı yerde küçük bir iz kalmıştı; içinde kırlaşmış teller bulunan çalımsı kaşları vardı; ve orada, sizi bekleyen, cesaretinizi toplamak için ne kadar vaktiniz olacağını hesaplayan gözler size bakıyordu. Bu gözlerde birçok şey görüyordunuz -iyicil horgörü, soğuk sevecenlik, sabırlı kızgınlık, mantıklı öfke- ama, böylesi duygu karmaşıklıklarının gerçekte var olup olmadığı bambaşka bir meseleydi. Aklınız size, Sir Jack’in personel yönetim tekniğinin, o durumda normal olan ruh hali ya da ifadeyi asla dışa vurmamaya dayandığını söylüyordu. Ama aynı zamanda da, Sir Jack’in önünüzde durup, yüzünde sadece bir çift küçük ayna, yani üzerinde kendi şaşkınlığınızı okuduğunuz daireler tutup tutmadığını merak ettiğiniz zamanlar da oluyordu.</p>

  <p class="block_1">Sir Jack tatmin olunca -Sir Jack’i tatmin eden şeyin gerçekte ne olduğunu hiçbir zaman tam olarak bilemiyordunuz- iri cüssesiyle odanın ortasına doğru yeniden yürüdü. Başının üzerinde Murano avizesi, ayak bağcıklarına değen kabarık halı varken, damağında bir başka ciddi soruyu döndürdü.</p>

  <p class="block_1">“Benim adım... gerçek mi?” Yanında çalışan iki kişi gibi, Sir Jack de meseleyi düşündü. Bazıları Sir Jack’in adının hakikaten de gerçek olmadığına inanıyordu ve Sir Jack yirmi otuz yıl önce adındaki Mitteleuropäisch<sup class="calibre4"><sup class="noteref" id="back_note_4"><a class="calibre5" href="../Text/index_split_015.html#note_4" title="4">4</a></sup></sup> tınıyı ortadan kaldırmıştı. Bazılarıysa daha kesin kaynaklardan, küçük Jacky’nin, Ren’in doğusunda bir yerlerde doğmuş olmasına karşın gerçekte bir Mac ar cam imalatçısının taşra kökenli İngiliz karısıyla Loughborough’lı bir şoförün garaj ilişkilerinin ürünü olduğunu ve böylelikle de, yetişme tarzına, orijinal pasaportuna ve sesli harfleri telaffuz ederken arada sırada yanlış yapmasına karşın, kanının yüzde yüz İngiliz olduğuna inanıyordu. Komplo kuramcılarıyla su katılmamış kinikler daha da ileriye gidiyorlar ve yanlış telaffuz edilen sesli harflerin aslında bir numara olduğunu ileri sürüyorlardı: Sir Jack Pitman aslında, varlıkları uzun süredir unutulmuş olan mütevazı bir Bay ve Bayan Pitman çiftinin oğluydu ve bu Karun kadar zengin işadamı, Kıta Avrupası’na ilişkin bir köken mitinin, çevresini yavaş yavaş sarmasına izin vermişti. Gerçi bunun, tümüyle kişisel mistik nedenlerle mi, yoksa mesleki bir avantaj sağlamak için mi olduğuna karar veremiyorlardı. Sir Jack soruya kendi yanıtını verirken, bu varsayımların hiçbiri de destek kazanmış olmuyordu. “Bir adam kızlarından başka evlat sahibi olmamışsa, adı sonsuzluktan ödünç alınmış değersiz bir şeydir sadece.”</p>

  <p class="block_1">Sir Jack Pitman’ın içinden, kökeni sindirim sistemine bağlı olabilecek kozmik bir ürperti geçti. Kendi çevresinde döndü, ciğerlerindeki dumanı dışarı üfledi ve yeniden söylevine döndü.</p>

  <p class="block_1">“Büyük fikirler gerçek midir? Filozoflar bizi hep öyle olduğuna inandırmak istemiştir. Elbette ben de ömrüm boyunca büyük fikirlere sahip oldum, ama her nasılsa -burayı sakın kaydetme, Paul, arşiv için gerekli olduğundan emin değilim- her nasılsa, bazen, onların ne kadar gerçek olduklarını merak ediyorum. Bunlar bunak bir aptalın boş konuşmaları olabilir -karşı çıkış nidalarınızı işitmiyorum, demek benimle aynı görüştesiniz- ama belki de ihtiyarda hala birazcık yaşam gücü kalmıştır. Belki de benim ihtiyaç duyduğum şey son bir büyük fikir. Yola çıkmamıza yarayacak bir fikir, öyle değil mi, Paul? Bunu kaydedebilirsin.”</p>

  <p class="block_1">Paul, bilgisayar klavyesinin tuşlarına dokundu, “Belki de benim ihtiyaç duyduğum şey son bir büyük fikir”. Ekranda sözcüklere baktı, yeniden yazımlardan da sorumlu olduğunu, Sir Jack’in bir keresinde ifade ettiği gibi, “benim kişisel Hansard’ım”<sup class="calibre4"><sup class="noteref" id="back_note_5"><a class="calibre5" href="../Text/index_split_016.html#note_5" title="5">5</a></sup></sup> olduğunu anımsadı ve gevşek bir sözcük olan “Belki de”yi sildi. Cümle arşive, tarih ve saat verilmiş olarak bu daha iddialı biçimiyle girecekti.</p>

  <p class="block_1">Sir Jack keyifli bir tavırla, purosunu bir Henry Moore maketinin göbeğine yerleştirdi, gerindi ve tek ayağı üzerinde hafifçe döndü. “Woodie’ye vaktin geldiğini söyleyin,” dedi, adını hiçbir zaman anımsayamadığı özel sekreterine. Aslında bir bakıma, anımsıyordu: adı Susie’ydi. Bunun nedeni bütün özel sekreterlerine Susie diye hitap etmesiydi. Özel sekreterleri geldikleri hızla gidiyor gibiydiler. Bu yüzden, aslında emin olmadığı şey onun adı değil, kimliğiydi. Tıpkı bir saniye önce dediği gibi -hangi ölçüde gerçekti kız? Sahiden de öyle.</p>

  <p class="block_1">Brancusi heykeline takılı ceketini aldı ve onu, Marylebone Kriket Kulübü askıları üzerine geçirdi. Alıntı Salonu’nda, bildik alıntıyı okumak üzere yeniden durdu. Elbette ezbere biliyordu, ama yine de tekrar tekrar okumaktan hoşlanıyordu. Evet, son bir büyük fikir. Dünya son yıllarda tümüyle saygılı davranmamıştı. O zaman dünyanın iyice şaşırması gerekiyordu.</p>

  <p class="block_1">Paul, yazdıklarına adının baş harflerini koydu ve bilgisayara kaydetti. En son Susie şoföre telefon etti ve işverenlerinin ruh halinden onu haberdar etti. Sonra Sir Jack’in purosunu bulunduğu yerden aldı ve onu yeniden Sir Jack’in yazı masasının çekmecesine koydu.</p>

  <p class="block_3"> </p>

  <p class="block_3"> </p>

  <p class="block_18">“BİRAZ DÜŞ KURUN benimle birlikte, lütfen.” Sir Jack içki sürahisini konuğuna soru sorarcasına kaldırdı.</p>

  <p class="block_1">“Benim vaktim, sizin paranız,” diye yanıt verdi Cabot, Albertazzi ve Batson şirketinden Jerry Batson. Davranış tarzı her zaman hoş ve her zaman anlaşılmazdı. Sözgelimi, kendisine içki ikram edildiğinde, söz ya da jestle, hiçbir yanıt vermemişti, ancak daha sonra nazikçe, hoş bir edayla ve anlaşılmaz bir tavırla değerlendireceği bir Armagnac konyağını nazikçe kabul ettiği belliydi.</p>

  <p class="block_1">“Sizin <i class="calibre1">beyniniz,</i> benim param.” Sir Jack onu sevimli bir homurdanmayla düzeltti. Jerry Batson gibi birine istediklerinizi kolaylıkla kabul ettiremezdiniz. Ne var ki Sir Jack’ in içindeki egemenlik kurma konusundaki yerleşik içgüdü peşini hiç bırakmıyordu. Kendisi bunu içtenliği, neşesi, başkaları otururken ayakta durmayı yeğlemesi ve muhatabının ilk cümlesini otomatik olarak düzeltme alışkanlığıyla yapıyordu. Jerry Batson’ın tekniği farklıydı. Batson, kırlaşan kıvırcık saçları ve uzatmamayı yeğlediği gevşek eliyle, ufak tefek biriydi. Onun egemenlik kurma ya da egemenliğe karşı çıkma tarzı, bu egemenliğin ardında koşmayı geri çevirmek, kendini gürültülü bir derede kısacık bir an yıkanan bir çakıltaşından başka bir şey olarak göremeyeceği bir Zen anına geri çekilmek, orada tarafsız olarak oturmak, sadece mekânın <i class="calibre1">Feng shui</i>’sini<sup class="calibre4"><sup class="noteref" id="back_note_6"><a class="calibre5" href="../Text/index_split_017.html#note_6" title="6">6</a></sup></sup> hissetmekti.</p>

  <p class="block_1">Sir Jack <i class="calibre1">créme</i> <i class="calibre1">de la few</i><sup class="text_6"><sup class="noteref" id="back_note_7"><a class="calibre5" href="../Text/index_split_018.html#note_7" title="7">7</a></sup></sup> ile iş yapıyordu, bu yüzden de Cabot, Albertazzi ve Batson şirketin den Jerry Batson’la iş yapıyordu. Çoğu insan Cabot ile Albertazzi’nin Jerry’nin Atlantik ötesi ve Milanolu iş ortakları olduklarını düşünüyor ve uluslararası triumviranın gerçekte Batson’dan ibaret olmasına içerlemeleri gerektiği fikrine kapılıyorlardı. Aslında hiçbiri de Jerry Batson’ın önceliğine içerlemiyordu, çünkü hiçbiri de -ofisleri, banka hesapları ve aylık maaşları olmasına karşın- gerçekte var değildi. Onlar Jerry’nin, gerçekle gevşek elini beceriyle kullanarak kurduğu ilişkinin ilk örnekleriydi. “Eğer kendinizi tanıtamazsanız, sizden bir ürünü tanıtmanız nasıl beklenebilir?” Globallik öncesi, ilk safdil günlerinde kendi kendine böyle mırıldanmaya meyyal olmuştu. Aradan yirmi ya da daha fazla yıl geçtikten sonra, şimdi bile, yemek sonrası ya da eski anılara daldığı ruh hallerinde, sadece sermaye sağlayan iş ortaklarına gerçek bir varoluş bağışlama eğilimindeydi. “Bob Cabot bana bu işin ilk derslerinden birini öğretti...” diye başlıyordu sözüne. Ya da, “Elbette, Silvio ile ben filanca şey konusunda hiçbir zaman anlaşamazdık,” derdi. Belki de bu aylık Manş Adası transferlerinin gerçekliği, hesap sahiplerini kolay kolay ortadan kaldırılamayan bir cismanilikle donatmıştı.</p>

  <p class="block_1">Jerry ikram edilen konyağı kabul etti ve Sir Jack elindeki bardağı çalkalayıp içindekini koklayarak, konyağı tıpkı bir uzman gibi tadıp gözlerini büyük bir hazla devirirken, o sessiz sedasız yerinde oturdu. Jerry, koyu bir takım elbise, benekli bir kravat ve siyah mokasen ayakkabılar giymişti. Bu standart kıyafet gençlik, yaş, modaya uygunluk ya da ağırbaşlılık izlenimi uyandıracak şekilde kolaylıkla değişikliğe uğratılabilirdi. Polo yakalı kaşmir kazaklar, Missoni çoraplar ve renksiz camları olan tasarımcı gözlükleri, hepsi de ortaya bir nüans koyuyorlardı. Ancak Sir Jack’le birlikteyken, insani ya da mekanik hiçbir profesyonel aksesuar sergilemiyordu. Orada oturmuş, adeta müvekkilinin çalışma koşullarını tanımlamasını beklermiş gibi, boyun eğmiş bir edayla gülümsüyordu.</p>

  <p class="block_1">Elbette, ‘müvekkiller’in Jerry Batson’a “iş verdikleri” vakitler çok gerilerde kalmıştı. On yıl önce Jerry, insanların emrinde çalışmaktan çok insanlarla birlikte çalışmaya karar verdiğinde, önemli bir konumsal değişiklik başgöstermişti. Böylelikle Jerry farklı dönemlerde (gerçi bazen de aynı dönemde) Britanya Sanayicileri Konfederasyonu ve Sendikalar Federasyonu’yla, hayvanları özgürlüğüne kavuşturma derneği ve kürk tüccarları birliğiyle, Greenpeace ve nükleer endüstriyle, bütün ana politik partiler ve birçok marjinal grupla çalışmıştı. Hemen hemen aynı zamanlarda reklamcı, lobici, kriz yöneticisi, imaj düzelticisi ve anonim şirket stratejisti gibi kaba etiketlere sıcak bakmamaya başlamıştı. Bugünlerde dergilerin ünlü şahsiyetler sayfalarında pek yakında Sir Jerry olacağını ima ettikleri esrarengiz işadamı kimliğiyle boy gösteren Jerry, kendini farklı şekilde konumlandırmayı yeğliyordu. O, seçilmiş olanların danışmanıydı. Seçilmiş siyasetçilerin değil -bu noktayı vurgulamaktan hoşlanıyordu- seçilmiş olanların. Sir Jack’e ait lüks bir Londra dairesinin çatı katında arzı endam etmesinin sebebi hikmeti de buydu. Ağır ağır, Sir Jack’in Armagnac konyağını yudumluyor, mokasen ayakkabılarının hafifçe dokunduğu pencere camının arkasındaki karanlık ve ışıltılar saçan Londra manzarasını seyrediyordu. Buraya birkaç fikir yumurtlamaya gelmişti. Oradaki varlığı bile sinerji<sup class="calibre4"><sup class="noteref" id="back_note_8"><a class="calibre5" href="../Text/index_split_019.html#note_8" title="8">8</a></sup></sup> yaratıyordu.</p>

  <p class="block_1">“Yeni bir hesabınız var,” dedi Sir Jack.</p>

  <p class="block_1">“Gerçekten mi?” Sesinde çok naif, çok gizli bir surat asma vardı. “Silvio ile Bob bütün yeni hesaplarla ilgileniyorlar.” Bunu herkes biliyordu. O, Jerry, mücadelenin üstündeydi. Kendini bir çeşit üstün vasıflı bir avukat, davalarını kamuoyunun ve kamu heyecanının daha yüksek ve daha geniş mahkemelerinde savunan biri olarak görüyordu. Son zamanlarda, kendini yargıçlar kuruluna terfi ettirmişti. Bu yüzden onun yanında hesap lafının edilmesi biraz bayağıca kaçıyordu. Ama öte yandan Sir Jack’den nezaket de bekleyemezdiniz. Artık hangi sebeptense onun <i class="calibre1">Finesse</i> ve <i class="calibre1">Savoir</i>’dan<sup class="calibre4"><sup class="noteref" id="back_note_9"><a class="calibre5" href="../Text/index_split_020.html#note_9" title="9">9</a></sup></sup> yana biraz yoksun olduğunu herkes kabul ediyordu.</p>

  <p class="block_1">“Hayır, Jerry, dostum, bu hem yeni bir hesap hem de eski. Dediğim gibi, sizden bütün istediğim, benimle birlikte biraz düş kurmak.”</p>

  <p class="block_1">“Bu düşten hoşlanacak mıyım peki ben?” Jerry yapmacıktan biraz gerginleşmiş gibi davrandı.</p>

  <p class="block_1">“Yeni müvekkiliniz İngiltere.”</p>

  <p class="block_1">“İngiltere mi?”</p>

  <p class="block_1">“Aynen.”</p>

  <p class="block_1">“Satın mı alıyorsunuz, Jack?”</p>

  <p class="block_1">“Satın aldığımı düşleyelim. Sözün gelişi.”</p>

  <p class="block_1">“Düş kurmamı mı istiyorsunuz?”</p>

  <p class="block_1">Sir Jack başıyla evetledi. Jerry Batson gümüş bir enfiye kutusu çıkardı, kapağını açtı, başparmağını kullanarak içindekileri burun deliklerine çekti ve pek de inanmadan, işlemeli kaşmir bir mendilin içine hapşırdı. Sir Jack’in muhtemelen bildiği gibi, enfiye kutusunun içinde rengi koyultulmuş kokain vardı. Asorti Louis Farouk koltuklarında oturuyorlardı. Londra, adeta tartışılmayı bekliyormuş gibi, ayaklarının dibindeydi.</p>

  <p class="block_1">“Problem olan, zaman,” diye söze başladı Jerry. “Benim değerlendirmeme göre. Zaman hep problem olmuştur. İnsanlar onu kabul etmiyorlar, gündelik yaşamlarında bile. ‘Sadece hissettiğin yaştasın,’ diyorlar. <i class="calibre1">Düzeltiyorum.</i> Kaç yaşındaysan tam da o yaştasındır. Bireyler, ilişkiler, toplumlar, uluslar için de geçerli bu. Sakın beni yanlış anlamayın. Ben bir yurtseverim, bu büyük ülkemize hayranlıkta hiç kimseye boyun eğmem ben, onu her karış toprağına kadar seviyorum. Ancak problem basit olarak ortaya şöyle konulabilir: aynaya bakmayı reddetmek. Sizi temin ederim ki bu bakımdan dünyada tek değiliz, ama uluslar ailesinde her sabah <i class="calibre1">Sadece hissettiğin yaştasın</i> diye ıslık çalıp makyaj yenileyenler arasında, afallatıcı bir vakayız.”</p>

  <p class="block_1">“Afallatıcı mı?” dedi Sir Jack. “Ben de bir yurtseverim, unutuyorsunuz.”</p>

  <p class="block_1">“Demek İngiltere bana geliyor ve ben ona ne diyorum? Diyorum ki, ‘Dinle, bebek, gerçeklerle yüzleş. Üçüncü binyıla girdik ve senin memeler düşmüş vaziyette. Çözüm, memeleri kalkık tutacak bir sutyen değil.’ ”</p>

  <p class="block_1">Bazı kimseler Jerry Batson’ın bir kinik olduğunu düşünüyorlardı; bazılarıysa sadece sahtekâr biri. Ama ikiyüzlü bir kişi değildi o. Kendini bir yurtsever olarak görüyordu; üstelik, Sir Jack’in sadece pantolon askılarına sahip olduğu yerlerin üyesiydi. Ne var ki, atalara akılsızca tapınmaya inanmıyordu; ona göre yurtseverlik her-şeyden önce aktif olmak demekti. Etrafta hâlâ, İngiliz İmparatorluğu için nostalji duyan eski zaman âşıkları vardı; tıpkı Birleşik Krallık’ın bir gün parçalanabileceği fikri karşısında altlarına dolduran başkaları olduğu gibi. Jerry, özgür fikirli kişilerle bir aradayken seve seve dile getirebileceği görüşlerini herkese açmaktan uzak durmuştu -ve Sir Jerry olana değin de ihtiyatlı davranmak akıllıca olurdu. Sözgelimi, bütün İrlanda’nın Dublin’den yönetilmesi gerektiği fikrini tarihsel bir kaçınılmazlıktan başka bir şey olarak göremiyordu. Eğer <sup class="calibre4">İ</sup>skoçlar bağımsızlıklarını ilan etmeyi ve Avrupa’ya egemen bir devlet olarak girmeyi istiyorlarsa, o zaman Jerry -vaktinde hem “İskoçya İskoçlarındır” kampanyasında, hem de “Sonsuza Değin Birlik” yandaşı gençlerle çalışmış ve bütün savlarını anlayacak durumda olan Jerry- onların önlerinde durmayacaktı. Aynı şey, Galler için de geçerliydi.</p>

  <p class="block_1">Ama onun görüşüne göre insan, tarihsel açıdan bir depresif olmaksızın, zamanı, değişikliği ve çağı kucaklayabilmeli ve kucakla-malıydı. Onun, bazı durumlarda, güzel Britanya ülkesini soylu Felsefe disiplinine benzettiği biliniyordu. Geçmişte, Yunanistan’da ya da başka bir yerde, ayrıntılı felsefe incelemeleri başlatıldığında, her çeşit beceri alanını içeriyordu: tıp, astronomi, hukuk, fizik, estetik ve benzeri. İnsan beyninin çabalarının ürünü olup da felsefe alanına girmeyen pek fazla şey yoktu. Ancak, yüzyıllar geçtikçe, yavaş yavaş, bu çeşitli beceri alanlarının her biri ana gövdeden ayrılmış ve kendi yolunda gitmişti. Aynı şekilde Jerry, Britanya’nın da bir zamanlar yeryüzünün büyük bir bölümünde egemenliği elinde tuttuğunu, onu bir kutuptan öteki kutba kadar pembe renklere boyadığını ileri sürmekten hoşlanıyor ve şimdi de öyle yapıyordu. Zaman akıp geçtikçe, bu imparatorluk toprakları elinden çıkmış ve buraları kendilerini egemen uluslar olarak ilan etmişlerdi. Son derece de haklı olarak. Peki şimdi bize geriye ne kalmıştı? Dürüst olmak ve gerçeklerle yüzleşmek gerekirse, taşıdığı sıfata hiç de layık olmayan Birleşik Krallık diye bir şey. Üyeleri, aynı ev sahibine kira ödeyen kiracıların birleştikleri gibi birleşmişlerdi. <span class="text_4">Ve</span> herkes de, kira alınan bu yerlerin özgürce kullanılabilecek yerlere dönüşebileceğini biliyordu. Ama astronomiyle arkadaşları başka yerlerde ev açtılar diye, felsefe yaşamın asli sorunlarıyla uğraşmaktan vaz mı geçti? Ne münasebet. Hatta bu yaşamsal sorunlar üzerinde dikkatini daha da yoğunlaştırdığı bile ileri sürülebilir. Peki, eğer Galler, İskoçya ve Kuzey İrlanda, sırf tartışmayı kazanmak uğruna çekip gitmeye karar verirlerse İngiltere yüzyıllar boyunca kurmuş olduğu güçlü ve eşsiz bireyselliğini yitirecek miydi? Jerry’nin kitabında böyle bir şey yazmıyordu.</p>

  <p class="block_1">“Memeler,” dedi Sir Jack ona bir şeyleri anımsatırcasına.</p>

  <p class="block_1">“Aynen öyle. Gerçeklerle yüzleşmek gerek. Üçüncü binyıla girdik ve senin memelerin düşük, bebek. Bırakın kırmızı üniformalı askerlerimizi, hücumbot gönderme günleri bile çok gerilerde kaldı. Söylemeye gerek yok, dünyanın en iyi ordusuna sahibiz, ama bugünlerde ordumuzu başkaları tarafından onaylanan küçük savaşlar için kiraya veriyoruz. Artık dev bir ülke değiliz. Niçin bazı insanlar bunu kabullenmeyi bu kadar zor buluyor? <sup class="calibre4">İ</sup>plik eğirme aleti müzeye kaldırıldı, petrolse kurumak üzere. Başkaları her şeyi daha ucuza yapıyor. Londra’nın iş merkezindeki dostlarımız iyi para kırıyorlar ve biz de kendi tahıllarımızı yetiştiriyoruz: Buğday yetiştiren mütevazı kapitalistleriz biz. Oyunun bazen önünde, bazen arkasındayız. Ama bizde, başkalarında olmayan bir şey var ve her zaman da olacak: Zaman birikimi bu. Zaman. Anahtar sözcüğüm bu, anlıyorsunuz ya.”</p>

  <p class="block_1">“Anlıyorum.”</p>

  <p class="block_1">“Eğer sen kapı sundurmasının altında, salıncaklı sandalyesine kurulmuş ihtiyar bunağın tekiysen, mahallenin veletleriyle basketbol oynamazsın. İhtiyar bunaklar zıplamazlar. Oturur ve sahip olduklarını bir erdem haline getirirler. <span class="text_4">Ve</span> aynı zamanda da şunu yaparlar: Mahallenin veletlerini herkesin, ama <i class="calibre1">herkesin</i> zıplayabileceğini inandırırlar, ama orada oturup sallanmayı bilmek bir ihtiyarın bilgeliğini gerektirir.</p>

  <p class="block_1">“Bu ülkede bazı kişiler var ki -bana göre klasik tarihsel depresifler bunlar- çöküşün bir simgesi olarak, ahlaksal ve ekonomik bir korkuluk olarak hareket etmenin, bizim görevimiz, bize özgü jeopolitik bir işlev olduğunu düşünüyorlar. Sözgelişi, dünyaya kriketin nasıl oynanacağını biz öğrettik, oysa şimdi, arkamıza yaslanıp krikette herkesin bizi yenmesine izin vermek bizim görevimiz, sürüp giden imparatorluk suçluluğumuzun bir ifadesi oldu. Buna saçmalık diyesim geliyor. O şekilde düşünmeyi tersine çevirmek istiyorum ben. Bu ülkeyi sevme konusunda hiç kimseye boyun eğmiyorum. Ürünü doğru şekilde yerleştirme meselesi, hepsi bu.”</p>

  <p class="block_1">“Benim için yerleştirin onu, Jerry.” Sir Jack’in gözleri hülyalıydı; ama sesi büyük bir hırs doluydu.</p>

  <p class="block_1">Seçilmiş olanların danışmanı burnuna bir parmak dolusu enfiye daha çekti. “Sizler-biz-İngiltere-müvekkilim -bizler şeyiz- bizler çok eski bir milletiz, bizler büyük bir tarihe, birikmiş büyük bir bilgeliğe sahip bir milletiz. Toplumsal ve kültürel tarih -onun yığınlarcası, onun düzinelercesi- pazarlanmaya son derece uygun ve şu anki ortamda olduğu kadar da hiçbir zaman olmadı. Shakespeare, Kraliçe Victoria, Sanayi Devrimi, bahçecilik, o tür şeyler. Uydurduğum, yok, alıntı yaptığım bir cümleyle söyleyecek olursam, <i class="calibre1">Bizler zaten başkalarının olmayı umabileceği şeyleriz.</i> Bu kendine acıma değil, bu, konumumuzun, ihtişamımızın, ürün yerleştirmemizin gücü. Bizler yeni öncüleriz. Bizler geçmişimizi öteki milletlere, onların gelecekleri olarak satmalıyız!”</p>

  <p class="block_1">“Tuhaf bir şey,” diye mırıldandı Sir Jack. “Tuhaf bir şey.”</p>

  <p class="block_3"> </p>

  <p class="block_3"> </p>

  <p class="block_18">TA-TA-TA-TA DUM DUM DUM, diye mırıldandı Sir Jack, Woodie, kepi kolunun altında, limuzinin kapısını açarken, <i class="calibre1">“Dum ta-ta-ta dumm dumm dumm.</i> Bu ezgiyi tanıdın mı, Woodie?”</p>

  <p class="block_1">“Acaba şu ulu Pastoral senfoni olabilir mi, efendim?” Şoför hâlâ biraz emin değilmiş gibi davranıyordu ki bu, patronunun onu başıyla onaylamasına ve ek bir uzmanlık bilgisi sergilemesine yol açtı.</p>

  <p class="block_1">“Şehir dışına çıkınca dingin izlenimler uyanıyor insanda. Bazı çevirmenler ‘mutlu’ derler; ben ‘dingin’ sözcüğünü yeğliyorum. İki saat sonra beni The Dog &amp; Badger’dan al.”</p>

  <p class="block_1">Wood, arabayı yavaş yavaş vadinin öteki ucundaki buluşma yerine doğru sürdü, orada işverenine bedava içki vermesi için pub sahibine para ödeyecekti. Sir Jack yürüyüş botlarının dillerini düzeltti, yabaneriği ağacından yapılma bastonunu bir elinden ötekine geçirdi, sonra da orada dikilip, tıpkı bir radyatörün suyunun boşalması gibi, uzun uzun ve yavaş yavaş osurdu. Tatmin olunca, bastonunun ucunu, bir Scrabble tahtası kadar düzgün taş bir duvara hafifçe vurdu ve sonbaharın son günlerini yaşayan kırların içine doğru yürüdü. Sir Jack basit hazlardan söz etmekten hoşlanıyordu -Gezintiyi Sevenler Derneği’nin Onursal Başkanı olarak her yıl basit hazlardan söz ediyordu- ama aynı zamanda da, artık basit hazlar kalmadığını biliyordu. Artık sütçü kızla yavuklusu bir dilim soğuk etli böreği midelerine indirmeyi dört gözle beklerken, süslenmiş Mayıs Şenliği direği etrafında dans etmiyorlardı. Endüstrileşmeyle serbest piyasa onları çoktan ortadan kaldırmıştı. Yemek yemek basit değildi ve sütçü kızın diyetinin tarihsel bir yeniden yaratımı son derece büyük güçlükler içeriyordu. İçmek bugünlerde çok daha karmaşıktı. Seks? Kalın kafalılar dışında hiç kimse artık seksin basit bir haz olduğunu düşünmüyordu. Jimnastik? Mayıs Şenliği direği çevresinde dans etmek bir idman olmuştu. Sanat? Sanat eğlence işine dönüşmüştü.</p>

  <p class="block_1">Sir Jack’in görüşüne göre, bütün bunlar aynı zamanda çok çok iyi bir şeydi. <i class="calibre1">Ta-ta-ta-ta dum dum dum.</i> Bugün yaşasaydı Beethoven nerede olurdu acaba? Zengin, ünlü, iyi bir doktorun nezareti altında, işte böyle bir durumda olurdu. Viyana’daki o aralık gecesi herhalde çok berbat bir gün olmuştu! Belleği onu yanıltmıyorsa, 1808 yılıydı. Umudunu hepten yitirmiş sanat hamileri, yeterince prova yapmamış çalgıcılar, donuk ve soğuktan ürperen bir dinleyici kitlesi. Peki hangi parlak zekâ Beşinci Senfoni’yle ulu Pastoral Senfoni’nin prömiyerinin aynı gece yapılmasının iyi bir şey olacağını akıl etmişti? Üstüne üstlük bir de dört numaralı konçerto. <i class="calibre1">Artı</i> Koral Fantazya. İyi ısıtılmamış bir salonda dört saat. Tevekkeli değil bir felaket olmuştu. Günümüzde, aklı başında bir emprezaryoyla, gayretli bir menajerle ya da daha iyisi, şu para canlısı yüzdeoncuları başından atabilecek kültürlü bir patronla... Uygun bir prova zamanında ısrar edecek bir kişiyle. Sir Jack büyük Ludwig için yüreğinde hüzünlü bir şeyler hissediyordu, gerçekten hissediyordu, <i class="calibre1">Ta-ta-ta-ta-ta-dum-dada-um.</i></p>

  <p class="block_1"><span class="text_4">Ve</span> yürümek kadar basit olduğu düşünülen bir hazzın bile kendi karmaşık yanları vardı: lojistik, yasal, giysilerle ilgili, felsefi yanları. Artık hiç kimse “yürümüyordu”, yürüyüş aşkı için, ciğerleri temiz havayla doldurmak, vücudu zinde tutmak için adım atmıyordu. Belki de birkaç ender ruh dışında, gerçekte hiç kimse yürümemiş-ti. Bu tıpkı eski günlerde insanların gerçekten de “yolculuk” edip etmediklerinden kuşkulanması gibi bir şeydi. Sir Jack’in boş zamanları değerlendirmeye yönelik birçok eğlence organizasyonunda yatırımları vardı ve eskinin kibar “yolculukları”nın yerine bayağı “yolculuklar”ın geçtiğini ileri süren inatçı görüşlerden ölesiye usanmıştı. Bu yakınanlar ne kadar da snob ve kara cahil kişilerdi! Dalkavukluk ettikleri bütün şu eski usul gezginlerin o kadar idealist kişiler olduklarını mı sanıyorlardı? Bugünün “turistleri” ile aynı nedenlerden ötürü yolculuk etmemiş olduklarını mı? İngiltere’den dışarı çıkmak, başka bir yerde olmak, güneşi hissetmek, garip yerler ve daha garip insanlar görmek, öteberi satın almak, erotik olanın ardında koşmak, yurda andaçlar, anılar ve böbürlenecekleri şeylerle dönmek değil miydi amaçları? Jack’in kitabında da tamı tamına aynı şeyler yazıyordu. Yurttaşlarının Avrupa turlarına çıkmaya başlamalarından beri olup biten her şey yolculuğun demokratikleşme-siydi ve hissedarlarına sürekli olarak söylediği gibi, bu son derece haklı bir şeydi</p>

  <p class="block_1">Sir Jack başkalarına ait olan arazilerde yürümekten hoşlanıyordu. Bastonunu, onaylarcasına, bir tepe yamacında kartondan kesilmiş gibi duran ineklere, bacaklarının alt kısımları beyaz tüylerle kaplı yük atlarına, parçalara ayrılmış buğday yığınlarına benzeyen kuru ot demetlerine kaldırıyordu. Ama bunların hiçbirinin basit ya da doğal olduğunu hayal etme gibi bir yanlışa asla düşmüyordu.</p>

  <p class="block_1">Bir koruya girdi ve karşı taraftan gelen iki genç yürüyüşçüyü başıyla selamladı. Aralarında kıs kıs bir gülüşme mi işitmişti acaba? Belki de kulaklıklı tüvit şapkasına, avcı ceketine, süvari giysisine, tozluklarına, elde yapılmış geyik derisi çizmelerine ve yabaneriği ağacından yapılma bastonuna şaşırmışlardı. Elbette bunların hepsi de <sup class="calibre4">İ</sup>ngiltere’de yapılmıştı: Sir Jack özel yaşamına ait anlarda da bir yurtseverdi. Gitgide uzaklaşan yürüyüşçüler Üzerlerine su geçirmez, rahat, koyu renkli trençkotlar giymişlerdi, ayaklarında kauçuk koşu ayakkabıları, başlarında beyzbol şapkaları ve sırtlarında da naylon çantalar vardı; bir tanesinin kulaklarında kulaklıklar göze çarpıyordu ve büyük bir olasılıkla, ulu Pastoral Senfoni’yi dinlemiyordu. Ama şunu da söylemek gerekir ki, Sir Jack snob biri değildi. Birkaç yıl önce Gezintiyi Sevenler Derneği’nde, yürüyüşçülerin manzara içinde kaybolup giden renklerde giysiler giymeleri gerektiğini savunan bir önerge verilmişti. Sir Jack bu önergeye karşı canla başla savaşmıştı. Öneriyi fantastik, seçkinci, uygulanması zor ve anti-demokratik olarak nitelemişti. Zaten, spor giysiler pazarına da ilgi duymayan biri değildi.</p>

  <p class="block_1">Korunun içindeki birkaç kuşak kayın ağacı yaprağıyla kaplı patika, ayaklarının altında bir şilte gibi uzanıyordu. Çürümekte olan bir kütüğün üzerindeki katmanlaşmış mantarlar işçilerin oturdukları yerleri andıran bir çeşit Corbusier maketi oluşturmuşlardı. Deha, bir dönüştürme yeteneğiydi: Böylelikle bülbül, bıldırcın ve guguk kuşu flüt, obua ve klarnet oluyordu. Ama deha aynı zamanda da, şeyleri masum bir çocuğun gözleriyle görebilme yeteneği değil miydi?</p>

  <p class="block_1">Korudan ayrıldı ve küçük bir tepeye tırmandı: Aşağısında, kavisler çizen bir tarla küçük bir korunun önünden geçerek dar bir ırmağa doğru uzanıyordu. Bastonuna yaslandı ve Jerry Batson’la tanışmasıyla ilintili uzun uzun düşüncelere daldı. Jack’in görüşüne göre, tam bir yurtsever değildi o. Onda biraz kaçamaklı bir yan vardı. Sizinle erkek erkeğe karşı karşıya gelmiyor, gözünüzün içine bakmıyor, son derece şık elbiseler giymiş bir hippi gibi, orada trans halinde oturuyordu. Ancak, yaptığı bir iyilik için ona bir bedel ödeyecek olursanız, Jerry genellikle elini taşın altına sokuyordu. Zaman. <sup class="calibre4">İ</sup>nsan olduğu ve tam da olduğu yaştadır. Bu öylesine apaçık bir cümleydi ki neredeyse mistik bir yanı vardı. Peki Sir Jack kaç yaşındaydı? Pasaportunda yazdığından daha yaşlıydı, burası kesindi. Ne kadar zamanı kalmıştı? Garip kuşkulara kapıldığı anlar oluyordu. Pitman Malikânesi’ndeki kişisel banyosunda, porfir tuvaletine ata biner gibi oturmuşken, bazen üzerine bir zayıflık duygusu çöküyordu. Sizi pantolonunuz inmişken yakalayacak, iğrenç bir son.</p>

  <p class="block_1">Hayır, hayır! Bunu düşünmenin yolu değildi bu. Ne Küçük Jacky Pitman’a, ne Şen Şakrak Jack’e, ne Sir Jack’e, ne de müstakbel Lord Pitman’a yakışır bir düşünce değildi bu. Hayır, hareket etmeyi sürdürmeliydi, harekete geçmeliydi, zamanın geçmesini beklememeli, zamanı gırtlağından yakalamalıydı. Beri, ileriye doğru gitmeliydi! Bastonunu bir çalıya doğru salladı ve bir sülünün rahatını bozdu; sülün ağır ağır havalandı ve uyduruk pervanesi olan model bir uçak gibi pır-pır süzülüp gitti.</p>

  <p class="block_1">Dik bir tepenin kenarında ilerlerken, ekim ayı meltemi sertleşiyordu. Rüzgârla çalışan paslanmış bir su pompası kendini Picasso tarafından çizilmiş arsız bir yavru horoz kisvesiyle gösterdi. Uzakta daha şimdiden birkaç ışık görebiliyordu: evden işe işten eve mekik dokuyanların yaşadıkları bir köy, bira imalatçıları tarafından otantik hale getirilmiş bir pub. Gezintisi çok çabuk son bulmuş gibiydi. Henüz değil, diye düşündü Sir Jack, henüz değil! Zaman zaman, sevgili Ludwig’le arasında öylesine bir yakınlık hissettiği oluyordu ki! Sir Jack’in dergi kroniklerinin deha sözcüğünü sık sık kullandıkları da doğruydu. Her zaman gönül alıcı şekillerde olmuyordu bu; ama dediği gibi, sadece iki çeşit gazeteci vardı: Onun kullandıkları ve kıskanç rakipler tarafından kullanılanlar. Sonuçta, başka bir sözcük de seçebilirlerdi. Ama kendi Dokuzuncu Senfonisi neredeydi? Şu anda içinde kımıldamakta olan bu muydu? Şayet Beethoven sadece sekiz senfoni tamamladıktan sonra ölmüş olsaydı, dünya onu yine de büyük bir kişilik olarak tanırdı. Ama ya Dokuzuncu, Dokuzuncu!</p>

  <p class="block_1">Bir alakarga, yeni sezonun araba renklerinin reklamını yaparcasına önünden uçup gitti. Bir kayın çiti, aşınmaya karşı sürülen boya gibi alev alev parlıyordu. Keşke kendimizi ona bırakabilseydik... <i class="calibre1">Muss es sein?</i><sup class="text_6"><sup class="noteref" id="back_note_10"><a class="calibre5" href="../Text/index_split_021.html#note_10" title="10">10</a></sup></sup> Bütün Beethoven hayranları -ve Sir Jack kendini onların arasında sayıyordu- bunun yanıtını biliyordu. <i class="calibre1">Es muss sein.</i> Ama sadece Dokuzuncu’dan sonra.</p>

  <p class="block_1">Artan rüzgâra karşı avcı ceketinin iki yakasını birleştirerek ilikledi ve uzaktaki bir çitte fark ettiği aralığa doğru ilerledi. Koyun bacağı favorili bar sahibinin yurtsever bir tavır sergileyerek ondan para almayacağı The Dog &amp; Badger’da iki brendi yuvarlar, “Bizim için her zamanki gibi bir zevk ve onur, Sir Jack”, sonra da limuziniyle Londra’ya dönerdi. Normalde arabayı Pastoral ezgileriyle dolduruyordu, ama belki de bugün böyle yapmayacaktı. Üçüncü’yü mü çalsaydı acaba? Beşinci’yi mi? Dokuzuncu’dan vazgeçmeyi göze alabilecek miydi? Çite vardığında, kraliyet yargıcı esvapları giymiş bir karga havalandı.</p>

  <p class="block_3"> </p>

  <p class="block_3"> </p>

  <p class="block_18">“BAŞKALARI çevrelerinde evet-efendimciler olmasından hoşlanabilirler,” dedi Sir Jack, Martha Cochrane’le Özel Danışmanlık görevi için görüşme yapmaktayken. “Ama ben, hayır-diyebilenler olarak niteleyebileceğim kişilere değer vermekle tanınırım. Uyumsuzlar takımı, hayır-diyebilenler. Öyle değil mi, Mark?” Sir Jack sarışın, afacan bir çocuğu andıran Proje Menajeri’ne doğru seslendi; berikinin gözleri işverenini o kadar çabuk takip ediyordu ki bazen onun önüne geçiyor gibiydi.</p>

  <p class="block_1">“Hayır,” dedi Mark.</p>

  <p class="block_1">“Ho, ho, Marco. Tam isabet. Ama öte yandan, demek istediğimi kanıtladığın için de teşekkürler.” Sir Jack, Martha’ya iyicil bir Führer bakışı atarak, çift taraflı büyük çalışma masasının üzerine doğru eğildi. Martha bekledi. Kendisini hazırlıksız yakalayabilecek girişimler olabileceğini aklından geçiriyordu. Sir Jack’in çifte küp şeklindeki özel odasının Pitman Malikânesi’nin öteki kısımlarından çok farklı bir üslup sergiliyor oluşu bunu şimdiden başarmıştı. Odada yürürken, uzun tüylü halıda az daha ayak bileğini burkuyordu.</p>

  <p class="block_1">“Kişiler sözcüğünü vurgulamış olduğuma herhalde dikkat etmişsinizdir, Bayan Cochrane. Bulunduğum mevkide çoğu kişiden daha fazla kadın çalıştırıyorum ben. Kadınlara büyük hayranlık duyan biriyim. <span class="text_4">Ve</span> inancım şu ki, erkeklerden daha idealist olmadıklarında, daha kinik oluyor kadınlar. Bu yüzden ben de, Atanmış Kinik diye adlandırılabileceğim birini arıyorum. (ünümüzde duran genç Mark gibi bir saray soytarısını değil, tersine, tavsiyeleri ve bilgelikleri önemsenmese bile, kafasının içindekileri söylemekten korkmayan, bana karşı çıkmaktan korkmayan birisini. Dünya bir istiridyedir, ama ben, bir incinin değil, inciyi inci yapan o yaşamsal taş parçasının ardındayım. Söylesenize’ bana Bayan Cochrane, siz de kadınların erkeklerden daha kinik oldukları görüşünü paylaşıyor musunuz?”</p>

  <p class="block_1">Martha birkaç saniye düşündü. “Şey, kadınlar hep geleneksel olarak kendilerini erkeklerin ihtiyaçlarına uydurmuşlardır. Erkeklerin ihtiyaçları da, elbette, çifte niteliklidir. Eteklerimizin altına bakabilmek için bizleri bir kaidenin üzerine koyarsınız sizler. Sonra sizler toprağı işlemek ya da düşmanı öldürmekle meşgulken, saflık ve manevi değer modelleri, idealize edilecek bir şey istediğinizde de, bizler sizin bu arzunuza uyum sağlamışızdır. Eğer şimdi bizim kinik ve yanılsamalardan kurtulmuş olmamızı istiyorsanız, diyebilirim ki, biz buna da uyum sağlayabiliriz. Gerçi tabii, daha önce ne kadar ciddi olmuşsak bunda da ancak o kadar ciddi olabiliriz. Kinik olma konusunda kinik olabiliriz.</p>

  <p class="block_1">Görüşmeyi ceketsiz, demokratik bir tavır içinde sürdüren Sir Jack, Garrick Tiyatro Kulubü pantolon askılarına asılarak onlara pizzikato yaptırdı. “İşte bu <i class="calibre1">çok</i> kinikçe.”</p>

  <p class="block_1">Yeniden Martha’nın başvuru dosyasına baktı. Kırk yaşında, boşanmış, çocuğu yok; tarihte lisans yapmış, sonra da Sofistler’in düşünsel mirası üzerine mezuniyet çalışması hazırlamış. Londra’nın iş merkezinde beş yıl, Kültürel Miras ve Sanatlar Bölümü’nde iki ve serbest danışman olarak da sekiz yıl çalışmış... Sir Jack bakışlarını dosyasından kadının yüzüne doğru çevirdiğinde, Martha ona hâlâ aynı kararlı edayla bakıp duruyordu. Kısa kesilmiş koyu kahverengi saçları, mavi bir tayyörü, sol serçe parmağında yeşil bir yüzüğü vardı. Masa bacaklarını görmeyi engelliyordu.</p>

  <p class="block_1">“Belli bir sıra amaçlamadan, size birkaç soru sormam gerek. Şeyi soracaktım...” Martha’nın sabit bakışları tuhaf bir şekilde altüst ediciydi. “Şeyi soracaktım. Kırk yaşındasınız. Doğru mu?”</p>

  <p class="block_1">“Otuz dokuz.” Martha, onun sözünü kesmeden Sir Jack’in ağzını açmasını bekledi. “Ama otuz dokuz demiş olsam benim muhtemelen kırk iki ya da kırk üç yaşımda olduğumu düşünürdünüz, oysa kırk dersem buna inanmanız daha olası gözükür.”</p>

  <p class="block_1">Sir Jack bir kahkaha atacak gibi oldu. “Peki başvuru dosyanızın geri kalan kısımları da gerçeğe ancak bu kadar mı yaklaşıyor?”</p>

  <p class="block_1">“Olmasını istediğiniz kadar doğru. Eğer uyuyorsa, doğrudur. Uymuyorsa, değiştiririm.”</p>

  <p class="block_1">“Acaba sizce bizim büyük ulusumuz Kraliyet Ailesi’ni niçin bu kadar seviyor?”</p>

  <p class="block_1">“Silahlara karşı yasa. Eğer ona sahip olmasak, tam karşıtını sorardınız.”</p>

  <p class="block_1">“Evliliğiniz boşanmayla mı son buldu?”</p>

  <p class="block_1">“Mutluluğun hızına katlanamadım.”</p>

  <p class="block_1">“Bizler, 1066’dan beri yenilgi yüzü görmemiş, gururlu bir ırkız, öyle değil mi?”</p>

  <p class="block_1">“Amerikan Devrimi Savaşı ve Afgan Savaşları’nda dikkate değer zaferlerle.”</p>

  <p class="block_1">“Ancak, Napoleon’u, Kayser’i, Hitler’i yendik.”</p>

  <p class="block_1">“Dostlarımızdan biraz yardım alarak.”</p>

  <p class="block_1">“Ofis penceremden görünen manzara hakkında ne düşünüyorsunuz?” Sir Jack bir kolunu ileri uzattı. Martha’nın gözleri, döşemeye kadar uzanan ve sırmalı kordonlarla tutturulmuş bir çift perdeye doğru kaydı; perdelerin arasında, camı üzerine altın renkli buğday tarlaları manzarası yapılmış ve taklit olduğu açıkça anlaşılan bir pencere vardı.</p>

  <p class="block_1">“Hoş,” dedi Martha, duygularını hiç belli etmeden.</p>

  <p class="block_1">“Ya!” diye yanıt verdi Sir Jack. Pencereye doğru yürüdü, pencerenin gözaldatım tekniğiyle yapılmış olan tutamaklarını kavradı ve pencereyi yukarıya doğru kaldırdı. Martha buna şaşırdı. Buğday tarlaları gözden kaybolarak yerlerini Pitman Malikânesi’nin orta avlusuna bıraktı. “Ya!”</p>

  <p class="block_1">Sir Jack, karşısındakine üstünlük sağlamış olan birinin kendinden memnunluğuyla, yerine yeniden oturdu. “Bu işi almak için benimle yatar mıydınız?”</p>

  <p class="block_1">“Hayır, sanmıyorum. Üzerinizde çok fazla iktidar kazandırırdı bu bana.”</p>

  <p class="block_1">Sir Jack kıs-kıs güldü. Dilini tut, dedi Martha kendi kendine. Gösteriş için oyun oynamaya başlama. Pitman bunu zaten her ikiniz için de yapıyor. Zaten fazla bir seyirci de yok: Sarışın saray soytarısı; çekici bir “Konsept Geliştirici”; dizüstü bir bilgisayarın üzerine çömelmiş ufak tefek, gözlüklü ve görevinin ne olduğu pek belli olmayan bir adam ve de dilsiz bir özel sekreter.</p>

  <p class="block_1">“Peki, size anlatıldığı kadarıyla büyük Projem hakkında ne düşünüyorsunuz?”</p>

  <p class="block_1">Martha durakladı. “Sanırım yürüyecek,” diye yanıt verdi ve suskunluğa gömüldü. Sir Jack, bir avantaj yakaladığını tahmin ederek, masasının arkasından çıkıp geldi ve Martha’nın profiline bakarak ayakta durdu. Sol kulak memesini çekiştirip Martha’nın bacaklarını inceledi. “Niçin?”</p>

  <p class="block_1">Bu soruyu sorarken, Martha’nın, yanındaki elemanlarından birine ya da hatta boş koltuğuna hitap edip etmeyeceğini merak ediyordu. Yahut, acaba şöyle bir dönüp rahatsız bir tavırla ona kaçamak bir bakış mı atacaktı? Sir Jack şaşırdı, çünkü Martha bunların hiçbirini yapmadı. Ayağa kalktı, ona baktı, kollarını rahat bir tavırla göğsünün üzerinde kavuşturdu ve, “Çünkü hiç kimse başkalarını tembel olmaya özendirerek para kaybetmemiştir. Daha doğrusu, hiç kimse başkalarını tembel olma konusunda iyi harcama yapmaya özendirerek para kaybetmemiştir,” dedi.</p>

  <p class="block_1">“Kaliteli Boş Zaman Eğlenceleri etkinliklerle doludur.”</p>

  <p class="block_1">“Aynen.”</p>

  <p class="block_1">Sir Jack Martha’yı şaşırtmaya çalışarak, sorduğu sorularının her birinin arasında hafifçe hareket ediyordu. Ancak Martha, ayakta kalmayı sürdürüyor ve Sir Jack ne yanda durursa bakmak üzere ona dönüyordu. Görüşme kurulunun öteki elemanları görmezden gelindi. Sir Jack zaman zaman, Martha ‘ya ayak uydurabilmek için hareket etmesi gereken adeta kendisiymiş gibi bir duyguya kapılıyordu.</p>

  <p class="block_1">“Söyler misiniz, bu görüşme için mi saçınızı özellikle o şekilde kestirdiniz?”</p>

  <p class="block_1">“Hayır, bundan sonraki görüşme için.”</p>

  <p class="block_1">“Sir Francis Drake mi?”</p>

  <p class="block_1">“Bir korsan.” (Teşekkürler, Cristina.)</p>

  <p class="block_1">“Bak hele. Peki, koruyucumuz Aziz George’a ne dersiniz?”</p>

  <p class="block_1">“Aynı zamanda Aragon’un ve Portekiz’in de koruyucu azizi, sanırım. <span class="text_4">Ve</span> Cenova ile Venedik’in hamisi. Rivayet edildiği kadarıyla, beş ejderi yere sermiş bir adam.”</p>

  <p class="block_1">“Peki ya ben size, <sup class="calibre4">İ</sup>ngiltere’nin dünyadaki işlevinin çöküşün bir simgesi, ahlaksal ve ekonomik bir korkuluk olarak hareket etmek olduğunu söylesem ne dersiniz? Sözgelimi bizler dünyaya şu harika kriket oyununu öğrettik ve şimdiyse, arkamıza yaslanıp bu oyunda herkesin bizi yenmesine izin vermek görevimiz oldu, tarihsel görevimiz, sürüp giden imparatorluk suçluluğumuzun bir ifadesi oldu, buna ne dersiniz?”</p>

  <p class="block_1">“Pek de sizin söyleyeceğiniz bir şeye benzemiyor bu, derdim. Doğal olarak konuşmalarınızın çoğunu okudum.”</p>

  <p class="block_1">Sir Jack kendi kendine gülümsedi, gerçi böylesi özel jestler daha geniş çaplı bir tüketim için her zaman cömert biçimde mevcuttu. Şimdi, odanın çevresindeki gezintisini tamamlamış ve yeniden başkanlık koltuğuna kurulmuştu. Martha da oturdu. “Peki bu görevi niçin istiyorsunuz?”</p>

  <p class="block_1">“Çünkü bana layık olduğumdan daha fazlasını ödeyeceksiniz.” Sir Jack açık yüreklilikle güldü. “Başka soru var mı?” diye sordu ekibine.</p>

  <p class="block_1">“Hayır,” dedi Mark küstah bir tonda, ama bir önceki “hayır” sözcüğüne gönderme yapması işvereni üzerinde hiç etki bırakmadı.</p>

  <p class="block_1">Martha kapıya kadar geçirildi. Alıntı Salonu’nda durakladı ve spot ışıklarının aydınlattığı taş bloka göz atarmış gibi yaptı; etrafta tatmin edilecek gizli bir kamera olabilirdi. Aslında, Sir Jack’in ofisinin ona anımsattığı şeyleri düşünmeye çalışıyordu. Yarı beyefendiler kulübü, yarı açık artırma salonu, buyurgan ama gelgeç bir beğeninin ürünü bir yerdi. Pek büyük bir heyecan duymadan zina işlemek için buluştuğunuz, başkalarının davranışlarındaki sinirliliğin kendi sinirliliğinizi gizlediği, otele dönüştürülmüş bir kır evinin dinlenme salonuna benziyordu.</p>

  <p class="block_1">Bu arada Sir Jack Pitman koltuğunu geriye itti, gürültülü gürültülü gerindi ve gözlerinde ışıltılarla meslektaşlarına baktı. “Bir parça kumtaşı <i class="calibre1">ve</i> bir inci. Beyler -elbette, mecazi olarak konuşuyorum, çünkü benim gramer kitabımda eril dişiyi her zaman kucaklar- beyler, sanırım ben âşığım.”</p>

  <p class="block_3"> </p>

  <p class="block_3"> </p>

  <p class="block_18">MARTHA COCHRANE’in cinsel yaşamının kısa tarihi:</p>

  <p class="block_1">1) Masum Keşif. Uyluklar arasına sıkıştırılmış bir yastık, kendini cinsel titreşimlere teslim etmiş bir zihin ve yatak odası kapısının altından hâlâ sızmakta olan parlak ışık. O buna, “Duygulara Kapılmak” adını verdi.</p>

  <p class="block_1">2) Teknik İlerleme. Bir parmağın, sonra da iki parmağın kullanılması; önce kuru, sonra ıslak.</p>

  <p class="block_1">3) <sup class="calibre4">İ</sup>çtepinin sosyalleşmesi. Kendisinden hoşlandığını söyleyen ilk oğlan. Simon. Ak öpüşme ve merak: Acaba burunlar nereye gider? Bir danstan sonra, duvara yaslanmış halde, kalçasının kavisi ne doğru ilk kez bir şeyin uzandığını hissetmesi; aklından bunun fiziksel bir kusur olabileceği düşüncesinin geçmesi, her halükârda, oğlanı bir daha görmemek için bir gerekçe. Daha sonra, oğlanı daha fazla görme; az çok paniğe yol açan, görsel sergileme. İçeriye hiçbir zaman girmeyecek o, diye düşünmesi.</p>

  <p class="block_1">4) İçtepi Paradoksu. Eski bir şarkının sözleriyle söylenirse şu: İstediğini hiçbir zaman elde edemedi, Elde ettiğini hiçbir zaman istemedi. Koluna bile hiç sürtünmediği Nick Dearden için duyulan yoğun ve bastırılmış arzu. Onu sert tüylü bir halının üstünde art arda üç kere beceren Gareth Dyce’a hoşnut bir boyun eğiş; bütün bunlar olup biterken gülümsemiş ve oğlana cesaret vermişti; bu arada da, olabildiğince iyi olup olmadığını merak ediyordu. Erkek vücudunun ağırlık dağılımının tuhaflığından birazcık rahatsızlık duymuştu: Oğlan iri kemikleriyle üstünde göğsüne yüklenip onu ezerken nasıl olup da bu kadar hafif olabiliyordu acaba. <span class="text_4">Ve</span> işin öncesinde de, iş sırasında da, Gareth adından bile hoşlanmamıştı</p>

  <p class="block_1">5) Lunapark. Yılankavi ışık sicimleri parıldayıp kulaklarda baş döndürücü bir müzik yankılanırken, gözler önünde çok sayıda atraksiyon. Yükseklerde uçuyor, dönüp duran bir silindirin duvarlarına yapışıp kalıyor, yerçekimine meydan okuyor, vücudun olanaklarını ve sınırlarını test ediyordunuz. <span class="text_4">Ve</span> kazanılacak ödüller vardı, ya da varmış gibi görünüyordu: Atılan çember, tahta silindire girmeyip yana düşse de, süslü püslü olta hiçbir şey yakalamasa da, hindistancevizi kabına yapışıp kalsa da, beklediğinizden daha fazla var gibi görünüyordu.</p>

  <p class="block_1">6) Mealin Peşinde. Çeşitli yataklarda ve bazen, yataktan vaz geçerek ya da yataktan kaçınarak. Mükemmelliğin ancak bir Başkası’nın yanında ve yardımıyla mümkün, arzu edilir, asli -ve elde edilebilir olduğunun düşünülmesi. Bu olanağın şu kişilerde umulması: a) Kendisini Venedik’e götürmüş olan Thomas’ta; orada, Thomas’ın gözleri bir Giorgione tablosu karşısındayken daha fazla parlamıştı, hem de, özel olarak satın aldığı gece mavisi sutyeni ve küloduyla onun önünde ayakta durmuşken ve arkadaki kanaldan da kulağa şırıltılı su sesleri geliyorken parladığından daha fazla; b) Alışveriş etmekten fazlasıyla hoşlanan, hatta giysiler vitrindeyken bile ona hangi elbiselerin yakışacağını söyleyebilen, risotto’sunu<sup class="calibre4"><sup class="noteref" id="back_note_11"><a class="calibre5" href="../Text/index_split_022.html#note_11" title="11">11</a></sup></sup> mükemmel bir yapışkanlık kıvamına getiren ama aynı şeyi onun için yapamayan Matthew’da; c) Kendisine paranın avantajlarını ve insanı yumuşatan ikiyüzlülükleri gösteren, onu sevdiğini, onunla evlenmek ve çocuk sahibi olmak istediğini söyleyen, ama her sabah dairesinden ayrılışıyla ofisine varması arasında psikiyatrıyla ta öteden beri mahrem bir saat geçirdiğini kendisine hiç söylememiş olan Ted’de; d) El pompasıyla çıkarılan soğuk su ve meme sıcaklığında keçi sütünün bulunduğu Galler yöresindeki bir dağ yamacına, düzüşebilmek ve sevgi bulabilmek amacıyla tasasız bir ruh haliyle kaçtığı Russell’da. Russell idealistti, düzenli biriydi, başkalarıyla birlikte yaşamaktan hoşlanıyordu ve özveriliydi; Russell’a ölesiye hayrandı, ta ki, modern kent yaşamının dingin hazları, eğlenceleri, tembelliği ve yozlaşmışlığı olmaksızın yaşayamayacağını fark ettiği güne kadar. Russell’la yaşadığı deneyim onu aynı zamanda, aşkın, çabayla ya da aktif bir kararla elde edilip edilemeyeceğinden; bireysel liyakatin işe yarayıp yarayamayacağından kuşkulanmaya sürüklemişti. Zaten, şehvetin yer aldığı tatlı bir yarenliğin ötesinde bir şeyin mümkün olabildiği nerede söylenmişti ki? (Kitaplarda, ama o, kitaplara inanmıyordu.) Bütün bunları kavradıktan sonra yaşamına birkaç yıl boyunca hafif, neredeyse baş döndürücü bir umutsuzluk eşlik etti.</p>

  <p class="block_1">6 a) Ek. <span class="text_4">Şu</span> unutulmamalı: Birçok evli erkek. Anımsa, şunlar senin seçimlerin, Martha: Cep telefonları, araba telefonları, tele sekreterler; asla kâğıda dökülmemiş duygular; kredi kartı makbuzlarına kadar uzanan bir ihtiyat; çok hızlı seks ve hızlı seksten sonra daire kapının çok çabuk kapanması; mahrem e-mail, tek başına geçirilen Paskalyalar; hafifmeşrepliğin canlılığı, başkalarına parfüm sürmemelerini rica etmesi; küçük hırsızlıkların sevinci, sönen umutlar, bastırılamayan kıskançlık. Aynı zamanda: yatabileceğini düşündüğün arkadaşlar. Aynı zamanda: arkadaş olabileceğini düşündüğün yattığın kişiler. Aynı zamanda (hemen hemen) Jane (çok yorgun olması ve uykuya dalması dışında).</p>

  <p class="block_1">7) Ayrı Olmanın Ardında Koşma. Düşler kurmanın zorunluluğu. O düşün gerçekliği. Bir başkası orada olup yardım edebilir, onun olumsal mevcudiyeti sözde paylaşılan bir gerçekliğe bir şeyler katabilirdi. Ama sen, kendini onun egosundan ayırdığın gibi gerçekliğinden de ayırıyordun ve umudun o ayrılıkta yatıyordu. Söylemek istediğin şey bu mu, Martha, diyordun kendi kendine, yoksa kendi hesabına bir düzüşme kararını mı gizliyorsun sadece?</p>

  <p class="block_1">7 a) Unutulmamalı: On buçuk aylık seksten uzak durma dönemi. Daha mı iyi, daha mı kötü, yoksa yalnızca farklı mı?</p>

  <p class="block_1">8) Şimdiki Durum. Sözgelimi, bu. Dedikleri gibi, iyi bir iş bitirici. Önceden olduğu gibi. Hoş, kamçımsı, sorunsuz bir kamış; iyi bir gövde, oldukça kadınsı görünümlü fırlak memeler; kısa bacaklar. Ama şimdi ayakta duruyor değildi. <span class="text_4">Ve</span> iş üzerindeydi, nasıl da iş üzerindeydi, neler yaptığını tamı tamına bildiğinden emin, onu önceden hayal ettiği sonsuz bir dişi modeline uyduruyordu. Sanki siz otomatik bir para makinesiymişsiniz gibi -doğru kodu ver, para oluk oluk aksın. Daha önce yürümüş olan şeylerin yine yürüyeceğine ilişkin dingin bir özgüven, kendinden emin bilgi.</p>

  <p class="block_1">Bu özgüven nereden kaynaklanıyordu? Çok fazla düşünmemekten; aynı zamanda da, icraatlarını onaylamış olan kendinden önceki kadınlardan. <span class="text_4">Ve</span> kendisi de farklı bir biçimde onaylıyordu: Onu güven içinde kendi işine bırakabileceği anlamına geliyordu bu. <span class="text_4">Ve</span> kendini erkeğin gerçekliğinden ayırırken kendinden hoşnutluğundan ötürü erkeğin bunu fark etmeyeceği anlamına geliyordu. Adam onun kendini sevişmeye veremeyişini fark edecek olsa, kendine duyduğu aşırı güvenle bunun nedeninin kendi olduğunu, onu hazzın daha öte bir düzlemine, cennetin yedinci, sekizinci, dokuzuncu katına eriştireceğini düşünecekti.</p>

  <p class="block_1">Martha parmağını ağzına, sonra da cinsel organının tepesine kaydırdı. Adam, eleştiriye uğramış gibi, durakladı, vücudunu yeniden ayarladı, böylesi bir pervasızlığın onu tahrik ettiğini ima edercesine inledi ve yeniden işine döndü. Martha onu altta bıraktı, adam sıvıları ve hidrolik takımlarıyla orada altta yalnızdı, kronometre gibi işleyen saati ve podyumdaki muzaffer yeriyle hazırdı. Vakti geldiğinde, Martha alkışlarmış gibi yapacaktı.</p>

  <p class="block_1">Parantez: (Bir zamanlar ender bir hayvan türü, narval balinası ya da tekboynuzlu deniz atı gibi ardına düşülen kadın orgazmının gizemi. Bu gizem orada, nüfuz edilemez denizin içinde, donmuş tundranın üstünde miydi? Kadınlar bunun ardına düşmüşlerdi, sonra takibe erkekler de katıldı. Sahiplik çekişmesi. Erkekler, kendilerine özgü bir sebeple, bunun kendilerine ait olduğuna ve onların yardımı olmaksızın asla bulunamayacağına inanıyor gibiydiler. Onun, bir zafer duygusuyla, sokaklarda sergilenmesini istiyorlardı. Ama onu önce kendileri yitirmişlerdi, bu yüzden, şimdi onu ellerinden almak doğruydu. Yeni bir gizem gerekliydi, yeni bir korumacılık.)</p>

  <p class="block_1">Martha belirtileri tanıdı. Adamın vücudunun artan gerginliğini hissetti, boğuk sesleri işitti: Derin olanlar, ıkınma çabaları gibiydi; daha hafif olanlar, bir uçaktayken tıkalı kulakları açmaya çalışmak gibiydi. Martha da kendi katkısını sundu, tatlı tatlı bıçaklanan birinin hafif yollu çırpınışları ve boğuk onay mırıltıları ve derken, aynı zaman yerleminde, ancak evrenin farklı kesimlerinde, adam geldi, o da geldi.</p>

  <p class="block_1">Bir süre sonra, “Hoşuna gitti mi?” diye mırıldandı adam.</p>

  <p class="block_1">Hiç kuşkusuz bir şakaydı, ama yine de ona bir garson havası vermişti. Martha sözcüklerin ikircikliliğinin arkasında tehlikeden uzak, “İyi vakit geçirdim,” diye yanıt verdi.</p>

  <p class="block_1">Adam kıkırdadı. “Bana değil, arkadaşlarına söyle.”</p>

  <p class="block_1">Sövgü sözcüklerine gerçekten ihtiyaç duyulduğunda nereye kayboluyorlardı? <sup class="calibre4">İ</sup>şin kötüsü şu ki, bu sözcüklerin çoğu, az önce yaptığı şeye gönderme yapıyordu. Ya böyleydi, ya da yeterince ağır olmuyorlardı. Hatta adamın samimiyetsiz sözlerini daha önce buraya gelirken yolda bir yerde işitmişti. Aslında, olup biteni kız arkadaşlarına herhalde söyleyecekti: Ama hiç kuşkusuz onun hayal ettiği biçimde değil. Onlara biraz bu geceden söz edecekti, bu partnerden; ama özellikle de duygu ve düşüncelerini gizlemenin insanı havalara uçuran, havalarda süzülten, tatlı, altüst edici gücünden.</p>

  <p class="block_3"> </p>

  <p class="block_3"> </p>

  <p class="block_18">VERGİDEN DÜŞME İŞLERİNİ BİLEN EN NADİDE KAFALAR Pro<span class="text_4">je’</span>nin Eşgüdüm Komitesi’nde söz almaya çağrılmışlardı. Fransız entelektüeli zayıfça ve derli toplu biriydi; kendisine yarım beden büyük, İngiliz tüvidinden bir ceket giymişti; üzerinde aynı zamanda Amerikan pamuğundan soluk mavi bir gömlek, canlı renkleri olan bir İtalyan kravat, kömür siyahı yünlü bir pantolon ve püsküllü Fransız mokasenleri vardı. Yıllar yılı masa lambalarıyla esmer-leşmiş yuvarlık bir yüz; çerçevesiz gözlükler; bir hayli dipten kesilmiş ve alındaki kısmı dökülmüş saçlar göze çarpıyordu. Evrak çantası taşımıyordu, avcunda gizlediği not falan da yoktu. Ancak birkaç hoş el hareketiyle, kol yeninden güvercinler ve ağzından bir dizi bayrak çıkarıverdi. Söze Pascal’le başlayıp Laurence Sterne’den söz etti ve derken lafı Saussure’e getirdi; sonra Rousseau’dan başlayıp Edgar Allan Poe, Marquis de Sade, Jerry Lewis, Dexter Gordon, Bernard Hinault ve Anne Sylvestre’in ilk yapıtlarından açarak Baudrillard’a geldi; söze Lévi-Strauss’la başladı ve Lévi Strauss’la bitirdi.</p>

  <p class="block_1">“Aslolan,” dedi, renkli fularlar ağır ağır yere düşüp de güvercinler sağa sola tüneyince, “aslolan, büyük Proje’nizin -Fransa’da bizler, başkalarının <i class="calibre1">grand projet</i>’lerini selamlamaktan mutluluk duyuyoruz- evet, büyük Proje’nizin derinden derine modern olduğunu anlamaktır. Bizler kendi ülkemizde belli bir <i class="calibre1">le patrimoine</i><sup class="text_6"><sup class="noteref" id="back_note_12"><a class="calibre5" href="../Text/index_split_023.html#note_12" title="12">12</a></sup></sup> fikrine sahibiz ve sizler de kendi ülkenizde belli bir <i class="calibre1">Eritage</i><sup class="calibre4"><sup class="noteref" id="back_note_13"><a class="calibre5" href="../Text/index_split_024.html#note_13" title="13">13</a></sup></sup> fikrine sahipsiniz. Bizler burada böylesi kavramlardan söz etmek için bulunmuyoruz, yani doğrudan göndermelerde bulunmuyoruz, gerçi elbette metinlerarası dünyamızda böylesi göndermeler ne kadar ironik olsalar da hiç kuşkusuz örtük ve kaçınılmazdır. Umarım, göndermelerden bağışık bölge diye bir şey olmadığını hepimiz anlıyoruz. Ama, dediğiniz gibi, bu parantez arasında belirtilebilecek bir şey.</p>

  <p class="block_1">“Hayır, bizler derinden modern olan bir şeyden söz ediyoruz. Günümüzde kopyayı orijinaline yeğliyor oluşumuz, tümüyle kabul görmüş olan bir gerçek -aslında bu, daha önce adlarını andığım kişilerin birçoğu tarafından da çürütülmez bir biçimde kanıtlandı. Bizler, sanat yapıtının röprodüksiyonunu sanat yapıtının kendisine, yalnız dinlenebilen kompakt diskin mükemmel sesini boğazları ağrıyan binlerce kurbanın eşliğinde verilen bir senfoni konserine, teybe alınan kitabı kucağımıza koyduğumuz kitaba yeğliyoruz. Ülkemde bulunan Bayeux duvar halısını görmeye giderseniz, on birinci yüzyıldan kalma orijinal duvar halısının bulunduğu yere varmadan önce, modern tekniklerle yapılmış ve bir duvarı baştan başa kaplayan kopyasının önünden geçmek zorunda olduğunuzu fark edersiniz; burada sanat yapıtını ziyaretçi için, adeta hacı niteliği taşıyan ziyaretçi için konumlandıran belgesel bir sergileme var. Şu kadarını kesinlikle söyleyebilirim ki, nasıl hesap edilirse edilsin, kopya önünde geçirilen dakika sayısı orijinalinin önünden geçirilen dakika sayısını kat kat aşmaktadır.</p>

  <p class="block_1">“Böylesi gerçekler ilk kez keşfedildiklerinde, hayal kırıklıklarını hatta utançlarını dile getiren bazı eski kafalı kişiler ortaya çıktı. Pornografik materyalle mastürbasyon yapmanın seksten daha eğlenceli olduğunun keşfi gibi bir şeydi bu. <i class="calibre1">Quelle horreur!</i><sup class="text_6"><sup class="noteref" id="back_note_14"><a class="calibre5" href="../Text/index_split_025.html#note_14" title="14">14</a></sup></sup> Şu Barbarlar kentlerimizin kapılarına bir kez daha dayandılar, toplumumuzun temellerini baltalıyorlar, diye bağırdılar. Ama doğru değil bu. Modern dünyada önemli olan şey, kopyayı orijinaline yeğlediğimizi çünkü bunun bize daha büyük bir <i class="calibre1">frisson</i><sup class="text_6"><sup class="noteref" id="back_note_15"><a class="calibre5" href="../Text/index_split_026.html#note_15" title="15">15</a></sup></sup> verdiğini anlamaktır. O sözcüğü Fransızcasıyla bırakıyorum çünkü bunu o şekilde iyi anladığınızı biliyorum.</p>

  <p class="block_1">“Şimdi, sorulacak olan soru şu: Nasıl oluyor da bizler kopyayı orijinaline yeğliyoruz? O bize niçin daha büyük bir <i class="calibre1">frisson</i> veriyor? Bunu anlayabilmek için güvensizliğimizi, varoluşsal kararsızlığımızı, orijinal olanla yüz yüze geldiğimizde duyduğumuz atalardan kalma derin korkuyu anlamamız ve buna göğüs germemiz gerek. Kendimizinkine alternatif bir gerçeklikle, bize daha güçlü gözüken ve dolayısıyla bizi tehdit eden bir gerçeklikle karşılaştığımızda saklanacak hiçbir yerimiz yok. Eminim ki, on dokuzuncu yüzyılın ilk yıllarında ülkemdeki birçok harap şatoyu ve <i class="calibre1">forteresses’i</i><sup class="text_6"><sup class="noteref" id="back_note_16"><a class="calibre5" href="../Text/index_split_027.html#note_16" title="16">16</a></sup></sup> kurtarmakla görevlendirilmiş olan Viollet-Le-Duc’ün yapıtlarını biliyorsunuzdur. Onun yapıtlarına geleneksel olarak iki farklı şekilde bakılmıştır: Bunların birincisi, onun, eski taşları tümüyle harap ve yok olmaktan kurtarmaya çalıştığını, onları elinden geldiğince koruduğunu savunan bakış; ikincisiyse, onun çok daha güç bir şeye -yapıları orijinal olarak yapıldıkları biçimleriyle yeniden yaratmaya- giriştiğini savunan bakış, bazılarının başarılı, bazılarının ise başarısız olarak gördükleri hayal gücü isteyen bir iş. Ama meseleye bakmanın bir üçüncü yolu daha var ve o da şu: Violette-Le-Duc bu eski binaların <i class="calibre1">gerçekliğini ortadan kaldırmaya</i> çalışıyordu. Gerçekliğe, kendi zamanındakinden daha güçlü ve daha derin bir gerçekliğe <i class="calibre1">rakip olmak</i> sorunuyla yüz yüze gelince, varoluşsal dehşetten ve kendini korumaya yönelik insani bir içgüdüden ötürü orijinali ortadan kaldırmaktan başka bir seçeneği yoktu.</p>

  <p class="block_1">“Şimdi izin verin de, kendi ülkemin yurttaşlarından birinin, hatalarını çoğumuzun son derece öğretici ve son derece semereli bulduğu, geçen yüzyılın şu eski <i class="calibre1">soixante-huitard</i>’larından<sup class="calibre4"><sup class="noteref" id="back_note_17"><a class="calibre5" href="../Text/index_split_028.html#note_17" title="17">17</a></sup></sup> birinin adını anayım size. ‘Bir zamanlar doğrudan yaşanan her şey salt bir <i class="calibre1">represantation</i><sup class="calibre4"><sup class="noteref" id="back_note_18"><a class="calibre5" href="../Text/index_split_029.html#note_18" title="18">18</a></sup></sup> olmuştur,’ diye yazmıştı o. Derin bir yanılgı içinde düşünülmüş olsa da, derin bir hakikat. Şaşılacak yan şu ki, o bu cümleyi övgü olarak değil, eleştiri olarak yazmıştı. Ondan bir alıntı daha yapalım: ‘Kültürde olsun doğada olsun, hâlâ belli bir anlama sahip ama sürekli olarak azalmaya mahkûm eski kitaplar ve eski binalar mirasının ötesinde, modern endüstrinin araçlarına ve çıkarlarına göre dönüştürülmeyen, kirletilmeyen hiçbir şey kalmamıştır.’</p>

  <p class="block_1">“Aklın bu kadar ilerleyip sonra cesaretini nasıl yitirebileceğini anlayabiliyor musunuz? Ve bu cesaret kaybının, ‘dönüştürmek’ gibi nötral bir olguyu betimleyen bir fiilden, etik bir kınama ifade eden ‘kirletmek’ fiiline geçişte saptanabileceğini anlıyor musunuz? Bu yaşlı düşünür bizim bir gösteri dünyasında yaşadığımızı anlamıştı ama duygusallık ve aynı hatalara tekrar tekrar düşme konusunda taşıdığı belli bir politik eğilim, kendi vizyonundan korkmasına yol açtı. Ben onun düşüncesini şu şekilde geliştirmeyi yeğlerdim. Bir zamanlar sadece, doğrudan yaşanan dünya vardı. Şimdiyse dünyanın yeniden tasarımı var -o sözcüğü, yeniden-tasarım diye açmama izin verin lütfen. Bu, o yalın ve primitif dünyanın yerine konulan bir şey değil, tersine, o dünyanın bir artışı ve zenginleşmesi, bir ironileşmesi ve bütünlüğe varmasıdır. Bugün yaşadığımız noktadır o. Tek renkli bir dünya çok renkli oldu, parazitli sesler çıkaran sıradan bir hoparlör stereo, hatta kuadrofonik sesler çıkarmaya başladı. Bu mu kaybımız? Hayır, bu bizim fethimiz, bizim zaferimiz.</p>

  <p class="block_1">“Sonuç olarak, üçüncü binyılın dünyasının kaçınılmaz ve geriye dönüşsüz olarak modern olduğunu, bizim o modern dünyaya biat etmemizin ve kuşkulu bir şekilde ‘orijinal’ diye adlandırılan bütün özlemleri duygusal ve hileli olarak safdışı etmemizin entelektüel bir görev olduğunu belirteyim. Bizler kopyayı talep etmeliyiz, çünkü kopyanın gerçekliği, hakikati, sahiciliği, sahip olabileceğimiz, kolonize edebileceğimiz, yeniden düzenleyebileceğimiz, içinde <i class="calibre1">jouissance</i><sup class="text_6"><sup class="noteref" id="back_note_19"><a class="calibre5" href="../Text/index_split_030.html#note_19" title="19">19</a></sup></sup> bulabileceğimiz ve son olarak, eğer karar verirsek ve karar verdiğimiz anda -çünkü o bizim yazgımızdır- buluşabileceğimiz, karşı karşıya gelebileceğimiz ve ortadan kaldırabileceğimiz bir şeydir.</p>

  <p class="block_1">“Baylar bayanlar, sizleri kutlarım, çünkü girişiminiz derinden derine modern bir girişim. Sizlere o modernliğin cesaretini dilerim. Cahil eleştirmenler hiç kuşku yok ki sizin sadece Eski İngiltere’yi<sup class="calibre4"><sup class="noteref" id="back_note_20"><a class="calibre5" href="../Text/index_split_031.html#note_20" title="20">20</a></sup></sup> yeniden yaratmaya kalkıştığınızı ileri süreceklerdir. Dişil sonekleri benim açımdan özel önem taşıyan bir ifade ama bu bambaşka bir mesele. Aslında, müsaadeni ze sığınarak, bir şaka yaptım. Sizlere sonuç olarak, Proje’nizin çok Eski olması gerektiğini, çünkü o zaman gerçekten de yeni olacağını ve modern olacağını söylüyorum! Baylar bayanlar, sizleri selamlıyorum!”</p>

  <p class="block_1">Bir Pitco limuzini, Fransız entelektüelini alıp Londra’nın merkezine götürdü, Fransız entellektüeli aldığı ücretin bir kısmını oradaki dükkânlarda harcadı: Farlow’dan kasığa kadar gelen balıkçı çizmeleri, House of Hardy’den yem için sinek ve Paxton &amp; Whitfield’den eski kaşar peyniri satın aldı. Sonra, yanında yine not olmaksızın, Frankfurt üzerinden, bir sonraki konferansına uçtu.</p>

  <p class="block_3"> </p>

  <p class="block_3"> </p>

  <p class="block_18">SIR JACK PITMAN HAKKINDA birçok farklı görüş vardı ve bunların çok azı birbiriyle bağdaşıyordu. Sir Jack Pitman anasının ipini satmış zorba biri miydi, yoksa doğuştan lider biri ve doğanın bir gücü müydü? Serbest piyasa sisteminin kaçınılmaz ve kaba bir sonucu muydu, yoksa, özündeki insanlıkla temasını her şeye karşın korumaya çalışan, bir eylem adamı mıydı? Bazıları ona, derin, içgüdüsel bir zekâ yakıştırıyor ve bu zekâ ona piyasanın dalgalanmalarını olduğu kadar birlikte çalıştığı kişilerin duyarlıklarını da eş ölçüde anlama gücü veriyordu; bazılarıysa onu para, ego ve vicdansızlığın kaba ve düşüncesiz bir birleşimi olarak görüyordu. Bazıları onu, telefonları bekletirken, Pratt seramik koleksiyonunu çevresindeki insanlara gurur ve çalımla gösterirken görmüşlerdi; bazıları da, Sir Jack Pitman’la, onun en sevdiği görüşme pozisyonlarından birinde, porfir tuvalet klozetine ata biner gibi oturmuşken telefonda konuşma talihsizliğini yaşamışlar ve münasebetsizliklerine Sir Jack’in bağırsaklarının gazabını dile getiren sert karşılıklar verildiğini işitmişlerdi. Acaba Sir Jack Pitman’ın hakkında niçin böylesine çatışan değerlendirmeler vardı? Doğal olarak, getirilen açıklamalar da birbirinden farklıydı. Bazıları Sir Jack’in, çoğu kez kıskanç yaradılışlı sıradan ölümlülerin tam olarak kavrayamayacağı kadar büyük ve çok yüzlü biri olduğunu düşünüyor; bazıları da onun egemenlik tekniğinin ardında, meselelere yakından bakan bir kimseyi temel ya da tutarlı kanıtlardan yoksun bırakan, taktik bir gizleme olduğundan şüpheleniyordu.</p>

  <p class="block_1">Aynı ikilik, onun iş alışverişlerini inceleyen kişileri de etkiliyordu. Sir Jack ya; kısa ve gerekli bir an için, sizi, paranın gerçek ve gözlerinizin önünde olduğuna inandıran hinoğlu hin biri, bir kumarbaz, işi para olan bir gözbağcıydı; yasaların her türlü boşluğunu sömürüyordu; Ali’nin külahını Veli’ye Veli’ninkini Aliye giydiriyordu; tıpkı kudurmuş bir köpek gibi, az önce ardında bıraktığı deliği toprakla doldurabilmek için hep yeni delikler eşeleyip duruyordu; ya da Ticaret ve Sanayi Bakanlığı’ndan bir müfettişin hâlâ kulaklarda çınlayan sözcükleriyle söylersek, “Deniz salyangozu bile satamayacak biriydi”. Yahut Sir Jack; başarıları ve enerjisiyle, bu işin en iyi şekilde, oyunu kriketin saygıdeğer kurallarına göre oynayan, küçük ölçekli, babadan oğula geçen firmalar arasında yapılabileceğini düşünen kişiler arasında doğal ol arak çekememezliklere, dedikodulara yol açan, dinamik ve gözüpek bir girişimciydi; modern global piyasada çalışan ve vergi yükümlülüklerini anlaşılabilir bir şekilde minimize eden -başka nasıl rekabet edebilirsiniz ki?- uluslararası bir girişimciydi. Ya da şöyle denebilirdi: Sir Jack’in Londra’nın iş âlemine girebilmek için Sir Charles Enright’ı nasıl kullandığına bir bakın: Ona dalkavukluk etti, onu yağladı, sonra da arkasını dönüp dedikodusunu yaptı ve Charles ilk kalp krizini geçirdiği an, onu yönetim kurulundan dehledi. Ya da şöyle denebilirdi: Charlie eski ekolden biriydi, iyi bir adamdı ama doğrusunu söylemek gerekirse yeni işlere pek adım uyduramıyordu, firmanın adamakıllı bir kan değişikliğine gereksinimi vardı, önerilen emekli aylığı bir hayli cömertçe sayılırdı, sonra Sir Jack’in Charlie’nin en küçük oğlunun okul masraflarını da kendi cebinden ödediğini biliyor muydunuz? Ya da şöyle denebilirdi: Yanında çalışmış olan hiç kimse şimdiye kadar onun hakkında söyleyecek kötü bir şey bulamamıştır. Ya da: Pitman’ın, başkalarının ağzını tıkama ve gizlilik konularında bir üstat olduğunu her zaman kabul etmeniz gerekir.</p>

  <p class="block_1">Hatta, Pitman Malikânesi’nin mimari gerçeği gibi görünüşte ikirciksiz bir şey bile -malikâne çelik ve cam, kayın ağacı ve dişbudaktan yapılmıştı ve yirmi dört katlıydı- değişik okumalara meydan veriyordu. Malikânenin yerleşim yeri -Londra’nın kuzey-batısındaki yeşil kuşaktan geri kazanılmış bir iş merkezi bölgesindeydi- maliyetleri düşürmek için kurnazca kararlaştırılmış bir şey miydi, yoksa Sir Jack’in, malikânesin i Londra’nın iş merkezinin ağır toplarıyla karıştırmaktan ölesiye korktuğunun bir göstergesi miydi? Slater, Grayson &amp; White’ın firmasının tutulması mimarideki son moda eğilimlere törensi bir saygı gösterisinden mi ibaretti, yoksa akıllıca bir yatırım mıydı? Daha temel bir soruysa şuydu: Pitman Malikânesi acaba gerçekten de Jack Pitman’a mı aitti? Malikânen in inşası için para ödemiş olabilirdi, ancak son durgunluk döneminin onu harcamalara girmişken fena yakaladığı, bu yüzden de şapkasını eline alıp, satış ve yeniden kiralama işlemleri için bir Fransız bankasına gittiği yolunda söylentiler vardı. Ama bu doğru olsa bile, olayı iki şekilde de görebilirdiniz: Ya Pitco sermayesini yitimi işti, ya da Sir Jack, her zamanki gibi oyunun bir adım ötesindeydi ve sermayeyi merkez ofislere bağlayıp israf etmenin ancak safdil kişilere özgü bir şey olduğunun farkındaydı.</p>

  <p class="block_1">Pitman Malikânesi’nin sahibinden (ya da kiracısından) nefret edenler bile onun işlerini gördürme konusunda usta olduğunu teslim ediyorlardı. Ya da en azından, işlerini başkalarına yaptırma konusunda usta olduğunu. İşte Sir Jack yeniden, avizesinin altında ayakta durup Eşgüdüm Komitesi’nin üyelerine hafifçe dönmüş durumda, çevresine emirler yağdırıyordu. Kişi profili yazarları, özellikle de kendi gazetelerinden olanlar, böylesi cüsseli bir adam için, ayakları üzerinde ne kadar da hafifçe durduğunu sık sık söyleyip duruyorlardı. Ayrıca, Sir Jack’in, tango öğrenme konusunda şimdiye değin yerine getirilmemiş bir arzu taşıdığı da biliniyordu. Sir Jack, böyle anlarda, kendini Vahşi Batı’nın hızlı silahşörlerine de benzetiyor, bir sonraki kendini beğenmiş ve küstah genç tipi haklamak için ona doğru dönüyordu. Ya da acaba, daha çok, önünde yarım daire şeklinde sıralanmış, hırlayıp duran aslan yavruları karşısında kırbacını şaklatan bir terbiyeciye mi benziyordu?</p>

  <p class="block_1">Hem etkilenmiş hem de kafasında kuşkular olan Martha, Konsept Geliştiricisi’ne talimatlar verişini izliyordu şimdi. “Jeffrey, kamuoyu araştırması, lütfen. Nitelikli Eğlence’nin potansiyel alıcıları arasında İngiltere sözcüğüyle bağlantılı en temel elli karakteristik. Ciddi bir hedef seçimi. Ha, ufak oğlanlarla onların en sevdikleri müzik topluluklarını falan duymak istemiyorum.”</p>

  <p class="block_1">“Ülke çapında mı? Avrupa’da mı? Dünya çapında mı, Sir Jack?”</p>

  <p class="block_1">“Jeffrey, beni tanırsınız siz. Dünya çapında. Güçlü dolar. Makbul yen. Giriş bileti parasını verdikleri sürece Marslıları da alın.” Sözünün beğenildiğini gösteren kahkahanın yavaş yavaş azalmasını bekledi. “Lisanlar ne kadar çok şey biliyorlar, bunları öğrenmenizi istiyorum sizin, Dr Max.”</p>

  <p class="block_1">Orta parmağını hayali bir silah kılıfına hafifçe vurarak bir kez daha dönüyordu ki, Dr Max hafifçe öksürdü. Resmi Tarihçi ekibe yeni katılmıştı ve Martha’nın onu ilk görüşüydü: Özenli giyinmişti, üzerinde tüvit bir takım elbise vardı, papyon kravat takmıştı ve tutumundan kayıtsız bir küstahlık okunuyordu. “Acaba biraz daha ayrıntılı konuşamaz mısınız, Sir Jack?”</p>

  <p class="block_1">Sir Jack komutunu yeniden dile dökmeden önce uzun bir duraklama oldu. “Neler bildiklerini -bunu öğrenin.”</p>

  <p class="block_1">“Acaba bu... Ül-ke çapında mı, yoksa Avrupa yahut dünya çapında mı olacak?”</p>

  <p class="block_1">“Ülke çapında. Bir şey ülke çapında bil inmedi mi dünyanın geriye kalan kısmı onu öğrenmek için kendini yormaz.”</p>

  <p class="block_1">“Eğer söylememin bir sakıncası yoksa, Sir Jack,” -gerçi Martha patronlarının melodramatik kaş çatışından, onun bunda bir sakınca gördüğünü, evet, hem de fazlasıyla gördüğünü şimdiden söyleyebilirdi- “bu bana bü-büyük bir iş gibi görünüyor.”</p>

  <p class="block_1">“Siz de bu yüzden oldukça büyük bir maaş çeki alıyorsunuz ya!... Jeff, Dr Max’e yardım eder misiniz, lütfen? Size gelince, Marco, bundan böyle adınıza layık olmanız gerekecek.” Proje Yöneticisi, Sir Jack’in kastettiği şeyi söylemesini bekleyecek kadar bu işleri biliyordu. Sir Jack esprisini patlatmadan önce kıkırdadı: “Marco Polo.”</p>

  <p class="block_1">Proje Yöneticisi bir kez daha, adeta Dr Max’e talimat verircesine hem yüzsüz hem de boyun eğmiş bakışlarla, mavi gözlerini patronuna doğru çevirdi. Derken Sir Jack, Savaş. Masası diye adlandırdığı yere doğru yürüdü ve bu yürüyüşüyle toplantının yeni bir aşamasını ilan etti. Etli elini şöyle yukarı doğru bükerek, birliklerini çevresine topladı. En yakınında Martha duruyordu, Sir Jack parmaklarını onun omzuna koydu.</p>

  <p class="block_1">“Eğlence parkından bahsetmiyoruz,” diye başladı sözüne. “Tarihsel kültür mirası merkezinin de sözünü etmiyoruz. Disneyland’dan, Dünya Fuarı’ndan, Britanya Festivali’nden, Legoland’dan ya da Asteriks Parkı’ndan söz etmiyoruz. Kolonyal Williamsburg’dan da söz etmiyoruz, öyle değil mi? Özür dilerim -bir çitin üzerine tünemiş eski usul iki üç köylü tip, madeni tabaklar içinde yulaf çorbası servisi yapıp kredi kartıyla ödeme yapmanıza izin veren işsiz aktörler. Hayır, baylar, bunlar yok -anlıyorsunuz ya, mecazi olarak konuşuyorum ben, çünkü benim kitabımda eril dişili her zaman kucaklar, galiba şu anda Bayan Cochrane’e de öyle yapıyor gibiyim- baylar, bizler kuantum sıçramasından söz ediyoruz. Beş paraları bile olmayan turistlerin ardında koşmuyoruz. Dünyayı şaşkınlığa uğratma vakti geldi. Bizler Eğlence gibi sözcüklerin içerebileceğinden çok daha fazla şeyler sunacağız; hatta Nitelikli Eğlence ifadesi bile, bundan gurur duymama karşın, belki de uzun vadede yetersiz kalıyor. Bizler <i class="calibre1">o şeyin kendisini</i> sunuyoruz. Kuşkulara kapılmış görünüyorsunuz, Mark, yanılıyor muyum?”</p>

  <p class="block_1">“Sadece şey anlamında, Sir Jack, geçen gün Fransız <i class="calibre1">amigo’</i>muzu dinlerken anladığım kadarıyla, şey olmuyor mu... demek istiyorum ki, onun kopyayı orijinal olana yeğlemesi konusu. Yapmaya çalıştığımız bu değil mi bizim?”</p>

  <p class="block_1">“Yüce Tanrım! Sizi duyunca bazen kendimi hiç de bir İngiliz gibi hissetmiyorum, Mark, oysa İngiltere benim yaşadığım ve soluduğum havanın ta kendisi.”</p>

  <p class="block_1">“Şey mi demek istiyorsunuz...” Mark zihninde birtakım okul anılarıyla mücadele etti, “gerçek şeye ancak kopya aracılığıyla yaklaşabileceğimiz gibi bir şeyi mi söylüyorsunuz. Bir çeşit Platon’da olduğu gibi mi yani?” diye ekledi, hem kendine sorup hem de ötekilerden bir yardım beklercesine.</p>

  <p class="block_1">“İyice havaya girdiniz siz, Marky-Mark, iyice havaya girdiniz. Pistin son birkaç metresini tamamlamanıza belki ben yardımcı olabilirim. Bir deneyeyim bakalım. Siz kırlardan hoşlanırsınız, öyle değil mi, Mark?”</p>

  <p class="block_1">‘Tabii. Evet. Hoşlanırım kırlardan. Çok hoşlanırım. Yani, kırlardan arabayla geçmekten hoşlanırım.”</p>

  <p class="block_1">“Daha geçenlerde kent dışındaydım ben. Kent dışında, bunu vurguluyorum. Konumumdan haksız bir üstünlük çıkarmayı arzu ediyor falan değilim, ama kentdışı meselesinde önemli nokta onun <i class="calibre1">içinden geçmek</i> değil, tersine, onun <i class="calibre1">içinde</i> olmak. Her yıl Gezintiyi Sevenler Derneği’nde insanlara hitap ettiğimde bu konuya değiniyorum. Her neyse, Mark, kent dışından geçerken herhalde, o mütevazı ve dikkatsiz tavrınızla, onun görünüşünden hoşlanıyorsunuzdur, öyle değil mi?”</p>

  <p class="block_1">“Evet,” dedi Proje Yöneticisi, “görünüşünden hoşlanıyorum.”</p>

  <p class="block_1">“Ve sanırım ondan, Doğa’nın bir örneği olduğunu düşündüğünüz için hoşlanıyorsunuz, öyle mi?”</p>

  <p class="block_1">“Öyle de diyebilirsiniz.” Mark kendisi durumu böyle ifade etmezdi, ama şimdi patronu tarafından uygulanan Sokratik diyaloğun bu daha zorbaca versiyonuna katıldığını biliyordu.</p>

  <p class="block_1">“Ve İnsan nasıl kentleri yaratmış idiyse Doğa da kırları yarattı, öyle mi?”</p>

  <p class="block_1">“Aşağı yukarı, evet.”</p>

  <p class="block_1">“Aşağı yukarı, hayır, Mark. Geçen gün bir tepede durdum ve bir koruluğun önünden kavis çizerek geçip bir ırmağa doğru uzanan bir tarlaya baktım, işte böyle bakadururken ansızın ayaklarımın dibinden bir sülün havalanıverdi. Siz, onun <i class="calibre1">içinden</i> <i class="calibre1">geçen</i> bir kişi olarak, hiç kuşkusuz, Doğa Ham’fendinin sonsuz işiyle ilgilendiğini düşünürdünüz. Ama ben aldanmadım, Mark. Bu tepe, Demir Çağı’ndan kalma, ölülerin gömüldüğü bir tümülüstü, kavis çizerek uzanan tarla Sakson tarımının bir kalıntısıydı, koru sadece binlerce başka ağaç kesildiği için bir koruydu, ırmak bir kanaldı ve sülün de bir av bekçisi tarafından yetiştirilmişti. Biz bunların hepsini değiştiriyoruz, Mark, ağaçları, koruları, hayvanları. Ve şimdi, şu söyleyeceklerimi de dinleyin. Ufukta gördüğünüz şu göl bir rezervuardır, ama bir rezervuar birkaç yıl boyunca var olduğunda, içinde balıklar yüzüp göçmen kuşlar onu uğrak yeri yaptıklarında, ağaçlar manzaraya uyum sağladıklarında, içinde pitoreks bir görüntüyle küçük tekneler bir aşağı bir yukarı gidip geldiklerinde, evet bu şeyler olduklarında, o da bir zafer kazanarak, bir göl oluyor, anlıyor musunuz? <i class="calibre1">O şeyin kendisi</i> oluyor.”</p>

  <p class="block_1">“Fransız <i class="calibre1">amigo’</i>muz lafı buraya mı getirmek istiyordu?”</p>

  <p class="block_1">“Onun hayal kırıklığı yarattığını düşündüm. Personel servisine, ona sterlin yerine dolar verilmesini ve eğer yakınacak olursa çeki iptal etmelerini söyledim.”</p>

  <p class="block_1">“Sterlinler gerçek şey, dolarlar ise kopya olduğundan, ama bir süre sonra gerçek şey kopya oluyor, öyle değil mi?”</p>

  <p class="block_1">“Tam üstüne bastın, Mark. Tam üstüne bastın. Övgüler düzmek Martha’ya yakışan bir şey.” Sir Jack özel danışmanının omzunu biraz sıktı. “ Ama bu güzel tartışmaya bir son verelim. Sormamız gereken soru şu: <i class="calibre1">Nerede.”</i></p>

  <p class="block_1">Savaş masasının üzerine Manş’taki İngiliz adalarını gösteren bir harita açılmıştı. Sir Jack’in Eşgüdüm Komitesi’nin mensupları, tümüyle yanılmanın mı, yoksa tümüyle haklı çıkmanın mı daha iyi olacağını merak ederek, bölgelerin oluşturduğu yapboz oyununa bakıyorlardı. Belki de seçeneklerin hiçbiri daha iyi değildi. Şimdi arkalarında gezinmekte olan Sir Jack onlara bir ipucu verdi.</p>

  <p class="block_1">“Büyük William’la daha başkalarının da belirttikleri gibi, İngiltere bir adadır. Bu yüzden, eğer ciddiysek, eğer <i class="calibre1">şeyin kendisini</i> sunmaya çalışıyorsak, biz de gidip, gümüş bir tepsi içine yerleştirilmiş değerli bir bilmemnenin ardına düşmeliyiz.”</p>

  <p class="block_1">Haritacılık kuşkulu ve yeni bir icatmış gibi, haritaya kaçamak bakışlar atıyorlardı. Seçenek sayısı ya çok fazla ya da çok azmış gibi görünüyordu. Belki de gözüpek bir kavramsal sıçrama gerekiyordu. “Şey, acaba... İskoçya’yı falan düşünüyor değilsiniz ya?” Bronşların derinliklerinden gelen bir iç çekme sesi, yanıtın Hayır olduğunu ortaya koydu. Hayır, mankafa, Sir Jack İskoçya’yı düşünmüyordu.</p>

  <p class="block_1">“Scilly Adaları mı?”</p>

  <p class="block_1">“Çok uzak.”</p>

  <p class="block_1">“ Manş Adaları mı?”</p>

  <p class="block_1">“Fazla Fransız.”</p>

  <p class="block_1">“Lundy Adası mı?”</p>

  <p class="block_1">“Bir hatırlatın.”</p>

  <p class="block_1">“Siyah kanatlı dalıcı kuşlarıyla ünlüdür.”</p>

  <p class="block_1">“Tanrı aşkına, siktir et dalıcı kuşları, Paul. Thames’in halicinde çamurla kaplı sıkıcı toprak parçaları istemiyorum.”</p>

  <p class="block_1">Sir Jack ne düşünüyor olabilirdi? Anglesey söz konusu değildi. Man Adası olabilir miydi? Belki de Sir Jack’in kafasındaki fikir, kendi amacına uygun olarak kıyıya yakın bir ada inşa ettirmekti. Bu, tam da ondan beklenebilecek bir şeydi. Şu bir gerçek ki, yapmak istemedikleri dışında bir bakıma hiçbir şey onun için beklenemez değildi.</p>

  <p class="block_1">“Orası,” dedi ve sıkılmış yumruğunu haritanın üzerine bir pasaport damgası gibi indiriverdi. <i class="calibre1">“Orası.”</i></p>

  <p class="block_1">“Wight Adası,” diye yanıtladılar neredeyse koro halinde.</p>

  <p class="block_1">“Aynen. Bir bakın ona, İngiltere’nin yumuşak karnının altına sokulmuş. Küçük sevimli şey. Küçük güzel şey. Şekline bir bakın. Saf bir elmas, beni hemen çarpan bu oldu. Saf bir elmas. Küçük bir mücevher. Küçük sevimli şey.”</p>

  <p class="block_1">“Ada neye benziyor, Sir Jack?” diye sordu Mark.</p>

  <p class="block_1">“Neye mi benziyor? Haritada mükemmel duruyor, mükemmele benziyor. Oraya gittiniz mi?”</p>

  <p class="block_1">“Hayır.”</p>

  <p class="block_1">“Hiç kimse gitmedi mi?”</p>

  <p class="block_1">Hayır; hayır; hayır; hayır ve hayır. Sir Jack haritanın öteki yanına geçti, avuçlarını İskoçya’nın Highlands bölgesine koyup yüzünü etrafında bir daire oluşturan ekibine doğru çevirdi. “Peki hakkında ne biliyorsunuz?” Birbirlerine baktılar. Sir Jack enerjik bir tavırla sözünü sürdürdü. “O zaman böylesi bir cahilliği aydınlatmaya yardımcı olayım. Wight Adası’yla bağlantılı beş ünlü tarihsel olayın adını söyleyin, tamam mı?” Sükût. “Bir tanesinin adını söyleyin, Dr Max?” Sükût. “Döneminize girmiyor, hiç kuşkusuz, ha ha. Pekâlâ. Yenilenmeleri Kültürel Miras Bakanlığı’nda tepkilere yol açabilecek, listeye alınmış beş ünlü binanın adını söyleyin.” “Osborne House,” diye yanıt verdi Dr Max, bilgi yarışmalarına katılan bir yarışmacı edasıyla. “Bravo. Dr Max bir saç kurutma makinesi kazandı. Diğer dördünün adını söyleyin.” Sükût. “Pekâlâ. Yerleşim yerleri bizim buldozerler tarafından altüst edilebilecek, tanınmış ve soyu tehlikede, beş tane bitki ya da hayvan türünün adını söyleyin?” Sükût. “Pekâlâ.”</p>

  <p class="block_1">“Cowes Tekne Yarışları,” deyiverdi ansızın bir ses.</p>

  <p class="block_1">“Aa, beyin hücreleri çalışmaya başladı galiba. Çok iyi, Jeff. Ama, sanırım, kuş, bitki, listeye alınmış bir bina ya da tarihsel bir olay değil bu. Başka bir şey söyleyen var mı?” Daha uzun bir sükût. “İyi. Aslında, mükemmel.”</p>

  <p class="block_1">“Ama Sir Jack... ada şey değil mi, yani herhalde sakinleriyle doludur, öyle değil mi?”</p>

  <p class="block_1">“Hayır, Mark, sakinleriyle dolu değil. Gelecekte minnettar işçilerle dolu olacak. Ama merakınızı test etme konusunda gönüllü olduğunuz için teşekkürler. Dediğim gibi Marco Polo. Atınıza atlayın. İki hafta sonra raporunuzla geri dönün. Bildiğim kadarıyla adada yatak ve kahvaltı veren, ehvenliğiyle ünlü pansiyonlar varmış.”</p>

  <p class="block_3"> </p>

  <p class="block_3"> </p>

  <p class="block_18">“PEKİ SİZ NE DÜŞÜNÜYORSUNUZ?” diye sordu Paul. Pitman Malikânesinin yaklaşık bir kilometre uzağında bulunan bir pub’da oturmuşlardı. Martha’nın önünde bir bardak maden suyu, Paul’ünkindeyse doğallıktan uzak san renkte bir kadeh beyaz şarap vardı. Paul’ün arkasında, cilalanmış meşe duvar kaplamasının üzerinde, tıpkı insan gibi davranan iki köpeğin resmedilmiş olduğu bir gravür asılıydı; köpeklerin çevresindeki koyu takım elbiseli adamlar, ciyaklamalı sesler çıkarıp havlıyorlardı.</p>

  <p class="block_1">Martha ne mi düşünüyordu? Bir kere, onu içki içmeye davet eden kişinin Paul olmasının şaşırtıcı olduğunu düşünüyordu. Martha, erkek sayısının ağır bastığı ofislerde yakınlaşma girişimlerini öngörmekte ustalık kazanmıştı. Girişimler vardı, girişim olmayan davetler vardı. Sözgelimi, Sir Jack’in kalın parmakları omzuna, tam da mesleki bir noktayı aydınlattığı anda, anlamlı bir şekilde konulmuştu, ama bu dokunuş, şehvetten çok bir otoriteyi gösteriyordu -gerçi şehvet de gözardı edilmiş değildi. Proje Yöneticisi Genç Mark ise canlı mavi gözlerini ona, Martha’nın bir hayli benmerkezci! olarak yorumladığı bir tarzda çeviriveriyordu; ne var ki, ilişki için sonuç alınamayacak bir girişim olurdu bu. Dr Max’e gelince -doğrusu, yapay bataklığa bakan platformun üzerinde birçok kez birlikte sandviç yemişlerdi ama Dr Max hoşnut ve saydam bir şekilde gene Dr Max’le ilgiliydi ve ilgilenmediği zamanlarda da, Martha Cochrane kendisinin, Dr Max’in tercih edeceği bir tip olduğundan kuşku duyuyordu. Bu yüzden Martha, Jeff’den bir yakınlaşma beklemişti, çekici, güçlü kuvvetli, evli Jeff’den, cibine bebek koltukları bağlı olan Jeff’den. Hiç kuşku yok ki, acaba-işten-sonra-bir şeyler-içmeyi-arzu eder miydiniz mırıltısıyla kendisine kurnazca yaklaşmayı deneyecek kişi o olurdu. Pitman Malikanesi’ndeki ego’lar kafesinde, Paul’ü pek fark etmemiş, ya da daha doğrusu, onu arada sırada titreyip duran saman demeti gibi bir şey olarak görmüştü. Dizüstü bilgisayarının arkasındaki Paul, dilsiz kâtip, Fikir Avcısı, Sir Jack’in tumturaklı zırvalarını bilgisayarına geçiriyor ve onları gelecek kuşaklar için, ya da en azından gelecekteki bir Pitman Anı Vakfı için saklıyordu.</p>

  <p class="block_1">“Ne mi düşünüyorum?” Martha aynı zamanda, bunun bir tuzak olduğunu da düşünüyordu; onu Sir Jack için, ya da belki de başka biri için yoklayan ofis-boy Paul. “Şey, gerçekte önemli değil. Ben sadece Atanmış Kinik’im. Başkalarının fikirlerine tepki göstermekle yetiniyorum sadece. Peki siz ne düşünüyorsunuz?”</p>

  <p class="block_1">“Ben sadece Fikir Avcısı’yım. Fikir avına çıkıyorum. Kendime ait fikrim yok.”</p>

  <p class="block_1">“Buna inanmıyorum.”</p>

  <p class="block_1">“Sir Jack hakkında ne düşünüyorsunuz?”</p>

  <p class="block_1">“Sir Jack hakkında siz ne düşünüyorsunuz?”</p>

  <p class="block_1">Şah tarafındaki piyon dördüncü haneye, şah tarafındaki piyon dördüncü haneye, beyaz taktiğini değiştirene kadar siyah beyazın yaptığını yapar. Paul’ün varyasyonu şaşkınlık uyandırmıştı.</p>

  <p class="block_1">“Onu ailesine bağlı bir adam olarak düşünüyorum.”</p>

  <p class="block_1">“Komik, ben o ifadenin hep sıcak dondurma gibi bir şey olduğunu düşünmüşümdür.”</p>

  <p class="block_1">“O, kalbinin derinliklerinde ailesine bağlı bir adam,” diye yineledi Paul. “Biliyor musunuz, kent dışında bir yerlerde yaşlı bir teyzeciği var. Onu hiç sektirmeden ziyaret eder.”</p>

  <p class="block_1">“Gururlu baba, sadık koca mı?”</p>

  <p class="block_1">Paul ona, Martha sanki mesleki tutumunu çalışma saatleri dışında da sapkın bir şekilde koruyormuş gibi baktı. “Niçin olmasın?”</p>

  <p class="block_1">“Niçin?”</p>

  <p class="block_1">“Niçin olmasın?”</p>

  <p class="block_1">“Niçin?”</p>

  <p class="block_1">Geçici pat durumu; bu yüzden Martha bekledi. Fikir Avcısı, bir metre yetmiş beş santimlik Martha’dan dört beş santim daha kısaydı ve birkaç yaş daha küçüktü. Solgun, yuvarlak bir yüzü, onu ne çalışkan ne de budala gösteren gözlüklerinin ardında -görme güçlüğü çekiyordu sadece- ciddi mavi-gri gözleri vardı. <sup class="calibre4">İ</sup>ş üniformasını, adeta kendisi için bir başkası seçmişçesine biraz huzursuzca giyiyor ve kadehini, üzerinde Dickens karakterlerinin göze çarptığı bir bardakaltının üstünde döndürüp duruyordu. Martha gözlerini öteye çevirdiğinde, Paul’ün dikkatini kendi üzerinde yoğunlaştırdığını fark ediyordu. Bu, sıkılganlık mıydı, yoksa hesaplı bir davranış mı-belki de Martha’nın kendisine dikkat etmesini istiyordu? Martha iç çekti: Bugünlerde basit şeyler bile nadiren basitti.</p>

  <p class="block_1">Sonuç olarak bekledi Martha. Suskun kalmanın ustası olmuştu. Erkeklerin çekingenliklerini üstlerinden atmalarına yardım etmenin, onları rahatlatmanın, kadının görevinin bir parçası olduğu -özellikle tek bir kişiden çok sosyal bir ozmos olayıyla- yıllar önce öğretilmişti kendisine. <sup class="calibre4">İ</sup>şte o zaman, erkekler sizi eğlendirecekler, size dünyadan söz edecekler, size içlerindeki düşünceleri açacaklar ve sonunda da, sizinle evleneceklerdi. Martha daha otuzlarına varmadan, bunun son derece kötü bir tavsiye olduğunu öğrenmişti. Çoğu durumda, sizi sıkması için bir erkeğe izin vermek anlamına geliyordu bu; size içlerindeki düşünceleri açacakları fikriyse safdillikti. Bir kere çoğunun sadece yüzeysel düşünceleri vardı.</p>

  <p class="block_1">Bu yüzden, erkeklerin söylediklerini peşinen onaylamak yerine, suskunluğun gücünün tadını çıkararak, düşüncelerini kendine saklıyordu Martha. Bu bazı erkekleri sinirlendiriyordu. Böylesi bir suskunluğun özde düşmanca olduğunu ileri sürüyorlardı. Ona pasif-agresif karakterde biri olduğunu söylüyorlardı. Ona feminist olup olmadığını soruyorlardı; tarafsız bir tanımı dile getiren bir niteleme değildi bu, hele bir övgü hiç değil. “Ama ben hiçbir şey söylemedim ki,” diye yanıt veriyordu Martha. “Söylemediniz ama ben onaylamadığınızı <i class="calibre1">sezebiliyorum,”</i> diyordu aralarından biri. Bir başkası, akşam yemeğinden sonra sarhoş olup, purosu hâli ağzında, gözlerinde öfke, ona doğru dönüyor ve “Sadece iki çeşit erkek olduğunu düşünüyorsun, değil mi, daha önce iğrenç bir şey söylemiş olanlarla gelecekte iğrenç bir şey söyleyecek olanlar. Canın <i class="calibre1">cehenneme!”</i></p>

  <p class="block_1">Bu nedenle Martha, önünde bir bardak sarı şarapla kendine kaçamak bakışlar atan bir oğlan tarafından suskunluk yarışında altedilecek biri değildi.</p>

  <p class="block_1">“Babam obua çalardı,” dedi sonunda Paul. “Yani, profesyonel değildi ama yeterince iyiydi, küçük amatör gruplarda çalardı. Pazar öğle sonraları beni de peşine takıp soğuk kiliselere, kasaba salonlarına götürürdü. Mozart’ın Nefesliler Serenadı. O tür şeyler çalarlardı.</p>

  <p class="block_1">“Özür dilerim, aslında konuyla ilgili değil. Bana bir keresinde bir hikâye anlatmıştı. Hangisi olduğunu anımsayamıyorum, bir Sovyet bestecisi hakkında. Savaş yıllarındaydı, Büyük Yurtseverlik Savaşı dedikleri yıllarda. Almanlara karşı. Herkesin bu çarkı bir yerinden omuzlaması gerekiyordu, bu yüzden Kremlin Sovyet bestecilerine halka esin verecek ve saldırganı dışarı atmalarına yardım edecek müzik yazmaları gerektiğini söylüyordu. Sizin sanat müziğinizin hiçbirisini istemiyoruz, diyordu Kremlin, bizim halk için halktan gelen müziğe ihtiyacımız var.</p>

  <p class="block_1">“Bu yüzden kalburüstü bestecilerin tümü de çeşitli bölgelere gönderildiler ve kendilerine, oralardan neşeli folk müziği süitleriyle dönmeleri söylendi. Ve bu besteci Kafkasya’ya gönderilmişti -en azından, Kafkasya olduğunu düşünüyorum ben, Stalin’in birkaç yıl öncesinde haritadan silip atmaya uğraştığı şu bölgelerden biriydi burası, bilirsiniz işte, kolektivizasyon, tasfiyeler, etnik temizlik, açlık, bunları daha önce söylemeliydim. Her neyse, besteci etrafta dolaşarak köylü şarkılarını, düğünlerde çalan yaşlı kemancıları, işte o tür şeyleri aramış. Ve tahmin edin bakalım ne keşfetmiş? Geriye hiç otantik folk müziği falan kalmamış! Anlıyorsunuz ya, Stalin köyleri yerle bir etmiş, bütün köylüleri sağa sola dağıtmış, tabii bu arada müziği de ortadan kaldırmış.”</p>

  <p class="block_1">Paul şarabından bir yudum aldı. Duraklıyor muydu, yoksa bitirmiş miydi? Kadınların öğrenmesi gereken bir başka sosyal hünerdi bu: Bir erkeğin hikâyesi ne zaman son buluyordu. Son, açıkça belli olduğu için, çoğu kez bir problem değildi; ya da anlatıcı peşinen</p>

  <p class="block_18">kıs kıs gülmeye başlıyordu ki bu da her zaman bayağı iyi bir ipucuydu. Martha sadece komik bulduğu şeylere gülmeye çok önceleri karar vermişti. Bu kendisine normal bir kural gibi geliyordu; ama bazı erkekler bunu bir kınama gibi görüyorlardı.</p>

  <p class="block_1">“İşte böyle bir problemi varmış bu bestecinin. Moskova’ya geri dönüp de, maalesef, Büyük Önder oradaki bütün müziği yanlışlıkla ortadan kaldırmış diyemiyormuş. Bu akıllıca bir şey olmazmış. Bu yüzden, bunu yapmak yerine şöyle yapmış. Bazı yeni halk şarkıları uydurmuş. Sonra, onlardan yola çıkarak bir süit bestelemiş ve onu Moskova’ ya götürmüş. Misyonu tamamlanmış.”</p>

  <p class="block_1">Paul şarabından bir yudum daha aldı ve bunu Martha’ya atılan yarım bir bakış izledi. Martha bunu, hikâyenin muhtemelen bitmiş olduğu yolunda bir işaret olarak aldı. Paul, “Korkarım, sizden biraz çekiniyorum,” dediğinde de bu doğrulanmış oldu.</p>

  <p class="block_1">Tabii bu, diye düşünüyordu Martha, kırmızı yüzlü, kalın çizgili takım elbise giymiş, kuşku uyandıracak kadar mükemmel dişleri olan ve hoş ve şakacı bir şekilde, “Elbette, gerçekte benim istediğim şey senin meme uçlarına gelmek, yavrum!” diyen rezil bir herifin size bütün ağırlığıyla yaslanmasından daha iyiydi. Evet, bundan daha iyiydi. Ama o bunu daha önce de duymuştu. Belki de yeni başlangıçların olabileceği yaşı arkada bırakmıştı; sadece bildik başlangıçlar vardı.</p>

  <p class="block_1">Martha’nın ses tonu kasten kararlıydı. “Demek oluyor ki söylemek istediğiniz şey Sir Jack’in Stalin’e oldukça benzediği, öyle mi?”</p>

  <p class="block_1">Paul, sanki Martha’dan tokat yemiş gibi, ona şaşkın şaşkın bakakaldı. “Ne?” Derken, çevrede usta bir KGB ajanını arıyormuşçasına pub’ da etrafına kuşkulu kuşkulu göz attı.</p>

  <p class="block_1">“Hikayenin anlamının bu olduğunu düşünüyordum.”</p>

  <p class="block_1">“Hay Allah! Bu değil, aklınıza bu fikri...”</p>

  <p class="block_1">“En ufak bir fikrim yok,” dedi Martha, gülümseyerek.</p>

  <p class="block_1">“Öylesine aklıma geldi işte.”</p>

  <p class="block_1">“Unutun gitsin.”</p>

  <p class="block_1">“Zaten, karşılaştırma yapmak da mümkün değil...”</p>

  <p class="block_1">“Unutun gitsin.”</p>

  <p class="block_1">“Demek istiyorum ki, sırf basit bir örnek verecek olursak, günümüzün İngilteresi hiç de o günlerin Sovyet Rusyası gibi değil.</p>

  <p class="block_1">“Ben hiçbir şey söylemedim.”</p>

  <p class="block_1">Martha’nın sesinin gitgide yumuşaması Paul’ün gözlerini yukarı kaldırmasına cesaret vermişti, ama yine de gözlerinin onunkilerle karşılaşması söz konusu değildi. Paul, önce bir yana ve sonra da öteki yana küçük kafa büküşleri ve kımıldamalarla, Martha’dan öte yana doğru bakıyordu. Yavaş yavaş bakışları, bir kelebek kadar ihtiyatla, Martha’nın sağ kulağının üzerine kondu. Martha’nın kafası karışmıştı. Martha entrikalara ve tuzaklara, suçluluk barındıran açıkyürekliliklere ve güvenli ellere öylesine alışmıştı ki, basit bir çekingenlik kalbini delip geçiyordu.</p>

  <p class="block_1">“Peki tepki ne olmuş?” diye soruverdi, neredeyse bir sevecenlik paniği içinde.</p>

  <p class="block_1">“Ne tepkisi?”</p>

  <p class="block_1">“Şu besteci, köylü şarkılarından yaptığı süiti Moskova’ya götürüp de çaldırdığında. Yani, hikâyenin püf noktası orası, öyle değil mi? İşçilere esin kaynağı olması için ondan yurtseverlik aşılayan bir müzik istemişlerdi ve bütün bu tasfiye hareketlerinden, kıtlıklardan ve bilmem daha nelerden sonra geriye sadece şu köylüler kalmıştı ve bu müzik, tamamen uydurduğu bu müzik, köylülerin kalmış olması durumunda bulacağı müzik kadar yararlı ve heyecan verici olur muydu? Sanırım gerçek soru bu?”</p>

  <p class="block_1">Martha biraz fazla abartıyordu, bunu biliyordu. Hayır, saçmalıyordu. Normalde böyle konuşmazdı. Ama Paul’ün düşünceleri her nereye gidiyor idiyse, onu gittiği yerden geri çekmişti. Paul bakışlarını Martha’nın kulağından uzaklaştırmıştı ve şimdi gözlüklerinin çerçevesinin arkasına geri çekiliyor gibiydi. Kaşlarını çatıyordu, gerçi ona kızmaktan çok kendisine kızmış gibi geldi Martha’ya.</p>

  <p class="block_1">“Tarih gerisini yazmıyor,” dedi sonunda Paul.</p>

  <p class="block_1">Oh be. Bravo, Martha. Bu işin içinden kıl payı çıktın.</p>

  <p class="block_1">Tarih gerisini yazmıyor.</p>

  <p class="block_1">Martha, Paul’ün, bestecinin adını anımsayamadığını itiraf edişinden hoşlanmıştı. Ve o yerin Kafkasya olup olmadığını bilmeyişinden.</p>

  <p class="block_3"> </p>

  <p class="block_3"> </p>

  <p class="block_18">DR MAX, bir araya toplanmış olan bütün kuramcılar, danışmanlar ve uygulamacılar arasında Proje’nin ilkeleriyle gereklerini en yavaş kavrayan kişiydi. Önceleri bu, onun bilim adamlığı yalıtılmış-lığına mal edilmişti. Ne var ki Dr Max bu göreve, özellikle tipik bir akademisyene benzeyen biri gibi görünmediği için atanmıştı. Profesörlük kürsüsüyle televizyon stüdyoları arasında her zaman çok kolaylıkla gidip gelmişti, televizyondaki gözde yarışma programlarına katılıyor, yarım düzine TV programcısına ilk adlarıyla hitap ediyor, onlarsa Dr Max’in parlak olduğu kadar tartışmaya da açık görüşlerini ortaya sermesini sessiz sakin bekliyorlardı. Tümüyle kentli biri gibi görünmesine karşın, <i class="calibre1">The Times</i>’daki Doğa Notları sütununa dışarıya ustalıkla sızdırılmış “Tarla Faresi” takma adıyla katkıda bulunuyordu. Giyim kuşam konusundaki tercihleri, asorti süet yeleklerle birlikte giydiği tüvit takım elbiseleri ve seçkin marka papyonlardı. Gazetelerdeki “Benim Gardırobum” gibisinden son moda giyim kuşam sütunları için yazılar kaleme alabilecek ilk kişilerden biriydi. Herhangi bir televizyon stüdyosundaki mobilyaların sinsi yıkıcılıkları arasında gösterişli bir rahatlıkla yerleşmişken, pantolonu alt taraftan ne kadar yukarı çıksa da, çıplak baldırı asla göze çarpmıyordu. Tam da seçilebilecek bir kişiydi.</p>

  <p class="block_1">Dr Max’in taktik safdilliğini gösteren ilk ifadesi Proje belgelerinin nerede olduğunu sormak olmuştu. İkincisi, <i class="calibre1">Leather Trash</i> dergisinde yayımlanmış olan ve “Prens Albert bir Prens Albert Takıyor Muydu?-Penis Arkeolojisi Konusunda Yorumbilgisel Bir İnceleme” adlı makalesinin kopyalarını sağa sola dağıtmaktı. Daha ciddi bir safdillik örneğiyse, Yürütme Kurulu Komitesi’nde Sir Jack’e, bir Atanmış Kiniğin bile göze alamayacağı kadar oyunbaz bir canlılıkla hitap etme eğilimiydi. Sonra, Büyük İngiliz Kahramanları üzerine yapılan bir beyin fırtınası oturumunda, Nelson ile Hardy’nin öpüşmelerini -bazılarının hissettikleri kadarıyla- aşırı kişiselleştirilmiş homoerotik bir okumadan geçirmiş olması gündeme geldi. Sir Jack, Dr Max’e zılgıt çekip de papyon kravatını kıçına sokmasını daha söylemeden önce -ki bu tavsiye tutanaklara geçmemişti- pastoral otoritesi altında bulunan aile gazetelerini herkesin ilgisini çekecek şekilde listeye aldırmıştı.</p>

  <p class="block_1">Jeff, yeni üstlenmiş olduğu, Resmi Tarihçi’ye akıl hocalığı etme rolünden hoşlanmıyordu, çünkü esas olarak Resmi Tarihçi’den hoşlanmıyordu. Dr Max, Sir Jack’i eğlendiriyor olmasının dışında, Konsept Geliştirici tarafından niye yardım görsündü ki? Jeff gönülsüzlüğünün eşcinsellere karşı beslenen bir önyargıdan kaynaklandığını sanmıyordu. Bu daha çok, züppelere, benbencilere, atsineği gibi insanı rahatsız eden kimselere; Jeff’e sanki iriyarı, ağır, beyin özürlü biriymiş gibi bakan ve nükteli olduğunu düşündükleri bir tarzda kendisine, “Bu hafta kaç tane konsept geliştirdin, bakalım?” diye soran kişilere karşı bir önyargıydı. Jeff böyle soruları her zaman doğrudan, görünürdeki anlamıyla yanıtlıyor ve bu da Dr Max’in varsayımlarını güçlendiriyordu. Ama ya böyle olacaktı, ya da adamı gırtlaklayacaktı.</p>

  <p class="block_1">“Max, eğer bir sakıncası yoksa.” Pitman Malikânesi’nin eğreltiotları, palmiyeler ve çağlayanlarla süslenmiş bir bölgesi olan Vaha’daydılar ve bütün bunların ardında büyük bir olasılıkla belli bir mimarlık kuramı çabası yatıyordu. Hiç kuşku yok ki Jeff durumun mecazi yanını kavramaktan uzaktı, ama akan suyun sesi ona her zaman işeme isteği veriyordu. Şimdi ayakta durmuş, yukarıdan Resmi Tarihçi’ye, onun budalaca küçük bıyığına, köstekli saatinin efemine zincirine, boktan TV yeleğine, züppece manşetlerine bakıyordu. Resmi Tarihçi’yse gözlerini yukarıya doğru kaldırmış, Jeff’e, onun öküzümsü omuzlarına, uzun at suratına, eşek saçlarına, parıldayan koyunsu gözlerine bakıyordu. Sanki bir koreograf Jeff’e, kolunu arkadaşlık ruhu içinde Dr Max’in omuzlarına atmasını söylemiş, ama hiçbiri de bu söyleneni yerine getirememiş ya da yapmayı kabul edememiş gibi, orada beceriksiz bir edayla dikilmişlerdi.</p>

  <p class="block_1">“Max. Dinleyin.” Jeff bir usanç duygusuna kapıldı. Nereden başlayacağını hiçbir zaman bilemiyordu. Daha doğrusu, her seferinde öncekinden daha temel bir varsayım noktasından başlaması gerektiğini fark ediyordu. “Buraya gelmek sizin için bir ritim değişikliği olmalı.”</p>

  <p class="block_1">“Yok, bence böyle denemez.” Dr Max kendini yüce gönüllü hissediyordu. “Aranızda derslerime olgun öğrenciler olarak kabul edebileceğim bir iki kişi var.”</p>

  <p class="block_1">“Hayır, ben bunu söylemek istemedim, Max. Yavaşlama değil, hızlanma.”</p>

  <p class="block_1">“Aa. Evet. Yine yanlış yaptım, anlıyorum. O zaman bana bilgi verin.”</p>

  <p class="block_1">Konsept Geliştirici durakladı. Dr Max- televizyonda kendisine böyle hitap edilmesinden hoşlanıyordu, çünkü bu şekilde resmilik ve gayri resmilik birleşmiş oluyordu- evet Dr Max, onun önünde durmuş, TV platosu yönetmeni parmağını yukarı kaldırdığı anda veciz laflar etmeye hazır görünüyordu. “Şöyle ifade edeyim. Siz bizim Resmi Tarihçimizsiniz. Nasıl diyeyim, bizim tarihimizden sorumlusunuz. Anlıyor musunuz?”</p>

  <p class="block_1">“Şu ana kadar tamamen anladım, sevgili Jeff’ciğim.”</p>

  <p class="block_1">“Pekâlâ. O zaman, bizim tarihimizin -bu bizim sözcüğünü vurguluyorum- püf noktası konuklarımızı, yani şimdilik Nitelikli Eğlence olarak adlandırılan şeyleri satın alanları, daha iyi hissettirmek olacak.”</p>

  <p class="block_1">“Daha iyi. Şu eski etik sorular, ne yılan tuzağıdır onlar! Daha iyi. Anlamı ne oluyor?”</p>

  <p class="block_1">“Daha az cahil.”</p>

  <p class="block_1">“Aynen. Sanırım, ben de bu yüzden atandım bu işe.”</p>

  <p class="block_1">“Max, fiili dikkatinizden kaçırdınız.”</p>

  <p class="block_1">“Hangi fiili?”</p>

  <p class="block_1">“Hissetmek. Biz onların kendilerini daha az cahil <i class="calibre1">hissetmelerini</i> istiyoruz. Öyle olup olmadıkları bambaşka bir mesele, hatta bizim değerlendirmemizin dışında kalan bir mesele.” Dr Max şimdi, başparmaklarını gri kahverengi yeleğinin ceplerine sokmuştu ve bu jesti televizyon seyircileri açısından şakacı bir kuşkuculuğu gösteriyordu. Jeff adamcağızı seve seve dışarıya atmak isterdi, ama sözünü ısrarla sürdürdü. “Mesele şu ki, çoğu insan, -sizin ve meslektaşlarınızın tarih olarak düşündüğünüz şeyi -kitaplarda bulduğunuz türden bir şeyi- istemiyorlar, çünkü onunla nasıl baş edeceklerini bilmiyorlar. Şahsen ben, anlayışla karşılıyorum. Onları yani. Kendim de birkaç tarih kitabı okumaya çalıştım. Derslerinize kaydolmak için yeterince akıllı olmayabilirim ama, bana öyle geliyor ki, onların esas sorunu şu: Hepsi de, sizin öteki tarih kitaplarının çoğunu daha önce okuduğunuzu varsayıyorlar. Bu kapalı bir sistem. Yola çıkılacak hiçbir nokta yok. Bir CD’nin ambalajını açmak için jelatin kâğıdın ucunu aramak gibi bir şey. O duyguyu bilir misiniz? Hani CD’yi çepeçevre saran renkli bir şerit vardır, ambalajın içinde ne olduğunu görebilirsiniz ve onu elinize almak istersiniz, ama parmağınızı çevresinde kaç kez dolaştırırsanız dolaştırın o şerit hiç bir yerde başlamıyor gibidir, anladınız mı?”</p>

  <p class="block_1">Dr Max küçük bir not defteri çıkarmıştı ve elinde, gümüş renginde basmalı kurşun kalem vardı. “Sizce bunu kaydetmemin bir sakıncası var mı acaba? Çok çok iyi. CD ambalajını kastediyorum.” Bir not çiziktirdi. “Evet? Peki sonra?”</p>

  <p class="block_1">“Yani insanları tehdit etmiyoruz. Onlara cahillikleri yüzünden hakaret etmiyoruz. Biz onların zaten anladıkları şeylerle ilgileniyoruz. Belki bunlara birkaç şey daha ekliyoruz. Ama hoş olmayacak ölçüde önemli hiçbir şey yok.”</p>

  <p class="block_1">“Papyon kravatım geçenlerde ünlü patronumuz tarafından başka bir yere yeniden yerleştirildiği için, acaba benmerkezcil bir tavırla şunu sorabilirim miyim: içinde papyon kravatıma oturma talimatı verilen bu daha büyük vücudun, yani Resmi Tarihçi’nin görevi ne olacaktır?”</p>

  <p class="block_1">Jeff’in iç çekişi bir talim alanından gelen sesleri andırıyordu. Uçuk cümleler söyleyen bir budala -her iki dünyanın da en kötü yanıydı bu. “Tarihçinin buradaki görevi, insanların Tarih üzerine daha önce ne kadar şey bildikleri konusunda bizlere tavsiyede bulunmak.”</p>

  <p class="block_1">“Doğru,” dedi Dr Max, profesyonel bir ağırdan alışla.</p>

  <p class="block_1">“Tanrı aşkına, Max, insanlar olup bitenleri öğrenmek için ceplerindeki paraları saçacak değiller! Eğer bunu istiyorlarsa, lanet olası bir kütüphaneye de gidebilirler, tabii açık bir kütüphane bulabilirlerse. Daha önce bildikleri şeylerin zevkini çıkarmak için gelecekler bize.”</p>

  <p class="block_1">“Ve size bunun ne olduğunu söylemek benim görevim oluyor, öyle mi?”</p>

  <p class="block_1">“Ha şunu bileydiniz, Dr Max. Ha şunu bileydiniz.” Arkalarında gözle görülmeyen bir motor palmiye yapraklarını kıpırdatıyordu. “Eğer bir sakıncası yoksa birazcık daha tavsiyede bulunmak istiyorum.”</p>

  <p class="block_1">“Se-ve se-ve,” dedi Dr Max, okula yeni başlamış bir öğrencinin taklidini yaparak.</p>

  <p class="block_1">“Çok fazla parfüm var. Kişisel bir şey söz konusu değil, anlıyorsunuz ya. Başkan’ı düşünüyorum.”</p>

  <p class="block_1">“Bunun far-kına vardığınıza çok memnun oldum. <i class="calibre1">Eau de toilette,</i> elbette. Petersburg. Belki de tahmin ettiniz? Etmediniz mi? Her nasılsa uygun bir şey olduğunu düşündüm.”</p>

  <p class="block_1">“Kılık değiştirmiş bir Rus olduğunuzu mu söylemek istiyorsunuz?”</p>

  <p class="block_1">“Ha ha, Jeff, anlamazlığa vurur gibi yaptığınızda bundan gerçekten hoşlanıyorum. Bazı şeylerin açıklanması için bana ihtiyacınız var, elbette.” Jeff, Pitman Malikânesi’nin orta avlusuna doğru gözlerini çok geç kaldırdı; Dr Max çoktan, öğrenci kimliğinden çıkıp profesör olmuştu. “Büyük <i class="calibre1">p-arfumiers</i>’nin<sup class="calibre4"><sup class="noteref" id="back_note_21"><a class="calibre5" href="../Text/index_split_032.html#note_21" title="21">21</a></sup></sup> sırları, sizin de fark etmiş olabileceğiniz gibi, her zaman sıkı korunmuştur. Bu sırlar gizli törenlerle ustadan çırağa aktarılır, şayet kâğıda dökülecek olursa kod halinde yazılır. Derken -bir moda değişikliğini, zincirin halkasında bir kopuşu, vakitsiz bir ölümü aklınıza getirin, hepsi uçar gider, havada kaybolur. Hiç kimsenin dikkat etmediği bir felakettir bu. Bizler geçmişi okuruz, müziğini dinleriz, grafik imgelerini görürüz, ancak burun deliklerimiz asla harekete geçirilmez. Eğer insan küçük bir parfüm şişesinin mantarını çıkarıp da, ‘Versailles işte böyle kokuyordu, Vauxhall Gardens işte böyle kokuyordu diyebilseydi,’ kendi öğrencileri için ne büyük bir övünç vesilesi olurdu.</p>

  <p class="block_1">“İki yıl önce Grasse’da keşfedilen şey üzerine çıkan gazete haberlerini anımsıyor musunuz?” Jeff elbette ki anımsamıyordu. “Duvarla örülü şöminede bulunan karışım kitabı mı? Bu o kadar romantik bir şeydi ki insan adeta inanamıyordu. Çok sayıda unutulmuş kokunun oluşturucu parçaları ve oranları, şifresi çözülebilir bir şekilde listelenmişti. Bunların her biri, daha önce, yöre müzesindeki bir sipariş defterine uyan bir Yunan harfiyle teşhis ediliyordu. Su götürmeyecek şekilde aynı kişinin elinden çıkmıştı. Bu yüzden bu, <i class="calibre1">bu</i>,” Dr Max boynunu Jeff’e doğru çevirdi, “son olarak iki yüz yıl önce Çar’ın sarayındaki bir aristokrat tarafından sürülen Petersburg. Heyecan verici, öyle değil mi?” Dr Max, Jeff’in hiç de heyecanlanmamış olduğunu görebiliyordu, bu yüzden yararlı bir benzetme ortaya attı. “Tıpkı, binlerce yıl önce kaybolmuş hayvanları klonlayan bilim adamları gibi.”</p>

  <p class="block_1">“Dr Max,” dedi Jeff, “bununla tıpkı klonlanmış bir hayvan gibi kokuyorsunuz.”</p>

  <p class="block_3"> </p>

  <p class="block_3"> </p>

  <p class="block_18">“TEMEL OLGULAR, işte bütün ihtiyaç duyduğumuz bunlar, Bay Polo. Tortul kayalarla çakmaktaşı ok uçlarının beni ne kadar sıktıklarını biliyorsunuz.”</p>

  <p class="block_1">“Hem de çok iyi biliyorum, Sir Jack.” Mark böylesi durumlardan hoşlanıyordu, caka satma ve laf atışması ve bunların içerdiği, boyun eğmiş bir egemenlik ruhu. Elinde hiçbir not, hiçbir belge yoktu, kıvırcık saçlı sarışın bir kafanın içinde bir dizi kıvırcık, sarışın olgu söz konusuydu sadece. Sir Jack’in sürekli değişen tepkilerini kafasında tartarken bir yandan da ötekilere gösteriş yapmak... Gerçi “tartmak” sözcüğü kesinliği içeriyordu; gerçekteyse, onun ruh halinin karanlık tünellerine, yanında ancak kısa mesafeleri aydınlatan el feneriyle donanmış bir mağara araştırmacısı gibi giriyordunuz.</p>

  <p class="block_1">“Bu ada,” diye başladı sözüne, “Sir Jack’in iki hafta önce de belirtmiş olduğu gibi, karo şeklinde. Bir eşkenar dörtgen de denebilir. Bazı kişiler onu bir kalkanbalığına benzettiler. Uzunluğu otuz yedi kilometre, en geniş noktasıysa yirmi bir kilometre. Yüzölçümü dört yüz iki kilometre kare. Her bir köşesi pusulanın aşağı yukarı bir yönüne bakıyor. Bir zamanlar, tortul kayalarla çakmaktaşı ok uçlarının bulunduğu çok eski günlerde, anakaraya bağlıymış. Bu konularda bilgi sahibi olabilirdim, ama zaten televizyon-öncesi zamanlar. Topografyası şöyle: olağanüstü güzelliğe sahip kalker toprak ve karşı-ütopya örneği tek katlı evler karışımı.”</p>

  <p class="block_1">“Mark, Doğa ile İnsan arasında yine şu asılsız ayrımı yapıyorsunuz. Sizi uyarmıştım. Aynı zamanda da upuzun’ sözcükler kullanıyorsunuz. Kullandığınız şu son ifade neydi?” “Karşı-ütopya örneği tek katlı evler.”</p>

  <p class="block_1">“Son derece demokrasi dışı. Son derece elitist. Bunu ödünç alarak kullanmam gerekebilir.”</p>

  <p class="block_1">Mark, bunu yapacağını biliyordu. Sir Jack’in birine iltifat etme şekillerinden biriydi bu. Ve yapacağı iltifatı yosma bir kadın tavrıyla aramıştı. Şu ana değin her şey iyi gidiyordu. Sözünü bıraktığı yerden aldı. “Ada genel olarak bir hayli düz. Çok güzel falezler var. Komite’nin bir anı eşyasından hoşlanabileceğini düşündüm.” Cebinden farklı renkte kum katmanlarıyla doldurulmuş camdan küçük bir deniz feneri çıkardı. “Yöreye özgü bir anı eşyası. Alum Koyu’ndan. On iki kadar renk var. Taklidini yapmak kolay olur, sanırım. Kumu demek istiyorum.” Bir yorum olasılığını düşünerek, deniz fenerini Sir Jack’in yazı masasının üzerine koydu. Hiçbir yorum gelmedi.</p>

  <p class="block_1">“Bunun dışında, derelerin denize doğru akarken kalker kayalıklarını kesip oydukları yerlerde az çok koyağa benzeyen birtakım oluşumlar var. Kaçakçılar tarafından çokça kullanılıyor buralar. Bitki örtüsü ve hayvan varlığına gelince: özellikle ender ve tehlikede olan hiçbir şey yok. Sincaplar konusunda bir ayrıntı: sadece kızıl sincap türü var, çünkü burası bir ada ve gri sincaplar tekneye binmeyi başaramamışlar. Ancak ortalıkta bu konuyu mesele eden hiç kimseyi de göremiyorum. Aa evet, birazcık kötü sayılabilecek haberler de var, Sir Jack.” Onun siyah, çalı gibi ve birkaç tel ağarmış kaşlarının yukarı kalkmasını bekledi. “Siyah kanatlı dalıcı kuşları da var.”</p>

  <p class="block_1">“Şimdi hep birlikte,” diye neşeyle bağırdı Sir Jack, <i class="calibre1">“Siktir et dalıcı kuşları!”</i></p>

  <p class="block_1">“Pekâlâ,” diye sözünü sürdürdü Mark. “Başka nesi var? A evet, <i class="calibre1">bütün ülkenin en berbat cappuccino’su</i> var. Shanklin’deki bir rıhtım kafesinde içmiştim. Eğer bir İşkence Müzesi kurmayı planlıyorsak makineyi saklamaya değer.”</p>

  <p class="block_1">Mark durakladı, derken çevresindeki suskunluğu farketti. Budala. Gene aynı şeyi yaptın. Daha bunu yaparken farkına varmıştı. Sir Jack’in esprilerinin üstüne asla kendi esprini yapmayacaktın. Ondan önce yapabilirdin, böylelikle ona seni alt etme fırsatı tanıyabilirdin, ama ondan sonra yapman dalkavukluktan çok rekabet etme anlamına geliyordu. Bunu ne zaman öğrenecekti?</p>

  <p class="block_1">“Kullanabileceğimiz nesi var? Her şeyden birazcık var, diyebilirim, ama aynı zamanda çok önemli hiçbir şey yok. Gerektiğinde yokluğuna katlanamayacağımız hiçbir şeyi yok. Evet. Oldukça güzel bir şato: surlar, kale nizamiyesi, burç, şapel. Hisar hendeği bulunmuyor, ama kolaylıkla bir tane kazdırabiliriz. Sonra, bir kraliyet sarayı var: Dr Max’in de belirttiği gibi, Osborne House. İtalyan etkisi taşıyan bir bina. Görüşler farklılık gösteriyor. İki hükümdar ikamet etmiş orada: idamından önce, adı geçen şatoda tutsak edilen Birinci Charles’la; öldüğünde, aynı sarayda kalan Kraliçe Victoria. Her birinde de, turistleri çekme olanakları var, diyebilirim. Adada ünlü bir şair kalmış: Tennyson. Aynı zamanda bir iki Roma villası ve bana -aynı zamanda birçok büyük otoriteye de- Avrupalı eşdeğerleriyle karşılaştırıldığında özelliksiz gelmiş olan ünlü mozaikler var. Farklı dönemlere ait çok sayıda malikâne var. Çeşitli cemaat kiliseleri; bazı duvar resmi parçaları, pirinçten yapılma bazı anıtsal süs eşyaları ve çok sayıda güzel kabir var. Harika çayevi olabilecek, üstü saman kaplı birçok kulübe var. Düzeltiyorum: Bunların çoğu zaten çayevi olmuş, ama daha iyi hale getirilebilirler. Aşağı yukarı 1910’larda yapılmış olan Quarr Manastırı dışında, dikkate değer hiç modem bina yok, bu manastır yirminci yüzyıl erken dönem dışavurumculuğunun bir başyapıtı sayılıyor, Gaudi, Katalonya, Cordoba ve Cluny’den esinlenilip Belçika tuğlasından yapılmış, bir Benedikten keşişi tarafından tasarımlanmış, bu görüşleri, bildiğiniz gibi, Pevsner’den aldım. Ama bunları daha özel bir kullanıma uyarlamak için izin istemek gerektiğini düşünüyorum.</p>

  <p class="block_1">“Başka ne var? Jeff’in belirttiği gibi, Cowes Yarışları da var aslında. Kral Charles’ın bowling sahası, Tennyson’ın tenis kortu. Bir iki asma bağı. Adanın batı kıyısı açıklarında The Needles kaya grubu. Çeşitli dikilitaşlar ve anıtlar. İçinde tutuklular da bulunan iki büyük hapishane. Eskiden, tekne yapımcılığı dışında, ana faaliyet kaçakçılıkmış. Tabii batık gemileri yağmalama işi de varmış. Günümüzdeyse, turizm. Düşünebileceğiniz gibi, çok paralı turistler için bir yer değil burası. Eski bir atasözüne bakılacak olursa adada hiç keşiş, hukukçu ve tilki yokmuş. Tennyson, adanın güneyindeki kalker tepeliklerindeki havanın yarım litresinin altı pens değerinde olduğunu söylermiş. Keşke, bunu her okuyuşumda altı pensim ya da yarım litre havam olsa benim. Şair Swinbume orada gömülüymüş. Keats orayı ziyaret etmiş, Thomas Macaulay de öyle. Eğer bilmek istiyorsanız George Morland de. H. de Vere Stacpoole‘u tanıyan var mı? Mavi Lagün mü? Hayır, öyle olduğunu sanmıyorum. Bonchurch’de yaşamış olan bir romancı. Her neyse, H. de Vere Stacpoole’un, merhum karısının anısına Bonchurch’e köy havuzunu bağışlamış olduğunu öğrendiğinize memnun olacaksınız.” Mark bu son olayı, Sir Jack için bir espri olanağı yaratmayı umarak, nötral bir tonda söylemişti. Hayal kırıklığına da uğramadı.</p>

  <p class="block_1">“Havuzu doldurun!” diye haykırdı Sir Jack, kıs kıs gülerek. “Üzerine beton dökün!”</p>

  <p class="block_1">Mark suskun bir tatmin anı yaşadı. Aynı zamanda da, “Sir Jack”in haykırışında, törensi ve otantiklikten uzak bir şeyler olduğunu hissetmişti. “Sir Jack”liği oynayan Sir Jack’ti bu. Bir anlamda, her zaman “Sir Jack” olduğu da söylenebilirdi.</p>

  <p class="block_1">“Ancak, bir an şöyle bir düşünelim. Bizler kimiz? diye soruyorum kendi kendime, bir erkeğin karısına bağlılığıyla biraz dalga geçmek için. Bizler kinik bir çağda yaşıyoruz ve bu bana göre bir şey değil, beyefendiler. Söylesenize, Mark, Stacpoole’un karısı trajik bir biçimde mi öldü? Bir demiryolu hattının üzerinde parça parça mı oldu? Belki de bir vandal çetesi tarafından ırzına geçilip doğrandı, öyle mi?”</p>

  <p class="block_1">“Bunu araştıracağım, Sir Jack.”</p>

  <p class="block_1">“Bu ilginç bir atraksiyon olabilir. Yüce Tanrım! Bundan bir film çıkabilir!”</p>

  <p class="block_1">“Sir Jack, diyebilirim ki, üzerinde çalıştığım araştırma materyalinin bir kısmı çok eski verilere dayanıyor. Gerçekte havuzu görmüş değilim. Bildiğim kadarıyla yıllar önce doldurulmuş olabilir.”</p>

  <p class="block_1">“O zaman, Marco, onu yeniden kazıp bu dokunaklı efsaneyi yeniden yaratacağız. Belki de şu ünlü kızıl sincaplar kadının başını uçuran bir telgraf direğini kemirmişlerdir, ne dersiniz? Sir Jack bu sabah gerçekten de Şen Şakrak Jack olmuştu. “Özetleyin, Bay Polo. Egzotik yolculuklarınızı bizler için özetleyin.”</p>

  <p class="block_1">“Özet. Raporuma bütün tarihsel malzemeyi koymuş bulunuyorum. Umarım Dr Max bunları onaylar. Ancak Vesey-Fitzgerald adındaki bir yazarın sözünü anmam gerekirse (Sir Jack eski moda adların tumturaklılığının tadını çıkarmak isteyebilir diye bir an durakladı) ‘Bir zamanlar Bahçe-Ada olan yer, şimdi tümüyle bir turizm merkezi.’ Bu elbette bir süre önceydi. Ve şimdi...” İltifat bekleyerek, gözlerini Sir Jack’e doğru çevirdi. Sir Jack onu mahcup etmedi.</p>

  <p class="block_1">“Ve şimdi, şu cüretkârca sözümü söylememde bir sakınca yoksa eğer, doğru dürüst bir capuccinno bile içemeyeceğiniz tek katlı evlerin bulunduğu bir karşı-ütopya orası.”</p>

  <p class="block_1">“Teşekkürler, Sir Jack.” Proje Yönetisi öyle bir reverans yaptı ki, orada bulunanlar bunda bir ironi olduğunu düşünebilirlerdi. “Sözün kısası, amaçlarımız için, mükemmel. Yeniden dönüştürülüp yenilenmeye uygun bir yer.”</p>

  <p class="block_1">“Mükemmel.” Sir Jack ayak ziline dokundu ve bir barmen göründü. “Potter! H. de Vere Potter, size serinletmenizi söylediğim şu büyük şişe Krug’u biliyorsunuz değil mi? Peki, şimdi onu yeniden mahzene götürün. Şimdi hepimiz de, makinenizin yapabileceği en güzel köpükle cappuccino içeceğiz.”</p>

  <p class="block_3"> </p>

  <p class="block_3"> </p>

  <p class="block_18">BİR İÇKİ DAHA, ART DÜŞÜNCELERDEN UZAK OLMADIĞI AÇIKÇA BELLİ OLAN BİR AKŞAM DAVETİ, BİR FİLM, BİR İÇKİ DAHA, VE, ÇOĞU ERKEKLE OLDUKTAN ÇOK DAHA SONRA, bir karar verme noktasına varmış bulunuyorlardı. Ya da bu olmasa bile, en azından daha büyük bir kararın verilip verilmemesi gerektiği konusunda bir kararın alınacağı noktaya. Martha, şaşırarak görüyordu ki, hiç sabırsızlık hissetmiyordu, bu tür yerlere yaptığı daha önceki ziyaretlerde görülen o yerinde duramadığı sinirliliklerinden ve sıkıntı hallerinden eser yoktu. İki gece önce, Paul kendisini yanağından öpmüştü, ne vardı ki yanağının seçtiği ya da sonunda dokunduğu bölümü, ağzının köşesi olmuştu. Ancak Martha, bir zamanlar aklından geçirmiş olabileceği gibi, şöyle şeyler düşünmemişti: “ Kararını vereceksen ver, kararsız kalma, beni ya öp ya da öpme.” Böyle düşünmek yerine, bunun güzel bir şey olduğunu düşünüyordu, hatta Paul’ün neredeyse ayak uçlarında yükseldiğini hissetse bile böyle düşünüyordu. Eh, bir dahaki sefere, basık topuklar giyersin.</p>

  <p class="block_1">Martha’nın evinde, kanepenin üzerindeydiler, parmakları hafifçe birbirlerine dokunuyordu, kaçmak için, daha makul davranabilmek için hâlâ bir olanaktı bu. “Bakın,” dedi Martha, “Sanırım şunu açıklığa kavuştursam iyi olacak. Birlikte çalıştığım erkeklerle gönül serüvenlerine girmem ben, kendimden daha genç erkeklerle de çıkmam.”</p>

  <p class="block_1">“Sizden kısa olmadıkları ve gözlük de takmadıkları sürece bir sorun olmasa gerek,” diye yanıt verdi Paul.</p>

  <p class="block_1">“Benden daha az para kazanan erkeklerle de çıkmam.”</p>

  <p class="block_1">“Sizden kısa olmadıkları sürece.”</p>

  <p class="block_1">“Benden kısa olan erkeklerle de çıkmam.”</p>

  <p class="block_1">“Gözlük takmadıkları sürece.”</p>

  <p class="block_1">“Aslında gözlüklerle bir alıp veremediğim yok,” dedi Martha, ama daha cümlesinin sonunu getiremeden Paul onu öpmeye başlamıştı.</p>

  <p class="block_1">Yatakta sözcükler yeniden belirdiklerinde, Paul mutluluktan sarhoş olduğunu ve diline de söz geçiremediğini farketti. “Bana benim ilkelerimi sormadınız,” dedi.</p>

  <p class="block_1">“Hangileriymiş onlar?”</p>

  <p class="block_1">“Aa, benim de ilkelerim var. Birlikte çalıştığım, benden büyük kadınlarla, benden daha fazla kazanan kadınlarla ilgili.”</p>

  <p class="block_1">“Evet, sanırım ilkeleriniz olmalı.” Martha, saldırganca davranmaktan çok kaba biri gibi davranmışçasına, yanıt veremez duruma düştüğünü hissediyordu.</p>

  <p class="block_1">“Kesinlikle ilkelerim var. Hepsinin de lehine ilkelerim var.”</p>

  <p class="block_1">“Sizden daha uzun boylu olmadıkları sürece.”</p>

  <p class="block_1">“Bak ona katlanamam.”</p>

  <p class="block_1">“Ve oldukça kısa kesilmiş koyu kahverengi saçları olmadıkları sürece.”</p>

  <p class="block_1">“Hayır, sarışın olmalılar.”</p>

  <p class="block_1">“Ve seksten hoşlanmalılar.”</p>

  <p class="block_1">“Hayır, ben, seksten hoşlanırmış gibi yapan bir kadını daha fazla yeğlerim.”</p>

  <p class="block_1">Zırvalar söyleyip duruyorlardı, ama Martha, öyle ya da böyle, insanın söyleyemeyeceği şeyler konusunda kurallar olmadığını düşünüyordu. Paul’ün şoke olmayacağını, ya da kıskançlık duymayacağını, vaziyeti pekâlâ anlayacağını düşünüyordu. Bunların ardından söylediğini de onu sınamak için söylememişti.</p>

  <p class="block_1">“Eli şimdi senin elinin durduğu yerde duran birini anımsıyorum.”</p>

  <p class="block_1">“Hergele!” diye mırıldandı Paul. “Şey, zevk sahibi bir hergele.”</p>

  <p class="block_1">“Peki ne dediğini biliyor musun?”</p>

  <p class="block_1">“İnsan kalbinin yüzde beşini taşıyan birisi söyleyecek sözcük bulamazdı. Hiçbir şey söyleyemezdi.”</p>

  <p class="block_1">“Ustalıklı bir yaltaklanma,” dedi Martha. “İnsana bu kadar iyi duygular vermesi çok şaşırtıcı. Her ülkede böyleleri olmalı. Böyleleri olsa hiç savaş olmazdı.”</p>

  <p class="block_1">“Peki o ne dedi?” Sanki soruyu soran Paul’ün kendi eliydi.</p>

  <p class="block_1">“Ah, güzel bir şeyler söyleyeceğini bekliyordum.”</p>

  <p class="block_1">“Ustalıklı bir yaltaklanma.”</p>

  <p class="block_1">“Aynen. Neredeyse kafasının içinden geçenleri bir bir okuyabiliyordum.” Ve birden, “Sutyen numaran 85 C olmalı,” dedi.</p>

  <p class="block_1">“Budala. Moron. Tanıdığım biri mi?”</p>

  <p class="block_1">Martha başını salladı. Tanıdığın biri değil.</p>

  <p class="block_1">“Su katılmamış bir moron,” diye yineledi Paul. “Senin numaran herhalde 85 B’dir.”</p>

  <p class="block_1">Martha ona yastıkla vurdu.</p>

  <p class="block_1">Daha sonraları, hafif bir uykudan uyanırken Paul, “Sana bir soru sorabilir miyim?” dedi.</p>

  <p class="block_1">“Bütün soruların yanıtlanacak. Sözüm söz.” Bu aynı zamanda Martha’nın kendine karşı verdiği bir sözdü.</p>

  <p class="block_1">“Bana evliliğinden söz et.”</p>

  <p class="block_1">“Evliliğim mi?”</p>

  <p class="block_1">“Evet, evliliğin. Görüşme yapmak için geldiğinde ben oradaydım. İlgini çekmeyen kişiydim ben. Sen Sir Jack’le dans ederken.”</p>

  <p class="block_1">“Pekâlâ, eğer hiç kimseye söylemezsen...”</p>

  <p class="block_1">“Söz.”</p>

  <p class="block_1">“Kendime her zaman görüşme başına taktik bir yalan söyleme hakkı tanıyorum. Hepsi bu.”</p>

  <p class="block_1">“Demek benimle evlenmeden önce boşanman gerekmiyor.”</p>

  <p class="block_1">“Sanırım bundan daha büyük engeller var.”</p>

  <p class="block_1">“Ne gibi?”</p>

  <p class="block_1">“Seksten çok hoşlanmamak gibi.”</p>

  <p class="block_1">Paul çişini edip döndüğünde, “Nasıl oldu da sutyen numaramın 85 B olduğunu bildin, Paul?” dedi Martha.</p>

  <p class="block_1">“Kadınlar konusundaki inanılmaz içgüdüsel bilgi ve anlayışım sayesinde sadece.”</p>

  <p class="block_1">“Devam et.”</p>

  <p class="block_1">“Neye devam edeyim?”</p>

  <p class="block_1">“Özür dilerim. Bunun dışında, demek istiyorum.”</p>

  <p class="block_1">“Şey, herhalde farkına varmışsındır, sutyeninin kopçasını çözerken çok beceriksiz davrandım. Korkarım etiketi okumaktan kendimi alamadım. Yani, okumaya uğraşmıyordum, demek istiyorum.”</p>

  <p class="block_1">İkisi de uykuya dalmadan önce Paul, “Demek toplantının tutanaklarını özetleyecek olursak, eğer işimi değiştirirsem, eğer maaşıma zam alırsam, eğer doğum belgemi çarpıtıp yaşımı büyütürsem, eğer boyumu uzatmak için bir kapıya asılırsam ve de kontak lens kullanırsam, benimle çıkmayı düşünebilirsin,” dedi.</p>

  <p class="block_1">“Bunu düşüneceğim.”</p>

  <p class="block_1">“Ve sen de karşılık olarak önündeki engelleri ortadan kaldırmaya çalışacaksın.”</p>

  <p class="block_1">“Hangi engeller?”</p>

  <p class="block_1">“Ah, evli olmak ve seksten hoşlanmamak gibi.”</p>

  <p class="block_1">“Evet,” diye yanıt verdi Martha ve ansızın üzerine, nereden geldiğini anlayamadığı bir melankolinin çöktüğünü hissetti. Hayır, bu anlaşılır bir melankoliydi, çünkü ne olursa olsun, sen buna layık değilsin, diyordu. Bu melankoli seninle dalga geçmek için ortaya çıktı sadece.</p>

  <p class="block_1">“Şey...bilmem ki, yani, belki de birisiyle çıkmadıkça diyorum.”</p>

  <p class="block_1">“Evet, sanırım çıkıyorum,” diye yanıtladı Martha, Paul’ün kolunun gerginliğini hissederek. Çabucak ekledi: “Şimdi.”</p>

  <p class="block_1">Ertesi sabah Martha, Paul’ün normal yoldan ve normal giysiler içinde Londra’yı bir baştan bir başa katedip Pitman Malikânesi’ne varması için onu erkenden uyandırdıktan sonra; “Şey, evet, belki de,” diye düşündü.</p>

  <p class="block_3"> </p>

  <p class="block_3"> </p>

  <p class="block_1">Dr MAX’İN TESTİNE GİREN KİŞİ, kırk dokuz yaşında bir adamdı. Beyaz ırktandı, orta sınıfa mensuptu, İngiliz kökenliydi, ancak atalarının soyağacını üç kuşaktan daha öteye götüremiyordu. Annesinin kökeni Gal bölgesi sınırları, babasınınkiyse North Midlands’tı. İlk öğretimini devlet okullarında tamamlamış, orta öğretimini özel okullarda burs alarak sürdürmüş ve üniversite öğrenimi sırasında da burs almıştı. Kültür alanında ve profesyonel medyada çalışmıştı. Bir yabancı dil konuşuyordu. Evliydi, çocuğu yoktu. Kendini kültürlü, bilinçli, zeki, bilgili bir kişi olarak görüyordu. Şart koşulduğu gibi, Tarih’le hiçbir eğitimsel ya da mesleki bağlantısı yoktu.</p>

  <p class="block_1">Görüşmenin amacı açıklanmamıştı. Amaç, görüşmenin pazar araştırması ve önde gelen alkolsüz bir içki şirketiyle ilgili olduğu söylenerek gizlenmişti. Dr Max’ın mevcudiyetine hiçbir imada bulunulmamıştı. Sorular, pastel renkli giysiler giymiş, kadın bir araştırmacı tarafından sorulmuştu.</p>

  <p class="block_1">Teste giren kişiye Hastings Meydan Savaşı’nda neler olduğu soruldu.</p>

  <p class="block_1">Teste giren kişi: “ 1066” diye yanıt verdi.</p>

  <p class="block_1">Soru yinelendi.</p>

  <p class="block_1">Teste giren kişi güldü. “Hastings Meydan Savaşı. 1066.” Duraklama oldu. “Kral Harold. Gözüne ok saplandı.”</p>

  <p class="block_1">Teste giren kişi, soruyu yanıtlamış gibi davrandı. Kendisine savaşa başka kimlerin katıldığı, askeri strateji konusunda yorum yapıp yapamayacağı, çatışmanın ya da sonuçlarının olası nedenleri üzerinde bir şeyler söyleyip söyleyemeyeceği soruldu.</p>

  <p class="block_1">Teste giren kişi yirmi beş saniye boyunca suskun kaldı. “Dük -sanırım Düktü- Normandiyalı William, ordusuyla Fransa’dan den ize açıldı -gerçi geldiği yer o zamanlar Fransa olmayabilir- savaşı kazandı ve Fatih William oldu. Daha doğrusu, zaten Fatih William’dı da, Birinci William oldu. Hayır, önce söylediğim doğru. İngiltere’nin ilk gerçek kralı oydu. Gerçi, Papaz Edward’la pastaları yakan kral Alfred de vardı ama, onlar gerçekte kral sayılmazlar, öyle değil mi? Sanırım Harold’la bir yerlerden akrabalığı vardı. Bir olasılıkla kuzendiler. Zaten o zamanlar çoğu akrabaydı, öyle değil mi? Hepsi de Norman sayılırlardı. Yani, bir Sakson olan Harold’ı saymazsak.”</p>

  <p class="block_1">Teste giren kişiden bu konuda iyice düşünüp taşınması istendi. Harold’ın bir Sakson olduğunu düşünüyor muydu, yoksa düşünmüyor muydu?</p>

  <p class="block_1">Teste giren kişi yirmi saniye suskun kaldı. “Sakson olabilir. Sanırım Saksondu. Hayır, iyice düşünüp taşınınca öyle olmadığına bahse girerim. Sanırım o da bir başka çeşit Norman’dı. William’in kuzeni olmasından dolayı. Eğer öyle idiyse.”</p>

  <p class="block_1">Teste giren kişiye savaşın tam olarak nerede cereyan ettiği soruldu.</p>

  <p class="block_1">Teste giren kişi: “Bu tuzak bir soru, öyle değil mi?” dedi. Teste giren kişiye tuzak soru bulunmadığı konusunda güvence verildi.</p>

  <p class="block_1">Teste giren kişi yanıt verdi: “Hastings. Şey, kentin içinde değil, tabii. Gerçi o zamanlar kent falan yoktu. Kumsalda mı?”</p>

  <p class="block_1">Teste giren kişiye Hastings Meydan Savaşı’yla Fatih William’ın Taç Giyme Töreni arasında ne olduğu soruldu.</p>

  <p class="block_1">Teste giren kişi şöyle yanıt verdi: “Emin değilim. Sanırım, Mussolini’nin Roma’ya yürüyüşü gibi Londra’ya bir çeşit yürüyüş oldu, bazı çatışmalar ve belki de bir başka savaş patlak verdi, yöre sakinleri bu gibi durumlarda hep olduğu gibi zafer kazananın bayrağı altında toplandılar.”</p>

  <p class="block_1">Teste giren kişiye Harold’a ne olduğu soruldu.</p>

  <p class="block_1">Teste giren kişi: “Bu soru şey değil mi... hayır, hiç olmadığını söylemiştiniz. Gözüne bir ok saplandı.” <i class="calibre1">(Saldırgan</i> bir <i class="calibre1">tavırla)</i> “Bunu herkes bilir,” diye yanıtladı.</p>

  <p class="block_1">Teste giren kişiye bu olaydan sonra ne olduğu soruldu.</p>

  <p class="block_1">Teste giren kişi: “Öldü. Elbette,” diye yanıt verdi. (Daha uzlaşmacı bir ruh hali içinde) “Yediği ok darbesinden ölmüş olduğuna tamamen eminim, ama yarayı aldıktan ne kadar zaman sonra, bunu bilemeyeceğim. O günlerde göze saplanan bir ok için yapılabilecek fazla bir şeyler olduğunu sanmıyorum. İnsan düşününce bunun çok talihsiz bir şey olduğunu görüyor. Sanırım, o an yukarıya doğru bakmış olmasaydı İngiliz tarihinin gidişatı farklı olabilirdi. Tıpkı Kleopatra’nın burnu gibi bir şey.” Duraklama oldu. “Sözüme dikkat edin, Harold’ın gözüne ok saplandığı anda savaşı kimin kazanmakta olduğunu gerçekten bilmiyorum, belki de bu yüzden İngiliz tarihinin gidişatı tamı tamına aynı kalabilirdi.”</p>

  <p class="block_1">Teste giren kişiye bunlara ekleyebileceği başka bir şey olup olmadığı soruldu.</p>

  <p class="block_1">Teste giren kişi otuz saniye suskun kaldı. “Halkalı zırh giyip, kafalarına burunlukları olan sivri uçlu miğferler takıyorlardı ve iki yanı da keskin enli kılıçları vardı.” Ona hangi tarafı kastettiği sorulunca, teste giren kişi yanıt verdi: “Her iki tarafı da. Sanırım. Evet, hepsi de Norman olduklarından bu gerçek onlara uyardı, öyle değil mi? Harold’ın bir Sakson olması dışında. Ancak Harold’ın adamları kesinlikle üzerlerinde deri ceketlerle ya da öyle bir şeyle savaş yapmıyorlardı. Bir dakika. Belki de yapıyor olabilirlerdi. Daha yoksul olanları, düşmana yem olsun diye sürülenler.” (<i class="calibre1">İhtiyatla</i>) “Topları<sup class="calibre4"><sup class="noteref" id="back_note_22"><a class="calibre5" href="../Text/index_split_033.html#note_22" title="22">22</a></sup></sup> falan olduklarını söylemiyorum. Şövalye olmayanlardan söz ediyorum. Herkesin zırh giyebilecek parası olabileceğini hayalimde canlandıramıyorum.”</p>

  <p class="block_1">Teste giren kişiye bütün söyleyeceğinin bu olup olmadığı soruldu.</p>

  <p class="block_1">Teste giren kişi <i class="calibre1">(heyecanlı)</i> şöyle yanıt verdi: “Hayır! Bayeux Duvar Halısı, onu şimdi anımsadım. Tümüyle Hastings Meydan Savaşı’nı konu edinen bir halı o. Ya da en azından bir bölümü öyle. Halley Kuyruklu Yıldızı’nın ilk görülmesi ya da ilk kaydedilmesi de var o duvar halısında. Sanırım. Hayır, ilk temsili var, bunu demek istiyorum. Bir yararı var mı bunun?”</p>

  <p class="block_1">Teste giren kişi şimdi bütün bilgisini tamamen sergilediğini kabul etti.</p>

  <p class="block_1">Bunun, görüşmenin adil ve doğru bir hikâyesi olduğuna ve Teste giren kişinin hedef grubunun temsilcisi olduğuna inanıyoruz.</p>

  <p class="block_1">Dr Max dolmakaleminin kapağını çıkardı ve adının ilk harflerini raporun üzerine gönülsüzce kondurdu. Bunun gibi birçok başka kişi olmuştu ve hepsi de ona sıkıntı vermeye başlıyorlardı. Çoğu insan tarihi, kendi çocukluklarını anımsadıkları gibi, kendini beğenmiş ama muğlak bir tarzda anımsıyordu. İnsanın kendi ulusunun kökenleri ve gelişimi hakkında bu kadar az şey bilmesi Dr Max’e yurtseverlikten tümüyle uzak görünüyordu. Ancak, en doğrudan paradoks da burada yatıyordu: Yurtseverliğin en istekli yatak arkadaşı, bilgi değil, cehaletti.</p>

  <p class="block_1">Dr Max iç çekti. Sadece mesleki bir şey değildi bu, aynı zamanda kişiseldi. Konferanslarına akın akın gelen, televizyon programlarına çıktığında onu telefonla arayan, şakalarına gülen, kitaplarım satın alan bütün şu kişiler aslında numara mı yapıyorlardı -hep numara mı yapmışlardı? Onların zihinlerinin içine daldığında, bu aslında, bir bahçe havuzuna dalış yapan bir flamingo kuşunun inişi kadar yararsız mıydı? Demek onların hepsi de, önünde duran ve kendini kültürlü, bilinçli, zeki ve bilgili biri olarak gören, kırk dokuz yaşındaki bu ahmak kadar mı biliyorlardı her şeyi?</p>

  <p class="block_1">“Ahmak!” dedi Dr Max.</p>

  <p class="block_3"> </p>

  <p class="block_3"> </p>

  <p class="block_18">JEFF’İN ANKETİNİN ÇIKTISI, savaş masasının üstüne, Sir Jack’in önüne konuldu. Nitelikli Eğlence’nin yirmi beş ülkedeki potansiyel alıcılarından, İngiltere sözcüğünün onlar için ifade ettiği altı karakteristik özelliği, erdemi ya da özlü değeri liste yapmaları istenmişti. Serbest çağrışım yöntemine başvurmaları talep edilmiyordu; yanıt verenlere hiçbir zaman sınırlama getirilmemiş, önceden saptanmış hiçbir çoktan seçmeli soru sunulmamıştı. “Eğer insanlara istedikleri şeyleri veriyorsak,” diye ısrar etmişti Sir Jack, “o zaman bizim de en azından bunların ne olabileceğini öğrenmek gibisinden mütevazı bir koşulu ileri sürmemiz gereklidir.” Bu yüzden dünya yurttaşları Sir Jack’e önyargısız bir şekilde, kendilerine göre İngilizliği oluşturan Elli Özlü Değer’in neler olduğunu söylediler.</p>

  <p class="block_3"> </p>

  <p class="block_1">1. KRALİYET AİLESİ</p>

  <p class="block_1">2. BIG BEN / PARLAMENTO SARAYI</p>

  <p class="block_1">3. MANCHESTER UNITED FUTBOL KULÜBÜ</p>

  <p class="block_1">4. SINIF SİSTEMİ</p>

  <p class="block_1">5. PUB’LAR</p>

  <p class="block_1">6. KARDA BİR KIZIL GERDAN KUŞU</p>

  <p class="block_1">7. ROBIN HOOD İLE ŞEN ADAMLARI</p>

  <p class="block_1">8. KRİKET</p>

  <p class="block_1">9. DOVER’IN AK FALEZLERİ</p>

  <p class="block_1">10. EMPERYALİZM</p>

  <p class="block_1">11. İNGİLİZ BAYRAĞI</p>

  <p class="block_1">12. SNOBLUK</p>

  <p class="block_1">13. “GOD SAVE THE KING/ QUEEN” MARŞI</p>

  <p class="block_1">14. BBC</p>

  <p class="block_1">15. LONDRA’NIN WEST END BÖLGESİ</p>

  <p class="block_1">16. TIMES GAZETESİ</p>

  <p class="block_1">17. SHAKESPEARE</p>

  <p class="block_1">18. DAMLARI SAMAN KAPLI KULÜBELER</p>

  <p class="block_1">19. ÇAY/ DEVONSHIRE’IN KREMALI ÇAYI</p>

  <p class="block_1">20. STONEHENGE</p>

  <p class="block_1">21. SERİNKANLILIK/ TEPEDEN BAKMA</p>

  <p class="block_1">22. ALIŞVERİŞ</p>

  <p class="block_1">23. MARMELAT</p>

  <p class="block_1">24. LONDRA KULESİ / BALTALİ MIZRAK TAŞIYAN KULE MUHAFIZLARI</p>

  <p class="block_1">25. LONDRA TAKSİLERİ</p>

  <p class="block_1">26. MELON ŞAPKA</p>

  <p class="block_1">27. TV KLASİK DİZİLERİ</p>

  <p class="block_1">28. OXFORD / CAMBRIDGE</p>

  <p class="block_1">29. HARRODS</p>

  <p class="block_1">30. ÇİFT KATLI OTOBÜSLER / KIRMIZI OTOBÜSLER</p>

  <p class="block_1">31. İKİYÜZLÜLÜK</p>

  <p class="block_1">32. BAHÇEYLE UĞRAŞMA</p>

  <p class="block_1">33. ALÇAKLIK / GÜVENİLMEZLİK</p>

  <p class="block_1">34. AHŞAP DUVAR TEKNİĞİ</p>

  <p class="block_1">35. EŞCİNSELLİK</p>

  <p class="block_1">36. ALİCE HARİKALAR DİYARINDA</p>

  <p class="block_1">37. WINSTON CHURCHILL</p>

  <p class="block_1">38. MARKS &amp; SPENCER</p>

  <p class="block_1">39. BRİTANYA SAVAŞI</p>

  <p class="block_1">40. FRANCIS DRAKE</p>

  <p class="block_1">41. BAYRAĞA SELAM TÖRENLERİ</p>

  <p class="block_1">42. SIZLANMA</p>

  <p class="block_1">43. KRALİÇE VICTORIA</p>

  <p class="block_1">44. KAHVALTI</p>

  <p class="block_1">45. BİRA/ SICAK BİRA</p>

  <p class="block_1">46. DUYGUSAL SOĞUKLUK</p>

  <p class="block_1">47. WEMBLEY STADYUMU</p>

  <p class="block_1">48. KIRBAÇLAMA / ÖZEL OKULLAR</p>

  <p class="block_1">49. YIKANMAMA / KİRLİ İÇ ÇAMAŞIRLARI</p>

  <p class="block_1">50. MAGNA CARTA</p>

  <p class="block_3"> </p>

  <p class="block_1">Listeyi gözden geçirirken, Sir Jack’in yüz ifadesinin bilgece bir öz tatminle yoğun bir cesaret kırıklığı arasında gidip geldiğini fark etti Jeff. Derken, etine dolgun bir el onu başından savdı ve Jeff, mesajı veren kişinin kırgınlığını anladı.</p>

  <p class="block_1">Tek başına kalınca, çıktıyı yeniden gözden geçirdi Sir Jack. Sona doğru belirgin bir şekilde kötüleşiyordu. Kusurlu bir anket tekniğinin sonucu olabileceğini düşündüğü maddelerin üstünü çizdi ve geriye kalanlar üzerinde düşünüp taşındı. Çoğu doğru bir biçimde öngörülmüştü: alışveriş yapılacak dükkânlarla Devonshire’ın kremalı çaylarının servis yapılacağı, damları saman kaplı kulübeler açısından Ada’da hiçbir eksiklik olmayacaktı. Bahçeyle uğraşma, kahvaltı, taksiler, çift katlı otobüsler: bütün bunlar yararlı maddelerdi. Karda bir kızıl gerdan kuşu: Bu da nereden çıkmıştı? Belki de şu Noel kartlarından. Magna Carta şu sıralar herkesin anlayabileceği bir İngilizceye çeviriliyordu. <i class="calibre1">The Times</i> gazetesi hiç kuşku yok ki kolaylıkla kazanılmıştı; Londra Kulesi Muhafızlarının -ya da “sığır eti yiyiciler”in- kilo almaları sağlanacaktı ve Dover’ın Ak Falezleri, daha önce Akfalez Koyu olarak bilinen yere, çok fazla dilbilimsel cambazlıklara kalkışılmadan yeniden yerleştirilecekti. Big Ben, Britanya Savaşı, Robin Hood, Stonehenge: Bunlardan daha basiti olamazdı.</p>

  <p class="block_1">Ancak listenin üst tarafında bazı problemler vardı. Tam olarak, 1,2 ve 3 No’lu maddelerde. Sir Jack daha önce Parlamento’da birtakım zemin yoklama çalışmaları yapmış, ancak Avam Kamarası’nın sözcüsüyle bir kahvaltısı sırasında gündeme gelen ve ulusal yasa yapıcılara sunulan ilk öneri, duyarsızlıkla karşılanmıştı; hatta önerinin küçümsenmiş olduğu bile söylenebilirdi. Futbol kulübü daha kolay olacaktı: Mark’ı üst düzey müzakerecilerden oluşan bir ekiple Manchester’a gönderecekti. Ufak tefek, maviş Mark, başkaları tarafından kolaylıkla manipüle edilebilecek birine benziyor ama dalkavukluk edip kâğıda imzanızı attırdı mı da ölüm fermanınızı ilan ediyordu. Hiç kuşku yok ki yerel gurur, kentsel gelenek ve buna benzer meseleler olacaktı -bunlar her zaman olmuştu. Sir Jack bu gibi durumlarda işin sadece bir para sorunu olmadığını biliyordu: paranın sonuçta ilkelerden daha az önemli olduğunu benimseyen zorunlu bir kendini aldatmayla birleşmiş bir paraydı bu. Burada hangi ilke geçerli olabilirdi? Mark bir tane bulacaktı işte. Eğer küçük kramponlarını çimlere vurarak direnecek olurlarsa, her zaman için, ruhları bile duymadan kulübün unvanını satın alabilirdiniz. Ya da sadece, bu unvanı kopya edip onlara siktir olmalarını söyleyebilirdiniz.</p>

  <p class="block_1">Buckingham Sarayı farklı bir yaklaşım gerektirecekti: daha az havuç ve sopa, daha fazla havuç ve havuç. Kral ile Kraliçe son zamanlarda kiniklerden, hoşnutsuzlardan ve hayır-deyicilerden oluşan bildik güruhtan çok fazla eleştiri alıyordu. Sir Jack’in gazeteleri bu tür ihanetlerle dolu karaçalmaları yurtsever bir şekilde çürütmek için emirler almışken, bir yandan da onlara sayfalarında, insanın içini karartacak ölçüde ince ayrıntılarla yer veriyordu. Prens Rick’in karıştığı şu iğrenç olaya da. “Kralın kuzeni, uyuşturucu batağına saplanmış kadınlarla âlemde yakalandı” -gazetenin manşeti bu muydu? Gazeteciyi elbette kovmuştu, ancak bu iğrenç haberler yayılma eğilimi gösteriyordu. Havuç ve havuç; eğer gereken buysa bir yığın havuç sunabilirlerdi. Artırılmış ücretler, daha iyi çalışma koşulları, daha az iş ve daha fazla mahremiyet önerecekti onlara; şu anki yurttaşlarının dırdırcı nankörlüklerine karşı gelecekteki yurttaşlarının garantili hayranlıklarını koyacaktı; eski krallıklarının çürümüşlüğünü ve gümüşi pırıltılarla ışıyan bir denize yerleştirilmiş değerli bir mücevherin parlak geleceğini vurgulayacaktı.</p>

  <p class="block_1">Peki o mücevher nasıl parıldayacaktı? Sir Jack işaretparmağını yeniden listenin alt kısmına koydu ve üzerini çizdiği her yeni maddeyle birlikte homurtuları şiddetlendi. Bu bir anket falan değil, düpedüz bir karaçalmalar yığınıydı. Kim olduklarını sanıyordu bu <i class="calibre1">lanet</i> olası herifler, İngiltere hakkında nasıl oluyor da böyle şeyler söyleyebiliyorlardı? Onun İngilteresi. Ne biliyorlardı ki? Lanet olası turistler, diye düşündü Sir Jack.</p>

  <p class="block_3"> </p>

  <p class="block_3"> </p>

  <p class="block_18">İHTİYATLA, BECERİKSİZCE Paul Martha’ya yaşamını anlattı. Bir banliyöde Tudor taklidi bir evde yetişmişti: süseriği ve horçiçeği, iyi biçilmiş çimenler ve komşular tarafından gözetlenen çevre. Pazar sabahları araba yıkama; köy kiliselerinde amatör konserler. Hayır, tabii her zaman olmuyordu bu: sadece insana öyle bir duygu veriyordu. Çocukluğu huzur içinde geçmişti; sıkıcı da diyebilirsiniz. Hortum kullanma yasağı sırasında püskürteç kullanıldığı için komşunun komşuyu ihbar ettiği olurdu. Binanın bir köşesinde Tudor taklidi bir karakol vardı; ön bahçesinde uzun bir direğin tepesinde Tudor taklidi bir kuş yuvası dururdu.</p>

  <p class="block_1">“Keşke kötü bir şey yapmış olsaydım,” dedi Paul.</p>

  <p class="block_1">“Niçin?”</p>

  <p class="block_1">“Şey, sana itiraf edebileyim diye, beni anlayıp bağışlayabilesin ya da öyle bir şey yapabilesin diye.”</p>

  <p class="block_1">“Gerekli değil bu. Hem, senden daha az hoşlanmama neden olabilirdi bu.</p>

  <p class="block_1">Paul birkaç saniye suskun kaldı. “Eskiden çok otuzbir çekerdim,” dedi, umutlu bir edayla.</p>

  <p class="block_1">“Suç değil bu,” dedi Martha. “Ben de öyle yapardım.” “Hay Allah!”</p>

  <p class="block_1">Paul ona fotoğraflar gösterdi: Paul, çocuk beziyle, kısa pantolonluyken, kriket dizlikleriyle, siyah kravatlı, saçları gitgide koyulaşıp saman sarısından kahverengine dönüşmüş halde, son moda eğilimleri izleyen gözlükleriyle, yetişkinliğin kaygıları ağır basıp yeniyetme tombulluğu yavaş yavaş azalırken. Üç çocuğun ortancasıydı, onunla alay eden bir ablayla el bebek gül bebek büyütülen bir erkek kardeş. Okulda iyi bir öğrenciydi ve dikkatlerden kaçmakta da iyiydi. Üniversiteden sonra, yönetim kademelerinde stajyer olarak Pitco’ya katılmıştı; sonra, hiç kimseyi rahatsız etmeyecek bir şekilde sürekli terfi etmişti, ta ki bir gün erkekler tuvaletinde yanında ayakta duran siluetin -bu siluet o kadar geniş gözüküyordu ki pisuarların bölmelerine sığmıyor gibiydi- Sir Jack Pitman’ın ta kendisi olduğunu fark edene değin. Sir Jack, demokratik bir işeme yerinde alıştırma yapmak üzere, porfir tuvaletinin görkeminden ve mahremiyetinden vazgeçmeye karar vermiş olmalıydı. Sir Jack “Kreutzer Sonatı”nın ikinci bölümünü mırıldanıyordu. Bu durum Paul’ü son derece gerginleştirip sidiğinin duruvermesine yol açmıştı. Hiçbir zaman anlayamadığı bir sebeple Sir Jack’e, Beethoven’la bir köy polisi arasında geçen hikâyeyi anlatmaya başlamıştı. Elbette, Başkan’ın yüzüne bakmaya cesaret edemiyor, sadece hikâyeyi anlatıyordu. Hikâyenin sonunda, Sir Jack’in, fermuarını çekip tuvaletten çıkmakta olduğunu işitmişti, Sir Jack çıkarken ıslıkla ve <i class="calibre1">presto</i> tempoda üçüncü bölümü çalıyordu ve çalışının yanlış notalarla dolu olduğu, Paul’ün dikkatinden kaçmamıştı. Ertesi gün Sir Jack’in özel ofisine çağrılmış ve bir yıl sonra da onun Fikir Avcısı olmuştu. Her ayın sonunda Başkan’a kendi kişisel tutanak kayıtlarını sunuyordu. Hatta zaman zaman, Sir Jack’i unutulmuş bilgelik kayıtlarıyla şaşırtmayı becerdiği bile oluyordu. Çenesini sallaması esas olarak kendini onayladığının bir işaretiydi, ama aynı zamanda da, Fikir Avcısı’nı, kristal aforizmayı yere çarpmadan önce ele geçirme konusundaki çevikliğinden ötürü de kutlamaya yarıyordu.</p>

  <p class="block_1">“Kızlar,” dedi Martha. Sir Jack Pitman’dan enikonu usanmıştı.</p>

  <p class="block_1">“Evet.” Paul’ün bütün söylediği bu oldu. Bununla şunu demek istemişti: zaman zaman, ihtiyatla, beceriksiz bir şekilde. Ama hiçbir zaman şimdiki gibi olmamıştı.</p>

  <p class="block_1">Martha, kendi yaşamının bir başlangıç yorumunu yaparak ona yanıt verdi. Babasının ihanetini ve İngiltere’nin Bölgeleri’ni anlatırken onu yoğun bir ilgiyle dinledi Paul. Tarım Fuarı ve Bay A. Jones’un hikâyelerinde gevşedi, Jessica James’in hikâyesine biraz tedirgince güldü, yirmi beş yaşını geçtikten sonra ana babanızı kınamamanız gerektiği konusunda ciddileşti. Derken Martha ona, annesinin, erkeklerin ya kötü, ya da zayıf oldukları konusundaki görüşünü anlattı.</p>

  <p class="block_1">“Peki ben hangisiyim?”</p>

  <p class="block_1">“Jüri hâlâ toplantı halinde.” Martha takılıyordu, ancak Paul canı sıkılmış görünüyordu. “Canını sıkma, insanın yirmi beş yaşından sonra ana babasıyla aynı görüşleri paylaşması da gerekmiyor.”</p>

  <p class="block_1">Paul başını hafifçe sallayarak onu onayladı. “Arada bir bağıntı olduğunu düşünüyor musun?”</p>

  <p class="block_1">“Neler arasında?”</p>

  <p class="block_1">“Kendi’ deyiminle, babanın siktir olup gitmesiyle senin Sir Jack’in yanında çalışman arasında.”</p>

  <p class="block_1">“Paul, gözlerimin içine bak!” Paul, istemeye istemeye öyle yaptı; şimdi Martha’nın kulaklarının ötesine bakmaya da mezun olmuştu, ama yanaklarını ve ağzını tercih ettiği zamanlar oluyordu. ‘İşverenimiz, kayıp bir babanın yerine konabilecek biri değil, tamam mı?”</p>

  <p class="block_1">“Ama sana bazen kızıymışsın gibi davranıyor. Onu hep sorgulayıp duran asi bir kız.”</p>

  <p class="block_1">“Bu onun sorunu. Ayrıca ucuz psikoloji.” “Şey demek istemedim...”</p>

  <p class="block_1">“Hayır...” Ama Paul bir şeyler demek istemiş olmalıydı. Martha, kendi yaşamını kurduğundan, karakterini geliştirdiğinden, karşıt yorumlara direniyordu.</p>

  <p class="block_1">Bir sessizlik oldu. Sonunda Paul, “Beethoven’la köy polisi arasında geçen hikâyeyi biliyor musun?” dedi.</p>

  <p class="block_1">“Bir iş görüşmesinde değilsin şimdi.” Dilini tut be, Martha, şaka yapmak için söylenmişti ama bak Paul’ün yüzü kızarıyor. O dille daha önce bazı ilişkileri öldürdün. Martha sesini yumuşattı. “Bir başka sefere anlatırsın bana. Benim daha iyi bir fikrim var.”</p>

  <p class="block_1">Paul gözlerini ondan öteye çevirdi.</p>

  <p class="block_1">“Ben zayıf bir kişi kimliğiyle kötü olacağım, sen de kötü yaradılışlı biri kimliğiyle zayıf olabilirsin. Ya da eğer istersen tersi de olabilir.”</p>

  <p class="block_1">Dördüncü kez birlikte yatıyorlardı. Başlangıçtaki ihtiyatlı beceriksizlikler ortadan kayboluyordu; artık dizlerini birbirlerine vurmuyorlardı. Ama bu sefer Martha, kendi farklı yolculuklarına çıkmak üzere olduklarını hissedince, Paul bir dirseği üzerinde hafifçe yükseldi ve sakin bir sesle, “Martha,” dedi.</p>

  <p class="block_1">Martha başını çevirdi. Paul’ün gözlükleri yatağın yanındaki komodinin üstündeydi ve bakışları çıplaktı. Martha, onun için görme uzaklığında olup olmadığını ve bunun, Paul’ün kendi gözlerinin içine bakmayı kolaylaştırıp kolaylaştırmadığını merak etti.</p>

  <p class="block_1">“Martha,” diye sözünü yineledi Paul. Bir bakıma, başka bir şey söylemesi gerekmezdi, ama yine de söylemişti. “Hâlâ buradayım.”</p>

  <p class="block_1">“Bunu görebiliyorum,” dedi Martha. “Bunu hissedebiliyorum.” Vücudunu Paul’ün aletinin etrafına bastırdı, ama savunmada kaldığını, keyif aldığını biliyordu.</p>

  <p class="block_1">“Evet. Ama ne demek istediğimi biliyorsun.”</p>

  <p class="block_1">Martha başıyla onayladı. Orada bulunma alışkanlığını kaybetmişti. Paul’e gülümsedi. Belki her şey yeniden basit olabilirdi. Her halükârda riski göze aldığı için ona minnettardı. Onunla birlikte kaldı, izliyor, yardımcı oluyor, takip ediyor, onaylıyordu. Dikkatliydi, dürüsttü; Paul de öyleydi.</p>

  <p class="block_1">Ancak, hayatı boyunca yaptığı en iyi seks değildi. Ama iyi karakterli biri olmayla iyi bir düzüşme arasında bir bağıntı olduğunu da kını söylüyordu? Âşıkların puan cetvelini kim tutuyordu? Sadece, kendilerini rekabet içinde hissedip güvensizlik duyanlar. Çoğu insan yaşamlarındaki en iyi seksi anımsayamıyordu. Anımsayabilenler istisna oluşturuyorlardı. Emil gibi. Sevgili Emil, Martha’nın gay bir arkadaşı. O anımsıyordu. Martha ona bir keresinde Carcas-sonne’dan bir kartpostal göndermişti. Evine döndüğünde, Emil’in yıldırım gibi gelen coşkulu yanıtını paspasın üzerinde bulmuştu. Mektubu şöyle başlıyordu: “Yaşamımın en iyi düzüşmesini Carcas-sonne’da gerçekleştirdim. Uzun zaman önceydi. Eski şehrin merkezinde, balkonunu güneşin kızdırdığı çatılara bakan bir otel odasıydı. Tıpkı bir El Greco tablosunda olduğu gibi korkunç bir fırtına hüküm sürüyordu; gökler kendi işine bakarken, biz de öyle yaptık, ta ki şimşekle gökgürültüsü arasındaki gedik yok olana ve fırtına tam tepemizde patlayana değin. Bu arada bütün yapadurduğumuz göklerin kılavuzluğunu izlemekti. Daha sonra, yatakta uzanıp fırtınanın uzaktaki tepelere doğru uzaklaşmasını dinledik ve böyle uzanmış yatarken, yağmurun bardaktan boşanırcasına şarıl-şarıl inişini işittik. İnsanı Tanrı’ya inandırmaya yeterli bir şey bu, sence de öyle değil mi Martha?”</p>

  <p class="block_1">Doğrusu, Martha için, eğer Tanrı varsa, Tanrı’nın gay’lere karşı hiç önyargısı olmadığına inanması için yeterliydi bu. Ama Tanrı -ve bu mesele açısından düşünülürse, bir erkek- onun için asla böyle bir kontrpuan düzenlemiş değildi. Yaşamının en iyi düzüşme-si hangisiydi? Geç bunu. Martha yüzünü Paul’ün koltukaltına doğru yaklaştırdı. Orta karar bir şeyle yetinecekti o.</p>

  <p class="block_3"> </p>

  <p class="block_3"> </p>

  <p class="block_18">İNGİLİZLERİN ÜNLÜ SIĞIR ETİ KIZARTMASI Gastronomik Alt Komite tarafından doğal olarak bir baş sallama işaretiyle onaylandı; aynı şekilde Yorkshire puddingi, Lancashire yahnisi, Sussex çöreği, Coventry kekleri, Aylesbury yavru ördeği, Brown Windsor çorbası, Devonshire kremalı pastası, Melton Mowbray böreği, Bedfordshire “clanger”leri, Liverpool Noel pastası, Chelsea çörekleri, Cumberland sosisleri ve Kent piliçli turtası da onaylandı. Balığa ve patates kızartmasına, domuz pastırmalı yumurtaya, nane sosuna, bifteğe ve böbreğe, çiftçi yemeğine, çoban böreğine, kır turtasına, erik pudding’ine, derisiyle birlikte krem angleze, ekmek pudding’ine, domuz pastırmalı ciğere, sülüne, patates kızartmasıyla birlikte servis yapılan av etine, kuzu kaburgası kızartmasına da çabucak onay verildi. Pitoresk adları için onay alanlar arasında (gerekirse içerik daha sonra değiştirilebilirdi) Has Londra, Pudding’lerin Kraliçesi, Windsor’in Yoksul Şövalyeleri, Hindle Wakes, müneccim turtası, wow-wow sosu, nedime pastaları, küçük pideler, eskaloplar, yumuşak kekler, şişko yaramaz çörekleri, yulaf unundan yapılma bisküviler vardı. Alt Komite İskoç çağrışımları taşıdığı için yulaf lapasını, eşcinsellerden gelecek dolarları etkiler diye faggot ve fairy<sup class="calibre4"><sup class="noteref" id="back_note_23"><a class="calibre5" href="../Text/index_split_034.html#note_23" title="23">23</a></sup></sup> keklerini, yeniden benekli köpek diye adlandırılmış olmasına karşın benekli dick’i<sup class="calibre4"><sup class="noteref" id="back_note_24"><a class="calibre5" href="../Text/index_split_035.html#note_24" title="24">24</a></sup></sup> yasakladı. At sırtındaki şeytanlar ve melekler kabul edilecek; delikteki kurbağa ve horoz dışta bırakılacaktı. Gal tavşanı adı verilen bir peyniri, İskoç yumurtalarını ve İrlanda yahnisini tartışmak bile söz konusu olmadı.</p>

  <p class="block_1">Ventnor’da yapılması planlanan küçük bir bira imalathanesinden gelme, bir dizi güzel bira olacaktı; eğer Adgestone bağları son Stratejik Plan’dan sağ çıkarsa Ada şarapları sürahilerle servis edilecekti. Ancak güçlü dolar ve makbul yen sahipleri aynı zamanda da, restoranların içkilerden sorumlu üstat çeşnicibaşılarının ellerindeki tıngırdayan tastevin’lerin<sup class="calibre4"><sup class="noteref" id="back_note_25"><a class="calibre5" href="../Text/index_split_036.html#note_25" title="25">25</a></sup></sup> cazibesine kapılarak baştan çıkartılacaklardı; şarap uzmanları, kendilerine dört misli para ödetilip kazıklanmadan önce, rehberler eşliğinde kalker kayalıklarının dibindeki mahzenlere götürülecekti (“Buralar bir zamanlar kaçakçıların yağmaladıkları malları saklama mekânıyken, şimdi klasik hasatlar için dinlendirme yeri olmuştu”). Akşam yemeği sonrası içilecek içkilere gelince: Maud Teyze’nin Orijinal Shropshire Erik Brendisi ölçülü bir dozda tavsiye edilebilirdi; ancak hiçbiri de saldırgan Elanda adları taşımayan bir dizi malt viski de elde bulundurulacaktı. Armanyak konyağı listesiyle Sir Jack bizzat ilgilenecekti.</p>

  <p class="block_1">“Ve geriye seks kalıyor,” dedi Proje Yöneticisi, yurtsever tınılar taşıyan mönüler Eşgüdüm Komitesi tarafından onaylandıktan sonra.</p>

  <p class="block_1">“Anlayamadım, Marco.”</p>

  <p class="block_1">“Seks, Sir Jack.”</p>

  <p class="block_1">“Ben hep aile gazeteleri yayımlamışımdır.”</p>

  <p class="block_1">“Aile gazetelerinde,” dedi Martha, “geleneksel olarak evlilik dışı ilişkilerle yasak ilişkiler saplantısı vardır.”</p>

  <p class="block_1">“İşte <i class="calibre1">bu yüzden</i> de aile gazeteleridirler,” diye yanıt verdi işvereni, iyice öfkelenmiş bir tonda. Garrick Kulübü pantolon askılarını şaklattı ve iç çekti. “Pekâlâ. Bu toplantılarda demokratik kuralları göz önünde tuttuğumuza göre, devam edin.”</p>

  <p class="block_1">“Sanırım cinsel yanı da hesaba katmamız gerekiyor, öyle değil mi? dedi Mark.” İnsanlar tatile seks yapmak için çıkıyorlar, bu apaçık bir gerçek. Ya da daha doğrusu, tatili düşündüklerinde, beyinlerinin bir bölümü seksi düşünüyor. Eğer bekârsalar, birisiyle tanışmayı umuyorlar; eğer evliyseler, evlerindeki yatakta yaptıklarından daha iyi seks yapmayı umuyorlar. Ya da hatta <i class="calibre1">biraz olsun</i> seks yapmayı.”</p>

  <p class="block_1">“Eğer siz öyle diyorsanız. Ah, siz gençler...”</p>

  <p class="block_1">“Yani anladığım kadarıyla, eğer sizin iki paralık turistiniz üç paralık seks arıyorsa, o zaman Nitelikli Eğlence’yi satın alanlar da nitelikli seks arayacaklardır.”</p>

  <p class="block_1">“Bunun tarihsel bir mantığı da olmalı,” dedi Martha. “İngilizler eskiden hep seks için yurtdışına giderlerdi. İmparatorluk, İngiliz erkeğinin evlilik dışında cinsel tatmin bulma konusundaki yeteneksizliği üzerine inşa edilmişti. Ya da, bu meseleyi düşünecek olursak, evlilik içinde. Kendisi için ister iyi bir pazar olsun, isterse kötü, Batı Doğu ‘ya hep bir genelev muamelesi yaptı. Şimdiyse durum tersine döndü. Bizler Pasifik Kuşağı dolarlarının ardında koşuyoruz, bu yüzden tarihsel bir <i class="calibre1">quid pro quo</i><sup class="text_6"><sup class="noteref" id="back_note_26"><a class="calibre5" href="../Text/index_split_037.html#note_26" title="26">26</a></sup></sup> önermemiz gerekiyor.”</p>

  <p class="block_1">“Peki ulusumuzun görkemli geçmişine getirilen bu utanç verici çözümlemeye Resmi Tarihçi ne diyorlar?” Sir Jack purosunu Dr Max’e doğru çevirmişti.</p>

  <p class="block_1">“Ben bu konulara a-şinayım,” diye yanıt verdi Dr Max. “Mesele her zaman bu kadar veciz şekilde konmasa da. Tartışılabilir.” Dr Max’in ağırdan alan tavrı, meseleyi şu ya da bu şekilde tartışmak için şahsen hiçbir arzu duymadığı anlamına geliyordu.</p>

  <p class="block_1">“Aa!” diye yanıt verdi patronu. “Tartışılabilir. Birazcık <i class="calibre1">lése-majesté</i><sup class="text_6"><sup class="noteref" id="back_note_27"><a class="calibre5" href="../Text/index_split_038.html#note_27" title="27">27</a></sup></sup> konuşmama izin verilirse, bir tarihçi gibi konuşulmuş oldu. Demek oluyor ki tartışılan şey... tam olarak nedir? İngiliz bakirelerinin pazar yerinde sunulması, çıplak halde bir arabaya zincirlenmeleri, su yatakları, lunapark aynaları ve pornografik videolarla donatılmış yüksek fiyatlı kerhane otellerinde saat hesabı üzerinden cinsel köleler olarak satılmaları, öyle mi? Anlıyorsunuz ya, adeta mecazen konuşuyorum.”</p>

  <p class="block_1">Sıkıntı dolu bir sessizlik başgösterdi; Mark bu sessizliği bozmak için hızlı hızlı hareket ediyordu. “Sanırım konudan biraz uzaklaşıyoruz. Ben sadece cinsel bir bakış açısı olup olamayacağını söyledim. Ne olabileceğini bilmiyorum. Bir fikir adamı değilim ben, sadece Proje Yöneticisiyim. Size bir öneri getirmekle yetiniyorum: Nitelikli Eğlence, güçlü dolar, makbul yen, piyasa beklentisi, İngiltere ve seks. Toplantıya bu kokteyli sunmama izin var mı?”</p>

  <p class="block_1">“Çok iyi, Marco. Şöyle dememde bir sakınca yoksa, bunu titreşmeli yatağın üzerine yerleştirelim. Ve sözümüze şöyle başlayalım. Seks ve İngiltere, bahse giren var mı?”</p>

  <p class="block_1">“İsviçre Bahriyesi,” dedi Martha.</p>

  <p class="block_1">“Taziyelerimi sunarım, Bayan Cochrane.” Sir Jack kıkır kıkır güldü. “Gerçi küçük bir kuşçuğun bana söyleyebileceği bir şey de değil ya bu.” Martha çaktırmadan ona bir bakış attığında Sir Jack yüzünde yumuşak bir ifadeyle ötelere bakıyordu. Paul’e bakmaya cesaret edemedi Martha. “Bundan daha iyi bir şey yok mu?”</p>

  <p class="block_1">“Pekâlâ. Pekâlâ.” Martha meydan okumayı kızgın bir tavırla karşıladı. “İlkin ben deneyeceğim. İngilizler ve seks. Akla ne geliyor? Oscar Wilde. Bakire Kraliçe. Lloyd George Babamı Tanırdı. Lady Godiva.”</p>

  <p class="block_1">“Şu ana kadar bir İrlandalı ve bir Galli,” diye belirtti Dr Max, herkesin duyacağı kadar mırıltılı bir sesle.</p>

  <p class="block_1">“Artı, bir bakireyle bir striptizci,” diye ekledi Mark.</p>

  <p class="block_1">“İngiliz zaafı,” diye sözünü sürdürdü Martha, Dr Max’e kararlı bir edayla bakarak. “Oğlancılık ya da kırbaçla eziyet, bir seçim yapın. Victoria çağında çocuk fahişeliği. Çok sayıda ve çeşitli seks cinayeti. Turnikelerin şıkır şıkır işlediğini işitiyor muyuz acaba? Ya bir İngiliz Casanova’ ya ne dersiniz? Lord Byron olur, sanırım. Ensestten hoşlanan sakat ayaklı bir soylu. Çok da nazik bir alan bu, öyle değil mi? Aa, bir yardımı olacaksa söyleyeyim, prezervatifi de biz icat ettik. Sanırım.”</p>

  <p class="block_1">“Bunların hiçbirinin yardımı olmaz,” dedi Sir Jack. “Bunlar her zamankinden daha büyük engeller, ki bu da yabana atılır şey değil. Bir noktayı açıklığa kavuşturmam gerekiyorsa şunu söyleyeceğim: Bizim aradığımız şey, seksin adını kötüye çıkarmamış olan bir kadın, herkesin adını duyduğu iyi bir kız, koca memeleri olan çekici bir kız, yani mecazen olsa da.” Komite üyeleri, masanın tahtasıyla, duvar kâğıdının motifleriyle ve avizenin parıltısıyla daha önce hiç ilgilenmedikleri kadar ilgilenmeye başlamışlardı. Sir Jack birden avucunun içiyle alnına vurdu. “Buldum! Buldum! O kadının ta kendisi. Nell Gwynn. Elbette ki. Kediler kraldan da büyüklerine bakabilir. Çekici bir kız, bundan eminim. Bütün ulusun kalbini kazandı o. Ve çok da demokratik bir hikâye, zamanımıza uygun. Onu üçüncü binyılın aile değerleriyle aynı çizgiye getirmek belki biraz masaj gerektirebilir. Sonra, tabii, işe portakal satıcısı olarak başlaması var. Tamam mı? İyi mi işitiyorum? İyiden de iyi mi işitiyorum?”</p>

  <p class="block_1">“İyiden de iyi,” dedi Mark.</p>

  <p class="block_1">“İyi,” dedi Martha.</p>

  <p class="block_1">“Şüpheli,” dedi Dr Max.</p>

  <p class="block_1">“Nasıl?” diye sordu işverenleri somurtarak. Bütün yaratıcı yükü omuzlayıp da işin sonunda onu çekiştirip duran bir hayır-deyiciler sürüsünün arasında mı bulacaktı kendini?</p>

  <p class="block_1">“Aslında bu, benim dönemim değil,” diye söze başladı Resmi Tarihçi -pek de kısa bir konferansa varacak bir itiraf gibi görünmüyordu- “ancak hatırladığım kadarıyla, küçük Nell’in sosyal arka planı aile değerleriyle tam olarak dolu değildi. Kendinden açık açık “Protestan fahişe” diye söz ediyordu -anlıyorsunuz ya, Kral o zamanlar Katolik olduğundan. Ondan iki piç peydahladı ve adı şu an aklıma gelmeyen bir başka gözdesiyle yatak hazlarını paylaştı...”</p>

  <p class="block_1">“Yani bir yatakta üç kişi, demek istiyorsunuz,” diye mırıldandı Sir Jack, gazete manşetlerini aklından geçirerek.</p>

  <p class="block_1">“...elbette bir daha bakmam gerekebilir, ancak Kral’ın metresi olarak kariyeri nispeten erken bir yaşta başladı, bu yüzden de çocuk seksi faktörünü göz önünde tutmamız gerekebilir.”</p>

  <p class="block_1">“<sup class="calibre4">İ</sup>yi,” dedi Martha. “<i class="calibre1">Çok</i> iyi. Batılı sübyancılar eskiden arzularını tatmin etmek için geleneksel olarak Doğu’ya gidiyorlardı. Şimdi Doğulu sübyancılar Batı’ya gelebilirler.”</p>

  <p class="block_1">“Felaket,” dedi Sir Jack. “Ben her zaman aile gazeteleri yayımlamışımdır.”</p>

  <p class="block_1">“Yaşını büyütebiliriz” diye bir öneride bulundu Martha zekice, “çocukları kaybedebiliriz, öteki metresleri kaybedebiliriz, ayrıca sosyal ve dinsel arka planı kaybedebiliriz. O zaman sonunda Kral’la evlenen orta sınıftan iyi bir kız olabilir.”</p>

  <p class="block_1">“İki eşli olarak,” diye bir açımlama getirdi Dr Max.</p>

  <p class="block_1">“Benim zamanımda her şey çok daha basitti,” diye iç geçirdi Sir Jack.</p>

  <p class="block_3"> </p>

  <p class="block_3"> </p>

  <p class="block_18">SIR JACK’İN SENCE DURUMUMUZDAN HABERİ VAR MI? Yataktaydılar; ışıklar sönüktü; vücutları yorgundu, zihinleriyse fazla kahve içmekten hâlâ gergindi.</p>

  <p class="block_1">“Hayır,” dedi Paul. “Sadece ağız arıyordu.”</p>

  <p class="block_1">“Pek de ağız arar gibi görünmüyordu. Bana daha çok... seninle fazla içli dışlı oluyor gibi geldi. Sana söyledim, en kötü olanlar, her zaman ailelerine bağlı adamlardır.”</p>

  <p class="block_1">“Senden hoşlanıyor, bunu göremiyor musun?”</p>

  <p class="block_1">“Sevecenliğini ortada görülmeyen Lady Pitman’a saklayabilir. Onu niçin durmadan savunuyorsun?”</p>

  <p class="block_1">“Peki sen niye ona her zaman saldırıyorsun? Zaten, onu tahrik ettin.”</p>

  <p class="block_1">“<i class="calibre1">Ne</i> yaptım? Boynuma kadar düğmeli gömleğim ve kömür rengi elbisemle mi?”</p>

  <p class="block_1">“Seks üzerine dile getirdiğin yurtseverlikten uzak görüşlerinle.”</p>

  <p class="block_1">“Tahrik edici ve yurtseverlikten uzak. Daha da iyi ya. Bana bunun için para ödeniyor.”</p>

  <p class="block_1">“Ne demek istediğimi biliyorsun.”</p>

  <p class="block_1">Saldırganlığa doğru giden sinirli bir konuşmaya kaptırmışlardı kendilerini. Acaba niye böyle oldu, diye merak etti Martha. Aşk niçin her zaman, yıkıcı bir sıkıntı yüküyle, kızgınlığın karıştığı bir sevecenlikle birlikte ortaya çıkıyor gibiydi? Yoksa sadece kendi duyguları mı böyleydi? “Benim söylediğim sadece, İngilizlerin seks konusunda ünlü olmadıkları, hepsi bu. Tıpkı Thames üzerinde yapılan büyük tekne yarışları gibi, bir içeri bir dışarı, bir içeri bir dışarı, bir içeri bir dışarı ve sonra herkes küreklerinin Üzerlerine çöküp kalıyor.”</p>

  <p class="block_1">“Teşekkürler.”</p>

  <p class="block_1">“Seni kastetmedim.”</p>

  <p class="block_1">“Hayır, ustalıklı bir iltifatı duyduğumda tanıyabilirim ben. Herkesin ihtiyaç duyduğu bir şey, anımsadığım kadarıyla. Savaşları önlediği söylenir.” Nerede yanlış yaptım? diye düşündü Paul. Niçin birdenbire burada böyleyiz ve karanlıkta birbirimizle hırlaşıyoruz? Bir saniye önce iyiydi. Bir saniye önce senden hoşlanıyor ve seni seviyordum; şimdiyse seni sadece seviyorum. Korkutucu bir şey bu.</p>

  <p class="block_1">“Bana başka bir hikâye anlat, Paul.” Martha kavga etmek istemiyordu.</p>

  <p class="block_1">Paul de istemiyordu. “Başka bir hikâye.” Paul, küçük bir kırgınlığı sessizlik içinde sönüp gitmeye bıraktı. “Şey, sana Beethoven’la köy polisi arasında geçen hikâyeyi anlatacaktım. Sir Jack’e anlattığım hikâye.”</p>

  <p class="block_1">Martha’ın vücudu katılaştı. Sir Jack’i ofiste bırakmış olmayı yeğlerdi. Paul onu sürekli eve getiriyordu. Şimdi onlarla birlikte yataktaydı Sir Jack. Şey, belki de bir kez.</p>

  <p class="block_1">“Doğru. Sahneyi gözümün önüne getiriyorum. Erkekler tuvaletinde yan yana. Ne mırıldanıyordu Sir Jack?”</p>

  <p class="block_1">“Kreutzer Sonatı’nı. İkinci bölüm. <i class="calibre1">Adagio espressivo.</i> Aslında doğrudan ilgisi falan yok. Her neyse. Olan şu. Bir sabah Beethoven, artık ne zamansa, sanırım bin sekiz yüzlü yıllarda falan, yani söylemek istediğim şu ki, Beethoven daha o zamandan bir besteci olarak ünlüymüş, evet Beethoven erkenden kalkmış ve yürüyüşe çıkmış. Belki biliyorsundur, giydiği kıyafetler biraz pejmürdeymiş. Üzerinde şu eski püskü paltosu varmış ve nedense başında, büyük besteci olmayan bütün saygıdeğer insanların giydikleri türden bir şapka bulunmuyormuş. Kanalın, yaşadığı yere yakın olan, tekneleri yedekte çekme şeridi boyunca yürümeye koyulmuş. Müziğini düşünüyor, onu kafasının içinde duyuyor ve başka hiçbir şeye de dikkat etmiyormuş herhalde, çünkü yürümüş de yürümüş ve birdenbire kendini kanalın sonunda buluvermiş, kanalın en dip noktasında. Nerede olduğunu bilmiyormuş, bu yüzden evlerin pencerelerine bakmaya başlamış. Şu var ki, burası Almanya’nın saygıdeğer bir yöresiymiş, ya da o zamanlar her ne deniyor idiyse öyle bir yermiş ve tabiatıyla, ona ne istediğini soracak ya da bir fincan kahve ikram edecek yerde, yöre polisini çağırıp, onu bir serseri diye tutuklatmışlar. Beethoven, en hafif deyişle, bu duruma şaşmış ve polise karşı çıkmış. “Ama Memur Bey, Ben Beethoven’im,” demiş. Ve polis de ona, “Elbette osunuz, niye olmayacakmışsınız?” diye yanıt vermiş.</p>

  <p class="block_1">Paul durdu, ancak Martha’nın erkek anlatısının ritimleri konusundaki içgüdüsel sezgisi şaşmadı. Martha bekledi.</p>

  <p class="block_1">“Ve sonra -doğru- ve sonra polis onu niçin tutukladığını açıklamış. Demiş ki, ‘Sen bir serserisin. <i class="calibre1">Beethoven böyle görünmez.’</i> “</p>

  <p class="block_1">Martha karanlıkta gülümsedi, Paul’ün kendisini göremediğini fark etti ve bir kolunu ona doğru uzattı. “Bu iyi bir hikâye, Paul.”</p>

  <p class="block_1">Gitmekte oldukları noktadan gerisin geriye dönmüşlerdi, çünkü bunu her ikisi de istemişti. Ya biri istemeseydi ne olacaktı? Ya her ikisi de? Martha uykuya dalarken, iki şeyi merak etti. Niçin, yatakta bile, Sir Jack’ten hala unvanıyla söz ediyorlardı. Ve Beethoven niçin kaybolduğunu düşünmüştü. Yapması gereken tek şey arkasına dönmek ve yaşadığı yere doğru kanal boyunca gerisin geriye yürümekti. Yoksa bu, daha sıradan ölümlülerin mi mantığıydı?</p>

  <p class="block_1">O gece daha geç bir vakit Martha, kafasında seks düşünceleriyle uyandı. Kendi sesinin yankısını dinledi. Hayatımda hepten yerleşik bir düzene geçeceğim, demişti. Yerleşik bir düzene geçmek mi, Martha, biraz fazla erken değil mi bunun için? Doğrusu, bilemiyorum, sonuçta herkes yerleşik bir düzene geçiyor. Sen geçemezsin, Martha, sen hayatını hep yerleşik düzene geçmeden yaşadın, işte bu yüzden de... yerleşik düzene geçmiş değilsin.</p>

  <p class="block_1">- Bak, ben sadece, bu seksin çok zevkli olduğunu ama Carcassone’daki gibi olmadığını söyledim. Bu seni niçin uyutmuyor ki? Artık nasıl bir şey idiyse, Carcassone’un karşıtı bir şeymiş gibi değil bu. Çernobil. Alaska. Guildford tali yolu. Her neyse, ilişkiler sadece seksle ilgili değil ki.</p>

  <p class="block_1">- Evet, seksle ilgili, Martha, tam da onunla ilgililer. Önceki ilişkilerin de çömlekçilik ya da çan çalma derslerinde başlamadı, öyle değil mi? O zaman önemli olmayabilirdi.</p>

  <p class="block_1">- Bak, bu ilişki sürüp gidiyor işte.</p>

  <p class="block_1">- Bu ilişki sürüp gidiyor ve bütün şu eski umutlar, kendini tatlı tatlı aldatmalar... ve sahip olduğun hırs yerine, makul ayarlamalar yapıp, makul özürler buluyorsun.</p>

  <p class="block_1">- Hayır, böyle yapmıyorum.</p>

  <p class="block_1">- Evet, yapıyorsun. <i class="calibre1">Çok zevkli</i> gibi sözcükler kullanıyorsun.</p>

  <p class="block_1">- Şey, belki de orta yaşlı biri oluyorum.</p>

  <p class="block_1">- Bunu sen söyledin.</p>

  <p class="block_1">- O zaman söylediğimi geri alıyorum. Belki de olgunlaşıyorum. Ve kendimi de o kadar aldatmıyorum. Şimdi farklı. Her şey farklı görünüyor. Paul’e saygı duyuyorum.</p>

  <p class="block_1">- Tanrım! Büyük Bestecilerin Yaşamlarını dinlemek için yerleşik düzene geçmek gibi bir şey değil mi bu?</p>

  <p class="block_1">- Hayır, şöyle bir şey: Artık oyun yok, aldatmaca yok, başka türlü görünme yok, ihanet yok.</p>

  <p class="block_1">- Dört olumsuzdan bir olumlu çıkar mı?</p>

  <p class="block_1">- Kes sesini, kes sesini. Evet, çıkabilir. Bu yüzden kes sesini.</p>

  <p class="block_1">- Ben bir şey demedim, Martha. İyi uyu. Sırf merak ettiğim için soruyorum, niçin uyandığını düşünüyorsun?</p>

  <p class="block_3"> </p>

  <p class="block_3"> </p>

  <p class="block_18">PAUL HARRISON’IN CİNSEL YAŞAMININ KISA TARİHİ Martha Cochrane’kinden daha kısa olarak ifade edilebilirdi:</p>

  <p class="block_1">- Kızlara karşı genel olarak duyulan belli belirsiz arzular. Ve genel olarak kızlar ya da en azından yakın çevresinde gördüğü kızlar, beyaz soket çoraplar, baldırlarının yarısına kadar uzanan yeşil ekose etekler -çünkü anneleri bacaklarının uzayacağını biliyordu- ve yeşil kravatlı beyaz bluzlar giydiklerinden, bu onun ilk kadın imajıydı.</p>

  <p class="block_1">- ablasının bir arkadaşı olan Kim’e karşı duyulan daha özel bir arzu. Kim, viyola çalmayı öğreniyordu; bir pazar sabahı evlerine gelmiş ve onu, okul önlüğü giymeyen kızların okul önlüğü giyen kızların asla yapamadıkları bir biçimde, insanın dudaklarını kuruta-bileceğinin, zihnini bulandırabileceğinin, pantolonunun ön tarafını kabartabileceğinin bilincine vardırmıştı (oysa kız kardeşinin yanındayken asla böyle bir durum ortaya çıkmamıştı). Ondan iki yaş daha büyük olan Kim, ona hiç dikkat etmemiş ya da etmezmiş gibi görünmüştü ki bu da aynı anlama geliyordu. Paul bir keresinde ablasına, kayıtsız bir tav ırla, “Kim nasıl?” diyecek olmuştu. Ablası ona dikkatle bakmış, sonra da neredeyse ağzındakileri çıkartırcasına kıkırdamıştı.</p>

  <p class="block_1">- dergilerdeki kızların keşfi. Tabii onlar, açık bir şekilde kız değil kadındılar. Kocaman kusursuz memeleri olan, orta büyüklükte kusursuz memeleri olan, küçük kusursuz memeleri olan kadınlar. Onları gördüğünde, beyninin kafatasının çeperlerine fena halde bastırdığını hissediyordu. Hepsi de kusursuz güzellikteydiler, hatta kaba saba, aşüfte görünüşlü olanları bile; belki özellikle de onlar. Başlangıçta onu şaşkınlıktan adeta serseme çevirmiş olan memeleri dışındaki yerleri de görünüş ve fizyoloji olarak yine şaşırtıcı ölçüde çeşitliydi, ama hiçbir zaman mükemmellikten uzaklaşmıyordu. Bu kadınlar ona, keçilerin tırmandıkları bir kayalığın bir köstebeğe erişilmez görünmesi kadar erişilmez gözüküyorlardı. Onlar, deodorantlar sürünmüş, tüylerini aldırmış bir aristokrasiydi; oysa kendisi kokulu ve hırpani bir köylü.</p>

  <p class="block_1">- gerçi Kim’i hâlâ seviyordu.</p>

  <p class="block_1">- ama aynı zamanda, dergideki kadınları da sevebileceğini fark etti. Ve onların arasında, en çok hoşlandıkları ve sadakat duydukları vardı. Kibar ve anlayışlı olduklarını ve ona o işi nasıl yapacağını göstereceklerini düşündükleri. Ve sonra ötekiler, bu işi yapmayı bir kez öğrenince, ona bu işi yapmayı <i class="calibre1">gerçekten</i> öğretecek olanlar; ve üçüncü bir kategori olarak da, zaman içinde olgunlaşarak, bu işi nasıl yapacaklarını öğreteceği ateşli superileri, öksüz ve masum kızlar. Kalbini delip geçen bu kadınların fotoğraflarını dergilerden koparıyor ve onları şiltesinin altında saklıyordu. Onları buruşturmamak için de (kutsal bir şeye saygısızlık olduğu gibi beceriksizlik de olurdu bu) onları kalın bir kahverengi zarfın içinde muhafaza ediyordu. Bir süre sonra, zarftan bir tane daha almak zorunda kalıyordu.</p>

  <p class="block_1">- okuldaki kızlar büyüdükçe, etekleri baldır ortasından diz seviyesine yükseliyordu. Oğlan gruplarıyla ortalıkta dolanarak kız gruplarına bakıyordu. Bir kızla (ablası dışında) baş başa kalabileceğini, bunu başarabileceğini hiç ama hiç düşünmüyordu. Dergideki kadınlarla yalnız olmak çok daha kolaydı. Onlarla seks yaptığında onu hep anlıyormuş gibi görünüyorlardı. Ve bir şey daha vardı: İnsanın seksten sonra kendini hüzünlü hissetmesi bekleniyordu, ama kendisi bunu hiçbir zaman hissetmiyordu. Eski sistemi yeniden çalışır hale getiremeden birkaç dakika beklemek zorunluluğunun yol açtığı hayal kırıklığı oluyordu sadece. Kalın ve sağlam üçüncü bir kahverengi zarf almıştı.</p>

  <p class="block_1">- bir gün teneffüsteyken okul avlusunda Geoff Glass ona, evinden uzun dönemler boyunca uzak kalan gezgin bir satıcının kadın bulamadığı zamanlar yaptığı şeyler hakkında muğlak ve mahrem bir hikâye anlatmıştı. Satıcı kimi zaman şöyle, kimi zamansa böyle yapıyor ve bazen de bir değişiklik olsun diye -çünkü ev sahibesi kadının onu gözetlemesini istemiyordu- bu işi banyoda yapıyordu. Bu işin banyoda nasıl olduğunu bilirsin -bunun üzerine Paul, hikâyenin sona ermesini istemediğinden, ‘Hayır’ demek yerine ‘Evet’ deyince Geoff Glass da avluda bulunan öğrencilere doğru bağırmaya başlamıştı: “Harrison banyoda nasıl olduğunu biliyor.” Paul, seksin üstü örtülü bir tuzak anlamına geldiğini fark etti.</p>

  <p class="block_1">- bunu daha da iyi, okuldan eve gelip de, annesinin bahar temizliği sırasında şiltesini çevirmeye karar verdiği zaman anladı.</p>

  <p class="block_1">- bir süre dergi kadınlarını, annesinin hiçbir zaman bakmayacağını bildiği bir matematik ders kitabının sayfaları arasında, oldukça kriptografik bir biçimde, deri kızarıkları ve seks arasındaki bağıntıyı gösteren bir diyagramla birlikte muhafaza etti. Aldığı sonuçlar tatmin edici, ya da en azından caydırıcı değildi. Cheryl’i ve Wanda’yı, Sam’i ve Tiffany’yi, April’i ve Trish’i, Lindie’yi ve Jilly’yi, Billie’yi ve Kelly’yi ve de Kimberley’i şaşırtıcı bir ayrıntı zenginliğiyle anımsadığını fark etti. Bazen, onların anılarını yanında banyoya götürüyordu. Yatakta, ışığı açık bırakma konusunda kaygılanması gerekmiyordu. Daha çok, bir gün ona aynı çılgın şehvet duygularının esinini verecek gerçek bir kadın ya da kızla karşılaşıp karşılaşmayacağı konusunda kaygılanıyordu. Erkeklerin nasıl olup da aşk için öldüklerini anlıyordu.</p>

  <p class="block_1">- birisi ona, bu işi sol elle yaparsa, sanki ona bunu bir başkası yapıyormuş duygusunu verdiğini söylemişti. Belki de; ama bir farkla: O zaman da insan o bir başkasının sol eliyle yaptığını hissediyor ve niçin sağ ellerini kullanmadığını merak ediyordu.</p>

  <p class="block_1">- derken, hiç beklenmedik bir şekilde, ortaya Christine çıktı; Christine onun gözlük takmasına aldırış etmiyordu; ayrıca, on sekiz yaşından bir ay aldığı için Paul ‘den üç ay daha büyük oluyordu ki, o bunu çok güzel bir fark olarak görüyordu. Paul, Christine’in söylediği her şeyi paylaştığı gibi bunu da paylaşıyordu. Paul kendini, gerçek yaşamın koşut evreninde, daha önce düşlediği şeyleri yapmasına izin verilmiş olarak buldu. Christine’le birlikte prezervatif takma ve aybaşı halleri dünyasına, Christine’in en küçük erkek kardeşinin bakıcılığını yaparken ellerini nereye isterse koymasına izin verildiği (makul sayılabilecek herhangi bir yere, pis bir yere değil) bir dünyaya; baş döndürücü sevinç ve sosyal sorumluluk dünyasına daldı. Christine aydınlatılmış bir dükkân vitrinindeki ıvır zıvır bir süs eşyasını parmağıyla işaret edip de Paul’ün son derece kadınsı bulduğu garip bir özlemle sesler çıkardığında, Paul kendini Büyük İskender gibi hissediyordu.</p>

  <p class="block_1">- Christine nereye gittiklerini bilmek istiyordu. Paul, “Sinemaya gitmeyi düşündüm,” diyecek oldu. Christine gözyaşlarına boğuldu. Paul, anlaşmanın ve anlaşamamanın bir arada kolaylıkla var olabileceğini kavramıştı.</p>

  <p class="block_1">- Lynn’e prezervatiflerden söz ettiğinde kız, “onlardan nefret ederim,” dedi ve bir partinin sonuna doğru, her ikisi de sarhoşken, kız onunla öylece düzüştü. Paul, sarhoş olmanın, insanın gelmeden uzun bir süre devam edebileceği anlamına geldiğini keşfetti. Bir sonraki deneyimindeyse, aradaki korelasyonla kazancın üstel olarak artmadığını keşfetti. Paul’ün anne babası Lynn’in, oğulları üzerinde kötü bir etki yaratabileceğin i düşünüyorlardı ve Lynn kesinlikle öyle biriydi; aslında Paul de ondan bunun için hoşlanıyordu. Onun için her şeyi yapabilirdi Paul; buysa Lynn’in ondan çabucak usanmasına yol açtı.</p>

  <p class="block_1">- Christine’den ayrılışından sonra, sonuca ulaşmayan karşılaşmalar, kıl payı kaçırılan fırsatlar, kendini hor görmeye dönüşen arzular, daha başlamadan kurtulmak istediği ilişkiler oldu. Ona adeta: “Şimdilik idare edersin,” dercesine bakan kadınlar oldu. Ya da, onu ilk öptükleri andan itibaren sıkıca kolundan tutan -bu arada parmakları kolunun altında oynaşıp duruyordu- ona önce evliliğe, sonra da mezara gitmekte olduğu duygusunu veren başkaları oldu. Başka erkeklere gıpta ve anlayışsızlıkla bakmaya başladı. Aptal bir yaşlı şaire göre, cesurlar dışında hiç kimse güzellere layık değildi. Gerçek yaşam öyle değildi. Layık olduğu şeyi kim elde ediyordu ki? Boktan herifler, kadın avcıları ve dehşetengiz zorba piçler güzelleri kapıp götürüyor, cesurlarsa savaşlarda çarpışıp duruyorlardı. Derken cesurlar evlerine dönüyor ve ikinci tercihleri olan kızları alıyorlardı. Paul gibi adamlar artıklarla yetinmek zorunda kalıyorlardı. Bu duruma razı olmaları, yerleşik hayata geçmeleri ve cesurlar için ön safta çarpışacak askerler bulmaları ya da boktan heriflerle kadın avcıları için masum kız çocuklar peydahlamaları gerekiyordu.</p>

  <p class="block_1">- Christine’in yanına birkaç saatliğine döndü ki bu kesinlikle bir hataydı.</p>

  <p class="block_1">- ne var ki Paul, hem genel olarak, hem de Christine’in şahsında, dile dökülmeyen yazgısına direniyordu. Seks ve gönül söz konusu olduğunda adalete inanmıyordu; bir insan olarak, bir hayat arkadaşı olarak, bir âşık, bir koca ya da bilmem ne olarak sahip olunan değerlerin adil bir şekilde takdir edilebileceği hiçbir sistem yoktu. İnsanlar -özellikle de kadınlar- sana çabucak bir bakış atıyorlar ve sonra geçip gidiyorlardı. Yeterince karşı çıkamıyor, onlara gizli yeteneklerinizin bir listesini bile vermeye uğraşmıyordunuz. Ama eğer sistem yoksa, bu, mantıksal olarak, şansın olduğu anlamına geliyordu ve Paul şansa son derece inanan biriydi. Bir dakika önce orta kademeden bir Pitco çalışanıyken, bir dakika sonra erkekler tuvaletinde Sir Jack’in yanında ayakta duruyordunuz ve Sir Jack raslantı eseri ıslıkla doğru ezgiyi çalıyordu.</p>

  <p class="block_1">- Gözleri Martha’ya ilk iliştiğinde -yontulmuşçasına düzgün kısa saçları, mavi elbisesi, sakin ama insanı allak bullak eden sessizliğiyle dikkatini çekmişti- kendini şöyle düşünürken buldu: “Senin koyu kahverengi saçlarına uyan koyu kahverengi bir sesin var ve herhalde kırkında olamazsın.” Ve onu, zarif bir şekilde kendi etrafında dönüp pelerinini, caka satan ve homurdanan Sir Jack’in burnunun dibinde dans ettirirken gördüğündeyse şöyle düşündü: “Çok hoş görünüyor.” Bunun, oldukça yetersiz ve büyük bir olasılıkla ona hiçbir zaman açamayacağı bir tepki olduğunu da kavradı. Ya da bu konuyu açsa bile, şu yorumu yapmayacaktı: Baba ocağından ayrılıp bir süre daha dergiler almaya başladıktan sonra gitgide şunu fark etti ki, elde edilebilirliğin kişileşmesi olarak önünde uzanan bir çift sayfa kadınına uzun uzun bakarken, kafasının içine şu düşünce yerleşti: <i class="calibre1">“O</i> çok hoş birine benziyor.” Belki de kendisi, dergi seksi için yaratılmış biri falan değildi. Kadınlar, <i class="calibre1">“Sik beni”</i> diye onu zorluyor, o ise, “Şey, ben aslında, sizi önce daha iyi tanımak isterdim,” diye yanıt verip duruyordu.</p>

  <p class="block_1">- geçmişte bir kadınla birlikte olmanın insanın zaman duyusunu nasıl da değiştirdiğini fark etmişti: içinde bulunulan an ne kadar da hafif, geçmiş ne kadar da hantal, gelecek ne kadar da elastik, başkalaşma ne kadar açık olabiliyordu. Bir kadınla birlikte olmamanın insanın zaman duyusunu nasıl değiştirdiğini şimdi daha da iyi biliyordu.</p>

  <p class="block_1">-bu yüzden, ilk kez tanıştıklarında, Martha ona kendisi hakkında ne düşünmüş olduğunu sorduğunda, Paul şunu söylemek istedi: Zaman duyumu geri dönülmezcesine değiştireceğini hissettim, gelecek ve geçmiş şimdiye yığılacak, yaratılmış evrenin tarihinde daha önce asla olmadığı şekliyle, zamanın yeni ve bölünmez, kutsal bir üçlemi oluşacaktı. Ama tamamen doğru değildi bu, bunun yerine, Sir Jack’in çifte küp biçimindeki ofisinde edindiği o açık seçik duyguyu ve daha sonra da pub’da karşısında oturmuşken ve Martha’nın konuşmayı azıcık yönlendirdiğini fark ettiğinde edindiği duyguyu dile getirdi. “Senin çok hoş biri olduğunu düşündüm,” dedi. Bunun, boktan heriflerin, kadın avcılarının ve dehşetengiz zorba piçlerin kullanacağı türden abartılı bir ifade olmadığının tamamen farkındaydı. Ancak, söylenmesi gereken ya da düşünülmesi gereken, yahut her ikisinin de yapılması gereken doğru bir şeye benziyordu.</p>

  <p class="block_1">- Martha onun kendini daha zeki, daha yetişkin, daha komik hissetmesini sağlıyordu. Christine onun şakalarına sürekli gülmüştü ki sonunda bu, Christine’de hiç mizah duygusu olmadığından şüphelenmesine yol açmıştı. Daha sonraları, kalkmış kaşların dışa-vurduğu küçük düşmeyi ve örtük bir şekilde dile getirilen, “Nasıl anlatacağını bilmiyorsan anlatmaya uğraşma” duygusunu öğrendi. Bir süre, ancak fısıltıyla şaka yapar oldu. Martha’yla şaka yapmaya yeniden başladı, Martha komik bir şey fark ettiğinde gülüyor, fark etmediğindeyse gülmüyordu. Bu Paul’e olağanüstü ve harika geliyordu: Aynı zamanda da simgesel: Daha önce sese dökmeye cesaret edemediğinden, hayatını fısıltıyla yaşamaktaydı. Sir Jack sayesinde, doğru dürüst bir işi vardı; Martha sayesinde doğru dürüst bir yaşamı, yüksek sesli bir yaşamı vardı.</p>

  <p class="block_1">- Martha’ya âşık olmanın her şeyi nasıl bu kadar basitleştirmiş olduğuna inanamıyordu. Hayır, doğru bir ifade değildi bu, “basitleştirmek” aynı zamanda daha zengin, daha yoğun, daha karmaşık, bir odağı ve yankısı olma anlamlarını da içeriyordu. Zihninin yarısı, şansının karşısında afallayıp kalmıştı; öteki yarısıysa uzun süredir ardında koşulan, yakıcı bir gerçeklik duygusuyla doluydu. Söylenmesi gereken şuydu: Martha’ya âşık olmak her şeyi gerçek kılmıştı.</p>

  <p class="block_13" id="calibre_pb_7"> </p>
</body>
</html>
