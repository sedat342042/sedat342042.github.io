<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Dune Çöl Gezegeni</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="main">
  <p class="heading"><i class="calibre2"><br class="calibre" /></i></p>

  <p class="heading"><i class="calibre2">Büyüklük geçici bir tecrübedir. Asla kalıcı değildir. Kısmen,</i> <i class="calibre2">insanoğlunun mitler yaratan hayal gücüne dayanır.</i> <i class="calibre2">Büyüklüğü tecrübe eden şahıs, içinde olduğu mit için bir şey</i> <i class="calibre2">hissetmelidir. Kendisine yöneltileni yansıtmalıdır. Ve çok güçlü</i> <i class="calibre2">bir alaycılık yeteneği olmalıdır.</i></p>

  <p class="heading"><i class="calibre2">Bu, kendi iddiasındaki inançla bağlarını koparan şeydir.</i> <i class="calibre2">Onun kendi içinde hareket etmesini sağlayan tek şey</i> <i class="calibre2">alaycılıktır. Bu nitelik olmadığı sürece, nadiren ortaya çıkan</i> <i class="calibre2">büyüklük bile insanı mahvedecektir.</i></p>

  <p class="heading3">- Prenses Irulan'ın yazdığı "Muad'Dib'in Toplu Vecizeleri"nden</p>

  <p class="heading"><br class="calibre" /></p>

  <p class="heading">Arrakeen büyük evinin yemek salonunda, erken çöken karanlık nedeniyle süspansörlü lambalar yakılmıştı. Kanlı boynuzlarıyla siyah boğa kafasına ve Yaşlı Dük'ün kasvetli bir şekilde parıldayan yağlı boya tablosuna sarı ışıltılarını gönderiyorlardı.</p>

  <p class="heading">Bu tılsımların altındaki beyaz keten örtü, büyük masa boyunca titiz bir şekilde yerleştirilmiş Atreides gümüşünün cilalı yansımalarının çevresinde parlıyordu. Kristal bardakların yanında bekleyen küçük servis takımadaları vardı, her bir takım ağır bir ahşap sandalyenin önüne kare şeklinde hazırlanmıştı. Ortadaki klasik avize yakılmamıştı; ve zinciri, yukarıya, zehirkoklar mekanizmasının gizlenmiş olduğu gölgelerin içine doğru kıvrılıyordu.</p>

  <p class="heading">Hazırlıkları denetlemek için kapı aralığında duran Dük, zehirkokları ve bunun kendi toplumunda ne ifade ettiğini düşündü.</p>

  <p class="heading"><i class="calibre2">Hep aynı şey</i> diye geçirdi içinden, <i class="calibre2">içyüzümüzü dilimizden anlayabilirsiniz, kalleşçe ölümler hazırlama yöntemleri için titiz ve hassas tarifler. Bu gece birisi çomurki mi deneyecek; zehir içkiye mi konacak? Yoksa çomas mı, zehir yemeğe mi konacak?</i></p>

  <p class="heading">Başını iki yana salladı.</p>

  <p class="heading">Uzun masada her tabağın yanında bir maşrapa su duruyordu. Masada, Arrakisli fakir bir aileyi bir yıldan fazla idare etmeye yetecek kadar su var diye hesapladı Dük.</p>

  <p class="heading">Durduğu kapı aralığının yan tarafında, sarı ve yeşil şatafatlı çiniden geniş çanaklar vardı. Her çanağın kendi havlu askısı vardı. Kahyanın açıklamış olduğu bu geleneğe göre konuklar içeri girdiklerinde, ellerini bir çanağa törensel bir havayla daldırıyor, zemine birkaç avuç su döküyor, ellerini bir havluya kuruladıktan sonra, havluyu kapıda büyümekte olan su birikintisinin içine atıyorlardı. Yemekten sonra, havlular sıkılınca çıkan suyu almak için dışarıda dilenciler toplanıyordu</p>

  <p class="heading"><i class="calibre2">Tipik bir Harkonnen idaresi,</i> diye düşündü Dük. <i class="calibre2">Ruhun akla hayale gelebilecek her şekilde aşağılanması.</i> Öfkenin midesini sıkıştırdığını hissederek derin bir nefes aldı.</p>

  <p class="heading">"Bu gelenek burada biter!" diye mırıldandı.</p>

  <p class="heading">Kahyanın önerdiği yaşlı ve yıpranmış hizmetçilerden birinin, karşıdaki mutfağın girişinde dolaşıp durduğunu gördü. Dük elini kaldırarak işaret etti. Kadın gölgelerden çıktı, masanın çevresinden koşturarak yaklaştı; Dük, kayış gibi olmuş yüzü ve mavi içinde mavi gözleri fark etti.</p>

  <p class="heading">"Emriniz, Efendim." Kafasını öne eğik tuttu ve gözlerini gizledi.</p>

  <p class="heading">Dük eliyle göstererek: "Bu çanakları ve havluları kaldırın, dedi.</p>

  <p class="heading">"Ama... Asildoğan..." Ağzı bir karış açık, kafasını kaldırıp baktı.</p>

  <p class="heading">"Geleneği biliyorum!" diye bağırdı Dük. Bu çanakları ön kapıya götürün. Biz yemek yerken gelen her dilenci bir avuç dolusu su alabilir. Anlaşıldı mı?"</p>

  <p class="heading">Kadının sert yüzü değişen duygular sergiledi: kaygı, kızgınlık...</p>

  <p class="heading">Leto aniden işin iç yüzünü fark etti; kadın ayaklar altında çiğnenen havlulardan sıkılan suyu satmayı ve kapıya gelen sefillerden birkaç kuruş koparmayı planlamış olmalıydı. Belki bu da bir gelenekti.</p>

  <p class="heading">Yüzü bulutlandı ve homurdandı: "Emirlerimin harfiyen yerine getirildiğini görmek için bir muhafız göndereceğim."</p>

  <p class="heading">Dük hızla döndü, Büyük Salon'a giden geçitte uzaklaştı. Hatıralar zihninde, dişsiz yaşlı kadınların mırıltıları gibi yuvarlandı. Açık suyu ve dalgaları; kumun yerinde çimin olduğu günleri, rüzgarda savrulan yapraklar gibi ona çarpıp geçen büyüleyici yaz mevsimlerini hatırladı.</p>

  <p class="heading">Hepsi geçti.</p>

  <p class="heading"><i class="calibre2">Yaşlanıyorum,</i> diye düşündü. <i class="calibre2">Olumluluğumun soğuk elini hissettim. Hem de nerede? Yaşlı bir kadının açgözlülüğünde.</i></p>

  <p class="heading">Büyük Salon'da, Leydi Jessica şöminenin önünde duran karışık bir grubun ortasındaydı. Mücevherler, danteller ve pahalı kumaşların üstüne turuncu kıvılcımlar saçan bir ateş çıtırdıyordu. Gruptakilerden, Carthag'dan bir damıtıcı giysi imalatçısını; bir elektronik donanım ithalatçısını; yazlık köşkü, kutup bölgesindeki fabrikasının yakınında olan bir su nakliyecisini; Lonca Bankası'nın bir temsilcisini (zayıf ve soğuk bir adamdı); bahar madenciliği donanımlarının yedek parçalarını satan bir adamı; ve gezegen dışından gelen ziyaretçilere verdiği eskort hizmetini, çeşitli kaçakçılık, casusluk ve şantaj işleri için paravan olarak kullanan yüz hatları sert, ince bir kadını tanıdı.</p>

  <p class="heading">Salondaki kadınların çoğu aynı kalıptan çıkmış gibiydiler; süslü, aynı şekilde giyinmiş... garip bir dokunulmaz duygusallık karışımı.</p>

  <p class="heading">Jessica ev sahibi konumunda olmasa bile gruba egemen olurdu diye düşündü Dük. Hiç mücevher takmamıştı ve sıcak renkler seçmişti; neredeyse ateşin renginde uzun bir elbise ve bronz saçlarının çevresinde toprak rengi bir bant.</p>

  <p class="heading">Bunu kendisiyle ince ince alay etmek için yaptığını fark etti; bu, son zamanlardaki kendi soğuk tavrına karşı bir serzenişti. Dük'ün onu en çok bu renkler içinde beğendiğini ve sıcak renklerin kaynaşması olarak gördüğünü gayet iyi biliyordu.</p>

  <p class="heading">Yakınlarında, pırıltılı üniformasının içinde, basık yüzü ifadesiz ve siyah kıvırcık saçları özenle taranmış olan Duncan Idaho, grubun bir üyesi olmaktan çok bir ajan gibi duruyordu. Fremenlerin yanından çağırılmış ve Hawat'tan emirlerini almıştı:</p>

  <p class="heading"><i class="calibre2">"Leydi Jessica'yı, koruma bahanesiyle sürekli gözaltında tutacaksın. "</i></p>

  <p class="heading">Dük bakışlarını odada gezdirdi.</p>

  <p class="heading">Köşede, Arrakisli genç zenginlerden oluşan dalkavuk bir grubun çevrelediği Paul; ve onların arasında, biraz uzak duran üç Ev Birliği subayı vardı. Dük'ün, özellikle genç kadınlar dikkatini çekti. Bir dukalık varisi onlar için ne iyi bir av olurdu. Ama Paul, ağırbaşlı bir asalet havasıyla hepsine eşit davranıyordu.</p>

  <p class="heading"><i class="calibre2">Ünvanı iyi taşıyacak,</i> diye düşündü Dük ve ani bir ürpermeyle bunun da başka bir ölüm düşüncesi olduğunu fark etti.</p>

  <p class="heading">Paul, kapı aralığında babasını gördü ve gözlerini kaçırdı. Konukların oluşturduğu kümelere, içkileri tutan mücevherli ellere; ve küçücük, uzaktan yöneltilen koklarlarla göze çarpmadan yapılan denetlemelere baktı. Paul, bütün o gevezelik eden yüzleri görünce, birden onlardan iğrendi. Bunlar, mide bulandırıcı düşüncelerin üzerine kenetlenmiş ucuz maskelerdi; sesler, herkesin kendi içindeki gürültülü sessizliği bastırmak için çıkarılıyordu.</p>

  <p class="heading"><i class="calibre2">Hiç havamda değilim,</i> diye düşündü ve Gurney'in buna ne diyeceğini merak etti.</p>

  <p class="heading">Ruh halinin kaynağını biliyordu. Bu törene katılmak istememişti ama babası kararlıydı. "Koruyacağın bir yerin, bir konumun var. Bunu yapmak için yeterince büyüdün. Neredeyse kocaman adam oldun"</p>

  <p class="heading">Paul, babasının kapıdan içeri girdiğini, odayı incelediğini ve Leydi Jessica'nın çevresindeki gruba yöneldiğini gördü.</p>

  <p class="heading">Leto, Jessica'nın grubuna yaklaştığı sırada su nakliyecisi şu soruyu soruyordu: "Dük'ün hava durumunu kontrol edeceği doğru mu?"</p>

  <p class="heading">Adamın arkasındaki Dük: "Düşüncelerimizde o kadar ileri gitmedik, bayım," dedi.</p>

  <p class="heading">Adam dönünce, bronzlaşmış, yuvarlak ve kibar yüzü göründü. "Aa, Dük," dedi." Sizi özlemiştik."</p>

  <p class="heading">Leto, gözucuyla Jessica'ya baktı. "Yapılması gereken bir şey vardı." Dikkatini su nakliyecisine çevirdi, çanaklar konusunda ne emrettiğini açıkladı ve ekledi: "Bana kalırsa, eski gelenek burada bitiyor."</p>

  <p class="heading">"Bu bir dukalık emri mi, Efendim?" diye sordu adam.</p>

  <p class="heading">"Bunu sizin... ımm... vicdanınıza bırakıyorum," dedi Dük. Gruba doğru gelen Kynes'ı fark ederek döndü.</p>

  <p class="heading">Kadınlardan biri: "Bence çok cömertçe bir hareket... Yani suyu ver..." Birisi onu susturdu.</p>

  <p class="heading">Dük Kynes'a bakınca, gezegenbilimcinin İmparatorluk Görevlisi apoletleri taşıyan ve yakasında rütbe belirten küçücük altın bir damla bulunan eski stil, koyu kahverengi bir üniforma giydiğini gördü.</p>

  <p class="heading">Su nakliyecisi kızgın bir sesle sordu: "Dük, bizim geleneğimizi mi eleştiriyor?"</p>

  <p class="heading">"Bu gelenek değiştirildi," dedi Leto. Kynes'a başını eğerek selam verdi, Jessica'nın çatık kaşlarına bakarak şöyle düşündü: <i class="calibre2">Kaşlarını çatmak ona yakışmıyor ama bu, aramızda bir sürtüşme olduğuna dair söylentileri artıracaktır.</i></p>

  <p class="heading">"Dük izin verirse," dedi su nakliyecisi, "geleneklerle ilgili birkaç şey daha sormak istiyorum."</p>

  <p class="heading">Leto, adamın sesinin aniden yılışık bir tona büründüğünü duydu, gruptakilerin sessizce izlediğini ve odadaki başların nasıl onlara doğru dönmeye başladığını fark etti.</p>

  <p class="heading">"Neredeyse yemek zamanı, öyle değil mi?" diye sordu Jessica.</p>

  <p class="heading">"Ama konuğumuzun bazı soruları var," dedi Leto ve su nakliyecisine baktı. Büyük gözleri ve kalın dudaklarıyla yuvarlak yüzlü adamı görünce Hawat'ın notunu hatırladı: <i class="calibre2">"...bu su nakliyecisi izlenmesi gereken bir adam. Lingar Bewt, bu ismi unutmayın. Harkonnenler onu kullandılar ama hiçbir zaman tam olarak kontrol etmediler."</i></p>

  <p class="heading">"Su gelenekleri çok ilginçtir," dedi Bewt, yüzünde bir gülümseme vardı. "Bu eve eklenmiş olan sera hakkında ne düşünüyorsunuz merak ediyorum doğrusu. Onunla insanlara gösteriş yapmayı sürdürmeyi mi düşünüyorsunuz... Efendim?"</p>

  <p class="heading">Leto kızgınlığını kontrol altında tutarak gözlerini adama dikti. Düşünceler zihninde birbirini kovalıyordu. Kendi dukalık kalesinde ona meydan okumak cesaret isterdi, özellikle de ellerindeki ittifak sözleşmesinin altında Bewt'ın imzası varken. Bu hareket, kişisel gücün farkında olmayı da gerektirirdi. Su burada gerçekten güçtü. Örneğin su tesisleri mayınlandıysa, bir işaretle yok edilebilirlerdi... Bu adam böyle bir şeyi yapabilecek biriydi. Su tesislerinin imha edilmesi, Arrakis'i pekala yok edebilirdi. Bu, Bewt'ın, Harkonnenlere karşı kullandığı tehdit olabilirdi pekala.</p>

  <p class="heading">"Efendim Dük'ün ve benim seramız için başka planlarımız var," dedi Jessica ve Leto'ya gülümsedi. "Onu muhafaza etmek istiyoruz, kesinlikle; ama yalnızca Arrakis halkı için. Bizim rüyamız, bir gün Arrakis ikliminin, bu tür bitkilerin açıkta her yerde yetişmesine yetecek kadar değiştirilebilmesidir."</p>

  <p class="heading"><i class="calibre2">Hay sen çok yaşa!</i> diye düşündü Leto. <i class="calibre2">Hadi bakalım su nakliyecimiz bu lokmayı nasıl yutacak.</i></p>

  <p class="heading">"Su ve hava kontrolüne olan ilginiz ortada," dedi Dük. "Size mal varlığınızı çeşitlendirmenizi öneririm. Bir gün Arrakis'te su değerli bir mal olmayacak."</p>

  <p class="heading">Ve şöyle düşündü: <i class="calibre2">Hawat, bu Bewt’ın örgütüne sızma çabalarını iki katına çıkarmalı. Ve bir an önce yedek su tesislerini faaliyete geçirmeliyiz. Hiç kimse beni tehdit edemeyecek!</i></p>

  <p class="heading">Bewt, gülümsemesi hala yüzünde, başıyla onayladı. "Övgüye değer bir rüya, Efendim." Bir adım geri çekildi.</p>

  <p class="heading">Kynes'ın yüzündeki ifade Leto'nun dikkatinden kaçmadı. Adam gözlerini Jessica'ya dikmişti. Görünüşü farklıydı; aşık olmuş bir adam gibi... ya da dinsel bir transa girmiş gibi.</p>

  <p class="heading">Sonunda, kehanetin söyledikleri Kynes'ın düşüncelerine hakim olmuştu: <i class="calibre2">"Ve onlar, en değerli rüyanızı paylaşacaklar."</i></p>

  <p class="heading">Doğrudan Jessica'ya hitap etti: "Yolun kısalmasını sağlıyor musunuz?"</p>

  <p class="heading">"Aa, Dr. Kynes," dedi su nakliyecisi. "Demek Fremen güruhunuzla taban tepmeyi bırakıp buraya geldiniz. Ne kadar da naziksiniz."</p>

  <p class="heading">Kynes, Bewt'e doğru anlaşılmaz bir bakış savurarak konuştu: "Çölde derler ki, bir adamın çok fazla suya sahip olması onu ölümcül bir dikkatsizliğe sürükleyebilir."</p>

  <p class="heading">"Çöldekilerin bir sürü acayip vecizesi var," dedi Bewt, ancak sesi rahatsızlığını ele verdi.</p>

  <p class="heading">Jessica, Leto'nun yanına geçti ve kendisini sakinleştirecek zamanı kazanmak için koluna girdi. Kynes ne demişti: "...yolun kısalması." Eski dilde, bu ibare "Kuisatz Haderah" olarak tercüme ediliyordu. Gezegenbilimcinin garip sorusu diğerlerinin dikkatini çekmeden geçmiş gibi görünüyordu; ve Kynes şimdi, işveyle bir şeyler fısıldayan evli bir kadına doğru eğilmiş, onun söylediklerini dinliyordu.</p>

  <p class="heading"><i class="calibre2">Kuisatz Haderah,</i> diye düşündü Jessica. <i class="calibre2">Koruyucu Misyon’umuz bu efsanenin tohumlarını buraya da mı attı?</i> Bu düşünce Paul için duyduğu gizli umudu körükledi. <i class="calibre2">O Kuisatz Haderah olabilir. Olabilir.</i></p>

  <p class="heading">Lonca Bankası temsilcisi, su nakliyecisiyle sohbete dalmıştı ve Bewt'ın sesi, sohbetlerin yeniden canlanan mırıltısının üstüne çıkıyordu: "Bir çok kişi Arrakis'i değiştirmeye çalıştı."</p>

  <p class="heading">Dük, bu sözlerin Kynes'ı nasıl etkilediğini ve gezegen-bilimciyi kendisine kur yapan kadından kopardığını gördü.</p>

  <p class="heading">Aniden oluşan sessizlikte, uşak üniforması giymiş ev birliğinden bir asker Leto'nun arkasında hafifçe öksürdü ve "Yemek hazır, Efendim," dedi.</p>

  <p class="heading">Dük, Jessica'ya sorarcasına bir bakış yöneltti.</p>

  <p class="heading">"Burada gelenek, ev sahiplerinin masaya konukların arkasından gitmesini gerektiriyor," dedi Jessica ve gülümsedi; "Bunu da değiştirecek miyiz, Efendim?"</p>

  <p class="heading">Dük mesafeli bir tavırla konuştu: "Bu iyi bir gelenek gibi görünüyor. Şimdilik bırakalım kalsın."</p>

  <p class="heading"><i class="calibre2">Onun ihanetinden şüphelendiğim yanılsaması sağlanmalı,</i> diye düşündü. Sırayla yanlarından geçen konuklara bir göz attı. <i class="calibre2">Aranızdan kim bu yalana inanır?</i></p>

  <p class="heading">Jessica, onun soğukluğunu hissederek son bir hafta sık sık yaptığı gibi bu konu üstünde düşündü. <i class="calibre2">Kendi kendisiyle mücadele eden bir adam gibi davranıyor,</i> diye geçirdi aklından. <i class="calibre2">Acaba bunun nedeni bu partiyi böyle alelacele vermem mi? Yine de, subaylarımızı ve adamlarımızı buranın yerlileriyle sosyal bir platformda kaynaştırmaya başlamamızın ne kadar önemli olduğunu biliyor. Biz onların tümünün annesi ve babası sayılırız. Hiçbir şey bu gerçeği, böyle sosyal bir paylaşımdan daha sağlam bir şekilde vurgulayamaz.</i></p>

  <p class="heading">Sırayla geçmekte olan konukları izleyen Leto, Thufir Hawat'ın, olaydan haberdar olduğu zaman söylediği şeyi hatırladı: <i class="calibre2">"Efendimiz! Buna izin vermem!"</i></p>

  <p class="heading">Dük'ün dudaklarına keyifsiz bir gülümseme yerleşti. Ne sahne olmuştu ama. Ve Dük, yemeğe katılma konusunda fikrinden caymayınca, Hawat başını iki yana sallamıştı. "Bu konuda pek iyi şeyler hissetmiyorum, Efendim," demişti. "Arrakis'te her şey fazla hızlı gidiyor. Bu Harkonnenlerin tarzı değil. Hem de hiç değil."</p>

  <p class="heading">Kendisinden yarım kafa daha uzun genç bir kadına eşlik eden Paul, babasının yanından geçti. Babasına acı bir bakış savurup genç kadının söylediği bir şeyi başıyla onayladı.</p>

  <p class="heading">"Babası damıtıcı giysi imal ediyor," dedi Jessica. "Duyduğuma göre, çölün derinliklerinde bu adamın giysilerini ancak bir aptal giyermiş."</p>

  <p class="heading">"Paul'ün önündeki yaralı yüzlü adam kim?" diye sordu Dük. "Çıkaramadım."</p>

  <p class="heading">"Listeye son anda eklendi," diye fısıldadı. "Daveti Gurney ayarladı. Kaçakçı."</p>

  <p class="heading">"Gurney mi ayarladı?"</p>

  <p class="heading">"Benim ricamla. Bu konuda birazcık katı olduğunu düşünmeme rağmen Hawat da onayladı. Kaçakçının adı Tuek, Esmar Tuek. Kendi türü arasında bir güce sahip. Onu burada herkes tanıyor. Evlerin birçoğunun yemek sofrasında ağırlanmış."</p>

  <p class="heading">"Neden burada?"</p>

  <p class="heading">"Buradaki herkes bu soruyu soracak," dedi Jessica. "Tuek sadece varlığıyla bile güvensizlik ve şüphe tohumları atacaktır. Aynı zamanda, rüşvete karşı verdiğin emirlere arka çıkılacağının, hatta kaçakçılar cephesinin de bunlara uyacağının göstergesi olacaktır. Hawat'in hoşuna gitmiş görünen nokta buydu."</p>

  <p class="heading"><i class="calibre2">"Benim</i> hoşuma gittiğinden emin değilim." Geçen bir çifti başıyla selamladı, önlerinden gidecek yalnızca birkaç konuk kaldığını gördü. "Neden birkaç Fremen çağırmadın?"</p>

  <p class="heading">"Kynes var."</p>

  <p class="heading">"Evet, Kynes var," dedi Dük. "Benim için başka küçük sürprizler hazırladın mı?" Jessica'yı kafilenin arkasına doğru yönlendirdi.</p>

  <p class="heading">"Geri kalan her şey son derece alışıldık," dedi Jessica.</p>

  <p class="heading">Ve şöyle düşündü: <i class="calibre2">Bu kaçakçının hızlı gemileri kontrol ettiğini ve satın alınabileceğini göremiyor musun, sevgilim? Eğer başka çaremiz kalmazsa, Arrakis’ten bir çıkış yolumuz, bir kaçış kapımız olmalı.</i></p>

  <p class="heading">Yemek salonuna girdiklerinde, Leto'nun kolundan çıktı ve onun tuttuğu sandalyeye oturdu. Dük uzun adımlarla masanın diğer ucuna yürüdü. Bir uşak sandalyesini tuttu. Diğerleri kumaş hışırtıları ve sandalye gıcırtıları arasında oturdular ama Dük ayakta kaldı. Bir el işareti yaptı ve masanın etrafında duran, uşak üniforması giymiş ev birliği askerleri bir adım gerileyerek hazır olda durdular.</p>

  <p class="heading">Odaya huzursuz bir sessizlik çöktü.</p>

  <p class="heading">Masanın öbür ucuna bakan Jessica, Leto'nun ağzının köşelerinde belli belirsiz bir titreme gördü, adamın yanaklarının kızgınlıktan kıpkırmızı kesildiğini fark etti. <i class="calibre2">Onu kızdıran ne?</i> diye sordu kendi kendine. <i class="calibre2">Benim kaçakçıyı davet etmem değil kesinlikle.</i></p>

  <p class="heading">"Bazıları çanak geleneğini değiştirmemi sorguluyorlar," dedi Leto. "Bu, benim size birçok şeyin değişeceğini anlatma yolum."</p>

  <p class="heading">Masaya sıkıntılı bir sessizlik çöktü.</p>

  <p class="heading"><i class="calibre2">Sarhoş olduğunu sanacaklar,</i> diye düşündü Jessica.</p>

  <p class="heading">Leto su maşrapasını kaldırdı ve havada tuttu. Süspansör ışıkları maşrapanın üzerinden yansıyordu. "O halde, İmparatorluk'un bir Şövalyesi olarak şerefinize kadeh kaldırıyorum."</p>

  <p class="heading">Diğerleri maşrapalarını kavradı, bütün gözler Dük'e odaklanmıştı. Aniden oluşan dinginlikte, bir süspansörlü ışık mutfağa giden servis koridorundan gelen başıboş bir esintiye kapılarak hafifçe sürüklendi. Dük'ün yüzündeki atmaca çizgilerinde gölgeler oynaştı.</p>

  <p class="heading">"İşte buradayım ve burada kalacağım!" diye bağırdı.</p>

  <p class="heading">Maşrapaları ağızlara götürmeye yönelik girişimler, Dük kolunu indirmediği için yarıda kaldı. "Kadehimi kalbimizde yeri olan şu düsturlardan birine kaldırıyorum: 'İş ilerlemeyi getirir! Servet her yerde geçer!'"</p>

  <p class="heading">Suyundan bir yudum aldı.</p>

  <p class="heading">Diğerleri ona katıldı. Aralarında soru dolu bakışlar dolaştı.</p>

  <p class="heading">"Gurney," diye seslendi Dük.</p>

  <p class="heading">Leto'nun olduğu taraftaki bir bölmeden Halleck'in sesi geldi. "Buradayım, Efendim."</p>

  <p class="heading">"Bize bir şey çal, Gurney."</p>

  <p class="heading">Balisetten çıkan minör bir akor bölmeden dışarı yayıldı. Dük'ün izin veren bir işaretiyle, uşaklar yemek dolu tabakları masaya koymaya başladılar: Cepeda sosunda kızarmış çöl tavşanı, aplomage sirian, cam altında çukka, melanjlı kahve (bahardan kaynaklanan yoğun bir tarçın kokusu masaya yayıldı), köpüklü Caladan şarabıyla servis edilen gerçek bir pot-a-oie.</p>

  <p class="heading">Dük, hala ayakta duruyordu.</p>

  <p class="heading">Konuklar, dikkatleri önlerine konulan tabaklarla ayakta duran Dük arasında bölünmüş bir halde beklerken Leto şöyle dedi: "Eski çağlarda, kendi yetenekleriyle konuklarını eğlendirmek ev sahibinin göreviymiş." Su maşrapasını öyle sıkı tutuyordu ki parmak eklemleri beyazlaşmıştı. "Ben şarkı söyleyemem ama size Gurney'in şarkısının sözlerini okuyabilirim. Bunu başka bir kadeh kaldırma olarak kabul edin; bizim buraya gelmemizi sağlamak için canını verenlerin tümünün şerefine."</p>

  <p class="heading">Masanın çevresinde rahatsız bir kıpırdanma duyuldu.</p>

  <p class="heading">Jessica bakışlarını indirdi, en yakınında oturan insanlara şöyle bir baktı; yuvarlak yüzlü su nakliyecisi ve kadını; solgun ve fazla ciddi Lonca Bankası temsilcisi (Leto'ya sabitlenmiş gözleriyle, ıslık çalıyormuş gibi görünen bir korkuluğu andırıyordu); haşin ve yaralı yüzlü Tuek, mavi içinde mavi gözleri aşağıya çevrili.</p>

  <p class="heading">"Geçiyor, dostlar... mazideki birlikler geçiyor," dedi Dük dua okurcasına. "Hepsi ecele gidiyor, sırtlarında acılar ve dolarlar. Gümüş tasmalarımızı ruhlarına takmışlar. Geçiyor, dostlar... mazideki birlikler geçiyor. Her biri zamanın bir noktası hilesiz hurdasız. Onlarla birlikte geçiyor kaderin tuzağı. Geçiyor, dostlar... mazideki birlikler geçiyor. Ömrümüz sona erdiğinde ağız dolusu gülüşüyle, kaderin tuzağından kurtulacağız."</p>

  <p class="heading">Dük, son dizeyi sesini yavaş yavaş kısarak bitirdi, büyükçe bir yudum aldığı su maşrapasını hızla masaya bıraktı. Su, maşrapanın ağzından keten örtüye döküldü.</p>

  <p class="heading">Diğerleri sıkıntılı bir sessizlikle sularını içtiler.</p>

  <p class="heading">Dük, tekrar su maşrapasını kaldırdı ve diğerlerinin de aynı şeyi yapmak zorunda olduğunu bilerek kalan suyu yere döktü.</p>

  <p class="heading">Onun yaptığını ilk tekrarlayan Jessica oldu.</p>

  <p class="heading">Diğerleri maşrapalarını boşaltmaya başlamadan önce bir an için buz gibi bir hava esti. Jessica, babasının yanında oturan Paul'ün, çevresindeki tepkileri nasıl incelediğini gördü.</p>

  <p class="heading">Kendisinin ise, konukların, özellikle kadınların hareketlerinin açığa çıkardığı şeyle büyülenmiş olduğunu fark etti. Bu, temiz ve içilebilir suydu, ıslak bir havluyla atılmış bir şey değildi. Onu öylece döküvermeye duyulan gönülsüzlük, titreyen ellerde, geciken tepkilerde, sinirli gülüşlerde... ve yapılması gerekene zorla boyun eğişte kendini gösteriyordu. Bir kadın maşrapasını düşürdü, birlikte geldiği erkek maşrapayı kaldırırken, o kafasını çevirdi.</p>

  <p class="heading">Bununla birlikte, Jessica'nın en çok dikkatini çeken Kynes oldu. Gezegen-bilimci bir an duraksadı, sonra maşrapasını ceketinin altındaki bir kaba boşalttı. Kendisini izlerken yakaladığı Jessica'ya gülümsedi, boş maşrapayı sessizce onun şerefine kaldırdı. Hareketinden ötürü hiç mi hiç utanmamış görünüyordu.</p>

  <p class="heading">Halleck'in müziği hala odaya yayılıyordu ama sanki odadaki havayı dağıtmaya çalışıyormuş gibi minör tonlardan çıkmıştı, oynak ve canlıydı.</p>

  <p class="heading">"Yemek başlasın," dedi Dük ve sandalyesine çöktü.</p>

  <p class="heading"><i class="calibre2">Kızgın ve kararsız,</i> diye düşündü Jessica. <i class="calibre2">Şu fabrika tırtılı kaybetmek onu gerektiğinden daha fazla sarstı. Ortada bu kayıptan daha önemli bir şey olmalı. Ümitsiz bir adam gibi davranıyor.</i> Aniden duyduğu üzüntüyü saklayacağını umarak çatalını aldı. <i class="calibre2">Neden olmasın? Zaten ümitsiz.</i></p>

  <p class="heading">Yemek, başlangıçta yavaşça, sonra gitgide artan bir canlılıkla devam etti. Damıtıcı giysi imalatçısı, Jessica'ya, aşçı ve şarapla ilgili olarak iltifatta bulundu.</p>

  <p class="heading">"Her ikisini de Caladan'dan getirdik," dedi Jessica.</p>

  <p class="heading">"Şahane!" dedi adam çukkayı tadarken. "Tek kelimeyle şahane! Ve içinde melanjın zerresi yok. İnsan her şeyin içinde bahar olmasından öylesine usanıyor ki."</p>

  <p class="heading">Lonca Bankası temsilcisi karşısındaki Kynes'a baktı. "Anladığım kadarıyla, Doktor Kynes, bir fabrika tırtıl daha bir solucana kaptırıldı."</p>

  <p class="heading">"Haberler çabuk yayılıyor." dedi Dük.</p>

  <p class="heading">"Demek doğru, öyle mi?" diye sordu bankacı dikkatini Leto'ya çevirerek.</p>

  <p class="heading">"Tabii ki doğru!" dedi Dük sertçe. "Kahrolası kaptıkaçtı kayboldu. Bu büyüklükte bir şeyin kaybolması mümkün olmamalı!"</p>

  <p class="heading">"Solucan geldiğinde tırtılı kurtaracak hiçbir şey yoktu," dedi Kynes.</p>

  <p class="heading">"Mümkün <i class="calibre2">olmamalı”</i> diye tekrarladı Dük.</p>

  <p class="heading">"Kaptıkaçtının gidişini kimse görmedi mi?" diye sordu bankacı.</p>

  <p class="heading">"Hiçbir zaman gözcüler gözlerini kumdan ayırmazlar," dedi Kynes. "Öncelikle solucan işaretiyle ilgilenirler. Bir kaptıkaçtının tam kadrosu genellikle dört adamdan oluşur: İki pilot ve iki kenetleme işçisi. Eğer bu mürettebattan bir hatta iki tanesi Dük'ün düşmanları hesabına çalışıyor idiyse..."</p>

  <p class="heading">"Haa, anladım," dedi bankacı. "Ve siz, Değişim Yargıcı olarak, bu konudaki kuşkunuzu bildirecek misiniz?"</p>

  <p class="heading">"Konumumu dikkatli bir şekilde göz önüne almak zorunda kalacağım," dedi Kynes, "ve bunu kesinlikle masada tartışmayacağım." Ve şöyle düşündü: <i class="calibre2">İskelet kılıklı solgun herif! Bu tür bir suçu göz ardı etmem için bana talimat verildiğini biliyor.</i></p>

  <p class="heading">Bankacı gülümsedi, dikkatini yemeğine çevirdi.</p>

  <p class="heading">Jessica, oturduğu yerde Bene Gesserit okul günlerinden bir dersi hatırladı. Konu casusluk ve karşı casusluktu. Dersi veren, tombul, güleç yüzlü bir Başrahibe'ydi ve kadının şen şakrak sesi konuyla tuhaf bir zıtlık oluşturuyordu.</p>

  <p class="heading"><i class="calibre2">"Her casusluk ve/veya karşı casusluk okulu hakkında bilmeniz gereken şey, bütün mezunlarının temel tepki tarzlarının benzer olmasıdır. Her kapalı disiplin, öğrencilerine kendi damgasını basar, kendi tarzını yerleştirir. Bu tarz, analiz ve tahmin edilebilir. "</i></p>

  <p class="heading"><i class="calibre2">"Şimdi, güdüsel tarzlar bütün casuslar arasında benzer olacaktır. Bu demektir ki; farklı okullara veya zıt amaçlara rağmen belirli tipte güdüler olacaktır. İlk olarak, bu öğeyi analiziniz için nasıl ayıracağınızı inceleyeceksiniz, başlangıçta, sorguya çekenlerin içindeki eğilimi ele veren sorgu model</i><i class="calibre2">leri yoluyla: daha sonra, analiz altındakilerin dil-düşünce eğiliminin yakından gözlenmesi yoluyla. Deneklerinizin kök dillerini belirlemeyi oldukça basit bulacaksınız, tabii ki hem ses tonlaması hem de konuşma tarzı yoluyla. "</i></p>

  <p class="heading">Şimdi, oğlu, Dük'ü ve konuklarıyla masada oturmuş Lonca Bankası temsilcisini dinlerken, farkına vardığı şey Jessica'yı ürpertti; adam bir Harkonnen ajanıydı. Sahip olduğu Giedi Prime konuşma tarzı ustalıkla gizlenmişti ama bunu Jessica'nın eğitimli bilincine, sanki kendi ağzıyla söylüyormuş gibi sergiliyordu.</p>

  <p class="heading"><i class="calibre2">Bu, bizzat Lonca’nın, Atreides Evi'ne karşı taraf tuttuğu anlamına mı geliyor?</i> diye sordu kendi kendine. Bu düşünce onu çok şaşırttı ve bir sonraki yemeğin servis edilmesini isteyerek bu duygusunu gizledi. Bu arada, amacını ortaya çıkarmak için adamı dinliyordu. <i class="calibre2">Sohbeti bundan sonra güya masum bir şeye kaydıracak ama uğursuz imalarla,</i> dedi kendi kendine. <i class="calibre2">Onun tarzı bu.</i></p>

  <p class="heading">Bankacı ağzındaki lokmayı yuttu, şarabından bir yudum aldı ve sağındaki kadının söylediği bir şeye gülümsedi. Masanın öbür ucunda, Dük'e, Arrakis'in doğal bitkilerinin dikeni olmadığını anlatan adamı bir an için dinlermiş gibi göründü</p>

  <p class="heading">"Arrakis'te kuşların uçuşunu izlemekten zevk alıyorum," dedi bankacı, sözlerini Jessica'ya yönelterek. "Kuşlarımızın tümü, tabii ki, leş yiyicidir ve birçoğu kan içicilere dönüştüğünden su olmaksızın hayatta kalır."</p>

  <p class="heading">Damıtıcı giysi imalatçısının, masanın öbür ucunda, Paul'le Dük'ün arasında oturan kızı, güzel yüzünü buruşturup kaşlarını çatarak konuştu: "Aman, Suu-Suu, sen de en iğrenç şeylerden bahsedersin."</p>

  <p class="heading">Bankacı gülümsedi. "Seyyar Su Satıcıları Birliği'nin mali danışmanı olduğum için bana Suu-Suu diyorlar." Ve Jessica yorum yapmadan ona bakmayı sürdürünce ekledi: "Su satıcılarının bağırışından ötürü: 'Suu-Suu-Suuk!'”</p>

  <p class="heading">Bu seslenişi öyle kusursuz taklit etti ki masadakilerin çoğu güldü.</p>

  <p class="heading">Jessica kendisiyle böbürlenen ses tonunu duydu ama dikkatini en çok genç kadının verdiği replik çekti; önceden hazırlanmış bir sahne. Bankacıya, bütün bunları söylemesi için bahane yaratmıştı. Gözucuyla Lingar Bewt'a baktı. Su zengini suratını asmış, yemeğine konsantre olmuştu. Jessica, bankacının şunu söylemiş olduğunu anladı: <i class="calibre2">"Ben de, Arrakis'teki en büyük güç kaynağını kontrol ediyorum: Suyu. "</i></p>

  <p class="heading">Yemek arkadaşının sesindeki sahteliğin farkına varmış olan Paul, annesinin, sohbeti Bene Gesserit yoğunluğuyla izlediğini gördü. Birden, anlamamış gibi yapıp adamın ağzından laf almaya karar vererek bankacıya döndü.</p>

  <p class="heading">“Bu kuşların yamyam olduğunu mu kastediyorsunuz, bayım?"</p>

  <p class="heading">"Garip bir soru, genç Efendi," dedi bankacı. "Ben sadece kuşların kan içtiklerini söyledim. Bu kendi türlerinin kanı olmak zorunda değil, öyle değil mi?"</p>

  <p class="heading">"Garip bir soru <i class="calibre2">değil"</i> dedi Paul. Ve Jessica, verdiği eğitimin incelikli yanıtlar verme özelliğinin onun sesinde sergilendiğini fark etti. "Çoğu eğitimli insan bilir ki, her genç organizma için en büyük potansiyel rekabet kendi türünden gelir." Göstere göstere yanındaki kızın tabağındaki yemekten bir çatal alıp yedi. "Aynı kaptan yiyorlar. Temel ihtiyaçları aynı."</p>

  <p class="heading">Bankacı kaskatı kesildi, suratını asarak Dük'e baktı.</p>

  <p class="heading">"Oğlumu bir çocuk gibi görme hatasına düşmeyin," dedi Dük ve gülümsedi.</p>

  <p class="heading">Jessica, masaya göz gezdirdi, Bewt'ın neşelendiğini, hem Kynes'ın hem de kaçakçı Tuek'in sırıtmakta olduğunu fark etti.</p>

  <p class="heading">"Genç Efendi'nin oldukça iyi anlamış göründüğü şey," dedi Kynes, "ekolojinin bir kuralıdır. Yaşam öğeleri arasındaki mücadele, bir sistemin serbest enerjisi için yapılan mücadeledir. Kan verimli bir enerji kaynağıdır."</p>

  <p class="heading">Bankacı çatalını bıraktı, kızgın bir sesle konuştu: "Fremen süprüntülerinin kendi ölülerinin kanını içtiği söyleniyor."</p>

  <p class="heading">Kynes başını iki yana salladı ve ders verir gibi konuştu: "Kanını değil, bayım. Ancak bir insanın tüm suyu sonuçta kendi insanlarına, kabilesine aittir. Büyük Düzlük'ün yakınında yaşadığınızda bu bir gerekliliktir. Orada suyun her damlası değerlidir ve insan vücudunun ağırlığının yaklaşık yüzde yetmişi sudan oluşur. Ölü bir adamın tabii ki artık bu suya ihtiyacı yoktur."</p>

  <p class="heading">Bankacı her iki elini, masaya, tabağının iki yanına dayadı ve Jessica adamın kendisini geriye itip öfke içinde kalkıp gideceğini düşündü.</p>

  <p class="heading">Kynes, Jessica'ya baktı. "Bağışlayın, Leydim, masada böyle çirkin bir konunun ayrıntılarına girdiğim için. Ama yanlış bilgilendiriliyordunuz ve bunun düzeltilmesi gerekiyordu."</p>

  <p class="heading">"O kadar uzun zamandır Fremenlerle birliktesiniz ki bütün duyarlılığınızı kaybetmişsiniz," dedi bankacı kaba bir şekilde.</p>

  <p class="heading">Kynes sakin bir şekilde adama baktı, solgun ve titrek yüzünü inceledi. "Bana meydan mı okuyorsunuz, bayım?"</p>

  <p class="heading">Bankacı donup kaldı. Yutkundu, resmi bir tavırla konuştu: "Tabii ki hayır. Ev sahiplerimize bu şekilde hakaret edemem."</p>

  <p class="heading">Jessica, korkuyu adamın sesinde duydu, yüzünde, solumasmda ve şakağındaki bir toplardamarın atışında gördü. Adam, Kynes'tan korkuyordu!</p>

  <p class="heading">"Ev sahiplerimiz hakarete uğrayıp uğramadıklarına pekala kendileri karar verebilirler," dedi Kynes. "Onlar onurun savunulmasını anlayan cesur insanlar. Hepimiz onların cesaretine tanıklık edebiliriz... şimdi... burada... Arrakis'te olmaları gerçeğine dayanarak."</p>

  <p class="heading">Jessica, Leto'nun bundan zevk aldığını gördü. Diğerlerinin çoğu almıyordu. Masadaki herkes, elleri görünmeyecek şekilde masanın altında, kaçmaya hazır oturuyordu. Kayda değer iki istisna, bankacının bozulmasına açıkça gülen Bewt ve Kynes'tan replik bekliyor görünen kaçakçı Tuek'ti. Jessica, Paul'ün hayranlıkla Kynes'a baktığını gördü.</p>

  <p class="heading">"Eee?" dedi Kynes.</p>

  <p class="heading">"Niyetim sizi gücendirmek değildi," diye mırıldandı bankacı. "Eğer gücendirdiysem lütfen özürlerimi kabul edin."</p>

  <p class="heading">"Seve seve verilen, seve seve kabul edilir," dedi Kynes. Jessica'ya gülümsedi ve hiçbir şey olmamış gibi yemeye devam etti.</p>

  <p class="heading">Jessica, kaçakçının da rahatladığını gördü. Şunun farkına vardı: adam, Kynes'ın yardımına koşmaya hazır bir yaverin tüm özelliklerini göstermişti. Kynes'la Tuek arasında bir tür anlaşma mevcuttu.</p>

  <p class="heading">Leto bir çatalla oynarken inceleyen gözlerle Kynes'a baktı. Ekolojistin davranışları, Atreides Evi'ne karşı tavrında bir değişiklik olduğunu gösteriyordu. Kynes, çöl üzerindeki gezide daha soğuk görünmüştü.</p>

  <p class="heading">Jessica yeni bir yemek ve içki servisi için işaret etti. Uşaklar ellerinde <i class="calibre2">langues de lapins de garenne</i> ile göründüler, yanında kırmızı şarap ve mantar sosu.</p>

  <p class="heading">Yavaş yavaş yemek sohbetine dönüldü ama Jessica sohbetteki sıkıntıyı ve kırgınlığı işitti, bankacının somurtkan bir sessizlik içinde yemeğini yediğini gördü. <i class="calibre2">Kynes onu duraksamadan öldürürdü,</i> diye düşündü. Ve Kynes'ın davranışlarından, öldürmeyi sıradan bir şey gibi gördüğünü anladı. Kayıtsız bir katildi ve bunun bir Fremen özelliği olabileceğini düşündü.</p>

  <p class="heading">Jessica, solundaki damıtıcı giysi imalatçısına dönerek şöyle dedi: "Arrakis'te suya verilen önem beni sürekli hayrete düşürüyor."</p>

  <p class="heading">"Çok önemli," diye onayladı adam. "Bu yemek nedir? Çok lezzetli."</p>

  <p class="heading">"Özel bir sosta pişirilmiş vahşi tavşan dili," dedi Jessica. "Çok eski bir tarif."</p>

  <p class="heading">"Bu tarifi almalıyım."</p>

  <p class="heading">Jessica başıyla onayladı. "Elinize geçmesini sağlarım."</p>

  <p class="heading">Kynes, Jessica'ya bakarak konuştu: "Arrakis'e yeni gelenler suyun buradaki önemini çoğu zaman hafife alırlar. Bakın, burada Minimumlar Kanunu'yla karşı karşıyasınız."</p>

  <p class="heading">Jessica, adamın sesindeki sınayıcı özelliği duyarak şöyle dedi: "Büyüme, en az miktarda bulunan ihtiyaç maddesiyle sınırlıdır. Ve, doğal olarak, en az elverişli koşul büyüme oranını kontrol eder."</p>

  <p class="heading">"Gezegensel sorunların bilincinde olan bir Büyük Ev üyesi bulmak zordur," dedi Kynes. "Arrakis'te yaşam için en az elverişli koşul sudur. Ve unutmayınız ki, aşırı özen gösterilmediği sürece bizzat <i class="calibre2">büyüme</i> de elverişsiz koşullar yaratabilir."</p>

  <p class="heading">Jessica, Kynes'in sözlerinde gizli bir mesaj algıladı ama bunu kaçırdığını biliyordu. "Büyüme," dedi. "Arrakis'in, insan yaşamının daha elverişli koşullar altında sürmesini sağlayacak düzenli bir su çevrimine sahip olabileceğini mi kastediyorsunuz?"</p>

  <p class="heading">"Olanaksız!" diye bağırdı su zengini.</p>

  <p class="heading">Jessica dikkatini Bewt'a çevirdi. "Olanaksız mı?"</p>

  <p class="heading">"Arrakis'te olanaksız," dedi adam. "Bu hayalperesti dinlemeyin. Bütün laboratuvar kanıtları ona karşı."</p>

  <p class="heading">Kynes, Bewt'a baktı; ve Jessica, insanlar bu yeni söz alışverişine konsantre olunca, masadaki diğer sohbetlerin kesildiğini fark etti.</p>

  <p class="heading">"Laboratuvar kanıtları çok basit bir gerçeği görmemizi engelliyor," dedi Kynes. "Bu gerçek şu: burada, bitkilerin ve hayvanların normal varlıklarını sürdürdükleri açık havada başlayan ve orada var olan meselelerle karşı karşıyayız."</p>

  <p class="heading">"Normal!" diye homurdandı Bewt "Arrakis'le ilgili hiçbir şey normal değildir!"</p>

  <p class="heading">"Tam aksine," dedi Kynes. "Burada, kendi varlığını sürdüren soylar boyunca belirli uyumlar sağlanabilir. Sadece gezegenin sınırlarını ve üstündeki baskıları anlamalısınız."</p>

  <p class="heading">"Asla böyle bir şey olmayacak," dedi Bewt.</p>

  <p class="heading">Dük, Kynes'in tavrının hangi noktada değiştiğini aniden kavradı: Jessica, sera bitkilerini Arrakis için muhafaza etmekten bahsettiği zaman.</p>

  <p class="heading">"Kendi varlığını sürdüren bir sistem kurmak için ne gereklidir, Doktor Kynes?" diye sordu Leto.</p>

  <p class="heading">"Eğer ArraMs'teki yeşil bitki öğelerinin yüzde üçünün gıda maddesi olarak karbon bileşikleri oluşturmasını sağlarsak, çevrimsel sistemi başlatmış oluruz," dedi Kynes.</p>

  <p class="heading">"Tek problem su, öyle mi?" diye sordu Dük. Kynes'ın heyecanını algıladı ve kendisinin de buna kapıldığını hissetti.</p>

  <p class="heading">"Su başka sorunları gölgede bırakıyor," dedi Kynes. "Bu gezegenin çok fazla oksijeni var; ama her zamanki doğal sonuçları, yani volkanlar gibi doğal olayların açığa çıkardığı zengin karbondioksit kaynaklı ve yaygın bitki yaşamı yok. Burada geniş yüzeyler üzerinde olağandışı kimyasal alışverişler olur."</p>

  <p class="heading">"Pilot projeleriniz var mı?" diye sordu Dük.</p>

  <p class="heading">"Tansley Etkisi'ni, şu anda bilim dalının kendine temel olgular çıkarabileceği amatör bazda küçük birimli deneyleri oluşturmak için çok zamanımız oldu," dedi Kynes.</p>

  <p class="heading">"Yeterli su yok," dedi Bewt. "Kesinlikle yeterli su yok."</p>

  <p class="heading">"Üstat Bewt su konusunda bir uzmandır," dedi Kynes. Gülümsedi ve yemeğine geri döndü.</p>

  <p class="heading">Dük sağ eliyle sert bir hareket yaparak bağırdı: "Hayır! Bir yanıt istiyorum! Yeterli su var mı, Doktor Kynes?" Kynes gözünü tabağına dikti.</p>

  <p class="heading">Jessica, adamın yüzündeki duygu oyunlarını izledi. <i class="calibre2">Kendisini iyi gizliyor,</i> diye düşündü ama şimdi onu çözümlemişti; adamın söylediklerinden dolayı pişman olduğunu anladı.</p>

  <p class="heading">"Yeterli su var mı?" diye ısrar etti Dük.</p>

  <p class="heading">"Var... olabilir," dedi Kynes.</p>

  <p class="heading"><i class="calibre2">Tereddüt ediyormuş taklidi yapıyor!</i> diye düşündü Jessica.</p>

  <p class="heading">Paul, doğru algılama gücüyle altta yatan gerçeği yakaladı ve heyecanını gizlemek için eğitiminin her damlasını kullanması gerekti. <i class="calibre2">Yeterli su var! Ama Kynes bunun bilinmesini istemiyor.</i></p>

  <p class="heading">"Gezegenbilimcimizin birçok ilginç hayali var," dedi Bewt. "Fremenlerle birlikte kehanet ve mesih hayalleri kuruyor."</p>

  <p class="heading">Masadan tek tük gülüşmeler yükseldi. Jessica bunları belirledi; kaçakçı, damıtıcı giysi imalatçısının kızı, Duncan Idaho ve gizemli eskort hizmeti veren kadın.</p>

  <p class="heading"><i class="calibre2">Bu gece burada, gerginlikler garip, bir şekilde dağılıyor,</i> diye düşündü Jessica. <i class="calibre2">Farkında olmadığım çok fazla şey olup bitiyor. Yeni bilgi kaynakları bulmak zorundayım.</i></p>

  <p class="heading">Dük bakışlarını Kynes'tan Bewt'a, Bewt'tan Jessica'ya kaydırdı. Kendini garip bir şekilde yüzüstü bırakılmış gibi hissetti, sanki hayati bir şey onu orda bırakıp gitmişti. "Olabilir," diye mırıldandı.</p>

  <p class="heading">Kynes çabuk çabuk konuştu: "Belki bunu başka bir zaman tartışırız, Efendim. Öyle çok..."</p>

  <p class="heading">Üniformalı bir Atreides askeri, servis kapısından aceleyle girip, muhafızları geçerek Dük'ün yanına koşturunca, gezegen-bilimci sözlerini tamamlayamadı. Asker eğilerek Leto'nun kulağına bir şeyler fisıldadı.</p>

  <p class="heading">Jessica, adamın kepinde Hawat'ın birliğinin işaretini tanıdı, huzursuzluğunu bastırmaya çalıştı. Damıtıcı giysi imalatçısının kadın arkadaşına döndü; üst gözkapakları göz pınarlarını hafifçe kapatan, bebek yüzlü, koyu renk saçlı, ufak tefek bir kadın.</p>

  <p class="heading">"Yemeğine neredeyse hiç dokunmamışsın, hayatım," dedi Jessica. "Senin için bir şeyler getirteyim mi?"</p>

  <p class="heading">Kadın yanıt vermeden önce damıtıcı giysi imalatçısına baktı, ardından: "Pek aç değilim," dedi.</p>

  <p class="heading">Dük birdenbire ayağa kalktı, sert bir tonla, emir verircesine konuştu: "Kimse kalkmasın. Beni bağışlamanız gerekiyor, kişisel olarak ilgilenmek zorunda olduğum bir mesele çıktı." Yana çekildi. "Paul, benim için evsahipliğini üstlen, eğer lütfedersen,” dedi.</p>

  <p class="heading">Paul ayağa kalktı, babasının neden ayrılmak zorunda kaldığını sormak istiyor, bu rolü vakur bir tavırla oynaması gerektiğini biliyordu. Babasının sandalyesinin çevresinden dolaşıp oturdu.</p>

  <p class="heading">Dük, Halleck'in oturduğu bölmeye döndü ve şöyle dedi: "Gurney, lütfen Paul'ün yerine geç. Masadaki çift sayıyı bozmamalıyız. Yemek bittiğinde Paul'ü arazi karargahına getirmeni isteyebilirim. Benden haber bekle."</p>

  <p class="heading">Üzerinde üniforması olan Halleck bölmeden çıktı; kaba saba çirkinliği, pırıltılı süsler içindeki bu yere ait değilmiş gibi görünüyordu. Balisetini duvara dayadı, Paul'ün kalktığı sandalyeye geçip oturdu.</p>

  <p class="heading">"Telaşlanmaya gerek yok" dedi Dük "ama ev muhafızımız güvenli olduğunu söyleyene kadar hiç kimsenin ayrılmamasını istemek zorundayım. Burada kaldığınız sürece tamamen güvenlikte olacaksınız ve bu küçük sorunu çok kısa sürede halletmiş olacağız."</p>

  <p class="heading">Paul, babasının mesajındaki şifre sözleri yakaladı; muhafız-güvenli-güvenlik- kısa sürede. Sorun güvenlikti, şiddet, değil. Annesinin de aynı mesajı aldığını gördü. Her ikisi de rahatladı.</p>

  <p class="heading">Dük başıyla hafif bir selam verdi, döndü ve arkasında askeri, servis kapısından çıkıp gitti.</p>

  <p class="heading">Paul şöyle dedi: "Lütfen yemeğinize devam edin. Sanırım Doktor Kynes su konusunu tartışıyordu."</p>

  <p class="heading">"Başka bir zaman tartışabilir miyiz?" diye sordu Kynes.</p>

  <p class="heading">"Elbette," dedi Paul.</p>

  <p class="heading">Ve Jessica, oğlunun ağırbaşlılığını ve gelişmiş kendine güven duygusunu gururla fark etti.</p>

  <p class="heading">Bankacı su maşrapasını kaldırdı ve onunla Bewt'ı gösterdi. "Burada hiçbirimiz süslü laflar konusunda Üstat Lingar Bewt'la aşık atamaz. Onun, Büyük Ev statüsü için can attığı zannedilebilir. Gelin, Üstat Bewt, kadeh kaldırırken bize öncülük edin. Belki de sizde, bir adam gibi davranılması gereken bu çocuk için bir zerre bilgelik vardır."</p>

  <p class="heading">Jessica sağ elini masanın altında yumruk yaptı. Halleck'ın, Idaho'ya bir el işareti çaktığını ve ev askerlerinin duvarlar boyunca maksimum koruma pozisyonu aldıklarını gördü.</p>

  <p class="heading">Bewt bankacıya nefret dolu bir bakış fırlattı.</p>

  <p class="heading">Paul gözucuyla Halleck'e baktı, muhafızlarının savunma pozisyonlarını gördü ve bankacı su maşrapasını indirene dek adama baktı. Ardından şöyle dedi: "Bir keresinde Caladan'da, boğulmuş bir balıkçının sudan çıkarılan cesedini gördüm. Adam..."</p>

  <p class="heading">"Boğulmak mı?" Soruyu soran damıtıcı giysi imalatçısının kızıydı.</p>

  <p class="heading">Paul bir an duraksadıktan sonra: "Evet. Ölene kadar suyun içinde gömülü kalmak. Boğulmak."</p>

  <p class="heading">"Ölmek için ne ilginç bir yol," diye mırıldandı kız.</p>

  <p class="heading">Paul'ün gülüşü donuklaştı. Dikkatini yeniden bankacıya çevirdi. "Bu adamla ilgili ilginç olan şey omuzlarındaki yaralardı. Bunları başka bir balıkçının tırnaklı botları açmıştı. Bu balıkçı, batan... suyun altına giren... teknedeki... su üzerinde yolculuk etmek için kullanılan taşıt... birkaç kişiden biriydi. Cesedi çıkarmaya yardım eden başka bir balıkçı, birçok kez bu adamın yaralarına benzer izler görmüş olduğunu söyledi. Bu yaralar, boğulmakta olan başka bir balıkçının, yüzeye, yani havaya ulaşmak amacıyla, bu zavallı adamın omuzlarında ayakta durmaya çalıştığı anlamına geliyordu."</p>

  <p class="heading">"Bu neden ilginç?" diye sordu bankacı.</p>

  <p class="heading">"Babamın o zaman yaptığı bir yorum yüzünden. Boğulmakta olup da kendisini kurtarmak için sizin omuzlarınıza çıkan adam anlayışla karşılanabilir demişti... böyle bir durumla oturma odasında karşılaştırdığınız sürece." Bankacıya can alıcı noktanın yaklaştığını belli etmeye yetecek kadar duraksayan Paul şöyle dedi: "Ve ben de şunu eklemeliyim, böyle bir durumla yemek masasında karşılaşmadığınız sürece."</p>

  <p class="heading">Odayı ani bir sessizlik kapladı.</p>

  <p class="heading"><i class="calibre2">Bu cüretkarlıktı,</i> diye düşündü Jessica. <i class="calibre2">Bu bankacının oğlumu düelloya davet etmeye yetecek payesi olabilirdi.</i> Idaho' nun ani bir harekete karşı hazır olduğunu gördü. Ev askerleri tetikteydi. Gurney Halleck'in gözleri karşısındaki adamların üstündeydi.</p>

  <p class="heading">"Ha-ha-ha-a-a-a!" Bu ses, kendini tamamen kaptırarak başını geriye atmış gülen kaçakçı Tuek'e aitti.</p>

  <p class="heading">Masanın çevresinde sinirli gülümsemeler belirdi.</p>

  <p class="heading">Bewt sırıtıyordu.</p>

  <p class="heading">Bankacı sandalyesini geriye itmiş dik dik Paul'e bakıyordu.</p>

  <p class="heading">Kynes şöyle dedi: "Bir Atreides'i taciz eden, bunun riskini göze alır."</p>

  <p class="heading">"Konuklarına hakaret etmek bir Atreides geleneği midir?" diye sordu bankacı.</p>

  <p class="heading">Paul yanıt vermeye fırsat bulamadan Jessica öne atılıp, -Bayım!" dedi. Ve şöyle düşündü: <i class="calibre2">Bu Harkonnen yaratığının oyununu öğrenmeliyiz. Paul'le uğraşmak için mi burada? Yardımcısı var mı?</i></p>

  <p class="heading">"Oğlum, öylesine bir giysi gösteriyor ve siz onun kesiminin kendinize uyduğunu mu iddia ediyorsunuz?" diye sordu Jessica. "Ne şaşırtıcı bir açıklama." Elini bacağına, baldırına bağlı kında duran hançer-i figana kaydırdı.</p>

  <p class="heading">Bankacı düşmanca bakışlarını Jessica'ya çevirdi. Adam gözlerini Paul'den kaydırdı ve Jessica oğlunun masadan hafifçe uzaklaştığını, harekete geçebilmek için kendisine yer açtığını gördü. Paul şiire sözcük üzerine odaklanmıştı; <i class="calibre2">giysi. "Şiddete hazırlıklı ol."</i></p>

  <p class="heading">Kynes inceleyen bakışlarını Jessica'ya yöneltti, Tuek'e belli belirsiz bir el işareti yaptı.</p>

  <p class="heading">Kaçakçı sendeleyerek ayağa kalktı, maşrapasını havaya kaldırdı. "Kadeh kaldırıyorum," dedi. "Görünüşüyle henüz bir delikanlı ama yaptıklarıyla bir adam olan genç Paul Atreides'e."</p>

  <p class="heading"><i class="calibre2">Neden müdahale ediyorlar?</i> diye sordu Jessica kendi kendine.</p>

  <p class="heading">Bankacı gözlerini şimdi de Kynes'a dikmişti; ve Jessica, ajanın yüzüne yeniden dehşet ifadesinin yerleştiğini gördü.</p>

  <p class="heading">Masanın çevresindekiler kaldırılan kadehe karşılık vermeye başladı.</p>

  <p class="heading"><i class="calibre2">Kynes yol gösterince insanlar izliyor,</i> diye düşündü Jessica. <i class="calibre2">Bize Paul'ün tarafını tuttuğunu gösterdi. Gücünün sırrı nedir? Değişim Yargıcı olduğu için olamaz. Bu geçici. Ve kesinlikle kamu görevlisi olduğu için de değil.</i></p>

  <p class="heading">Elini hançer-i figanın kabzasından çekti ve maşrapasını Kynes'a doğru kaldırdı. Kynes kibarca karşılık verdi.</p>

  <p class="heading">Yalnızca Paul ve bankacı <i class="calibre2">(Suu-Suu! Ne aptalca bir lakap!</i> diye düşündü Jessica) eli boş kalmıştı. Bankacının dikkati Kynes'a sabitlenmişti. Paul gözlerini tabağına dikmişti.</p>

  <p class="heading"><i class="calibre2">Gayet güzel idare ediyordum,</i> diye düşündü Paul. <i class="calibre2">Neden karıştılar ki?</i> Kendisine en yakın erkek konuklara gizlice gözücuyla baktı. <i class="calibre2">Şiddete hazırlıklı olmak mı? Kimden gelecek şiddete? Şu bankacı adamdan değil kesinlikle.</i></p>

  <p class="heading">Halleck kıpırdandı ve belirli birine hitap etmiyormuş gibi, sözlerini karşısındaki konukların başının üstüne yöneltti: "Bizim toplumumuzda insanlar, saldırıya geçerken acele etmemeli. Bu çoğu zaman intihar sayılır." Damıtıcı giysi imalatçısının, yanında oturan kızına baktı. "Siz de öyle düşünmüyor musunuz, hanımefendi?"</p>

  <p class="heading">"A, evet. Evet. Gerçekten öyle düşünüyorum," dedi kız. "Çok fazla şiddet var. Bıktım artık Ve çoğu zaman saldırı gibi bir niyet olmuyor ama yine de insanlar ölüyor. Son derece anlamsız."</p>

  <p class="heading">"Gerçekten öyle," dedi Halleck.</p>

  <p class="heading">Jessica kızın oynadığı mükemmele yakın rolü görerek şunun farkına vardı: <i class="calibre2">Bu boş kafalı küçük kadın, boş kafalı küçük bir kadın değil.</i> Ardından ne tarz bir tehlike olduğunu gördü; ve anladı ki Halleck de bunu saptamıştı. Paul'ü cinsellikle tuzağa düşürmeyi planlamışlardı. Büyük olasılıkla bunu ilk anlayan oğlu olmuştu; eğitimi bu açık gambiti gözden kaçırmamıştı.</p>

  <p class="heading">Kynes bankacıya: "Sırada başka bir özür yok mu?" diye sordu</p>

  <p class="heading">Bankacı hastalıklı bir sırıtışla Jessica'ya dönerek şöyle dedi: "Leydim, korkarım şaraplarınızdan fazla kaçırdım. Yemekte sert içki sunuyorsunuz, ben buna alışık değilim."</p>

  <p class="heading">Jessica adamın ses tonunun altındaki zehiri duydu ve tatlı tatlı konuştu: "Yabancı insanlar yeni tanıştıklarında, gelenek ve eğitim farklılıkları nedeniyle daha hoşgörülü olmalılar."</p>

  <p class="heading">"Teşekkür ederim, Leydim," dedi bankacı.</p>

  <p class="heading">Damıtıcı giysi imalatçısının koyu renk saçlı hanım arkadaşı Jessica'ya doğru eğilerek: "Dük burada güvenlikte olduğumuzdan bahsetti. Umarım bu, daha fazla çarpışma anlamına gelmiyordur."</p>

  <p class="heading"><i class="calibre2">Konuşmayı bu yöne çekmesi istenmiş,</i> diye düşündü Jessica.</p>

  <p class="heading">"Büyük olasılıkla önemsiz bir şey çıkacaktır," dedi Jessica. "Ama bugünlerde, Dük'ün kişisel olarak ilgilenmesi gereken öyle çok ayrıntı var ki. Atreidesler ve Harkonnenler arasındaki düşmanlık devam ettiği sürece aşırı dikkatli olduğumuz söylenemez. Dük kanlı yemini etti. Arrakis'te hiçbir Harkonnen ajanını sağ bırakmayacak elbette." Lonca Bankası ajanına şöyle bir baktı. "Ve doğal olarak, Konvansiyonlar da bu konuda onu destekliyor." Dikkatini Kynes'a çevirdi. "Öyle değil mi Doktor Kynes?"</p>

  <p class="heading">"Gerçekten öyle," dedi Kynes.</p>

  <p class="heading">Damıtıcı giysi imalatçısı, hanım arkadaşını kibarca geri çekti. Kadın adama baktı ve şöyle dedi: "Sanırım artık bir şeyler yiyebilirim. Daha önce sunduğunuz şu kuş yemeğinden biraz rica edebilir miyim?"</p>

  <p class="heading">Jessica bir uşağa işaret edip bankacıya döndü: "Ve siz, bayım, biraz önce kuşlardan ve alışkanlıklarından bahsediyordunuz. Arrakis'le ilgili birçok ilginç şey öğreniyorum. Söyleyin, bahar nerede bulunur? Avcılar çölün derinliklerine gider mi?"</p>

  <p class="heading">"Yo, hayır, Leydim," dedi bankacı. "Çölün derinlikleri hakkında çok az şey biliniyor. Güney bölgeleri hakkında ise hemen hemen hiçbir şey."</p>

  <p class="heading">"Güney sınırlarında baharın büyük bir Cevher Ana'sı bulunması gerektiğine dair bir masal var," dedi Kynes, "ama bunun yalnızca bir şarkı için icat edilmiş bir hayal ürünü olmasından şüpheleniyorum. Bazı gözüpek bahar avcıları zaman zaman merkez kuşağının sınırlarından içeri sızarlar. Ama bu aşırı derecede tehlikelidir; rota belirsizdir, sık sık fırtına çıkar.</p>

  <p class="heading">Kalkan Duvarı üslerinden uzaklaştıkça zayiat dramatik boyutlara ulaşır. Çok fazla güneye gitmeyi göze almayı kârlı bulmuyorlar. Eğer bir hava durumu uydumuz olsaydı, belki..."</p>

  <p class="heading">Bewt başını kaldırıp baktı, ağzı yemekle dolu konuştu: "Fremenlerin oralarda gezdikleri, her yere gittikleri ve güney enlemlerinde bile ıslaklar ve yudum kuyuları aradıkları söyleniyor."</p>

  <p class="heading">"Islaklar ve yudum kuyuları mı?" diye sordu Jessica.</p>

  <p class="heading">Kynes hızlı hızlı konuştu: "Deli saçması söylentiler, Leydim. Bunlar diğer gezegenlerde bilinir, Arrakis'te değil. Islak, suyun yüzeye ya da belirli işaretlere göre kazıldığında bulunabilecek kadar yüzeyin yakınına sızdığı bir yerdir. Yudum kuyusu ise, bir kişinin suyu bir kamışla çekebileceği türde bir ıslaktır... yani böyle söylüyorlar."</p>

  <p class="heading">Jessica, <i class="calibre2">sözlerinde bir kandırmaca var,</i> diye geçirdi aklından</p>

  <p class="heading"><i class="calibre2">Neden yalan söylüyor acaba?</i> diye düşündü Paul.</p>

  <p class="heading">"Ne kadar da ilginç," dedi Jessica. Ve düşündü. <i class="calibre2">"Böyle söylüyorlar... " Buradakilerin ne kadar tuhaf bir konuşma tarzları var. Bunun batıl inançlara olan bağlılıklarını nasıl açığa çıkardığını bir bilseler.</i></p>

  <p class="heading">"Bir vecizeniz olduğunu duydum," dedi Paul, "cila gelir şehirden, akıl gelir çölden."</p>

  <p class="heading">"Arrakis'te pek çok vecize vardır," dedi Kynes.</p>

  <p class="heading">Bir uşak elinde bir notla eğilince, Jessica yeni bir soru sormaya fırsat bulamadı. Notu açtı, Dük'ün el yazısını ve şifre işaretleri gördü, hızla okudu.</p>

  <p class="heading">"Bunu öğrenmek hepinizi mutlu edecek" dedi, "Dükümüz güvence veriyor. Gitmesine yol açan mesele halledilmiş. Kayıp kaptıkaçtı bulunmuş. Mürettebatın arasındaki bir Harkonnen ajanı zor kullanmış ve aracı bir kaçakçı üssüne kaçırmış. Onu orada satmayı umuyormuş. Adamlar da araç da kuvvetlerimize teslim edilmiş." Tuek'i başıyla selamladı.</p>

  <p class="heading">Kaçakçı başıyla karşılık verdi.</p>

  <p class="heading">Jessica notu katladı, giysinin kolumdan içeri soktu.</p>

  <p class="heading">"Açık bir savaşa dönüşmemesine sevindim," dedi bankacı, "insanlar, Atreideslerin barış ve refah getireceğine dair umutlar besliyor."</p>

  <p class="heading">"Özellikle refah," dedi Bewt.</p>

  <p class="heading">"Artık tatlılarımızı alalım mı?" diye sordu Jessica. "Aşçımıza bir Caladan tatlısı hazırlattım; dolsa sosunda pundi pirinci."</p>

  <p class="heading">"Kulağa çok hoş geliyor," dedi damıtıcı giysi imalatçısı. "Tarifini almam mümkün mü?"</p>

  <p class="heading">"Arzu ettiğiniz her tarifi alabilirsiniz," dedi Jessica, daha sonra Hawat'a bildirmek üzere adamı çözümlerken. Damıtıcı giysi imalatçısı korkak, küçük bir sürüngendi ve satın alınabilirdi.</p>

  <p class="heading">Çevresinde yeniden ufak tefek sohbetler başladı:</p>

  <p class="heading">"Ne hoş bir kumaş..."</p>

  <p class="heading">"Mücevhere uygun bir çerçeve yaptırmış..."</p>

  <p class="heading">"Önümüzdeki üç ay içinde üretim artışı sağlamayı deneyebiliriz..."</p>

  <p class="heading">Jessica gözlerini tabağına dikerek Leto'nun mesajının şifreli kısmını düşündü: <i class="calibre2">"'Harkonnenler, bir parti lazer silahı getirmeye çalışıyorlardı. Onları yakaladık. Başka partiler getirmeyi başarmış olabilirler. Kalkanları pek önemsemedikleri ortada. Gereken tedbirleri al. "</i></p>

  <p class="heading">Jessica endişelenerek, zihnini lazer silahlarına odakladı. Yıkıcı ışığın sıcak, beyaz ışınları, bilinen her maddeyi kalkanla kaplı olmadığı sürece kesebilirdi. Bir kalkandan geriye tepmenin, hem lazer silahını hem de kalkanı havaya uçuracağı gerçeği Harkonnenleri rahatsız etmiyordu. Neden? Bir lazer silahı-kalkan patlaması tehlikeli bir değişkendi, atom silahlarından daha güçlü olabiliyordu ya da yalnızca ateş edeni ve kalkanlı hedefini öldürebiliyordu.</p>

  <p class="heading">Buradaki bilinmeyenler içini huzursuzlukla doldurdu.</p>

  <p class="heading">Paul şöyle dedi: "Kaptıkaçtıyı bulacağımızdan emindim. Babam bir sorunu çözmeye kalkışırsa onu çözer. Bu, Harkonnenlerin keşfetmeye başladıkları bir gerçek"</p>

  <p class="heading"><i class="calibre2">Böbürleniyor,</i> diye düşündü Jessica. <i class="calibre2">Böbürlenmemen gerek.</i></p>

  <p class="heading"><i class="calibre2">Lazer silahlarına karşı tedbir olarak bu gece yer seviyesinin çok altında uyuyacak birisinin böbürlenmeye hakkı yoktur.</i></p>
</body>
</html>
