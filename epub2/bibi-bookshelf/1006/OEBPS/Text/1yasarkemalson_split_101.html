<?xml version='1.0' encoding='utf-8'?>
<html xmlns="http://www.w3.org/1999/xhtml">

<head>
  <title>1yasarkemal</title>
  <link href="../Styles/stylesheet.css" rel="stylesheet" type="text/css"/>
  <style type="text/css">
  @page {
    margin-right: 5pt;
    margin-top: 5pt;
    margin-left: 5pt;
    margin-bottom: 5pt;
    }
  </style>
</head>

<body class="calibre">

  <div class="chapter">
    <p class="normal">Kırk odayı da gösterdi.</p>

    <p class="normal">Vezir geldi gitti.</p>

    <p class="normal">Oğlan birinci odayı açtı ki, saban boyunduruk var. İkinci odayı açtı ki, meses<sup class="calibre5"><a href="../Text/1yasarkemalson_split_111.html#footnote-100-87" id="footnote-100-87-backlink">[87]</a></sup> ile demir var. Velhasıl otuz dokuzunu da açtı, hepsinde de çiftçi avadanlığı var. Kırkıncı odanın anahtarı yok. O otuz dokuz anahtarın hepsini sınadı, açamadı. Bir mürdünle<sup class="calibre5"><a href="../Text/1yasarkemalson_split_111.html#footnote-100-88" id="footnote-100-88-backlink">[88]</a></sup> açtı. İçeri dikildi ki, içerde ak şadırvanlı güzel bir su akıyor. Suda elini yıkadı. Bir parça eline alıp da yüzünü yıkayacağı zaman kafayı kaldırıverdi ki, çeşmede bir mermer taş var. Baktı ki, taşta bir kız sureti var. Onu görüverip de güzelliğine bakınca, aklının tokası boşandı. Orada uyuyakaldı. O tasvirin sahibi kız geldi. Kucağına dıkıldı<sup class="calibre5"><a href="../Text/1yasarkemalson_split_111.html#footnote-100-89" id="footnote-100-89-backlink">[89]</a></sup> düşünde. Öpüştüler, seviştiler. Uyandı ki, kız değil bez bile yok. “Ulan ben ne serseri, ne ahmak adammışım,” dedi. “İsmin nedir, kimin kızısın, memleketin neresi diye niçin sormadım ona?” dedi. “Acep bir daha yatsam düşüme girmez mi?” dedi. Geri yattı.</p>

    <p class="normal">Kız geldi, kucağına dıkıldı. “Kimin kızısın? İsmin ne? Hangi memlekettensin?” dedi.</p>

    <p class="normal">Kız dedi ki:</p>

    <p class="normal">“Babam padişah. İsmim Diyarhan, memleketimiz Hindistan. Ve şehrimizin kenarında büyük bir pınar var. Bal Pınarı derler ona da.”</p>

    <p class="normal">Uyandı ki, kız yok. Âşık oldu birden.</p>

    <p class="normal">— Ben bu Hindistan’a giderim. Bu kızı bulur alırım, diyerek çıktı memleketten, yürüdü.</p>

    <p class="normal">O gelmekte olsun.</p>

    <p class="normal">Bir memlekette Han Kamber derler bir delikanlı vardı. Bir gün düşünde Han Mahmut’la yoldaş oldu gezdi. Hayır geldi, şer geldi başlarına. Velhasıl o gece düşüyle uğraştı. Yekindi ki, düşüymüş. Sabahleyin dedi ki:</p>

    <p class="normal">— Ben bu Han Mahmut neredeyse bulurum. Yoldaş olurum. Öldüğü yerde ölür, kaldığı yerde kalırım.</p>

    <p class="normal">Âşık oldu o da, oradan yürüdü. Biri batıdan yürüdü, biri doğudan yürüdü. Velhasıl bir yerde kavuştular birbirlerine.</p>

    <p class="normal">— Selâmünaleyküm ve aleykümselâm dediler birbirlerine.</p>

    <p class="normal">Han Kamber, Han Mahmut’a dedi ki:</p>

    <p class="normal">— Nerden gelip nereye gidiyorsun kardaş? dedi.</p>

    <p class="normal">— Bir garip yolcuyum, dedi Han Mahmut.</p>

    <p class="normal">— İsmin neci? dedi.</p>

    <p class="normal">— Han Mahmut, dedi.</p>

    <p class="normal">— Benim ismim de Han Kamber, dedi. Ben seni düşümde gördüm, seni bulmak muradıyla arıyordum. Allah rastgetirdi, dedi.</p>

    <p class="normal">Velhasılı, bunlar kan yaladı, kardaş oldular.</p>

    <p class="normal">Han Mahmut:</p>

    <p class="normal">— Hindistan padişahının kızına âşık olmuşum, onu aramaya gidiyorum, dedi.</p>

    <p class="normal">Yürüdüler. Birkaç gün gezdiler. Bir dağın başına çıktılar. Dağdan gözlediler ki, büyük bir şehir görünüyor. Han Kamber dedi ki:</p>

    <p class="normal">— Şehre varalım kardaş, bir otelde yatalım. Sabahleyin de yemek yer gideriz, dedi.</p>

    <p class="normal">Han Mahmut dedi ki:</p>

    <p class="normal">— Yaz günü, bu soğuk dağda yatalım, sabahleyin şehre varalım, dedi.</p>

    <p class="normal">İttifak ettiler, dağda yattılar. Uyuyunca, kız geldi Han Mahmut’un kucağına dikildi. Şafağa karşı Han Mahmut uyanıverdi ki kız mız, bir şey yok yanında.</p>

    <p class="normal">— Kamber kardaş, kalk hele kalk, dedi. Diyarhan’ı düşümde gördüm. Meles<sup class="calibre5"><a href="../Text/1yasarkemalson_split_111.html#footnote-100-90" id="footnote-100-90-backlink">[90]</a></sup> gömleğin içinde, karyolanın üstünde. Alt tarafında bir mum, üst tarafında bir mum. Beleni beleni yatıyor, dedi.</p>

    <p class="normal">— Buna karşı ne demek istiyorsun? dedi Kamber.</p>

    <p class="normal">— Sazımı ver de iki türkü söyleyim, dedi Han Mahmut.</p>

    <p class="normal">Aldı sazı, bakalım ne söyledi:</p>

    <p class="indentmetin">Kamber kardaş nere koyak sazları</p>

    <p class="indentmetin">Kimsemiz yok ona verek sözleri</p>

    <p class="indentmetin">Çatık kaşları da ala gözleri</p>

    <p class="indentmetin">İlet selâmımı ver seher yeli</p><br class="chapter"/>
    <br class="chapter"/>

    <p class="indentmetin">Sen seher yelisin yeller başısın</p>

    <p class="indentmetin">Sıyır izarını<sup class="calibre5"><a href="../Text/1yasarkemalson_split_111.html#footnote-100-91" id="footnote-100-91-backlink">[91]</a></sup> gerdan ışısın</p>

    <p class="indentmetin">Dostun selâmını dosta taşırsın</p>

    <p class="indentmetin">İlet selâmımı ver seher yeli</p><br class="chapter"/>
    <br class="chapter"/>

    <p class="indentmetin">Sen seher yelisin yellere yakın</p>

    <p class="indentmetin">Sağına soluna hamaylı takın</p>

    <p class="indentmetin">Dostum uyuyorsa elleme sakın</p>

    <p class="indentmetin">Dolan çevresini ver seher yeli</p>

    <div class="clrb"></div>

    <p class="normal">Kamber dedi ki:</p>

    <p class="normal">— Dağda belde türkü söylenir mi? Heyle olsa bu yola gidiyoruz, dedi.</p>

    <p class="normal">Yürüdüler, şehrin beri kenarına geldiler. Yapılmış bir pınar var, pınarın başında iki çocuk oynuyorlar. Han Mahmut dedi ki:</p>

    <p class="normal">— Ulan çocuk, bu şehrin ismi nedir? dedi.</p>

    <p class="normal">Çocuk dedi ki:</p>

    <p class="normal">— Neyi soruyorsun bire emmi, dedi. Şehrin ismi şehir. Bizi mi oynatıyorsun? dedi.</p>

    <p class="normal">Öbür çocuk dedi ki:</p>

    <p class="normal">— Bir insan görmediği yeri sorar tabii. Hindistan derler emmi oğlu, dedi.</p>

    <p class="normal">Mahmut dedi ki Kamber’e:</p>

    <p class="normal">— Ulan kardaş geldik mi yoksa? dedi.</p>

    <p class="normal">Han Mahmut çocuğa dedi ki:</p>

    <p class="normal">— Oğlum, âlemin konağından yüksek bir konak var, bu konak kimin? dedi.</p>

    <p class="normal">Çocuk dedi ki:</p>

    <p class="normal">— Hindistan padişahının kızı Diyarhan’ın, dedi.</p>

    <p class="normal">— Oğlum, bu pınarın ismi neci? dedi.</p>

    <p class="normal">— Pınarın adı da Bal Pınarı emmi, dedi.</p>

    <p class="normal">Han Mahmut Kamber’e dedi ki:</p>

    <p class="normal">— Tam benim düşüme bu üç şeyi de tamam geliyor. Herhalde burası.</p>

    <p class="normal">Han Mahmut çocuğa dedi ki:</p>

    <p class="normal">— Oğlum, biz padişahın yanına varıyoruz, bize kılavuz ol, bizi ilet, dedi.</p>

    <p class="normal">Çocuk dedi ki:</p>

    <p class="normal">— Sen necisin de padişahın yanına varacaksın doğrudan doğruya, dedi.</p>

    <p class="normal">— Biz âşığız oğlum, padişahın yanına varacağız, dedi.</p>

    <p class="normal">— Susun emmi, âşık lafını bir daha söylemeyin burda, dedi.</p>

    <p class="normal">Han Mahmut dedi ki:</p>

    <p class="normal">— Herkes sanatını söylemez mi. N’olur? Âşık olmakta ne var ki, dedi.</p>

    <p class="normal">Çocuk dedi ki:</p>

    <p class="normal">— O padişahın yedi tane âşığı var. Âşık görünce kellesini alıyor. Sizin de kellenizi alır. Bir daha âşık demeyin burada, dedi.</p>

    <p class="normal">— Kelle bizim de kaygı senin mi? Önümüze kılavuz olmaya mı eriniyorsun? N’edeceksin oralarını sen, dedi.</p>

    <p class="normal">Velhasıl padişahın yanına geldiler. Padişahın sarayına vardılar. İkisi de padişaha karşı durdular, bir kıyam ettiler. Padişah bir baktı,</p>

    <p class="normal">— Aleykümselâm, dedi.</p>

    <p class="normal">Padişah bir baktı bunlara ki, ikisi de bir boyda, ikisi de bir yaşta, kaşları gözleri vesair azaları ikisi de birbirine benziyor. Velhasıl ikiz gibi, öyle bir güzel adamlar ki, emsal kabul edemez. Padişah dedi ki:</p>

    <p class="normal">— Hiç malım mülküm olmasa, bunun ikisi benim oğlum olsa yeterdi bana dünyalık, dedi.</p>

    <p class="normal">Padişah bu derece sevdi bunları. Sordu:</p>

    <p class="normal">— Oğlum necisiniz, nereden gelip nereye gidiyorsunuz?</p>

    <p class="normal">Han Mahmut dedi ki:</p>

    <p class="normal">— Âşığız, padişahım.</p>

    <p class="normal">Padişah dedi ki:</p>

    <p class="normal">— Susun oğlum, susun. Âşık demen, âşık lafını terk edin, dedi.</p>

    <p class="normal">Han Mahmut dedi ki:</p>

    <p class="normal">— Padişahım, herkes zenaatını söylemez mi?</p>

    <p class="normal">— Benim yedi tane âşığım var. Sizin gibi böyle garip gelen âşıklara türkü söylüyor. Onlar manâsını bilmiyor, dedi. Sazını alıp kellesini kesiyor. Onun için kıyamadım da size âşık lafını terkedin dedim.</p>

    <p class="normal">Han Mahmut dedi ki:</p>

    <p class="normal">— Kelle benim de kaygı senin mi padişahım. Getirtin âşıklarını bir görüşelim, dedi.</p>

    <p class="normal">Padişah dedi ki:</p>

    <p class="normal">— Benim âşıklarım bunlardan bilgili ama, emir benim elimde değil mi? Bir görüştüreyim de öldürmeyim, dedi.</p>

    <p class="normal">Vezirini çağırdı:</p>

    <p class="normal">— Git âşıkları al gel de şunları bir görüştürelim, dedi.</p>

    <p class="normal">Vezir haber etti, âşıkların yedisi de geldi. Padişah dedi ki:</p>

    <p class="normal">— Varın âşıklar, kâh söz, kâh saz, marifetinizi meydana koyun, dedi.</p>

    <p class="normal">Âşık başı Ali dedi ki:</p>

    <p class="normal">— Padişahım, bir türkü söyleyek, kendileri manasını bilirse bir şey yok. Eğer bilemezse sazını alırız, kellesini keseriz, dedi.</p>

    <p class="normal">Padişah:</p>

    <p class="normal">— Oğlum, razı mısınız bu işe? dedi.</p>

    <p class="normal">Han Mahmut dedi ki:</p>

    <p class="normal">— Razıyız efendim, âşık kısmının marifeti budur, dedi. Biz de türkü söyleriz, kendileri de bilmezse sazını alır kellesini keseriz.</p>

    <p class="normal">Aldı bakalım âşık başları Ali:</p>

    <p class="indentmetin">Bir şey var ki canı var da gözü yok</p>

    <p class="indentmetin">Bir şey var ki ateşi var közü yok</p>

    <p class="indentmetin">Bir şey var ki dili var da sözü yok</p>

    <p class="indentmetin">Oğlan çocuk bu mâmemi<sup class="calibre5"><a href="../Text/1yasarkemalson_split_111.html#footnote-100-92" id="footnote-100-92-backlink">[92]</a></sup> bil benim</p>

    <div class="clrb"></div>

    <p class="normal">deyince, ikisinin bir sazı vardı, Han Mahmut’un kucağından Han Kamber sazı aldı.</p>

    <p class="normal">— Ulan kardaş, ne itiyon böyle, dedi Han Mahmut.</p>

    <p class="normal">Han Kanber dedi ki:</p>

    <p class="normal">— Bu türkünün manâsını ben vereceğim.</p>

    <p class="normal">Aldı Kamber:</p>

    <p class="indentmetin">O köstüdür<sup class="calibre5"><a href="../Text/1yasarkemalson_split_111.html#footnote-100-93" id="footnote-100-93-backlink">[93]</a></sup> canı var da gözü yok</p>

    <p class="indentmetin">O cehennem ateşi var közü yok</p>

    <p class="indentmetin">O köt’ adam dili var da sözü yok</p>

    <p class="indentmetin">Usta bu mâmeni bildim öğren gel</p>

    <div class="clrb"></div>

    <p class="normal">Manâsını bildi, onun sazını aldı.</p>

    <p class="normal">Tekrar birisi aldı:</p>

    <p class="indentmetin">Bir şey var ki kendi duru pak olur</p>

    <p class="indentmetin">Bir şey var ki beslenmeden tok olur</p>

    <p class="indentmetin">Bir şey var ki yontulmadan ok olur</p>

    <p class="indentmetin">Oğlan çocuk bu mâmemi bil benim</p>

    <div class="clrb"></div>

    <p class="normal">Aldı Kamber:</p>

    <p class="indentmetin">O süt yoğurt kendi duru pak olan</p>

    <p class="indentmetin">O buğdaydır beslenmeden tok olan</p>

    <p class="indentmetin">O kirpi de yontulmadan ok olan</p>

    <p class="indentmetin">Usta bu mâmeni bildim öğren gel</p>

    <div class="clrb"></div>

    <p class="normal">Onun da sazını aldı.</p>

    <p class="normal">Aldı âşıklardan biri:</p>

    <p class="indentmetin">Bir şey var ki tamburayı telliyor</p>

    <p class="indentmetin">Bir şey var ki minareyi sallıyor</p>

    <p class="indentmetin">Bir şey var ki karıncayı nallıyor</p>

    <p class="indentmetin">Oğlan çocuk bu mâmemi bil benim</p>

    <div class="clrb"></div>

    <p class="normal">Aldı Kamber:</p>

    <p class="indentmetin">O ustası tamburayı telliyor</p>

    <p class="indentmetin">O Sar’öküz minareyi sallıyor</p>

    <p class="indentmetin">O Sultan Süleyman karıncayı nallıyor</p>

    <p class="indentmetin">Usta bu mâmeni bildim öğren gel</p>

    <div class="clrb"></div>

    <p class="normal">Onun da sazını aldı.</p>

    <p class="normal">Aldı âşıklardan biri:</p>

    <p class="indentmetin">O nedir ki gösteriyor benizi</p>

    <p class="indentmetin">O nedir ki yol ediyor denizi</p>

    <p class="indentmetin">O necidir uyuz eden domuzu</p>

    <p class="indentmetin">Oğlan çocuk bu mâmemi bil benim</p>

    <div class="clrb"></div>

    <p class="normal">Aldı Kamber:</p>

    <p class="indentmetin">O aynadır gösteriyor benizi</p>

    <p class="indentmetin">O vapurdur yol ediyor denizi</p>

    <p class="indentmetin">O küncüdür uyuz eder domuzu</p>

    <p class="indentmetin">Usta bu mâmeni bildim öğren gel</p>

    <div class="clrb"></div>

    <p class="normal">Padişah dedi ki:</p>

    <p class="normal">— Sorduğun sualin manâsı bu muydu? dedi.</p>

    <p class="normal">— Bildi, buydu efendim, dedi.</p>

    <p class="normal">— Ver sazını öyleyse, dedi, onun sazını da aldı.</p>

    <p class="normal">Aldı âşığın birisi:</p>

    <p class="indentmetin">Bir şey var ki suya düşse ıslanmaz</p>

    <p class="indentmetin">Bir şey var ki yerde yatsa paslanmaz</p>

    <p class="indentmetin">Bir şey var ki etin kessen seslenmez</p>

    <p class="indentmetin">Oğlan çocuk bu mâmemi bil benim</p>

    <div class="clrb"></div>

    <p class="normal">Aldı Kamber:</p>

    <p class="indentmetin">O güneştir suya düşse ıslanmaz</p>

    <p class="indentmetin">O altındır yerde yatsa paslanmaz</p>

    <p class="indentmetin">O meyittir etin kessen seslenmez</p>

    <p class="indentmetin">Usta bu mâmeni bildim öğren gel.</p>

    <div class="clrb"></div>

    <p class="normal">Onun da sazını aldı.</p>

    <p class="normal">Aldı âşığın birisi:</p>

    <p class="indentmetin">Bir şey var ki gökyüzünde höllenir</p>

    <p class="indentmetin">Bir şey var ki yere inse çöllenir</p>

    <p class="indentmetin">Bir şey var ki yel esmeden sallanır</p>

    <p class="indentmetin">Oğlan çocuk bu mâmemi bil benim</p>

    <div class="clrb"></div>

    <p class="normal">Aldı Kamber:</p>

    <p class="indentmetin">O buluttur gökyüzünde höllenir</p>

    <p class="indentmetin">O yağmurdur yere iner çöllenir</p>

    <p class="indentmetin">O ateştir yel esmeden sallanır</p>

    <p class="indentmetin">Usta bu mâmeni bildim öğren gel</p>

    <div class="clrb"></div>

    <p class="normal">Onun da sazını aldı.</p>

    <p class="normal">Aldı âşığın birisi:</p>

    <p class="indentmetin">Bir şey var ki merdivenden çıkıyor</p>

    <p class="indentmetin">Bir şey var ki merdivenden iniyor</p>

    <p class="indentmetin">Bir şey var ki susuz persiz dönüyor</p>

    <p class="indentmetin">Oğlan çocuk bu mâmemi bil benim</p>

    <div class="clrb"></div>

    <p class="normal">Aldı Kamber:</p>

    <p class="indentmetin">O gençliktir merdivenden çıkıyor</p>

    <p class="indentmetin">O kocalık merdivenden iniyor</p>

    <p class="indentmetin">O sözlerin susuz persiz dönüyor</p>

    <p class="indentmetin">Usta bu mâmemi bildim öğren gel</p>

    <div class="clrb"></div>

    <p class="normal">Velhasıl yedisinin de sazını aldı. Han Mahmut dedi ki:</p>

    <p class="normal">— Kamber şu sazı bana ver, bir türkü de ben söyleyim. Bunun manasını bilsinler yiğit iseler.</p>

    <p class="normal">Aldı bakalım Mahmut ne söyledi:</p>

    <p class="indentmetin">Kadı neci müftü neci Al(i)’emmi</p>

    <p class="indentmetin">Bu dünyanın tadı neci Al(i)’emmi</p>

    <p class="indentmetin">Nuh Peygamber bir çift gemi yaptırdı</p>

    <p class="indentmetin">Ustasının adı neci Al(i)’emmi</p>

    <div class="clrb"></div>

    <p class="normal">deyince âşıklar hiçbir cevap vermediler. Padişah dedi ki:</p>

    <p class="normal">— Niye cevap vermiyorsunuz, acaba bilemediniz mi bunun manâsını? dedi.</p>

    <p class="normal">Dediler ki:</p>

    <p class="normal">— Padişahım, Nuh Peygamber’den sonra otuz altı padişah gelmiş geçmiş. Biz onun zamanında yoktuk ki, bilelim. Bağladığı gibi çözsün. Ne yapalım, sazımızı aldı, kellemizi de kessin, dediler.</p>

    <p class="normal">Padişah dedi:</p>

    <p class="normal">— Eğer oğlum bağladığın gibi çöz, hakikaten doğruysan, bunların sazını aldın, kellelerini de kes.</p>

    <p class="normal">Aldı Han Mahmut:</p>

    <p class="indentmetin">Kadı zişan müftü insan Al(i)’emmi</p>

    <p class="indentmetin">Bu dünyanın tadı sağlık Al(i)’emmi</p>

    <p class="indentmetin">Nuh Peygamber bir çift gemi yaptırdı</p>

    <p class="indentmetin">Ustasının adı Nebi Al(i)’emmi</p>

    <div class="clrb"></div>

    <p class="normal">— Padişahım, dedi Han Mahmut. Kadı insandan, müftü insandan olur. Dünyanın tadı sağlık. Nuh Peygamber’in gemisini yapan ustanın adı Nebi, dedi.</p>

    <p class="normal">Padişah dedi di:</p>

    <p class="normal">— Pek doğru söyledin, dedi. Sazlarını al, kellelerini kes, dedi.</p>

    <p class="normal">Han Mahmut dedi ki:</p>

    <p class="normal">— Padişahım, ölenden ne hayrımız var? Bu yedi kişiyi biz asarsak, birer tane karıları var, birer de çocukları var, yirmi bir kişiyi katletmiş oluruz. Bunu vicdan kabul eder mi? Âşıklıktan alâkayı kessinler, başka bir iş yapsınlar, dedi.</p>

    <p class="normal">Âşıklar sazlarını aldılar, çıktılar oradan. Âşık başları Ali dedi ki:</p>

    <p class="normal">— Bakın arkadaşlar, bu fırsat bizim elimizde olsaydı biz her ikisini de astırırdık. Fakat bu adamlar çok vicdanları yüksek adamlarmış ki, bizi beraat ettirdiler. Öyle ise, biz beraat ettiğimiz için birer kurban keselim, dedi.</p>

    <p class="normal">Pazar yerine vardılar. Davar koyun bulamadılar. Bir koca öküz aldılar. Hocaya danıştılar:</p>

    <p class="normal">— Bir öküz yedi kurban yerine sayılır mı acaba? dediler.</p>

    <p class="normal">Hoca dedi ki:</p>

    <p class="normal">— Şer’an sayılır, dedi.</p>

    <p class="normal">Evlerine getirdiler öküzü, kurban kestiler. Âşık başları Ali dedi ki:</p>

    <p class="normal">— Arkadaşlar, padişaha varın. Biz beraat ettiğimize karşı bir kurban kestik. Âşıkları davet ediyoruz, emredersen birer kudret lokması yesinler, deyin.</p>

    <p class="normal">Padişah dedi ki:</p>

    <p class="normal">— Bu âşıklar benim âşığım amma gönülleri benim değil. Yavrum Han Mahmut, bunların davetine gider misiniz? dedi.</p>

    <p class="normal">— Gideriz padişahım, dediler. Davete icabet, sofraya büyüklük olmaz. Gideriz, dediler.</p>

    <p class="normal">Onlar gitmekte olsun.</p>

    <p class="normal">Padişahın kızı, günlerden bir gün düşünde Han Mahmut denilen bir delikanlıyla görüştüler konuştular. Uykusundan uyandı ki:</p>

    <p class="normal">— Meğer düş görmüşüm.</p>

    <p class="normal">Beslemesine dedi ki:</p>

    <p class="normal">— Şekerpare, dedi, bugün bir düş gördüm. Han Mahmut diyorlar bir padişah oğluyla görüştük, konuştuk düşümde. Fakat benim düşüm essah olur. Bu adam buraya geldiğinde bize bakar ki, güzeliz. İşimize bakar ki, işimizde bir vaziyet yok. Kendisi güzelmiş amma odası muntazam değilmiş, demesin. Sen bahçeye git, gülleri kufalarıyla yol getir. Pencerelere daya. Ben hamama gideyim. Hamamlanırım, gözlerimi sürmelerim, saçlarımı tararım. Altın tarağı alnıma vururum, incili küpelerimi kulağıma takarım. Altın kemeri belime kuşanırım. Kızıl göbeğinden de fistanımı giyerim. İki dirhem bir çekirdek olurum. O âşık buraya geldiğinde birinci yerde temenna ederim. İkincide divan dururum, üçüncüde, “Hoş gelmişsin beyim,” deyi sorarım. Altın cezveyi ateşe sürerim. Mükemmel surette bir kahve pişiririm. Kahveyi içtikten sonra bir bakar ki: Ben güzelim, giyimlerim muntazam, güller gelmiş pencerelerde kufalarıyla dayanmış. Hiç itiraz bulamaz. Muhakkak beğenir beni, deyince Şekerpare dedi ki:</p>

    <p class="normal">— Düş de zengin için iş de zengin için mi. Ben düşümde bir Keloğlan da göremiyorum, dedi.</p>

    <p class="normal">Geriden alalım haberi.</p>

    <p class="normal">Yola gelince, dediler ki:</p>

    <p class="normal">— Oğlum biz öğlen yemeğini mi yiyeceğiz akşam yemeğini mi yiyeceğiz? dediler.</p>

    <p class="normal">Davete gelen adamcağız dedi ki:</p>

    <p class="normal">— Tabii akşam yemeğini yiyeceksiniz, dedi.</p>

    <p class="normal">— Biz akşama kadar orda gözlemeyelim. Siz yemeği hazır eylen, akşama biz geliyoruz.</p>

    <p class="normal">Kendileri kahveye gittiler.</p>

    <p class="normal">Kahveye gelirken, kızın bahçesinin kıyısından gidiyordu kahvenin yolu. Bunun içine bir baktılar ki, bahçenin içi yalancı cennet gibi olmuş. Kamber Mahmut’a dedi ki:</p>

    <p class="normal">— Bakıyor musun, bahçenin içinde neler var kardaş, dedi.</p>

    <p class="normal">— Bakıyorum amma, bir merdiven yok. Nerden atlayıp da bahçenin içerisine gireceğimi bilemiyorum, dedi.</p>

    <p class="normal">Han Kamber dedi ki:</p>

    <p class="normal">— Ben duvara dayanayım. Sen benden tutarak çık, bahçenin içine gir, dedi. Biraz gül kopar ordan, gel, dedi.</p>

    <p class="normal">Han Mahmut Kamber’in omuzuna basarak öte yüze atladı. Bahçeye girince, şu gülü mü koparayım, şu sümbülü mü koparayım, şu nergisi mi koparayım diye şaşırdı. Bahçenin içinde ak şadırvanlı bir su akıyordu. Suyun ortasında bir gül bitmiş, dikeni yok, yaprağı yok, çanak şeklinde bir gül. Bundan tuttu:</p>

    <p class="normal">— Gül padişahı mısın mübarek, diye salladı.</p>

    <p class="normal">Kız, onun yukarısında gergef işleyerek koklardı onu. Hemen baktı ki, gül sallandı. “Bunu kim sallıyor acaba,” derken görüverdi ki, kendi düşünde görüp âşık olduğu adam. Beslemesine dedi ki:</p>

    <p class="normal">— Şekerpare, dedi, bahçeye bir yiğit gelmiş. Ya Han Mahmut, ya emmisinin oğlu, dedi.</p>

    <p class="normal">Şekerpare dedi ki:</p>

    <p class="normal">— Ne yapalım hatunum?</p>

    <p class="normal">— Şu bohçamı bana ver, dedi.</p>

    <p class="normal">Bohçasında bir kıymetli elması vardı. Elmayı kız eline aldı. Bir yanını dişledi. Bir yanını da gümüşledi. Görünmeyerekten, oğlanın önüne attı.</p>

    <p class="normal">Oğlan bir baktı ki, bir elma geliyor önüne tekerlenerek. Fakat kimin attığını göremedi. Aldı bakalım sazını ne söyledi:</p>

    <p class="indentmetin">Elma geldi tekerlendi</p>

    <p class="indentmetin">Ben yedikçe şekerlendi</p>

    <p class="indentmetin">Mahmut buna fikirlendi</p>

    <p class="indentmetin">Bu elmayı kim gönderdi</p><br class="chapter"/>
    <br class="chapter"/>

    <p class="indentmetin">Kim gönderdi kim gönderdi</p>

    <p class="indentmetin">Bana armağan gönderdi</p>

    <div class="clrb"></div>

    <p class="normal">Bunu deyince kız beslemesine dedi ki:</p>

    <p class="normal">— Buna karşı ben ne yapayım? dedi.</p>

    <p class="normal">Besleme dedi ki:</p>

    <p class="normal">— Hatunum, sen de buna bir karşılık söyle, dedi.</p>

    <p class="normal">Aldı kız:</p>

    <p class="indentmetin">Elma attım tekerlendi</p>

    <p class="indentmetin">Sen yedikçe şekerlendi</p>

    <p class="indentmetin">Mahmut buna fikirlendi</p><br class="chapter"/>
    <br class="chapter"/>

    <p class="indentmetin">O elmayı ben gönderdim</p>

    <p class="indentmetin">Sana armağan gönderdim</p>

    <div class="clrb"></div>

    <p class="normal">Aldı Mahmut:</p>

    <p class="indentmetin">Bu elmayı kim dişledi</p>

    <p class="indentmetin">Etirafın gümüşledi</p>

    <p class="indentmetin">Bana bunu bağışladı</p><br class="chapter"/>
    <br class="chapter"/>

    <p class="indentmetin">Bu elmayı kim gönderdi</p>

    <p class="indentmetin">[Bana armağan gönderdi]</p>

    <div class="clrb"></div>

    <p class="normal">Aldı kız:</p>

    <p class="indentmetin">O elmayı ben dişledim</p>

    <p class="indentmetin">Etirafın gümüşledim</p>

    <p class="indentmetin">Sana onu bağışladım</p><br class="chapter"/>
    <br class="chapter"/>

    <p class="indentmetin">O elmayı ben gönderdim</p>

    <p class="indentmetin">Sana armağan gönderdim</p>

    <div class="clrb"></div>

    <p class="normal">Aldı Mahmut:</p>

    <p class="indentmetin">Nazik elmayı soyarlar</p>

    <p class="indentmetin">Altın tabağa koyarlar</p>

    <p class="indentmetin">Güzel olanı severler</p><br class="chapter"/>
    <br class="chapter"/>

    <p class="indentmetin">Bu elmayı kim gönderdi</p>

    <p class="indentmetin">[Bana armağan gönderdi]</p>

    <div class="clrb"></div>

    <p class="normal">Aldı kız:</p>

    <p class="indentmetin">Nazik elmayı soysunlar</p>

    <p class="indentmetin">Altın tabağa koysunlar</p>

    <p class="indentmetin">Güzel olanı sevsinler</p><br class="chapter"/>
    <br class="chapter"/>

    <p class="indentmetin">Bu elmayı ben gönderdim</p>

    <p class="indentmetin">Sana armağan gönderdim</p>

    <div class="clrb"></div>

    <p class="normal">Bu adamın çabası beni görmek, dedi; son türküyü karşısında söyledi kız. Oğlan kıza bir baktı ki, dünyada Allah iki güzel yarattıysa birisi o. Oğlanın aklının atakası boşandı. Ağzından kanlı köpük saçılmaya başladı. Kız, beslemesine:</p>

    <p class="normal">— Git Şekerpare, mahallemizde bir karı var, onu al buraya gel, dedi.</p>

    <p class="normal">Şekerpare vardı karının yanına.</p>

    <p class="normal">— Ne diye geldin kızım buraya? dedi.</p>

    <p class="normal">— Hatunum seni acele gelsin deyi beni gönderdi.</p>

    <p class="normal">— Kızım ne edecek hatunun biliyor musun, ne için ısmarladı beni? dedi.</p>

    <p class="normal">— Bahçemize bir yiğit geldi, yıkıldı. Herhalde onun niçin yıkıldığını anlar bilir diye onun için istedi seni, dedi.</p>

    <p class="normal">Karı pabuçlarını giydi yürüdü. Geldi oğlana bir baktı bahçede. Kızın yanına vardı. Kıza dedi ki:</p>

    <p class="normal">— Beni istemişsin kızım, dedi.</p>

    <p class="normal">Kız dedi ki:</p>

    <p class="normal">— Ana, şu bahçedeki serseri, rakı mı içmiş, deli mi? Ancak sen bilirsin diye çağırdım, dedi.</p>

    <p class="normal">Karı dedi ki:</p>

    <p class="normal">— Rakı da içmemiş, deli de değil, aklı başında bir adammış, dedi. Ona görünmüşsün kızım da, aklını başından almışsın, dedi.</p>

    <p class="normal">— Çaresi neymiş ya onun, ana, dedi.</p>

    <p class="normal">— Onun çaresi kızım, benimle varırsan, gölgeni üstüne düşürürsen aklı başına gelir, savuşur gider, deyince kız dedi ki:</p>

    <p class="normal">— Ana, ben elin oğluna görünebilir miyim? dedi.</p>

    <p class="normal">— Görünmezsen, sen bilirsin kızım, dedi. Bir yiğit kırk yılda bir meydana geliyor. O oracıkta yatar, yekinmez, dedi.</p>

    <p class="normal">Öyle deyince kız mecbur oldu, beraber varıp gölgesini üstüne düşürmeye. Vardılar, gölgesini üstüne düşürdü. Yekinmedi oğlan.</p>

    <p class="normal">— Ana, ne diye yekinmiyor ya? dedi.</p>

    <p class="normal">— Kızım, ben kafacığını göstermişsin zannediyordum. Döşünden yukarıyı görmüş. Oğlanın aklı, pek zail olmuş, dedi. Kolunu çemrersen<sup class="calibre5"><a href="../Text/1yasarkemalson_split_111.html#footnote-100-94" id="footnote-100-94-backlink">[94]</a></sup>, bileğinin üstünde beş dakika uyursa yekinir, dedi. Yoksa yekinmez, dedi.</p>

    <p class="normal">Kız kolunu çemredi, bileğinin üstünde biraz yatırdı. Genç yekinmedi.</p>

    <p class="normal">— Ana, ne diye yekinmiyor ya? dedi.</p>

    <p class="normal">Karı dedi ki:</p>

    <p class="normal">— Sen topuktan yukarını heykel gibi karşısına dayamışsın, derecesi kırk demiş, dedi.</p>

    <p class="normal">— Çaresi neci ana? dedi.</p>

    <p class="normal">— Çaresi, döşlerini açar, gözlerine çalarsın. Gözlerini per eder açar. Yoksa uzar kalakalır, ölür, dedi.</p>

    <p class="normal">Öyle deyince kız döşünü açtı, gözüne çaldı. Oğlan gene yekinmedi. Karı buna bir tepik vurdu:</p>

    <p class="normal">— Yatacak sıra mı kaldı deyus oğlu deyus, dedi.</p>

    <p class="normal">Oğlan yekindi ki, vaziyet böyle. Karı ordan kaçtı. Oğlanla kız sarmaş dolaş oldular. Bir zaman seviştiler. Oğlan ordan terkedi.</p>

    <p class="normal">Kardeşinin alnı duvarda bekliyordu.</p>

    <p class="normal">Âşıklar yemek hazırlıyorlardı.</p>

    <p class="normal">“Bu n’oldu ola?” diye yekindi, ordan duvarın başına geldi. Han Kamber hâlâ alnını duvara vermiş, öyle bekliyordu.</p>

    <p class="normal">— Ulan kardeş burda mı bekliyordun, hiç mi bir yere gitmedin? dedi.</p>

    <p class="normal">— Benim burda beklediğimin zararı yok. Sen kızla görüştün mü? dedi.</p>

    <p class="normal">— Ben kızla görüştüm amma, sana gadir olmuş. Birkaç saattan beri burada bekliyorsun.</p>

    <p class="normal">— Sen kızla görüştükten sonra, ben burada bir sene de beklesem zoruma gelmez, dedi.</p>

    <p class="normal">Yürüdüler, âşıkların yemeğini yemeye.</p>

    <p class="normal">Yemek hazır olmuş, yemeği yediler, geri padişahın yanına geldiler.</p>

    <p class="normal">Kızdan alalım haberi.</p>

    <p class="normal">Hiç duramaz oldu, çatacak yer arıyordu. Bir kelcesi vardı, ona bir sille vurdu:</p>

    <p class="normal">— Deyus oğlu deyus! Obanın kelcesi olur, gider ağasının odasına, laf beller, adam görür. Gelir ablasına şor verir. Sen gönlünce köşelerde kaşınıyorsun, diye bir sille vurdu.</p>

    <p class="normal">Kel Oğlan:</p>

    <p class="normal">— Aman hatunum, böyle lafın yoktu, bugün n’oldu sana? dedi.</p>

    <p class="normal">Padişahın odasına geldi.</p>

    <p class="normal">İki garip âşık gelmiş, yedi âşıklarla çakışmış, türkü söylemişler. Yedi âşıkların türküsünün manasını bilmişler.</p>

    <p class="normal">Bu lafları öğrendi Kel Oğlan, geldi ablasına:</p>

    <p class="normal">— Hatunum, dedi, beni dövdüğüne iyi etmişsin. Ben tembel tembel oturuyordum. Meğer babanın odasına iki âşık gelmiş. Yedi âşıklarla çakışmışlar. Sazlarını almışlar, geri vermişler. Onlar da sevindiğinden, bir öküz kurban kesmişler. Âşıkları da iyi gördüm ben. İkisi de bir boyda bunların, ikisi de bir gibi yaratılmış. Kaşları yay gibi eğilmiş, gözleri ay gibi parlıyor. Yüzlerinde ben de olsa, Köroğlu’nun Ayvaz’ı denir. Fakat birisi deli harcı amma, birisi senin harcın, dedi.</p>

    <p class="normal">Bunu söyleyince kız güldü:</p>

    <p class="normal">— Ulan Kel Oğlan, bazı böyle hoşuma gelecek laf verirsin, dedi.</p>

    <p class="normal">Beslemeye dedi ki:</p>

    <p class="normal">— Kel Oğlana bir bastık kavur, karnını doyur. Şimdi vazifeye göndereceğim, dedi.</p>

    <p class="normal">Şekerpare yemek tedarik ederken zokrandı:</p>

    <p class="normal">— Zehir yesin Kel Oğlan, dedi. Sana bulmuş, bir tane bana bulmuyor, dedi.</p>

    <p class="normal">Bir insanın aleyhinde bir fena laf söylenince hemen kulağına girer. Şekerpare bu sözü deyince Kel Oğlan dedi ki:</p>

    <p class="normal">— Benim kabahatim yok. Âşık iki tane, birisine de seni vereceğim, dedi.</p>

    <p class="normal">Şekerpare buna mükemmel bir yemek verdi. Yemeği yedikten sonra Kel Oğlan dedi ki:</p>

    <p class="normal">— Ne emrediyor hatunum? dedi.</p>

    <p class="normal">Kız dedi ki:</p>

    <p class="normal">— Kel Oğlan, burdan var, babama söyle. Kendinin her zaman yedi âşığı vardı. Çaldırıp çığırttırıyordu. Şimdi de iki garip âşık gelmiş. Biz kanlı katiller miyiz, o âşıkların birini gönderse de perdenin arkasında bir türküsünü de ben dinlesem. Benim de garip gönlüm şâz olsa, dedi. Babama böyle söyle git de, dedi.</p>

    <p class="normal">Kel Oğlan geldi:</p>

    <p class="normal">— Diyarhan’ın selâmı var, dedi padişaha.</p>

    <p class="normal">Padişah:</p>

    <p class="normal">— Kelamı neci? dedi.</p>

    <p class="normal">Kel Oğlan dedi:</p>

    <p class="normal">— Kendisinin yedi tane âşığı vardı. Kendi çaldırıp kendi dinliyordu. Şimdi iki garip âşık gelmiş, onları göndersin de birisine perdenin arkasında bir türkü söyleteyim de, benim de garip gönlüm şâz olsun, dedi.</p>

    <p class="normal">Padişah dedi ki:</p>

    <p class="normal">— Pek doğru söylüyorsun oğlum amma… soralım, giderlerse gönderelim, dedi.</p>

    <p class="normal">— Oğlum Han Kamber, sen gider misin bu işe? dedi.</p>

    <p class="normal">Kamber dedi ki:</p>

    <p class="normal">— Ben rahatsızım padişahım, bizim Mahmut’u gönderelim, dedi.</p>

    <p class="normal">— Oğlum Mahmut, sen gider misin? dedi.</p>

    <p class="normal">— Başüstüne, giderim, dedi.</p>

    <p class="normal">Vezir de kıza müjdeledi.</p>

    <p class="normal">— Vezirle gidin de Diyarhan’a bu genç birkaç türkü söylesin, dedi.</p>

    <p class="normal">Geldiler. Vezir gelirken kalbinden dedi ki: “Biz Han Mahmut’un sayesinde burda kızı görürüz,” dedi.</p>

    <p class="normal">Geldiler kapıya. Diyarhan kapıyı örtmüş. Vezir dedi ki:</p>

    <p class="normal">— Han Mahmut, hak âşığıysan türküyle aç bu kapıyı, dedi.</p>

    <p class="normal">Han Mahmut vezire dedi ki:</p>

    <p class="normal">— Sen otur şu binek taşının üstüne, dedi.</p>

    <p class="normal">Vezir oturdu. Han Mahmut aldı, bakalım ne söyledi:</p>

    <p class="indentmetin">İşte geldim kız nişanlım kapına</p>

    <p class="indentmetin">Hasret ile biz can cana şan verelim</p>

    <p class="indentmetin">Şöyle dersem belki yarim üşenir</p>

    <p class="indentmetin">Deyeyim mi demeyim mi ne dersin</p>

    <div class="clrb"></div>

    <p class="normal">Vezir dedi ki:</p>

    <p class="normal">— Acaba biz pezevenkliğe mi gelmişiz yoksa? dedi.</p>

    <p class="normal">Aldı Han Mahmut gene:</p>

    <p class="indentmetin">Bir kuş geldi Şam elinden Urum’dan</p>

    <p class="indentmetin">Gam kasavet hiç gitmiyor serimden</p>

    <p class="indentmetin">Seni seven yiğit gitmez elinden</p>

    <p class="indentmetin">Gideyim mi gitmeyeyim mi ne diyon</p>

    <div class="clrb"></div>

    <p class="normal">deyince kız uyandı. Vezir dedi ki:</p>

    <p class="normal">— Herhalde ben pezevenkliğe gelmişim, dedi.</p>

    <p class="normal">Ordan kız aldı:</p>

    <p class="indentmetin">Geliver Mahmut’um safalar ile</p>

    <p class="indentmetin">Çok günler geçirdim cefalar ile</p>

    <p class="indentmetin">Senin’çin gül yoldum kufalar ile</p>

    <p class="indentmetin">Geliver Mahmut’um tezce geliver</p>

    <div class="clrb"></div>

    <p class="normal">deyince kapı açıldı. Han Mahmut dedi ki:</p>

    <p class="normal">— Kız gelir şimdi kollarını boynuma atar, varırız karyolanın üstüne, orda bir muhabbet ederiz, dedi.</p>

    <p class="normal">Kız aklından, “Han Mahmut gelir şimdi beni bağrına basar, muhabbet ederiz,” diye düşündü.</p>

    <p class="normal">Mahmut bir gözledi, iki gözledi, kız gelmedi. Mahmut aldı gene:</p>

    <p class="indentmetin">İzin ver ki ben yanına varayım</p>

    <p class="indentmetin">Şirin dillerine kullar olayım</p>

    <p class="indentmetin">Al yanaktan bir çift öpüş alayım</p>

    <p class="indentmetin">Alayım mı almayım mı ne diyon</p>

    <div class="clrb"></div>

    <p class="normal">Kız aldı:</p>

    <p class="indentmetin">Yarimin geldiği yerler yokuştur</p>

    <p class="indentmetin">Ağ memeği birbirine tokuştur</p>

    <p class="indentmetin">Sana kurban olsun on bir öpüştür</p>

    <p class="indentmetin">Alıver Mahmut’um safalar ile</p>

    <div class="clrb"></div>

    <p class="normal">dedikten sonra Mahmut vardı içeri, vezir kaldı kapıda.</p>

    <p class="normal">Vezir dedi ki:</p>

    <p class="normal">— Sağlam pezevenkliğe gelmişiz, dedi.</p>

    <p class="normal">Mahmut içerde bir zaman kondu göçtü. Müsaade alayım da gideyim diye aldı, bakalım ne söyledi:</p>

    <p class="indentmetin">Han Kamberi dersen benim kardaşım</p>

    <p class="indentmetin">Hemi kardaşım da hem bile eşim</p>

    <p class="indentmetin">Büyük vezir senin kapı yoldaşın</p>

    <p class="indentmetin">Gideyim mi gitmeyim mi ne dersin</p>

    <div class="clrb"></div>

    <p class="normal">Aldı kız:</p>

    <p class="indentmetin">Seni bana kısmet etmiş yaradan</p>

    <p class="indentmetin">Sıyır perdeyi de kaldır aradan</p>

    <p class="indentmetin">Büyük vezir cehennem olsun ordan</p>

    <p class="indentmetin">Kalıver Mahmut’um bu gün kalıver</p>

    <div class="clrb"></div>

    <p class="normal">deyince Mahmut oradan yekindi, vezirin yanına geldi. Yekindiler. Doğru odalarına geldiler. Hiçbir hayır şer demedi vezir, Han Mahmut’a…</p>

    <p class="normal">Sabah oldu, sabahleyin cuma oldu. Cuma günü o memlekette değnek oynamak âdetti. Her cumada oynarlardı. Herkes atına bindi, değnek oynamaya gidiyorlar. Yedi âşıklar da birer at yakalamış gidiyorlar.</p>

    <p class="normal">Padişah dedi ki:</p>

    <p class="normal">— Oğlum Han Mahmut’um, Han Kamber, siz de değnek oynamak ister misiniz? dedi.</p>

    <p class="normal">— İsteriz amma atımız yok efendim, dediler.</p>

    <p class="normal">Padişah dedi ki:</p>

    <p class="normal">— Benim, dedi, tavlamda, dedi, kırk at bağlı. Hepsi Arap atı. Hangisini beğenirseniz binin, siz de gidin değnek oynamaya, cahalsınız<sup class="calibre5"><a href="../Text/1yasarkemalson_split_111.html#footnote-100-95" id="footnote-100-95-backlink">[95]</a></sup>, dedi.</p>

    <p class="normal">Han Kamber vardı, iyice bir at yakaladı, bindi, yürüdü atlılarla beraber.</p>

    <p class="normal">Han Mahmut da bir iyice at yakaladı. Atlılar çekilsin de, fırsattan istifade edeyim de, ben de şu kızın yanına varayım, diye böyle ayak çekişiyordu. Kız ordan baktı ki atlılar gidiyor. Han Mahmut çıkmadı. Acaba buna n’oldu, diye baktı ki, gerilenmekteki maksadı kendisiyle görüşecek. Beslemeye dedi ki:</p>

    <p class="normal">— Şu bohçamı bana ver, dedi.</p>

    <p class="normal">Bohçasında bir destimalı vardı. Padişah zamanında o destimalı Sultan Anaya aldı verdi de mehrini helal ettirdiydi. Anası öldükten sonra da kızda kaldıydı o destimal. Altın sırmasıyla işlenmişti. Onu aldı, oğlana verdi.</p>

    <p class="normal">— Al yiğit şunu da, unutma beni, dedi.</p>

    <p class="normal">Oğlan destimalı aldı, beline sokuverdi. Ata bindi, sürdü.</p>

    <p class="normal">O sürmekteyken Han Kamber bir baktı, Han Mahmut’u göremedi. Acaba bu nerde kaldı ola, diye geriyi değnedi ki, destimal döşünde yıldız gibi parlıyor. “Bak şunun tembelliğine,” dedi. “Cebine dürüp koymamış da düşmana karşı parladı parladı<sup class="calibre5"><a href="../Text/1yasarkemalson_split_111.html#footnote-100-96" id="footnote-100-96-backlink">[96]</a></sup> geliyor. Şunu karşılayım da vaziyetini aldırayım,” diye kendisine doğru sürdü. Aldı Kamber:</p>

    <p class="indentmetin">Kapımızda nar ağacı</p>

    <p class="indentmetin">Kimi tatlı kimi acı</p>

    <p class="indentmetin">Gözüktü destimal ucu</p>

    <p class="indentmetin">Açıldın Mahmut açıldın</p>

    <div class="clrb"></div>

    <p class="normal">Mahmut aldı:</p>

    <p class="indentmetin">Kapımızda nar ağacı</p>

    <p class="indentmetin">Kimi tatlı kimi acı</p>

    <p class="indentmetin">Gözüksün destimal ucu</p>

    <p class="indentmetin">Bunun böyle havası var</p>

    <div class="clrb"></div>

    <p class="normal">Kamber:</p>

    <p class="indentmetin">Yedi âşklar duyarlar</p>

    <p class="indentmetin">Birbirlerine uyarlar</p>

    <p class="indentmetin">Tatlı canına kıyarlar</p>

    <p class="indentmetin">Açılma kardaş açılma</p>

    <div class="clrb"></div>

    <p class="normal">Aldı Mahmut:</p>

    <p class="indentmetin">Yedi âşıklar duysunlar</p>

    <p class="indentmetin">Birbirlerine uysunlar</p>

    <p class="indentmetin">Tatlı canıma kıysınlar</p>

    <p class="indentmetin">Bunun böyle havası var</p>

    <p class="indentmetin">Başında al lülesi var</p>

    <div class="clrb"></div>

    <p class="normal">Bunun arasında yedi âşıklar çevirmeye durdu. Bunlar ne türkü söylüyor, diye…</p>

    <p class="normal">Aldı Kamber:</p>

    <p class="indentmetin">Aman kardaş sözüme gel</p>

    <p class="indentmetin">Aklını topla başın’ al</p>

    <p class="indentmetin">Ya elin’ al ya sine’ çal</p>

    <p class="indentmetin">Göründü Mahmut gösterme</p>

    <div class="clrb"></div>

    <p class="normal">Bunu deyince yedi âşıklar destimalı gördüler. Yedisi de hücum edip Han Mahmut’u tuttular. Destimalı elinden aldılar. Kollarını kementle bağladılar. Padişahın yanına getirdiler. Destimalı padişahın önüne koydular. Padişah destimalı görünce bildi. Dediler ki:</p>

    <p class="normal">— Padişahım, senin sevgili âşığın destimalı almış, beline sokmuş, parladı parladı değnek oynamaya varmış. Bu senin namusunla oynamak demek. Meydanda, biz ne diyelim?</p>

    <p class="normal">Padişah dedi ki:</p>

    <p class="normal">— Madem bu benim namusumla oynamış, bana eğriymiş, Şat’a atın gitsin, dedi.</p>

    <p class="normal">Padişahın âdeti, birini suçlu bulursa kurşuna dizdirmezdi. Kendire de taktırmazdı. Hemen Şat’a attırırdı. Padişah adam atmaya emir verirse, Şat inilerdi. Bu emir verilince Şat gene iniledi.</p>

    <p class="normal">Padişahın kızı dedi ki:</p>

    <p class="normal">— Kanlı babam gene kimi attırıyor ola? dedi. Şekerpare, şuna bir bak da her kimse, Han Mahmut’un ışkına kurtarayım, dedi.</p>

    <p class="normal">Şekerpare baktı ki, Han Mahmut’u getirmişler, Şat’ın başında kolu bağı dineliyor.</p>

    <p class="normal">— Hatunum, dedi, ben bilemedim kim olduğunu, bir sen bak, dedi.</p>

    <p class="normal">Diyarhan bakıverdi ki, Şat’ın başına Han Mahmut’u iletmiş, kolu bağlı duruyor.</p>

    <p class="normal">— Gözün kör ola! Ne diye Han Mahmut’umuş ki demedin, dedi.</p>

    <p class="normal">Şekerpare:</p>

    <p class="normal">— Dilim tutup da diyebildim mi ki hatunum, dedi.</p>

    <p class="normal">Han Mahmut bakıverdi ki, Diyarhan pencereden karşısında bakıp durur.</p>

    <p class="normal">— Arkadaşlar, dedi, ölümden öte yol gider mi? Şu kolumu çözün de birkaç türkü söyleyim, dedi.</p>

    <p class="normal">Yedi âşıklar dediler ki:</p>

    <p class="normal">— Bunun dili söylerse hiç ölüm yok, dediler. Söyletmeden atsak Şat’a, dediler.</p>

    <p class="normal">Vezir dedi ki:</p>

    <p class="normal">— Bunu bugün atmaklığa emir aldık. Sabahleyin atmam, akşamleyin atarım. Karnının dolusunu söylesin, dedi.</p>

    <p class="normal">Çözdüler Mahmut’u, kolunu aldı, bakalım ne söyledi:</p>

    <p class="indentmetin">Pencereden pelce pelce bakarsın</p>

    <p class="indentmetin">Işk atar da kara bağrım yakarsın</p>

    <p class="indentmetin">Ben ölürsem sen kimlere bakarsın</p>

    <p class="indentmetin">Bana senden oldu ele ne deyim</p>

    <div class="clrb"></div>

    <p class="normal">Aldı kız:</p>

    <p class="indentmetin">Pencereden pelce pelce bakarım</p>

    <p class="indentmetin">Işk atar da ciğerini yakarım</p>

    <p class="indentmetin">Sen ölürsen ben sarayı yıkarım</p>

    <p class="indentmetin">Öldürmen Mahmut’u ben de ölürüm</p>

    <div class="clrb"></div>

    <p class="normal">Aldı Mahmut:</p>

    <p class="indentmetin">Yed’ âşıklar biriktiler geldiler</p>

    <p class="indentmetin">Bir oldular bir sözcağaz kurdular</p>

    <p class="indentmetin">Verdiceğin destimalı aldılar</p>

    <p class="indentmetin">Bana senden oldu ele ne deyim</p>

    <div class="clrb"></div>

    <p class="normal">Aldı kız:</p>

    <p class="indentmetin">Söyle babama da ben de n‘etmişim</p>

    <p class="indentmetin">Adam öldürmüş de kan mı etmişim</p>

    <p class="indentmetin">Bir destimal vermiş bakşış etmişim</p>

    <p class="indentmetin">Öldürmen Mahmut’u ben de ölürüm</p>

    <div class="clrb"></div>

    <p class="normal">Aldı Mahmut:</p>

    <p class="indentmetin">Ucuz oldu Han Mahmut’un ölümü</p>

    <p class="indentmetin">Kendir ile bağladılar kolumu</p>

    <p class="indentmetin">Yıkıl git yanımdan Tanrı zalimi</p>

    <p class="indentmetin">Bana gözün değdi ele değmesin</p>

    <div class="clrb"></div>

    <p class="normal">Aldı kız:</p>

    <p class="indentmetin">Söylen babama da suçun bildirsin</p>

    <p class="indentmetin">Dost ağlattı düşmanları güldürsün</p>

    <p class="indentmetin">Mahmut’(u)-öldürmesin beni öldürsün</p>

    <p class="indentmetin">Öldürmen Mahmut’u ben de ölürüm</p>

    <div class="clrb"></div>

    <p class="normal">deyince Mahmut’u Şata attılar. Kız geldi:</p>

    <p class="normal">— Nerden attınız? dedi.</p>

    <p class="normal">— Şurdan attık, dediler.</p>

    <p class="normal">Kız da arkasından Şata atladı. Kamber geldi:</p>

    <p class="normal">— Nerden attınız? dedi.</p>

    <p class="normal">— Şurdan attık, dediler.</p>

    <p class="normal">— Kardaşım gitti, nişanlısı gitti. Ben dünyaya direk mi olacağım!</p>

    <p class="normal">Kamber’i de attılar. Vardılar padişahın yanına.</p>

    <p class="normal">— Ne yaptınız? dedi padişah.</p>

    <p class="normal">— Han Mahmut’u attık, dediler. Kızın da arkasına atıldı, dediler. Kamber de “Kardeşim gitti, nişanlısı gitti, ben dünyaya direk mi olacağım,” dedi, kendini attı.</p>

    <p class="normal">Padişah dedi ki:</p>

    <p class="normal">— Ulan deyuslar, dedi, bunlar birbirine canı yürekten âşık da, niçin bana haber vermediniz, dedi. Bulun bakalım iki yüzgeç, dedi.</p>

    <p class="normal">İki yüzgeç buldular, yüzgeçler atıldı. Gezdiler Şatın içini, bulamadılar. O Kel Oğlan geldi:</p>

    <p class="normal">— Ben bu Şat’ta çok çimerdim. Onun bir yartlanı<sup class="calibre5"><a href="../Text/1yasarkemalson_split_111.html#footnote-100-97" id="footnote-100-97-backlink">[97]</a></sup> var. Herhalde ordalar, dedi.</p>

    <p class="normal">Dört top kendiri ucu ucuna uladı. Ağzına da buçuk batman taşı bağladı.</p>

    <p class="normal">— Ben kendiri ne zaman sallarsam, dedi, siz beni o zaman çıkarın, dedi.</p>

    <p class="normal">Kel Oğlan vardı ki, Han Mahmut’la Diyarhan kucak kucağa, bitişmiş ölmüş. Han Kamber de kuluncunu kardeşinin kuluncuna vermiş, yönü geri bitişmiş ölmüş. Kendiri Kel Oğlan salladı. Çektiler çıkardılar.</p>

    <p class="normal">Yedi âşıklar dedi ki:</p>

    <p class="normal">— Buna büyük bir kabir kazalım, üçünü de koyalım, dedi.</p>

    <p class="normal">Bir kısmı da:</p>

    <p class="normal">— Bıçkıyla biçelim, ayrı ayrı koyalım, dedi.</p>

    <p class="normal">Bu minvalde iken Karacaoğlan Kırklar elinden gelirdi. Oraya rastgeldi. Sordu:</p>

    <p class="normal">— Arkadaşlar, bu neci böyle? dedi.</p>

    <p class="normal">— Bu da Allahın hikmeti, dediler.</p>

    <p class="normal">— Bunlara bir türkü söylesem müsaade eder misiniz? dedi.</p>

    <p class="normal">Vezir dedi ki:</p>

    <p class="normal">— Söyle kardaşım. Ne söyleyeceksen, manası da Allahtan, dedi.</p>

    <p class="normal">Aldı Karacaoğlan:</p>

    <p class="indentmetin">Amanın ağalar da bir hikmet gördüm</p>

    <p class="indentmetin">Biri ayva biri turunç biri nar</p>

    <p class="indentmetin">Üç cahal da birbirine sarılmış</p>

    <p class="indentmetin">Biri susam biri sümbül biri gül</p>

    <div class="clrb"></div>

    <p class="normal">deyince bunlar birbirinden ayrıldılar. Yedi âşıklar:</p>

    <p class="normal">— Bunlar ayrılmışken gömelim, dediler.</p>

    <p class="normal">Karacaoğlan dedi ki:</p>

    <p class="normal">— Er oğlu üçe kadar. İki daha söyleyim, dedi.</p>

    <p class="normal">Aldı Karacaoğlan:</p>

    <p class="indentmetin">Kırklar dağından da indim geldim</p>

    <p class="indentmetin">İçtim dolusun’ da ummana daldım</p>

    <p class="indentmetin">Kadir Mevlâm senden bir imdat umdum</p>

    <p class="indentmetin">Destur ver de meyitlerin otursun</p>

    <div class="clrb"></div>

    <p class="normal">Bunlar oturuşuverdi. Aldı Karacaoğlan gene:</p>

    <p class="indentmetin"><span class="ideitalik">Karac’oğlan</span> der ki böyle olursa</p>

    <p class="indentmetin">Konacığı yeşil yaprak bürürse</p>

    <p class="indentmetin">Kadir Mevlâ senden imdat olursa</p>

    <p class="indentmetin">Destur ver de meyitlerin söylesin</p>

    <div class="clrb"></div>

    <p class="normal">deyince, bunlar uykudan uyanır gibi hemen uyandılar.</p>

    <p class="normal">— Yarabbi, biz öldüydük, nasıl oldu da geri dirildik, dediler.</p>

    <p class="normal">— Şu kara adamı görüyor musunuz –Karacaoğlan da siyah renkliydi– o size üç türkü söyledi, evvel allah sebebiniz o, dediler.</p>

    <p class="normal">Kız dedi ki:</p>

    <p class="normal">— Ben o adamı iyi bildim, dedi. Buna Karacaoğlan derler.</p>

    <p class="normal">— Dünyada üç türkü borcumuz var, verelim, dediler.</p>

    <p class="normal">Han Kamber dedi ki:</p>

    <p class="normal">— Ben vereyim siftah borcumu, dedi.</p>

    <p class="normal">Aldı Kamber bakalım:</p>

    <p class="indentmetin">Karac’oğlan senin sağ yüzün de ağ olsun</p>

    <p class="indentmetin">Hak dediğin yerde hak razı olsun</p>

    <p class="indentmetin">Yed(i)-âşığın on dört gözü kör olsun</p>

    <p class="indentmetin">Şükür biz dirildik dünyaya geldik</p>

    <div class="clrb"></div>

    <p class="normal">deyince Karacaoğlan’ın sağ yüzü ağardı. Yedi âşığın on dört gözü kör oldu.</p>

    <p class="normal">Han Mahmut dedi ki:</p>

    <p class="normal">— Ulan kardaş, birer gözü kör olsun deseydin. Muhanet sözünü söyledin de iki gözü kör olsun dedin.</p>

    <p class="normal">— Benim vicdanım bunu götürdü. Sen de acınıyorsan yalvar, Allah geri açsın, dedi.</p>

    <p class="normal">Aldı Mahmut:</p>

    <p class="indentmetin">Karac’oğlan senin iki yüzün de ağ olsun</p>

    <p class="indentmetin">Hak dediğin yerde hak elin’ alsın</p>

    <p class="indentmetin">Yed’(i) âşığın birer gözü sağalsın</p>

    <p class="indentmetin">Şükür biz dirildik dünyaya geldik</p>

    <div class="clrb"></div>

    <p class="normal">Kız dedi ki:</p>

    <p class="normal">— Sıra bana geldi, dedi:</p>

    <p class="indentmetin">Yed’(i)-âşıklar biriksinler gelsinler</p>

    <p class="indentmetin">Bir olsunlar başa başa sarsınlar</p>

    <p class="indentmetin">Şekerpare’yi kaynım Kamber’e versinler</p>

    <p class="indentmetin">Şükür biz dirildik dünyaya geldik</p>

    <div class="clrb"></div>

    <p class="normal">Yedi âşığın on dört gözü kör olduydu, bireri geri sağaldı. Karacaoğlan’ın iki yüzü de ağardı.</p>

    <p class="normal">Han Mahmut Diyarhan’ı aldı. Han Kamber de Şekerpare’yi aldı.</p>

    <p class="normal">Kırk gün kırk gece toy düğün ettiler, muradına yettiler.</p>

    <p class="normal">Sizceğiz dinleyenler muradınıza yetesiniz.</p>
  </div>

  <div class="calibre1" id="calibre_pb_105"></div>

</body>

</html>