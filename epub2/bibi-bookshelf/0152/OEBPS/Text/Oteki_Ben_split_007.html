<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Öteki Ben</title>
  <link href="../Styles/stylesheet.css" rel="stylesheet" type="text/css" />
</head>

<body class="calibre">
  <p class="calibre13" id="filepos397023"><span class="calibre5">“Öyle mi dersiniz?” diye sordu oldukça dalgın ve kayıtsız bir şekilde, Bay Büyük-Golyadkin’in hain arkadaşı.</span></p>

  <p class="calibre13"><span class="calibre5">“Tam anlamıyla yanılıyordum, diyorum, Yakov Petroviç ve kendi adıma, hiç sahte bir utangaçlığa kaçmadan…”</span></p>

  <p class="calibre13"><span class="calibre5">“Peki, tamam! Yanılmış olmanız pek güzel,” diye yanıtladı Bay Öteki-Golyadkin, kaba bir şekilde.</span></p>

  <p class="calibre13"><span class="calibre5">“Benim aklıma bir düşünce gelmişti hatta,” diye ekledi, onurlu bir açıksözlülükle kahramanımız, sahte dostunun korkunç hainliğini hiç fark etmeden, “şöyle bir düşünce gelmişti aklıma, birbirine tıpatıp benzeyen iki insan yaratılmış…”</span></p>

  <p class="calibre13"><span class="calibre5">Bu noktada, işe yaramazlığıyla bilinen Bay Öteki-Golyadkin ayağa kalktı ve şapkasına davrandı. Kandırıldığını hâlâ fark edemeyen Bay Büyük-Golyadkin de ayağa kalktı; saf ve onurlu bir gülümsemeyle, masumane duygularla sahte ahbabının gönlünü almaya, onu yüreklendirip, böylelikle yeni bir dost kazanmaya çalışıyordu…</span></p>

  <p class="calibre13"><span class="calibre5">“Hoşça kalın, sayın beyefendi!” diye bağırdı o zaman Bay Öteki-Golyadkin. Düşmanının yüzünde coşkuya benzer bir şey fark eden kahramanımız titredi ve bir an önce kurtulmak için, ahlaksızın kendisine uzattığı elin içine iki parmağını bıraktı; ama işte o an… o an Bay Öteki-Golyadkin’in utanmazlığı bütün sınırlarını zorladı. Kahramanımızın iki parmağını avcunun içine alıp sıkan değersiz adam, Bay Büyük-Golyadkin’in gözünün içine baka baka, sabahki utanmazca şakasını tekrar etmeye kalktı. İnsan sabrı bu kadarını kaldıramazdı…</span></p>

  <p class="calibre13"><span class="calibre5">Bay Büyük-Golyadkin kendisine gelip, can düşmanının, o iğrenç alışkanlığıyla sıvışmakta gecikmediği yan odaya daldığında, Bay Öteki-Golyadkin, parmaklarını sildiği mendili cebine sokuşturuyordu. Hiçbir şey olmamış gibi tezgâhın önünde dikiliyor, börek yiyor ve sanki çok iyiliksever bir insanmış gibi, alabildiğine sakin bir şekilde pastacı Alman’a tatlı diller döküyordu. “Hanımların yanında olmaz,” diye düşündü kahramanımız ve o da, heyecanından aklını yitirerek tezgâha yanaştı.</span></p>

  <p class="calibre13"><span class="calibre5">“Ama kadın gerçekten de fena değilmiş! Ne dersiniz?” diye terbiyesizce şakalarına yeniden başladı Bay Öteki-Golyadkin, herhalde Bay Büyük-Golyadkin’in sonsuz sabrına güvenerek. Şişman Alman’a gelince, belli ki Rusça anlamıyor, iki ziyaretçisine de fersiz, anlamsız gözlerle bakıyor, nazikçe gülümsüyordu. Kahramanımız, utanma nedir bilmez Bay Öteki-Golyadkin’in sözlerinden ötürü kızarıp bozardığını hissetti ve sonunda daha fazla kendisine hâkim olamayarak, düşmanını parçalamak ve işini bitirmek niyetiyle üzerine atıldı; gel gör ki Bay Öteki-Golyadkin birdenbire, yine her zaman yaptığı gibi alçakça tabanları yağladı; bir saniye sonra çoktan uzaklaşmış, kapının önündeki basamaklara ulaşmıştı bile. Doğal olarak girdiği ilk şoku atlatan Bay Golyadkin toparlandı ve düşmanın peşine düştü; Bay Öteki-Golyadkin, kendisini bekleyen ve anlaşılan her konuda işbirliğine hazır arabaya binmek üzereydi. Ne var ki tam bu sırada, iki ziyaretçisinin de kaçtığını gören şişman Alman, tiz bir çığlık kopardı ve var gücüyle çanını çalmaya başladı. Kahramanımız neredeyse uçarak geri döndü ve hem kendi parasını, hem de borcunu ödemeden tabanları yağlayan utanmaz adamın parasını, üstünü bile beklemeden kadının önündeki tezgâha fırlattı ve her ne kadar epeyce zaman kaybettiyse de, yine de yetişmeyi ve uçarak düşmanını yakalamayı başardı. Tabiatın kendisine bağışladığı bütün yetenekleri seferber eden kahramanımız, arabanın kanatlarından birine tutunarak, bir süre sokak boyunca sürüklendi. Bay Öteki-Golyadkin’in var gücüyle kurtarmaya çalıştığı arabaya tırmanmaya çalışıyordu. Arabacı, gerek kırbaçla, gerek dizginle, gerek ayağıyla, gerek laflarıyla bitkin beygirini dehlemekle meşguldü; derken hayvan birdenbire dörtnala koşturmaya başladı, gemi azıya alıyor, o iğrenç alışkanlığından vazgeçemeyerek, her üç adımda bir arka ayaklarıyla çifteler savuruyordu. Sonunda kahramanımız, yüzü düşmanına dönük, sırtıyla arabacıya, dizleriyle utanmaz herifin dizlerine dayanmış, sağ eliyle, o an acımasız ve ahlaksız düşmanının son derece iğrenç, kürklü yakasına yapışmış bir şekilde, arabaya kapağı atmayı başardı…</span></p>

  <p class="calibre13"><span class="calibre5">Düşmanlar bir süre böylece, hiç konuşmadan gittiler. Yol rezaletti; Büyük-Golyadkin güçlükle soluk alıp veriyor ve her adımda, boynunu kırma tehlikesiyle sıçrayıp duruyordu. Üstüne üstlük acımasız düşman hâlâ yenilgiyi kabullenmiyor, kahramanımızı çamura itip düşürmeye çalışıyordu ısrarla. Bütün bu tatsızlıklar da yetmiyormuş gibi, hava alabildiğine kötüydü. Kar lapa lapa yağıyor ve gerçek Bay Golyadkin’in önü açık paltosunun içine dolmak için elinden geleni ardına koymuyordu. Ortalık bulanıktı; yol iz görülmüyordu. Nereye ve hangi sokaklardan gittiklerini bile seçmeleri olanaksızdı… Bay Golyadkin bir an için, böyle bir şeyi daha önce yaşamış olduğu sanısına kapıldı. Bir saniyeliğine durup, dün böyle bir şeyin olacağını hissedip hissetmediğini hatırlamaya çalıştı… mesela rüyasında… Sonunda, içindeki endişe, can çekişme seviyesinin en üst düzeyine ulaştı. Amansız düşmanının üzerine abandı, bağırmak istedi. Ne var ki çığlığı dudaklarında donup kalıyordu… Bay Golyadkin’in her şeyi unuttuğu, bütün bunların açıklanamaz bir şekilde öylesine gerçekleştiğine ve isyan etmenin gereksiz ve tamamen başarısız bir çaba olacağına karar verdiği bir an geldi… Ne var ki birdenbire, neredeyse kahramanımızın bu sonuca vardığı o an, ani bir sarsıntı, durumun bütün anlamını değiştiriverdi. Bay Golyadkin, un çuvalı gibi arabadan düşmüş ve bir yerlere yuvarlanmıştı. Düşme anı sırasında kahramanımız, öfkelenmek için gerçekten de yanlış zaman seçtiğini son derece haklı olarak kabul etti. Sonunda ayağa fırladığında bir yere vardıklarını gördü: Araba, birilerinin avlusunda duruyordu; Bay Golyadkin, ilk bakışta buranın, Olsufiy İvanoviç’in oturduğu evin avlusu olduğunu fark edemedi. Sonra, ahbabının çoktan basamakları tırmandığını ve herhalde Olsufiy İvanoviç’in dairesine gitmeye hazırlandığını gördü. Tarif edilmez bir telaşla, düşmanını yakalamak için atıldı, ama şansına, bu niyetinden tam zamanında vazgeçti. Arabacıya borcunu ödemeyi unutmayan Bay Golyadkin, bütün gücüyle koşmaya başladı. Kar hâlâ lapa lapa yağıyordu; hava hâlâ puslu, nemli ve karanlıktı. Kahramanımız yürümüyor, yolda karşısına çıkan herkesi; erkek, kadın, çocuk demeden devirerek, bir yandan da erkek, kadın, çocuk demeden kimseye değmemeye çalışarak, uçuyordu adeta. Çevresinden ve arkasından, ürkek konuşma, bağırtı ve çığlık seslerinin yükseldiğini duyuyordu… Bay Golyadkin bilincini yitirmiş gibiydi; hiçbir şeye dikkat edecek halde değildi… Semyonovski Köprüsü’ne vardığında, kaldırımda öteberi satan iki kadına beceriksizce çarpıp, onlarla birlikte yere devrilince kendisine gelebildi. “Önemli değil,” diye düşündü Bay Golyadkin, “her şey hâlâ düzelebilir,” ve ortalığa saçtığı bisküvi, elma, nohut ve daha türlü çeşit şey için bir gümüş rublelik çıkarıp, bir an önce oradan kurtulmak isteğiyle elini cebine soktu. Birdenbire, Bay Golyadkin’in içi yeni bir ışıkla aydınlandı; eli, sekreterin sabahleyin kendisine ilettiği mektuba değmişti. Yakınlarda bir yerde bildiği bir aşçı dükkânı olduğunu hatırladı; içeri girdi, bir dakika bile kaybetmekten korkarak, mum ışığıyla aydınlatılmış bir masanın başına yerleşti, hiçbir şeyle ilgilenmeden, emirlerini dinlemek üzere gelen uşağı dinlemeden, mektubun mührünü kırdı ve kendisini sonsuz bir şaşkınlığa boğan şu satırları okudu:</span></p>

  <p class="calibre13"><span class="italic"><span class="calibre5">“Benim yüzümden acılar çeken, kalbimin sonsuza dek tek sahibi, asil insan!</span></span></p>

  <p class="calibre13"><span class="italic"><span class="calibre5">Acı çekiyorum, ölüyorum, kurtar beni! İftiracı, entrikacı, işe yaramaz hareketleriyle ünlü o şahıs, beni ağına düşürdü ve ölüyorum ben! Can veriyorum! Ondan tiksiniyorum, ama sen!.. Bizi ayırdılar, sana yazdığım mektupları göndermeme engel oldular, bütün bunları, o ahlaksız, en güzel özelliğini, yani seninle olan benzerliğini kullanarak yaptı. İnsan çirkin bir dış görünüşe sahip olsa bile, aklı, güçlü duyguları ve hoş davranışlarıyla çekici olabilir… Ben ölüyorum! Beni zorla evlendiriyorlar, herkesten fazla da babam, velinimetim, beşinci dereceden memur Olsufiy İvanoviç, belli ki saygın topluluklardaki yerimi almak için entrikalar çeviriyor… Ama ben kararımı verdim, bana tabiat tarafından bağışlanan bütün yeteneklerimi seferber ederek isyan ediyorum. Beni bugün, saat tam dokuzda, Olsufiy İvanoviç’in kapısının önünde, arabayla bekle. Bizde yine balo var, yakışıklı teğmen de gelecek. Ben çıkarım ve derhal kaçarız. Üstelik, vatana faydalı olabileceğimiz başka hizmet yerleri de bulunur. Şunu unutma ki, dostum, masumiyet bütün gücünü yine masumiyetten alır. Hoşça kal. Arabayla evin önünde bekle. Beni koruyacak güçlü kollarına gece tam ikide atılacağım.</span></span></p>

  <p class="calibre13"><span class="italic"><span class="calibre5">Ölene kadar senin,</span></span></p>

  <p class="calibre18"><span class="italic"><span class="calibre5">Klara Olsufyevna”</span></span></p>

  <p class="calibre13"><span class="calibre5">Mektubu okuyan kahramanımız, birkaç dakika yıldırım çarpmış gibi durdu. Korkunç bir endişe ve telaş içinde, kâğıt gibi bembeyaz, elinde mektup, odanın içinde birkaç tur attı; bütün bu felaketlere ek olarak kahramanımız, o an odada bulunan herkesin yalnız kendisiyle ilgilendiğini fark ediverdi. Anlaşılan üstü başı, yürüyüşü, daha doğrusu, koşuşu, gizleyemediği heyecan, iki eliyle yaptığı hareketler, belki farkında olmadan sarf ettiği birkaç gizemli sözcük, işte bütün bunlar, anlaşılan, Bay Golyadkin’i, diğer ziyaretçilerin gözünde şüpheli konuma düşürmüştü; hatta uşağın kendisi bile kahramanımıza şüpheli şüpheli bakıyordu. Kendisine gelen kahramanımız, odanın ortasında dikildiğini ve yemeğini yiyip, ikonların önünde duasını ettikten sonra tekrar yerine oturan son derece saygın görünümlü bir ihtiyara oldukça kaba bir şekilde baktığını fark etti; ihtiyar da bakışlarını Bay Golyadkin’den ayırmıyordu. Kahramanımız dalgın bir şekilde çevresine bakındı, herkesin, kesinlikle herkesin, uğursuz ve şüpheli bakışlarla kendisini süzdüğünü fark etti. Birdenbire, kırmızı yakalı bir asker emeklisi, yüksek sesle</span> <span class="italic"><span class="calibre5">Polis Bülteni’</span></span><span class="calibre5">ni</span><a id="filepos408981"></a><a href="#filepos503789"><span class="calibre5">[45]</span></a> <span class="calibre5">talep etti. Bay Golyadkin titredi ve kızardı; elinde olmadan bakışlarını eğdi ve üzerindeki, yalnızca toplum içinde değil, evde otururken bile giymemesi gereken uygunsuz kıyafeti gördü. Çizmeleri, pantolonu ve bütün sol tarafı olduğu gibi çamura bulanmış, sağ ayağındaki subye</span><a id="filepos409372"></a><a href="#filepos504320"><span class="calibre5">[46]</span></a> <span class="calibre5">kopmuş, frağının birçok yeri yırtılmıştı. Kahramanımız sonsuz bir keder içinde, az önce mektubu okuduğu masaya yanaştı ve uşağın yüzünde tuhaf, küstah ve kararlı bir tavırla kendisine doğru gelmekte olduğunu gördü. Ne yapacağını şaşıran ve tamamıyla çöken kahramanımız, önünde dikildiği masayı incelemeye koyuldu. Masanın üzerinde, birilerinin ardından toplanmamış tabaklar, kirli bir peçete ve daha az önce kullanılmış bıçak, çatal ve kaşıklar duruyordu. “Kim yemek yedi ki burada?” diye düşündü kahramanımız, “Ben mi? Her şey olabilir! Demek yedim, ama kendim de fark etmedim; ne yapacağım şimdi?” Bakışlarını kaldıran Bay Golyadkin, tam önünde dikilen uşağın kendisine bir şeyler söylemeye hazırlandığını gördü.</span></p>

  <p class="calibre13"><span class="calibre5">“Borcum nedir, kardeş?” diye sordu kahramanımız titreyen sesiyle.</span></p>

  <p class="calibre13"><span class="calibre5">Odanın içinde bir kahkaha koptu, uşak da gülümsedi. Bay Golyadkin, bu sınavda da çaktığını ve büyük bir aptallık yaptığını anladı. Bütün bunları anladıktan sonra o kadar çok utandı ki, herhalde sırf bir şey yapmış olmak ve öylece dikilmemek için cebindeki mendili aramaya koyuldu; fakat hem kendisini, hem çevredeki herkesi şaşırtan bir şey oldu: Mendil yerine, Krestyan İvanoviç tarafından dört gün önce kendisine yazılan bir ilaç şişesi çıkardı cebinden. “İlaçları aynı eczaneden alın,” diye bir cümle geçti Bay Golyadkin’in zihninden… Birdenbire titredi ve kapıldığı dehşetten ötürü bir çığlık attı. Yeni bir ışık doğuyordu… Koyu renk, kırmızımsı, iğrenç sıvı, uğursuz bir yansımayla Bay Golyadkin’in gözlerinde parladı… Şişe elinden düştü ve anında kırıldı. Kahramanımız bağırdı ve dökülen sıvıdan iki adım öteye sıçradı… Bütün her yeri titriyor, şakaklarında ve alnında ter damlaları birikiyordu. “Anlaşılan hayatım tehlikede!” Bu arada odanın içinde bir hareketlenme, bir karışıklık oldu; herkes, Bay Golyadkin’in çevresini sardı, herkes ona bir şeyler söylüyor, bazıları kahramanımızı yakalamaya çalışıyorlardı. Ama kahramanımızın kılı kıpırdamıyor, kahramanımız hiçbir şey görmüyor, hiçbir şey duymuyor, hiçbir şey hissetmiyordu… Sonunda, sanki durduğu yerden koparak, dışarı fırladı, önüne çıkıp, kendisini tutmaya çalışanları itti; ilk bulduğu arabaya kendisini attığında neredeyse tamamen bilinçsiz bir haldeydi, dairesinin yolunu tuttu.</span></p>

  <p class="calibre13"><span class="calibre5">Dairenin girişinde işyerinden bekçi Miheev’le karşılaştı, adamın elinde devlet mühürlü bir zarf vardı. “Biliyorum, dostum, her şeyi biliyorum,” dedi cılız, kederli bir sesle, bitik durumdaki kahramanımız, “resmi bir zarf bu…” Gerçekten de zarfın içinde, Andrey Filippoviç tarafından imzalanmış, Bay Golyadkin’in, elindeki bütün işleri İvan Semyonoviç’e devretmesini emreden bir kâğıt vardı. Zarfı alıp bekçiye bir on kapiklik veren Bay Golyadkin dairesine girdi ve Petruşka’nın, bütün pılı pırtısını, bütün eşyalarını bir kenara yığdığını ve belli ki Bay Golyadkin’i bırakıp, Yevstafiy’in yerine kendisini işe alan Karolina İvanovna’nın dairesine taşınmaya niyetlendiğini gördü.</span></p>

  <p class="calibre3"><span class="calibre5">v</span><span class="bold"><span class="calibre5">XII</span></span><span class="calibre5">v</span></p>

  <p class="calibre13"><span class="calibre5">Petruşka, yüzünde muzaffer ve mutlu bir ifadeyle, tuhaf ve özensiz bir tavırla, sallanarak içeri girdi. Aklına bir şeyler koyduğu, kendisini her konuda sonuna kadar haklı bulduğu ve tümüyle bir başkasının hizmetine geçtiği, ama asla Bay Golyadkin’in eski hizmetkârı gibi görünmediği ortadaydı.</span></p>

  <p class="calibre13"><span class="calibre5">“İşte böyle canım,” diye başladı kahramanımız söze, soluğu kesilerek, “saat kaç şu an, canım?”</span></p>

  <p class="calibre13"><span class="calibre5">Petruşka hiç konuşmadan, tahta bölmenin öteki tarafına geçti, geri döndü ve oldukça başına buyruk bir havada, saatin yedi buçuğa geldiğini bildirdi.</span></p>

  <p class="calibre13"><span class="calibre5">“Güzel, canım, pek güzel. İşte böyle, canım benim… artık aramızda her şeyin bittiğini söylememe izin ver, canım benim.”</span></p>

  <p class="calibre13"><span class="calibre5">Petruşka susuyordu.</span></p>

  <p class="calibre13"><span class="calibre5">“Aramızda her şey bittiğine göre, şimdi bana dürüstçe, arkadaşınmışım gibi söyle, kardeş, neredeydin?”</span></p>

  <p class="calibre13"><span class="calibre5">“Nerede miydim? İyi insanların yanında, efendim.”</span></p>

  <p class="calibre13"><span class="calibre5">“Biliyorum, dostum, biliyorum. Ben her zaman memnundum senden, canım, referans mektubunu da vereceğim… Ee, neler yapıyorsun şimdi onların yanında?”</span></p>

  <p class="calibre13"><span class="calibre5">“Ne yapayım, beyefendi! siz de bilirsiniz: İyi adam, insana kötü bir şey öğretmez.”</span></p>

  <p class="calibre13"><span class="calibre5">“Biliyorum, canım benim, biliyorum. İyi insanlara ender rastlanıyor günümüzde, dostum, değerlerini bil onların. Ee, nasıllar kendileri?”</span></p>

  <p class="calibre13"><span class="calibre5">“Bildiğiniz gibi, efendim… Yalnız bundan böyle sizin yanınızda çalışmam olanaksız, beyefendi, kendiniz de biliyorsunuz…”</span></p>

  <p class="calibre13"><span class="calibre5">“Biliyorum, canım benim, biliyorum; titizliğini ve çalışkanlığını iyi biliyorum, her zaman dikkatimi çekmişti. Ben, dostum, sana saygı duyuyorum. İyi ve dürüst insana, uşak bile olsa saygı duyarım ben.”</span></p>

  <p class="calibre13"><span class="calibre5">“Evet, belli bir şey! Bizim gibi adamlar, siz de bilirsiniz ki, neresi daha iyiyse oraya giderler, efendim. Beni ilgilendirmez! Bilirsiniz ki, iyi insanlar olmadan yaşanmıyor, efendim.”</span></p>

  <p class="calibre13"><span class="calibre5">“Tamam, kardeş, tamam; bunu hissedebiliyorum… Al, bu paran, bu da mektubun. Şimdi öpüşelim, kardeş, vedalaşalım seninle… Yalnız, canım benim, senden küçük bir hizmette daha bulunmanı rica edeceğim, son bir hizmet,” dedi Bay Golyadkin muzafferane bir ses tonuyla. “Anlarsın ya, canım benim, insanın başına her an her şey gelebilir. İnsan altın kafese konulsa bile başı dertten kurtulmayabilir, zira dertten kaçılmaz. Biliyorsun ki, dostum, ben sana hep yumuşak davrandım…”</span></p>

  <p class="calibre13"><span class="calibre5">Petruşka susuyordu.</span></p>

  <p class="calibre13"><span class="calibre5">“Sana her zaman yumuşak davrandığımı sanıyorum, canım benim… Evet, söyle bakalım şimdi, ne kadar çamaşırımız var, canım benim?”</span></p>

  <p class="calibre13"><span class="calibre5">“Her şey ortada, efendim. Altı adet keten gömlek, üç çift çorap, dört plastron,</span><a id="filepos417043"></a><a href="#filepos504670"><span class="calibre5">[47]</span></a> <span class="calibre5">bir adet fanila-kazak; iki adet de iç çamaşırı. Siz de biliyorsunuz hepsini, efendim. Ben hiçbir şeyinizi, beyefendi… Ben, bey malını korumayı görev bilirim, efendim. Benim size karşı, beyefendi, şey… bilirsiniz işte… bir günahım olmadı, beyefendi; bunu siz de biliyorsunuz, beyefendi…”</span></p>

  <p class="calibre13"><span class="calibre5">“İnanıyorum, dostum, inanıyorum. Ben ondan söz etmiyorum; anlarsın ya, ben şeyden…”</span></p>

  <p class="calibre13"><span class="calibre5">“Belli bir şey, beyefendi; bunlar bizden sorulur. General Stolbnyakov’un yanında çalışırken, kendileri beni bırakıp Saratov’a giderlerdi… orada malikâneleri vardı…”</span></p>

  <p class="calibre13"><span class="calibre5">“Hayır, dostum, ben ondan da söz etmiyorum; ben, öylesine… aklına bir şey getirme, canım dostum benim…”</span></p>

  <p class="calibre13"><span class="calibre5">“Belli bir şey. Bizim gibilerini siz de bilirsiniz, efendim. Bir adama iftira atmak kolaydır, efendim. Ama benden, çalıştığım her yerde memnun kaldılar. Bakanların, generallerin, senatörlerin, kontların yanında çalışmışlığım var. Nicelerini gördüm, Prens Svinçatkin’in, Albay Pereborkin’in, General Nedobarov’un yanında çalıştım, o da malikânesine gider gelirdi, bizimkilerin yanına. Belli bir şey…”</span></p>

  <p class="calibre13"><span class="calibre5">“Evet, dostum, evet; tamam, dostum, tamam. Bak, şimdi ben de gidiyorum, dostum benim… Herkesin yolu farklıdır, canım benim ve bir insanın hangi yola düşeceğini kimse bilemez. Evet, dostum, şimdi üstümü giyineyim ben; frağımı da koy… diğer pantolonumu, çarşaf, yorgan, yastık…”</span></p>

  <p class="calibre13"><span class="calibre5">“Bohça yapmamı mı emredersiniz?”</span></p>

  <p class="calibre13"><span class="calibre5">“Evet, dostum, bohça da olur… Başımıza nelerin gelebileceğini kim bilir. Şimdi, canım benim, gidip bir araba bulacaksın…”</span></p>

  <p class="calibre13"><span class="calibre5">“Araba mı?”</span></p>

  <p class="calibre13"><span class="calibre5">“Evet, dostum, araba, genişçe olsun, belli bir süreliğine. Sen aklına bir şey getireyim deme sakın, dostum…”</span></p>

  <p class="calibre13"><span class="calibre5">“Uzağa mı gitmek istiyorsunuz?”</span></p>

  <p class="calibre13"><span class="calibre5">“Bilmiyorum, dostum, bunu bilmiyorum. Şilteyi de aynı yere koymamız gerekecek sanırım. Ne dersin, dostum? Sana güveniyorum, canım benim…”</span></p>

  <p class="calibre13"><span class="calibre5">“Hemen şimdi mi gideceksiniz yoksa?”</span></p>

  <p class="calibre13"><span class="calibre5">“Evet, dostum, evet! Durum bunu gerektiriyor… öyle işte, canım benim, işte öyle…”</span></p>

  <p class="calibre13"><span class="calibre5">“Belli bir şey, beyefendi; bizim alaydaki bir teğmenin başına da gelmişti; çiftlik beyinin yanından… kaçırmışlar…”</span></p>

  <p class="calibre13"><span class="calibre5">“Kaçırmışlar mı? Nasıl! Canım benim, sen…”</span></p>

  <p class="calibre13"><span class="calibre5">“Evet, efendim, kaçırmışlar, başka bir çiftlikte de nikâhlanmışlar. Her şeyi önceden ayarlamışlar. Peşlerine düşüldü; o zaman prens karıştı işe, rahmetli her şeyi yoluna koydu…”</span></p>

  <p class="calibre13"><span class="calibre5">“Nikâhlandılar demek, evet… sen, canım benim, nasıl? Sen nereden biliyorsun, canım?”</span></p>

  <p class="calibre13"><span class="calibre5">“Belli bir şey bu, ne ki! İnsanların ağzı torba değil ki büzesin. Biz her şeyi biliriz, beyefendi… tabii günahsız kul olmaz. Ama size şunu söyleyeyim, beyefendi, içimden geldiği gibi, uşak ağzıyla söylememe izin verin; madem konu açıldı, söyleyeceğim size, beyefendi: Bir düşmanınız, bir rakibiniz var, hem de güçlü bir rakip, işte böyle…”</span></p>

  <p class="calibre13"><span class="calibre5">“Biliyorum, dostum, biliyorum; sen de biliyorsun, canım benim, biliyorsun… Neyse işte, sana güveniyorum. Nasıl yapsak ki şimdi, dostum? Bir tavsiyede bulun bakalım bana?”</span></p>

  <p class="calibre13"><span class="calibre5">“Madem bu yoldan gitmeye karar verdiniz, beyefendi, şimdi size çift kişilik birkaç şilte ve iyi bir yorgan lazım. Aşağıdaki komşunun, beyefendi, tilki kürkünden iyi bir paltosu var; işte ona bir bakın, belki de alırsınız, hemen şimdi gidip bakabilirsiniz. Lazım olacak size, beyefendi; iyi bir palto, atlas kaplama, tilki kürkünden…”</span></p>

  <p class="calibre13"><span class="calibre5">“Peki, dostum, peki; kabul ediyorum ve sana güveniyorum, sonuna kadar güveniyorum sana; paltoyu da alsak olur, canım benim… Yalnız acele edelim, çok acele! Tanrı aşkına, acele! Paltoyu da alırım ben, yalnız lütfen, acele! Saat sekize geliyor, acele edelim, dostum, Tanrı aşkına!”</span></p>

  <p class="calibre13"><span class="calibre5">Petruşka, bir araya getirdiği çamaşır, yastık, yorgan, çarşaf ve türlü pılı pırtıdan oluşan bohçayı bağlama işini bıraktı ve rüzgâr hızı ile odadan dışarı çıktı. Bay Golyadkin bu arada bir kez daha mektuba sarıldı, ne var ki okuyacak durumda değildi. Emektar başını iki elinin arasına alıp, şaşkınlık içerisinde duvara yaslandı. Hiçbir şey düşünecek durumda değildi, herhangi bir şey yapmaya da hali yoktu; olup bitenleri kendisi de anlayamıyordu. Sonunda, zamanın nasıl geçip gittiğini, ama ortada ne Petruşka’dan ne de paltodan eser olmadığını gören Bay Golyadkin, kendisi gidip bakmaya karar verdi. Sofanın kapısını açtığında birtakım gürültüler, konuşma ve tartışma sesleri işitti… Birkaç komşu kadın aralarında gevezelik ediyor, bağırışıyor, bir şey hakkında tartışıyor ve pazarlık ediyorlardı; ne hakkında olduğunu Bay Golyadkin gayet iyi biliyordu. Petruşka’nın sesi duyuluyordu; sonra birilerinin ayak sesleri işitildi. “Ah, Tanrım! Herkesi ayağa kaldıracaklar!” diye inledi gerisin geri odasına dönen Bay Golyadkin, çaresizlikten parmaklarını kırmaya niyetlenerek. İçeri girer girmez neredeyse bilinçsiz bir şekilde divanının üzerine devrildi, yüzünü yastığına gömdü. Bir dakika kadar bu şekilde yattıktan sonra ayağa fırladı, Petruşka’yı beklemeden galoşlarını, şapkasını, paltosunu giyindi, cüzdanını aldı ve rüzgâr hızı ile merdivenlerden aşağı indi. “Hiçbir şeye gerek yok, hiçbir şeye, canım benim, kendim hallederim ben, kendim!” diye fısıldadı Bay Golyadkin, merdivenlerde karşılaştığı Petruşka’ya; sonra doğruca avluya çıktı; kalbi sıkışıyordu, hâlâ bir karar verebilmiş değildi…</span></p>

  <p class="calibre13"><span class="calibre5">“İşte sorun da bu: Ne yapacağım ben, Tanrım? Bütün bunlar başıma gelmese olmaz mıydı?” diye bağırdı çaresizlik içinde; sokak boyunca, nereye gittiğini düşünmeden gelişigüzel ilerliyordu. “Ne olurdu başıma bütün bunlar gelmeseydi? Eğer bu olmasaydı, işte tam da bu olmasaydı, her şey yoluna girebilirdi; tek seferde, bir hamleyle, ustaca, cesurca ve aniden her şey yoluna koyulabilirdi. İşte şuraya yazıyorum, yoluna girerdi her şey! Hem, tam olarak nasıl gireceğini de biliyorum. İşte şöyle olurdu: ‘Böyle böyle, efendim, izin verirseniz şunu belirteyim: İşler bu şekilde yürümez, beyefendiciğim, işler bu şekilde yürümez; dahası, bizde, kendini başkasının yerine koymakla bir şey elde edilemez; sahtekârın teki o, beyefendiciğim, işe yaramaz ve vatana faydası dokunmayan bir sahtekâr. Bunu anlayabiliyor musunuz? Bunu anlayabiliyor musunuz, beyefendiciğim!’ derdim. İşte böyle yapardım… Ama hayır, gerçi, neyse… hiç de şey olmazdı, şey işte… Ben neler saçmalıyorum böyle, aptal kafam! Ben intihara teşebbüs etmiş bir insanım! Evet, intihara teşebbüs etmişim, mümkün değil bu… Yoldan çıkmış herifin tekisin be sen, işte o kadar!.. Peki nereye gideceğim ben şimdi? Ne yapacağım şimdi ben? Ne işe yararım ki artık? Evet, söyle bakalım, ne işe yararsın sen şimdi, Golyadkin, değersiz mahluk seni! Evet, ne olacak şimdi? Araba kiralamak lazım; hanımefendiye araba tutulacak bir de! ‘Arabamız kapıda beklesin, ayaklarımızı ıslatmayalım…’ Kimin aklına gelirdi ki? Görüyor musun hanımefendiyi, görüyor musun küçük hanımı! Neymiş, ahlak sahibi bir genç kızmış! Öve öve bitiremiyorduk kendisini. Gösterdiniz terbiyenizi hanımefendi, ne desem boş, pek güzel gösterdiniz!.. Bütün bunlar, ahlak yoksunu bir eğitim almasından kaynaklanıyor; şimdi durumu etraflıca inceleyip, işin iç yüzünü öğrendikten sonra, bütün bunların, başka bir şeyden değil, tamamen ahlaksızlıktan kaynaklandığını söyleyebilirim. Ağaç yaşken eğilir. Daha genç yaşındayken arada bir kızılcık sopasını tatmanız gerekirdi küçük hanım… şey yapacaklarına… ama onlar ne yapmışlar: Tıka basa şeker, tıka basa tatlı. İhtiyarın kendisi de başucunda mırıl mırıl: ‘Ah benim canım, ah benim güzelim, seni kontlara vereceğim!..’ İşte sonuç ortada, hepinize gösterdi hayat kartlarını, ‘işte biz böyle oynarız’ dedi hepinize! Daha gençken evde, yanlarında tutacaklarına, yatılı okula, Fransız madamın eline verdiler, göçmen Falbalas’ın birine;</span><a id="filepos427084"></a><a href="#filepos504990"><span class="calibre5">[48]</span></a> <span class="calibre5">sanki orada iyi bir şey öğreteceklerdi kızınıza, işte sonuç gün gibi ortada. Bakın ve sevinin şimdi! ‘Saat bilmem kaçta arabayla evimin önünde olun, bir de duygusal İspanyol romansları okuyuverin penceremin altında; sizi bekliyorum, sevdiğinizi biliyorum, ikimiz buralardan kaçalım, birlikte kulübede yaşayalım.’ Hem böyle şeyler yasaktır, hanımefendiciğim benim, madem sordunuz söyleyeyim, siz de bilin yasak olduğunu; hem de kanunlarla yasaklanmıştır namuslu ve masum bir kızı, anne babasının rızası olmadan kaçırmak! Ayrıca ne diye yapacakmışım ki ben bunu, neyime gerek? Kiminle evlenmesi gerekiyorsa evlenseydi, alnında kim yazılıysa onunla evlenip gitseydi ya. Ben işinde gücünde bir adamım; sayenizde işimden de olabilirim, hanımefendiciğim, mahkemelere bile düşebilirim sizin yüzünüzden! Öyle işte! Bugüne kadar bilmiyorduysanız, öğrenmiş oldunuz. Bütün bunlar o Alman’ın başının altından çıkıyor. O cadının başının altından çıkıyor bunlar, bu kıyamet onun yüzünden koptu. Çünkü iftira ettiler dürüst bir adama, çünkü bir mahalle karısı dedikodusu uydurdular hakkında, bir masal yazdılar, Andrey Filippoviç’in tavsiyesi üzerine, o yüzden oldu. Yoksa Petruşka ne diye bu işe karışsın? Onunla ne ilgisi vardı? O serserinin nesine gerekti? Hayır, hanımefendi, ben yapamam, asla yapamam, hiçbir şekilde yapamam bunu… Bu seferlik beni bağışlayıverin hanımefendiciğim, hiç kusuruma bakmayın. Sizin sayenizde geldi bütün bunlar başıma, o Alman’la da bir ilgisi yok, o cadıyla hiçbir ilgisi yok, tamamen sizin yüzünüzden, çünkü o cadı ne olursa olsun iyi bir kadındır, çünkü o cadının bir suçu yok; size gelince, hanımefendiciğim, işte suçlu tam da sizsiniz, işte o kadar! İsmimi lekeliyorsunuz, hanımefendi… Burada bir insanın hayatı söz konusu, bir insan yok oluyor ortadan, artık kendisine hâkim olmakta zorlanıyor, düğünün sırası mı! Nasıl sonuçlanacak bütün bunlar? Nasıl yoluna girecek? Öğrenmek için çok şey verirdim doğrusu!..”</span></p>

  <p class="calibre13"><span class="calibre5">İşte çaresizlik içindeki kahramanımız bunları düşünüyordu. Birdenbire kendisine geldiğinde, Liteynaya üzerinde bir yerlerde dikildiğini gördü. Hava berbattı; buzların çözülme mevsimiydi, kar ve yağmur aynı anda yağıyordu, her şey tıpatıp, Bay Golyadkin’in bütün felaketlerinin başladığı o korkunç geceyarısı olduğu gibiydi. “Ne yolculuğu bu havada!” diye düşündü Bay Golyadkin çevresine bakınarak, “Toplu ölüm havası var… Ah, yüce Tanrım! Ben arabayı nereden bulacağım, söz gelimi burada? Orada, köşede bir karaltı var gibi. Gidip bakalım, inceleyelim… Ah, yüce Tanrım!” diye devam etti kahramanımız, güçsüz ve titrek adımlarını, arabaya benzer karaltının göründüğü yere doğru yönelterek. “Hayır, iyisi mi ben şöyle yapayım: Gideyim, ayaklarına kapanayım, kendimi alçaltarak yalvarayım mümkünse. ‘Böyle, böyle,’ diyeyim, ‘kaderimi ellerinize teslim ediyorum, müdürlerimin ellerine; koruyun beni, iyiliğinizi esirgemeyin, beyefendiciğim; böyle böyle, yasadışı bir davranış; beni mahvetmeyin, sizi babam yerine koyuyorum, beni bırakmayın… gururumu, onurumu, adımı ve soyadımı kurtarın… o caniden, o yoldan çıkmış adamdan da kurtarın beni… O başka bir insan, beyefendi, bense başka bir insanım; o ayrı, ben ayrıyım; gerçekten de ayrıyım, beyefendi, apayrı; işte böyle. Ona benzemem olanaksız; değiştirin, bir büyüklük yapın, değiştirmelerini emredin, o insafsız, kendini beğenmiş ikizimi yok etmelerini emredin… başkalarına kötü örnek olmasın, beyefendiciğim. Sizi babam yerine koyuyorum; müdürler, tabii ki iyiliksever ve koruyucu müdürler böyle davranışları teşvik etmeli…’” Şövalye ruhu da vardı bu sözlerde. “İyiliksever müdürlerimi babam yerine koyuyor ve kaderimi onlara emanet ediyorum, karşı çıkmayacağım, size sonuna kadar güveneceğim, kendim bir kenara çekileceğim… böyle böyle!”</span></p>

  <p class="calibre13"><span class="calibre5">“Evet, canım benim, arabacı mısın?”</span></p>

  <p class="calibre13"><span class="calibre5">“Arabacıyım…”</span></p>

  <p class="calibre13"><span class="calibre5">“Akşam için araba lazım, kardeş…”</span></p>

  <p class="calibre13"><span class="calibre5">“Uzağa mı gideceksiniz?”</span></p>

  <p class="calibre13"><span class="calibre5">“Akşam için, akşam; nereye gerekirse oraya, canım benim, nereye gerekirse oraya.”</span></p>

  <p class="calibre13"><span class="calibre5">“Yoksa şehir dışına mı çıkacaksınız?”</span></p>

  <p class="calibre13"><span class="calibre5">“Evet, dostum, belki de şehir dışına. Kendim de emin değilim henüz, dostum, sana kesin bir şey söylemem olanaksız. Anlarsın ya, dostum, belki de her şey düzelebilir hâlâ, canım. Belli bir şey, dostum…”</span></p>

  <p class="calibre13"><span class="calibre5">“Evet, beyefendi, belli tabii ki; Tanrı herkese bağışlasın.”</span></p>

  <p class="calibre13"><span class="calibre5">“Evet, dostum, evet; sana teşekkür ederim, canım benim; evet, ne diyorsun, alıyor musun beni, canım benim?..”</span></p>

  <p class="calibre13"><span class="calibre5">“Şimdi mi gideceksiniz?”</span></p>

  <p class="calibre13"><span class="calibre5">“Evet, şimdi, yani hayır, bir yerde bekleyeceksin… öyle, birazcık, uzun sürmez, canım benim…”</span></p>

  <p class="calibre13"><span class="calibre5">“Eğer bütün akşamlığına kiralıyorsanız, efendim, altı rubleden aşağı olmaz, hele bu havada olanaksız, efendim…”</span></p>

  <p class="calibre13"><span class="calibre5">“Tamam, dostum, tamam; ben sana sonradan teşekkür edeceğim, canım benim. Evet, şimdi gidebiliriz, canım.”</span></p>

  <p class="calibre13"><span class="calibre5">“Oturun, buyurun, şurayı birazcık düzeltivereyim; şimdi oturabilirsiniz. Nereye emredersiniz?”</span></p>

  <p class="calibre13"><span class="calibre5">“İzmaylovski Köprüsü’ne, dostum.”</span></p>

  <p class="calibre13"><span class="calibre5">Arabacı yerine geçti ve kuru ot yemliğinden zorla kopardığı iki zayıf atını İzmaylovski Köprüsü’ne doğru koşturdu. Fakat Bay Golyadkin birdenbire ipe asılarak arabayı durdurdu ve yalvaran bir ses tonuyla, İzmaylovski Köprüsü yerine, başka bir caddeye dönmesini rica etti arabacıdan. Arabacı, o caddeye döndü; on dakika sonra Bay Golyadkin’in arabası, beyefendinin oturduğu evin önünde duruyordu. Bay Golyadkin arabadan indi, arabacısından beklemesini rica etti, kalbi sıkışarak yukarı, ikinci kata çıktı, zilin ipini çekti, kapı açıldı ve kahramanımız kendisini beyefendinin evinin girişinde buldu.</span></p>

  <p class="calibre13"><span class="calibre5">“Beyefendiler evdeler mi acaba?” diye sordu Bay Golyadkin, kendisine kapıyı açan adama yönelerek.</span></p>

  <p class="calibre13"><span class="calibre5">“Ne istemiştiniz?” diye sordu uşak, Bay Golyadkin’i tepeden tırnağa süzerek.</span></p>

  <p class="calibre13"><span class="calibre5">“Ben, dostum, şey… Ben Golyadkin, memur, dokuzuncu dereceden memur Golyadkin. Böyle, böyle, bir şey konuşacaktım kendisiyle…”</span></p>

  <p class="calibre13"><span class="calibre5">“Bekleyin, şimdi olmaz, efendim…”</span></p>

  <p class="calibre13"><span class="calibre5">“Dostum, ben bekleyemem; işim önemli, ertelenmeye gelmez…”</span></p>

  <p class="calibre13"><span class="calibre5">“Sizi kim gönderdi ki? Kâğıt mı getirdiniz?..”</span></p>

  <p class="calibre13"><span class="calibre5">“Hayır, dostum, ben kendim geldim… geldiğimi bildir, dostum, ‘böyle böyle, bir şey konuşacaklarmış’ de. Ben sana sonradan teşekkür ederim, canım benim…”</span></p>

  <p class="calibre13"><span class="calibre5">“Olmaz, efendim. Kabul etmem emredilmedi; konukları var. Yarın sabah onda buyurun…”</span></p>

  <p class="calibre13"><span class="calibre5">“Geldiğimi bildirin, canım benim, beklemem olanaksız… Bunun hesabını, canım benim, vereceksiniz…”</span></p>

  <p class="calibre13"><span class="calibre5">“Gidip de söylesene! Çizmelerine mi acıyorsun?” dedi oradaki bir bankın üzerine yayılmış ve o ana kadar tek kelime etmeyen diğer uşak.</span></p>

  <p class="calibre13"><span class="calibre5">“Acıyorum tabii! ‘Kabul etmeyin kimseyi,’ dediler, bilmiyor musun? Memurları sabahları kabul ediyor.”</span></p>

  <p class="calibre13"><span class="calibre5">“Söyleyiver, dilin mi kopacak?”</span></p>

  <p class="calibre13"><span class="calibre5">“Ben söylerim söylemesine, dilim de kopmaz, ama kabul etmememi emretti, emretti diyorum. Neyse içeri girsenize.”</span></p>

  <p class="calibre13"><span class="calibre5">Bay Golyadkin ilk odaya girdi; masanın üzerinde bir saat duruyordu. Baktı: Sekiz buçuk olmuştu. Kalbinin sızladığını hissetti. Bir an için geri dönmek istedi; ama tam bu sırada sırık gibi uzun bir uşak, bir sonraki odanın eşiğinde durarak Bay Golyadkin’in soyadını söyledi. “Ne gırtlak varmış!” diye düşündü tarif edilemez bir telaş içinde kahramanımız… “Deseydin, ‘Böyle, böyle, boynumu eğip, konuşmaya geldim, eğer kabul ederseniz…’ Ama şimdi bozuldu, her şey boşa gitti; neyse… önemli değil…” Artık düşünecek zaman yoktu. Uşak geri döndü ve “Buyurunuz,” diyerek Bay Golyadkin’i içeri aldı.</span></p>

  <p class="calibre13"><span class="calibre5">İçeriye giren kahramanımız, bir an için kör olduğunu sandı, zira kesinlikle hiçbir şey göremiyordu. Yine de içerideki birkaç kişiyi seçer gibi oldu: “Hım, bunlar konuklar olmalı,” diye geçirdi Bay Golyadkin aklından. Sonunda kahramanımız, beyefendinin siyah frağının üzerindeki yıldızı ayırt edebildi ve yavaş yavaş siyah frağı seçti, en sonunda da görme yeteneğine bütünüyle kavuştu…</span></p>

  <p class="calibre13"><span class="calibre5">“Efendim?” dedi o tanıdık ses Bay Golyadkin’e yukarıdan.</span></p>

  <p class="calibre13"><span class="calibre5">“Dokuzuncu dereceden memur Golyadkin, beyefendi.”</span></p>

  <p class="calibre13"><span class="calibre5">“Ee?”</span></p>

  <p class="calibre13"><span class="calibre5">“Konuşmaya geldim…”</span></p>

  <p class="calibre13"><span class="calibre5">“Nasıl?.. Ne?..”</span></p>

  <p class="calibre13"><span class="calibre5">“İşte böyle. Konuşmaya geldim, beyefendi…”</span></p>

  <p class="calibre13"><span class="calibre5">“Siz… siz kimsiniz ki?”</span></p>

  <p class="calibre13"><span class="calibre5">“Ba- ba- bay Golyadkin, beyefendi, dokuzuncu dereceden memur.”</span></p>

  <p class="calibre13"><span class="calibre5">“Ee, ne istiyorsunuz?”</span></p>

  <p class="calibre13"><span class="calibre5">“Böyle, böyle, onu babam yerine koyuyorum; kenara çekiliyorum, beni düşmanımdan koruyun, işte böyle!”</span></p>

  <p class="calibre13"><span class="calibre5">“Ne dediniz?..”</span></p>

  <p class="calibre13"><span class="calibre5">“Belli bir şey…”</span></p>

  <p class="calibre13"><span class="calibre5">“Belli olan ne?”</span></p>

  <p class="calibre13"><span class="calibre5">Bay Golyadkin susuyordu; çenesi yavaş yavaş titremeye başlamıştı…</span></p>

  <p class="calibre13"><span class="calibre5">“Evet?”</span></p>

  <p class="calibre13"><span class="calibre5">“Ben, düşündüm de, beyefendi, şövalyelik ruhu… İşte şövalyelik ruhu gereğince ve müdürümü babam yerime koyarak… böyle, böyle, beni koruyun, göz… gözyaşlarıyla ri… rica ediyorum, hem böylesi davranış… davranışlar teş… teşvik edilmeli…”</span></p>

  <p class="calibre13"><span class="calibre5">Beyefendi arkasını döndü. Kahramanımız birkaç saniye yeniden hiçbir şey göremeden durdu. Göğsü sıkışıyordu. Soluğu kesiliyordu. Nerede durduğunu bilmiyordu… Utanıyordu, üzgündü. Sonra neler olduğunu bir tek Tanrı bilir… Bilincine kavuşan kahramanımız, beyefendinin, konuklarıyla konuştuğunu ve sanki sert bir dille bir şeyler tartıştığını fark etti. Bay Golyadkin konuklardan birini hemen tanıdı. Andrey Filippoviç’ti bu, diğerini ise tanımadı. Aslında yüzü sanki tanıdık gelmişti ikinci konuğun: Uzun boylu, sağlam yapılı, yaşını başını almış, oldukça gür kaşlar ve favorilerle, bir de anlamlı, sert bakışlarla donatılmış bir adamdı bu. Yabancının boynunda bir nişan asılıydı, ağzında puro vardı. Puroyu hiç ağzından çıkarmadan içiyor, anlamlı bir şekilde başını sallıyor, ara sıra Bay Golyadkin’e bakıyordu. Bay Golyadkin utandı; bakışlarını başka yöne çevirdi ve hemen oracıkta, tuhaf bir konuğun daha olduğunu gördü. Kahramanımızın o ana kadar ayna sandığı kapının önünde (bu daha önce de başına gelmişti) o belirdi, o malum şahıs, Bay Golyadkin’in son derece yakından tanıdığı adam, arkadaşı. Bay Öteki-Golyadkin gerçekten de o ana kadar diğer küçük odada aceleyle bir şeyler yazıyordu; şimdi ise belli ki bir şey lazım olmuştu ve koltuğunun altında kâğıtlarla içeri girdi, beyefendiye yaklaştı, oldukça becerikli bir şekilde, yalnızca şahsıyla ilgilenilmesini talep ederek, konuşmaya ve tartışmaya dahil olmayı başardı ve Andrey Filippoviç’in birazcık arka yanındaki yerini aldı, kısmen de puro içen yabancıyı siper edindi kendisine. Anlaşılan Bay Öteki-Golyadkin, terbiyeli bir şekilde kulak misafiri olduğu konuşmaya canı gönülden katılıyor, başını sallıyor, ileri geri yürüyor, gülümsüyor, sanki bir çift laf etmesine izin vermesi için, yalvaran bakışlarını dakika başı beyefendiye yöneltiyordu. “Alçak!” diye düşündü Bay Golyadkin ve elinde olmadan, ileriye doğru bir adım attı. Bu sırada general ona doğru döndü ve oldukça kararsız bir şekilde yanına geldi.</span></p>

  <p class="calibre13"><span class="calibre5">“Peki, tamam; yolunuz açık olsun. Durumunuz incelenecek, şimdi sizi geçirmelerini emredeceğim…” Bu noktada general, gür favorili yabancıya hızla bir baktı. O da başını evet anlamında salladı.</span></p>

  <p class="calibre13"><span class="calibre5">Bay Golyadkin, kendisini hiç de gerçekte olduğu şey değil, tamamen başka bir şey sandıklarını hissetti ve anladı. “Öyle ya da böyle, konuşmak lazım,” diye düşündü, “böyle, böyle, beyefendi, derim.” Ne yapacağını kestiremeyerek bakışlarını eğdi ve sonsuz bir şaşkınlıkla, beyefendinin çizmelerinin üzerinde büyük, beyaz bir leke olduğunu gördü. “Delinmiş olmasınlar?” diye düşündü Bay Golyadkin. Neyse ki bir süre sonra Bay Golyadkin, beyefendinin çizmelerinin hiç de delinmediklerini, yalnızca üzerlerine ışık vurduğunu keşfetti; ki bu harikulade olay, cilalı çizmelerin ışıkta parlıyor olmaları ile açıklanıveriyordu. “Buna ışık lekesi denir,” diye düşündü kahramanımız, “bu isim en çok, ressam atölyelerinde kullanılagelmiştir; diğer yerlerde ise, bu yansımaya, ‘ışık’ derler.” Bay Golyadkin bakışlarını kaldırdı ve konuşma zamanının geldiğini gördü, çünkü işler her an sarpa sarabilirdi… Kahramanımız ileri doğru bir adım attı.</span></p>

  <p class="calibre13"><span class="calibre5">“Böyle, böyle, beyefendi,” dedi, “bu devirde, kendini bir başkasının yerine koyarak bir şey elde edemezsin.”</span></p>

  <p class="calibre13"><span class="calibre5">General yanıt vermedi, yalnızca zilin ipini kuvvetle çekmekle yetindi. Kahramanımız bir adım daha attı.</span></p>

  <p class="calibre13"><span class="calibre5">“Alçak ve ahlaksız bir adam o, beyefendi,” dedi kendisinden geçen kahramanımız, korkudan soluğu kesilerek ve buna rağmen cesur ve kararlı bir şekilde, o an beyefendinin çevresinde dönüp duran beş para etmez ikizini göstererek, “böyle, böyle, beyefendi, malum şahsı kastediyorum.”</span></p>

  <p class="calibre13"><span class="calibre5">Bay Golyadkin’in sözlerinin ardından, odanın içinde toplu bir hareketlenme oldu. Andrey Filippoviç ve yabancı başlarını salladılar; beyefendi, sabırsızlıkla, bir kez daha ipe asılarak adamlarını çağırdı. O zaman Bay-Küçük Golyadkin de öne doğru atıldı.</span></p>

  <p class="calibre13"><span class="calibre5">“Beyefendi,” dedi, “sizden çok rica ediyorum, konuşmama izin veriniz,” Bay Öteki-Golyadkin son derece kararlı bir tonda başlamıştı konuşmasına; duruşundaki her ayrıntı, kendisini sonuna kadar haklı bulduğunu gösteriyordu.</span></p>

  <p class="calibre13"><span class="calibre5">“İzin verirseniz soracağım size,” diye başladı bir kez daha, beyefendinin yanıtını beklemeden ve bu kez Bay Golyadkin’e yönelerek, “Sorarım size, kimlerin huzurunda bu şekilde konuştuğunuzu sanıyorsunuz? Kimin karşısındasınız, kimin odasında bulunuyorsunuz şu an?..” Bay Öteki-Golyadkin korkunç bir heyecan içindeydi, şaşkınlık ve öfkeyle yanan yüzü kıpkırmızıydı; hatta gözlerinde yaşlar birikti.</span></p>

  <p class="calibre13"><span class="calibre5">“Bay Bassavryukovlar!” diye bağırdı gırtlağını patlatırcasına, kapıda beliriveren uşak, “Sağlam bir soylu ailesi, Küçük Rusya’dan,” diye düşündü Bay Golyadkin ve hemen o an, oldukça dostane bir tavırla omzundaki eli hissetti; sonra bir el de diğer omzuna indi. Bay Golyadkin’in aşağılık ikizi, yolu göstererek önden gidiyor, kahramanımız, büyük kapıya doğru yönlendirildiğini açıkça görüyordu. “Aynı Olsufiy İvanoviç’lerde olduğu gibi,” diye düşünürken kendisini sofada buluverdi birden. Çevresine bakındı, beyefendinin iki uşağının ve Bay-Küçük Golyadkin’in yanı başında durduklarını gördü.</span></p>

  <p class="calibre13"><span class="calibre5">“Palto, palto, palto, dostumun paltosu verilsin! En iyi dostumun paltosu!” diye yılıştı alçak ikiz, adamlardan birinin elindeki paltoyu alarak ve aşağılık, yakışık almaz, alaycı bir şekilde paltoyu resmen Bay Golyadkin’in kafasına geçirerek.</span></p>

  <p class="calibre13"><span class="calibre5">Paltonun altından çıkmaya çalışan Bay Büyük-Golyadkin iki uşağın gülüştüklerini net bir şekilde duydu. Ama hiçbir şeye kulak asmadan, dış dünyada olup biten hiçbir şeye dikkat etmeden, sofadan çıktı ve aydınlık merdivenlere ulaştı. Bay Öteki-Golyadkin de peşinden geliyordu.</span></p>

  <p class="calibre13"><span class="calibre5">“Hoşça kalın, beyefendi!” diye seslendi Bay Büyük-Golyadkin’in arkasından.</span></p>

  <p class="calibre13"><span class="calibre5">“Alçak!” dedi kahramanımız kendisini kaybederek.</span></p>

  <p class="calibre13"><span class="calibre5">“Alçağım…”</span></p>

  <p class="calibre13"><span class="calibre5">“Ahlaksız adam!”</span></p>

  <p class="calibre13"><span class="calibre5">“Ahlaksızım…” diye yanıtladı değerli Bay Golyadkin’in değersiz düşmanı, kendisine özgü o alçaklıkla; merdivenlerin yukarısında dikilmiş, gözlerini hiç kırpıştırmadan, doğruca Bay Golyadkin’in gözlerine bakıyor, sanki devam etmesini rica ediyordu. Kahramanımız öfkesinden yere tükürdü ve kapı önündeki basamaklara çıktı; o kadar bitkin bir durumdaydı ki, kendisini kimin ve nasıl arabaya bindirdiğini kesinlikle hatırlamıyordu. Biraz toparlandığında, Fontanka boyunca yol aldıklarını gördü. “İzmaylovski Köprüsü’ne gidiyoruz yani?” diye düşündü Bay Golyadkin… Sonra kahramanımızın canı, bir şey daha düşünmek istedi, ama yapamadı; öyle korkunç bir şey vardı ki aklında, açıklaması bile olanaksızdı… “Önemli değil!” dedi kahramanımız ve İzmaylovski Köprüsü’nün yolunu tuttu.</span></p>

  <p class="calibre3"><span class="calibre5">v</span><span class="bold"><span class="calibre5">XIII</span></span><span class="calibre5">v</span></p>

  <p class="calibre13"><span class="calibre5">…Hava sanki düzeliyor gibiydi. Gerçekten de, önceden lapa lapa yağan kar, yavaş yavaş seyrelmeye, seyrelmeye ve sonunda neredeyse hiç yağmamaya başladı. Gökyüzü açıldı. Orada burada yıldızlar ışıldıyordu. Yalnız ortalık hâlâ ıslak, çamurlu, rutubetli ve boğucuydu, özellikle de, zaten güçlükle soluk alıp verebilen Bay Golyadkin için. Islanan paltosundan içeri tatsız, sıcak bir nem sızıyor, ağırlık yüzünden zaten güçsüz düşen bacakları daha da dermansızlaşıyordu. Ateşli bir titreme dalgası keskin ve yakıcı karıncalanmalar halinde tüm vücudunu dolaşıyor, kahramanımız, soğuk ve sağlıksız ter döküyordu. “Belki de bütün bunlar, bir şekilde, herhalde, kesinlikle düzelir ve yoluna girer. Neyse, o kadar da önemli değil,” diyebildi her şeye rağmen yılmamış, güçlü kahramanımız, şapkasının kenarlarından yüzüne akan soğuk su damlalarını silerken. Bu cümlenin hemen ardından, Olsufiy İvanoviç’in avlusundaki odun yığınının kıyısındaki büyük bir kütük parçasını gözüne kestirerek, ucuna ilişecek gibi oldu. Elbette İspanyol serenadlarını ve ipekten asma merdivenleri hayal edecek durumda değildi, ama yine de pek sıcak olmasa bile, şöyle kuytuda, rahat ve sakin bir köşe bulmasının zamanı çoktan gelmişti. Daha önce, neredeyse bu gerçekçi öykünün en başlarında, iki saat boyunca, Olsufiy İvanoviç’in sofasındaki dolap ve paravanaların arasında, bir sürü eski püskü eşya ve pılı pırtının içinde dikildiği o yer, kahramanımızı korkunç bir şekilde cezbediyordu. Sorun şu ki, Bay Golyadkin şimdi de, tam iki saattir, Olsufiy İvanoviç’in evinin bulunduğu avluda dikiliyor ve bekliyordu. Yalnız o kuytu ve rahat köşeye dair, daha önce var olmayan bazı sıkıntılar söz konusuydu artık. İlk sıkıntı, belli ki o son balodan beri, bu kuytu yer fark edilmiş ve gerekli bazı önlemler alınmıştı; ikincisi, Klara Olsufyevna’dan bir işaret beklemesi gerekmez miydi? Böylesi bir işaretin kesinlikle kararlaştırılmış olması gerekmiyor muydu? Böyle gelmiş, böyle giderdi, “Ne bizimle başladı, ne bizimle bitecek.” Bay Golyadkin hemen o an, ayaküstü, çok önceleri okuduğu bir romanı anımsadı; oradaki kadın kahraman, yine böyle bir durumda, penceresine pembe renkli bir kurdele bağlayarak Alfred’e işaret gönderiyordu. Fakat rutubeti ve havasına güvenilmezliğiyle ünlü Saint-Petersburg ikliminde, pembe kurdele geceyarısı hiçbir işe yaramazdı, kısacası olanaksızdı. “Hayır, ipekten merdivenleri düşünecek halim yok,” diye düşündü kahramanımız, “Ben iyisi mi buracıkta, kuytuda, gizlice… ben iyisi mi, sözgelimi burada durayım,” ve kendisine avlu içinde, odun yığınının tam karşısındaki pencerelere bakan bir yer seçti. Elbette avluda bir sürü yabancı insan, arabacılar filan da geziniyordu; üstelik tekerlek tıkırtıları ve atların soluk alıp verişleri işitiliyordu. Yine de, bu yer onun için uygundu: Fark ederler ya da etmezler, en azından gölgede kalıyordu ve kendisini gören, işiten olmamasına karşın, o kesinlikle her şeyi görebiliyordu. Pencereler gündüz gibi aydınlıktı; Olsufiy İvanoviç’lerde törensel bir toplantı vardı anlaşılan. Ne var ki müzik sesi duyulmuyordu. “Demek balo değil, öylesine, başka bir şey için toplanmışlar,” diye düşündü kalbi biraz sıkışan kahramanımız. “Bugün müydü ki?” diye geçirdi aklından. “Tarihi şaşırmış olmayayım? Olabilir, her şey olabilir… Her şey olabilir, her şey… Belki o, mektup dün yazılmıştı, bana anca ulaştı, Petruşka işin içine karışınca gecikti, hinoğluhin! Belki de yarın yazıldı, yani, ne diyorum ben… yarın ayarlamak gerekiyordu her şeyi, yani arabayla beklemeleri filan…” Kahramanımızın sırtından soğuk terler boşandı, mektuba bakmak için elini cebine soktu. Ne var ki, cebinde mektup filan bulamadı, şaşırdı. “Nasıl olur?” diye fısıldadı yarı ölü durumdaki Bay Golyadkin, “Nerede bıraktım ki onu? Demek kaybettim?” Sonra da, “Bir bu eksikti!” diye inledi. “Ya kötü ellere düşerse? (Hem belki çoktan düşmüştür!) Tanrım! Başıma neler gelecek daha! Öyle şeyler olacak ki… Ah, lanet olası kaderim benim!” Terbiyesiz ikizinin, paltoyu kafasına atarken, aslında Bay Golyadkin’in düşmanlarından haberini aldığı mektubu kaçırmaya çalışmış olabileceğini düşünen kahramanımız yaprak gibi titredi. “Demek mektup da çalıyor,” diye düşündü kahramanımız, “Kanıt olarak!… Kanıt olarak!..” İlk dehşet nöbeti ve şokun ardından, kan beynine sıçradı Bay Golyadkin’in. İnleyerek ve dişlerini gıcırdatarak, ateş gibi yanan kafasını ellerinin arasına aldı, kütüğün üzerine çöktü ve bir şeyler düşünmeye koyuldu… Gel gör ki bir türlü belli bir konu üzerinde yoğunlaşamıyordu. Kimileyin açık seçik, kimileyin belirsiz birtakım yüzler görüyor, çoktan unutulmuş bazı olayları anımsıyor, aklına, birtakım aptalca şarkıların melodileri takılıyordu… Endişe, sıradışı bir endişe içindeydi! “Tanrım!” diye düşündü, biraz kendisine gelmeyi başaran kahramanımız, göğsündeki boğuk hıçkırığı bastırmaya çalışarak, “Ne olur bu tükenmez dertlerle baş edebilmem için güç ver bana! Mahvolduğum, tamamıyla yok olduğum artık su götürmez bir gerçek ve bu gayet normal, ne de olsa başka türlüsü imkânsızdı. Birincisi, işimi kaybettim, kesinlikle kaybettim, kaybetmemem imkânsızdı… Varsayalım, o konu bir şekilde yoluna girsin. Varsayalım, bir zaman için paracıklarım da yetsin; küçük bir daire tutarım, birkaç parça eşya almadan da olmaz… Ve birincisi, Petruşka yanımda olmayacak. O serseri olmadan da idare edebilirim… apartman sakinlerinden… bir şekilde; peki, tamam! İstediğim zaman girer, istediğim zaman çıkarım, homurdanacak bir Petruşka da olmaz geç kaldım diye, işte böyle; işte bu yüzden apartman sakinleri daha iyi… Varsayalım, bütün bunlar pek iyi; ama neden ben sürekli yanlış konuya takılıyorum, tamamen ilgisiz şeylerden söz ediyorum?” O anki durumuna dair düşünce tekrar canlandı Bay Golyadkin’in hafızasında. “Ah, yüce Tanrım benim! Tanrım! Nelerden bahsediyorum ben böyle?” diye düşündü, tamamen sersemleyen kahramanımız ve ateş gibi yanan başını ellerinin arasına aldı…</span></p>

  <p class="calibre13"><span class="calibre5">“Daha çok duracak mısınız, efendim?” dedi Bay Golyadkin’in başının üzerinden bir ses. Bay Golyadkin titredi; neyse ki önünde dikilen arabacısıydı; o da iliklerine kadar ıslanmıştı, titriyordu, sabırsızlıktan ve yapacak bir şey bulamadığından, odunların arkasındaki Bay Golyadkin’e bir göz atmaya karar vermişti.</span></p>

  <p class="calibre13"><span class="calibre5">“Ben, dostum, öylesine… ben, dostum, şimdi, hemen şimdi, sen bekle…”</span></p>

  <p class="calibre13"><span class="calibre5">Arabacı bıyık altından bir şeyler homurdanarak uzaklaştı. “Neden homurdanıyor ki?” diye düşündü gözyaşları içinde Bay Golyadkin. “Bütün akşam için tuttum ben onu, şey… hakkım var… işte böyle! Bütün akşam için tuttum ve konu kapanmıştır. Öylesine dursa bile fark etmez. Ben nasıl istersem öyle olacak. İster giderim, ister dururum. Ve de şu an burada, odunların arkasında dikiliyor olmam hiç de önemli değil… Kimse bir şey diyemez bana; beyefendi, odunların arkasında durmak istiyor ve duruyor… kimsenin onurunu kırmıyorum ya, işte böyle! Böyle işte, hanımefendiciğim, madem duymak istiyorsunuz… Çağımızda kimse kulübede yaşamıyor, hanımefendiciğim. İşte o kadar! Hem bu sanayi çağında, hanımefendiciğim, ahlak sahibi olmadan hiçbir şey elde edemezsiniz, ki siz kendiniz, bunun en acı örneği oluyorsunuz… Adliye memuru olmak gerek, deniz kıyısında bir kulübede yaşayabilmek için. Birincisi, hanımefendiciğim, deniz kıyılarında adliye memurları olmaz, ikincisi, siz ve ben, olmayan bir şeyi yoktan var edemeyiz, adliye memurunu yani. Ne de olsa, varsayalım, örneğin, ben ricada bulunuyorum, ‘böyle, böyle, adliye memuru olmak istiyorum,’ diyorum… ‘bir de beni düşmanımdan koruyun’… bana derler ki, hanımefendiciğim, şey derler… ‘yeterince adliye memuru var ve burası, ahlaklı olmayı öğrendiğiniz o göçmen Falbalas’ın okulu değil, ki siz kendiniz bunun en acı örneğisiniz.’ Ahlaka gelince, hanımefendiciğim, evde oturmakla kazanılır, babana saygı duymakla ve zamanından önce damat adayları aramamakla. Damat adaylarına gelince, hanımefendiciğim, zamanı gelince kendiliklerinden ortaya çıkarlar zaten, işte böyle! Elbette bazı yeteneklere sahip olmak gerekir, örneğin, piyano çalmak, Fransızca konuşmak, tarih, coğrafya, aritmetik ve Tanrı’nın kanunlarını bilmek gerekir, işte böyle! Başka da bir şey gerekmez. Bir de mutfak tabii; her ahlaklı kızın ilgilenmesi gereken alanlardan biri de kesinlikle mutfaktır! Yoksa ne? Birincisi, güzelim, canım hanımefendiciğim, sizi öyle kolay bırakmazlar, arkanıza adam takarlar, yakalanıverir, manastırı boylarsınız. O zaman ne olacak, hanımefendiciğim? O zaman benim ne yapmamı emredersiniz? Bazı aptalca romanlarda tarif edilenlere uyarak, en yakındaki tepeye çıkıp, bakışlarım, hapishanenizin o soğuk duvarlarında, gözyaşlarımla erimemi mi emredersiniz, hanımefendiciğim, en sonunda da, bazı kötü Alman şairlerinin alışkanlıklarına uyarak ölmemi mi emredersiniz, hanımefendiciğim? Birincisi, izin verin de size dostça bir şey söyleyeyim: İşler böyle yürümez. İkincisi ise, sizi de, size Fransız kitapları okutan o büyüklerinizi de güzelce bir kırbaçlamak isterdim, zira Fransız kitapları insana hayırlı bir şey öğretmez. Zehir onlar… öldürücü zehir, hanımefendiciğim! Yoksa siz, sormama izin verin, yoksa siz, ‘böyle, böyle, kaçarız, kimse de bizi cezalandırmaz, bir de şey…’ diye mi düşünüyorsunuz, deniz kıyısında kulübe filan; güvercinler gibi cıvıldamaya, duygularımızdan söz etmeye başlarız, bütün bir ömür de bu şekilde, mutlu ve huzurlu geçip gider, hatta bir yavru güvercin ediniriz… ‘böyle, böyle, sayın büyüğümüz, beşinci dereceden devlet memuru Olsufiy İvanoviç, işte bir de yavrumuz oldu, siz de fırsattan istifade lanetinizi geri alıverin de, bu çifti kutsayın artık, ha?’ Hayır, hanımefendiciğim, hayır, ‘işler böyle yürümez’ diyorum bir kez daha. Birincisi, o güvercin cıvıltısı olmayacak, boşuna ümitlenmeyin. Günümüzde ‘koca’ demek ‘sahip’ demek ve iyi kalpli, ahlaklı bir kadının kocasına yaranmaktan başka bir işi olamaz. Günümüzde o duygusallıkları sevmiyorlar, hanımefendiciğim, sanayi çağı bu, Jean Jacques Rousseau’nun</span><a id="filepos459918"></a><a href="#filepos505340"><span class="calibre5">[49]</span></a> <span class="calibre5">çağı geçeli çok oldu. Günümüzde kocalar işten aç gelirler: ‘Ruhum, atıştıracak bir şeyler yok mu, içecek votka, yiyecek ringa balığı?’ İşte, hanımefendiciğim, o vakit votkanız da, balığınız da hazır olacak. Kocanız afiyetle atıştıracak, sizin yüzünüze bile bakmayacak, yalnızca: ‘Kedicik, mutfağa gidip öğle yemeği ne durumda bir bakıverin’ diyecek size; en fazla, haftada bir kere öpüverecek, o da ruhsuz bir şekilde… İşte bizde işler böyle yürüyor, hanımefendiciğim! Ruhsuz bir şekilde!… İşte böyle olacak, eğer düşünecek olursak, madem konu açıldı, olaya bir de bu açıdan bakmaya başlamak lazım… Hem bana ne oluyor ki? Neden bu kaprislerinize karıştırdınız ki beni, hanımefendiciğim? ‘İyiliksever, benim yüzümden acılar çeken, her şekilde kalbimin sahibi insan vs.’ Birincisi, hanımefendiciğim, ben sizin işinize yaramam, kendiniz de biliyorsunuz, iltifat etme konusunda usta değilim, kadınlara söylenen o süslü püslü saçmalıkları sevmem, çapkınlardan hiç hoşlanmam, üstelik görünüşüm de uygun değil itiraf etmek gerekirse. Sahte, kendi kendini övmeyi ve utancı bizde bulamazsınız, size içtenlikle itiraf edebiliriz bunu. İşte böyle, tek kazancımız, dürüst ve açık kişiliğimiz, bir de sağduyumuzdur; entrikalara zaman harcamayız. Entrikacı değilim ve bununla övünüyorum, işte böyle!.. İyi insanların arasında maskesiz dolaşıyorum, bunu, hiçbir şeyi atlamamış olmak için söylüyorum size…”</span></p>

  <p class="calibre13"><span class="calibre5">Bay Golyadkin birdenbire irkildi. Arabacısının kızıl ve ıslak sakalı tekrar odunların arkasında görünmüştü…</span></p>

  <p class="calibre13"><span class="calibre5">“Şimdi geliyorum, dostum; ben, dostum, bilirsin, şimdi; ben, dostum, hemen şimdi,” diye yanıtladı Bay Golyadkin titreyen ve bunalan bir sesle.</span></p>

  <p class="calibre13"><span class="calibre5">Arabacı ensesini kaşıdı, sakalını okşadı, sonra ileri doğru bir adım attı… durdu ve güvensizce Bay Golyadkin’e baktı.</span></p>

  <p class="calibre13"><span class="calibre5">“Ben şimdi, dostum; ben, görüyorsun ya… dostum… ben birazcık, ben, görüyorsun ya, dostum, yalnızca bir saniyeliğine burada, dostum…”</span></p>

  <p class="calibre13"><span class="calibre5">“Yoksa hiç mi gitmeyeceksiniz?” dedi sonunda arabacı, kararsız bir şekilde ve Bay Golyadkin’e yanaştı.</span></p>

  <p class="calibre13"><span class="calibre5">“Hayır, dostum, ben şimdi. Ben, görüyorsun ya, dostum, bekliyorum…”</span></p>

  <p class="calibre13"><span class="calibre5">“Evet, efendim…”</span></p>

  <p class="calibre13"><span class="calibre5">“Ben, dostum… sen hangi köydensin, canım, bekliyorum…”</span></p>

  <p class="calibre13"><span class="calibre5">“Biz beyimize bağlıyız…”</span></p>

  <p class="calibre13"><span class="calibre5">“İyi biri midir beyiniz?..”</span></p>

  <p class="calibre13"><span class="calibre5">“Fena değil…”</span></p>

  <p class="calibre13"><span class="calibre5">“Evet, dostum; sen burada dur, dostum. Görüyorsun ya, dostum, Petersburg’a geleli çok oldu mu?”</span></p>

  <p class="calibre13"><span class="calibre5">“Bir yıldır araba sürüyorum…”</span></p>

  <p class="calibre13"><span class="calibre5">“Ee, nasıl gidiyor, dostum?”</span></p>

  <p class="calibre13"><span class="calibre5">“Fena değil.”</span></p>

  <p class="calibre13"><span class="calibre5">“Evet, dostum, evet. Tanrı’ya şükret, dostum. Sakın ha, dostum, iyi adam arama. Bu devirde iyi adama ender rastlanıyor, canım benim; iyi adam dediğin yıkar, yedirir, içirir, canım benim, iyi adam dediğin… Oysa ki bazen bir avuç altın için gözyaşı döküldüğünü görürsün, dostum… acıklı bir örnektir bu; işte böyle, dostum…”</span></p>

  <p class="calibre13"><span class="calibre5">“Olsun, ben beklerim, efendim. Çok mu bekleyeceksiniz yoksa?”</span></p>

  <p class="calibre13"><span class="calibre5">“Hayır, dostum, hayır; ben, bilirsin, şeyi… ben daha fazla beklemeyeceğim, canım benim. Ne dersin, dostum? Sana güveniyorum. Ben daha fazla burada beklemeyeceğim…”</span></p>

  <p class="calibre13"><span class="calibre5">“Hiç mi gitmeyeceksiniz yoksa?”</span></p>

  <p class="calibre13"><span class="calibre5">“Hayır, dostum; hayır, ben sana teşekkür edeceğim, canım… işte böyle. Ne kadar istiyorsun, canım?”</span></p>

  <p class="calibre13"><span class="calibre5">“Anlaştığımız miktarı lütfedin, beyefendi. Çok bekledim; siz insanın kalbini kırmazsınız, beyefendi.”</span></p>

  <p class="calibre13"><span class="calibre5">“Al bakalım, canım benim, al.” Bay Golyadkin altı gümüş rubleliği arabacıya uzattı, daha fazla zaman harcamamaya, yani sağ salim oradan uzaklaşmaya karar verdi; ki bu artık son kararı olduğuna ve arabacıyı da saldığına göre, beklemesi için bir neden kalmıyordu ortada. Avlu kapısından dışarı çıktı, sola döndü ve arkasına bile bakmadan, soluğu kesilerek, sevinç içinde koşmaya başladı.</span></p>

  <p class="calibre13"><span class="calibre5">“Belki her şey yoluna girer,” diye düşünüyordu. “Böylelikle beladan uzaklaşmış oldum.” Gerçekten de birdenbire ruhunun hafiflediğini hisseder gibi oldu Bay Golyadkin. “Ah, keşke her şey yoluna giriverse!” diye düşündü kahramanımız, bu sözlere kendisi de pek inanmayarak. “Ben de şeyi…” diye düşündü. “Hayır, ben iyisi mi, başka bir şekilde… Yoksa şöyle mi yapsam?..” Kahramanımız bu şekilde şüphelere düşerek ve durumunu çözecek anahtarı arayarak Semyonovski Köprüsü’ne kadar koştu; Semyonovski Köprüsü’ne ulaşır ulaşmaz da, kesin ve akıllıca bir kararla geri döndü. “Böylesi daha iyi,” diye düşündü, “Ben iyisi mi başka bir şekilde, yani böyle. Ben öyle olacağım, dışardan bir izleyici gibi davranacağım, bu kadar; ben izleyiciyim, yabancı biriyim, hepsi bu, ne olacaksa olsun, benim suçum yok. İşte böyle! İşte böyle olacak bundan sonra.”</span></p>

  <p class="calibre13"><span class="calibre5">Dönmeye karar veren kahramanımız, gerçekten de döndü, üstelik aklına geliveren o güzel düşünce sayesinde kendisini yabancı ilan etmişti artık. “Böylesi çok daha iyi; hem hiçbir şeyden sorumlu tutulmuyorsun hem de kendine gerekenleri seyrediyorsun… işte böyle!” Yani hata payı bırakılmıyor ve bu konu burada kapanıyordu. İyice sakinleşen Bay Golyadkin, yeniden o huzurlu ve korunaklı odun yığınının arkasına saklandı ve dikkatle pencereleri izlemeye koyuldu. Bu defa, çok fazla izlemesi ve beklemesi gerekmedi. Birdenbire, bütün pencerelerde tuhaf bir hareketlenme başladı, birtakım insanlar göründü, perdeler aralandı, birileri gruplar halinde Olsufiy İvanoviç’in pencerelerinin önüne yığıldı; herkes bakışlarıyla avludaki bir şeyi arıyordu. Odun yığınının arkasındaki kahramanımız da, kendi adına, bu hareketlenmeyi merakla takip etmeye ve kütüklerin sağladığı kısacık gölgenin elverdiği kadarıyla kafasını bir sağa, bir sola çevirmeye koyuldu. Ne var ki birdenbire irkildi, titredi; kapıldığı dehşetten az kalsın olduğu yere çöküverecekti. Ona öyle geldi ki, yani şunu kesinlikle anladı ki, bu insanlar bir şeyi ya da birini değil, kendisini, yani Bay Golyadkin’i arıyorlardı. Hepsi bulunduğu yöne bakıyor, birbirlerine onu gösteriyorlardı. Kaçması olanaksızdı, görürlerdi… Şaşkına dönen Bay Golyadkin, mümkün olduğunca sıkı bir şekilde odunlara dayandı ve ancak o an, kendisini örttüğünü düşündüğü hain gölge tarafından kandırıldığını, aslında tamamen gizlenemediğini fark etti. Kahramanımız o an, büyük bir zevkle, odunlar arasındaki bir fare deliğine girebilir, orada uslu uslu oturabilirdi, tabii eğer böyle bir şey mümkün olsaydı. Ama bu kesinlikle mümkün değildi. Adeta can çekişiyormuş gibiydi; kararlı bir şekilde pencerelere yöneltti bakışlarını sonunda, böylesi daha iyiydi… Ve birdenbire utancından yerin dibine girdi. Artık onu tamamıyla fark etmişlerdi, hepsi birden fark etmişti; hepsi elleriyle yaklaşmasını işaret ediyor, kafalarını sallıyor, kahramanımızı çağırıyorlardı; sonra bir şakırtı duyuldu ve birkaç pencere açıldı; birkaç kişi aynı anda bağırarak ona seslendi… “Bu kızları, çocukluklarında nasıl kırbaçlamıyorlar, hayret ediyorum,” diye mırıldandı içinden kahramanımız, epeyce şaşırmış bir halde. Birdenbire kapının önündeki basamaklardan o (malum şahıs) fırladı; üzerinde yalnızca frağı vardı, şapkasızdı, soluk soluğa kalmıştı, hain zıplaya zıplaya, nihayet Bay Golyadkin’i gördüğü için çok sevinmiş gibi yaparak yaklaşıyordu.</span></p>

  <p class="calibre13"><span class="calibre5">“Yakov Petroviç,” diye yılıştı, işe yaramazlığıyla ünlü şahıs. “Yakov Petroviç, burada mısınız? Üşüteceksiniz. Burası soğuk, Yakov Petroviç. Buyurun içeri girelim.”</span></p>

  <p class="calibre13"><span class="calibre5">“Yakov Petroviç! Hayır, efendim, ben öylesine, Yakov Petroviç,” diye mırıldandı kahramanımız itaatkâr bir ses tonuyla.</span></p>

  <p class="calibre13"><span class="calibre5">“Hayır, dünyada olmaz, Yakov Petroviç, sizi çağırıyorlar, rica ediyorlar, bekliyorlar. ‘Bize bir iyilik yapın, Yakov Petroviç’i buraya getirin,’ diyorlar. İşte böyle.”</span></p>

  <p class="calibre13"><span class="calibre5">“Hayır, Yakov Petroviç; ben, anlarsınız ya, ben en iyisi… Ben en iyisi eve gideyim, Yakov Petroviç…” dedi kahramanımız, etekleri tutuşarak, utancından ve kapıldığı dehşetten donakalarak.</span></p>

  <p class="calibre13"><span class="calibre5">“Sakın, sakın!” diye sırnaştı mide bulandırıcı adam. “Sakın, sakın, asla olmaz! Gidelim!” dedi kararlılıkla ve Bay Büyük-Golyadkin’i merdivenlere sürükledi zorla.</span></p>

  <p class="calibre13"><span class="calibre5">Bay Büyük-Golyadkin hiç gitmemeyi yeğlerdi tabii, ama herkes ona baktığı ve karşı koyup ayak diremek aptalca görüneceği için kalkıp yürümeye başladı; gerçi gittiğini söylemek yanlış olur, zira ne yaptığının kesinlikle bilincinde değildi. Ama neyse, gidiveriyordu işte!</span></p>

  <p class="calibre13"><span class="calibre5">Kahramanımız üstüne başına çekidüzen verip daha toparlanamadan, kendisini salonun ortasında buldu. Solgun, perişan ve darmadağındı; donuk bakışlarını kalabalığın üzerinde gezdirdi; kâbus görüyor gibiydi! Salon, bütün odalar, her yer, ama her yer doluydu. Sayısız insan, bir sera dolusu kadın vardı içeride; bütün bunlar, Bay Golyadkin’i sıkıştırıyor, bütün bunlar, Bay Golyadkin’e yöneliyor, bütün bunlar, Bay Golyadkin’i omuzlarına almaya hazırlanıyor ve kahramanımız, kendisini bir yere sürüklemeye çalıştıklarını gayet açık bir şekilde fark edebiliyordu. “Ama kapıya değil,” diye geçirdi Bay Golyadkin içinden. Gerçekten de onu kapıya değil, Olsufiy İvanoviç’in koltuğuna doğru sürüklüyorlardı. Koltuğun bir yanında Klara Olsufyevna duruyordu; solgun, dalgın ve üzgündü, yine de muhteşem süslenmişti. Bay Golyadkin’in gözüne en çok, siyah saçlarının arasındaki küçük, beyaz çiçekler çarptı, müthiş etkileyici duruyorlardı. Koltuğun diğer yanında ise, siyah frağı içinde, yakasında yeni nişanı ile Vladimir Semyonoviç duruyordu. Bay Golyadkin’i, kollarına girerek götürüyorlardı, az önce de dediğimiz gibi doğruca Olsufiy İvanoviç’in yanına. Bir koluna, terbiyeli ve iyi niyetli bir tavır takınan (ki Bay Golyadkin buna sonsuzca seviniyordu) Bay Öteki-Golyadkin, diğer koluna, yüzünde ciddi bir ifadeyle Andrey Filippoviç girmişlerdi. “İşin içinde bir iş var, ama ne?” diye şaşkınlıkla düşündü Bay Golyadkin. Kendisini Olsufiy İvanoviç’e götürdüklerini fark ettiğinde ise beyninde bir şimşek çaktı. Kendisinden çalınan mektup geldi hatırına… Tükenmez bir can çekişme içinde kahramanımız, Olsufiy İvanoviç’in koltuğunun önünde durdu. “Ne yapacağım şimdi?” diye düşündü içinden. “Elbette, cesur davranacağım, yani asaletten nasibini almış bir dürüstlükle; ‘böyle, böyle’ vs. diyeceğim.” Ama kahramanımızın korktuğu başına gelmedi. Olsufiy İvanoviç, Bay Golyadkin’i son derece iyi karşıladı; gerçi elini uzatmadı, ama en azından ona bakarken, ak saçlı ve saygı hissi uyandıran başını ciddi ve kederli, fakat yine de olumlu bir tavırla salladı. En azından Bay Golyadkin’e öyle geldi. Hatta Olsufiy İvanoviç’in bulanık bakışlarında bir gözyaşının parıldadığını görür gibi oldu; çevresine bakındı ve oracıkta duran Klara Olsufyevna’nın kirpiklerinin de ıslandığını fark etti, hemen yakınlardaki Vladimir Semyonoviç de sanki aynı durumdaydı ayrıca Andrey Filippoviç’in taviz vermez, sakin duruşu ise herkesi ağlatmak üzereydi; bir zamanlar baloda, beşinci dereceden devlet memuruna benzeyen o delikanlı da, bu fırsatı kaçırmamış, acı dolu gözyaşlarını koyvermişti… ya da Bay Golyadkin’e öyle geliyordu, çünkü kendisi çok duygulanmıştı ve sıcak gözyaşlarının soğuk yanaklarından süzüldüklerini açık bir şekilde duyabiliyordu… Kahramanımız, insanlarla ve kaderiyle tamamen barışmış bir şekilde, o an yalnızca Olsufiy İvanoviç’i değil, yalnızca bütün konukların toplamını değil, o mikrop ikizini de sonsuz bir sevgiyle severek (ki ikizi o an anlaşılan hiç de mikrop değildi, hatta son derece nazik bir insan gibi görünüyordu), içinden geçenleri, hıçkırıklarla bölünen bir sesle ve dokunaklı bir dille ifade edebilmek için Olsufiy İvanoviç’e yönelecek gibi oldu; fakat içinde birikenlerin yoğunluğu yüzünden hiçbir şey söyleyemedi, yalnızca son derece anlamlı bir davranışla kalbini gösterdi… Sonunda Andrey Filippoviç, herhalde ak saçlı ihtiyarın hassasiyetini zedelemekten korkarak, Bay Golyadkin’i oradan birazcık uzaklaştırdı ve galiba onu tamamen bağımsız bir konumda bıraktı. Kahramanımız gülümseyerek, şaşırarak, bıyık altından bir şeyler mırıldanarak, ama yine de insanlarla ve kaderiyle neredeyse tümüyle barışmış bir şekilde kalabalığı yararak ilerlemeye çalıştı. Onu görenler yol veriyor, herkes tuhaf bir merak ve açıklanamaz, gizemli bir ilgiyle onu izliyordu. Kahramanımız başka bir odaya geçti, orada da bütün dikkatlerin üzerinde olduğunu hissetti; koca bir kalabalığın arkasından kıpırdandığını, her adımının fark edildiğini, insanların aralarında son derece ilginç bir şeyden söz ettiklerini, başlarını salladıklarını, tartıştıklarını, fısıldaştıklarını duyuyordu. Bay Golyadkin ne konuştuklarını, hangi konuda tartışıp fısıldaştıklarını bilmeyi çok isterdi doğrusu. Çevresine bir göz atan kahramanımız, hemen yanında Bay Öteki-Golyadkin’i görüverdi. Onu kolundan yakalayıp bir kenara çekme ihtiyacı duyan Bay Golyadkin, diğer Yakov Petroviç’ten, bundan böyle gelecekteki girişimlerinde kendisine daima destek olmasını, kritik durumlarda yalnız bırakmamasını rica etti ısrarla. Bay Öteki-Golyadkin ciddiyetle kafasını salladı, Bay Büyük-Golyadkin’in elini uzun uzun sıktı. Duygu yoğunluğundan kalbi yerinden fırlayacak gibiydi kahramanımızın. Soluğu kesiliyordu, bunaldığını, çok bunaldığını hissediyor, kendisine yöneltilen bakışların altında eziliyor, sıkılıyordu… Bay Golyadkin ayaküzeri, kafasında peruk olan o memuru gördü. Memur sert, inceler gibi bir bakışla süzdü kahramanımızı; toplumun Bay Golyadkin’e karşı ilgisi onu hiç de yumuşatmamıştı anlaşılan… Kahramanımız gülümseyerek ona doğru yanaşmak ve durumu derhal açıklığa kavuşturmak istedi, ama bir şekilde başarılı olamadı. Bay Golyadkin bir saniyeliğine neredeyse tamamen kendisinden geçti, duygularını da hafızasını da yitirdi… Kendisine geldiğinde, çevresindeki konukların oluşturduğu geniş bir halkanın içinde dönüp durduğunu fark etti. Birdenbire diğer odadan Bay Golyadkin’e seslendiler; bağırtı bir anda bütün kalabalığa ulaştı. Bir heyecanlanma, hareketlenme yaşandı, herkes birinci salonun kapılarına akın etti; kahramanımızı neredeyse havada taşıyarak içeri geçirdiler, bu arada peruklu ve taş kalpli memur, Bay Golyadkin’in hemen yanında belirdi. Sonunda kahramanımızın elini tuttu ve onu Olsufiy İvanoviç’in tahtının hemen karşısına, kendi koltuğunun yanına oturttu, ama yine de aralarındaki mesafe oldukça fazlaydı. Odada ne kadar insan varsa hepsi, Bay Golyadkin ve Olsufiy İvanoviç’i çevreleyecek şekilde birkaç sıra oluşturarak oturdular. Ortalık duruldu; herkes, tören sessizliğinde, Olsufiy İvanoviç’e bakıyor ve belli ki son derece sıradışı bir şeyin gerçekleşmesini bekliyorlardı. Bay Golyadkin, Olsufiy İvanoviç’in koltuğunun yanında ve peruklu memurun karşısında Andrey Filippoviç ve diğer Bay Golyadkin’in yer aldıklarını gördü. Sessizlik sürüyordu; gerçekten de beklenen bir şey vardı. “Birinin uzak bir yolculuğa çıkmaya hazırlandığı ailelerde görüldüğü gibi her şey; bir tek ayağa kalkıp dua etmediğimiz kaldı,” diye düşündü kahramanımız. Birdenbire sıradışı bir hareketlenme başladı ve Bay Golyadkin’in düşünceleri yarıda kaldı. Çoktandır beklenen şey gerçekleşti. “Geliyor, geliyor!” diye bir bağırtı koptu kalabalık arasında. “Kim bu gelen?” diye geçirdi Bay Golyadkin aklından ve birdenbire tuhaf bir hisle irkildi. “Zamanıdır!” dedi peruklu memur, Andrey Filippoviç’e dikkatle bakarak. Andrey Filippoviç de, Olsufiy İvanoviç’e baktı. Ciddi ve resmi bir havayla başını salladı Olsufiy İvanoviç. “Ayağa kalkalım,” dedi peruklu memur, Bay Golyadkin’i kaldırarak. Herkes ayağa kalktı. O zaman peruklu memur, Bay Büyük-Golyadkin’in, Andrey Filippoviç ise Bay Öteki-Golyadkin’in ellerini tuttular ve kendilerini çevreleyen, beklenti içindeki kalabalığın huzurunda, birbirine bütünüyle benzeyen bu iki insanı bir araya getirdiler. Kahramanımız şaşkınlıkla çevresine bakındı, ama onu hemen durdurdular, ona Bay Öteki-Golyadkin’i işaret ettiler, o da kahramanımıza elini uzattı. “Bizi barıştırmak istiyorlar,” diye düşündü kahramanımız ve elini Bay Öteki-Golyadkin’e verdi şefkatle; sonra, sonra da başını uzattı ikizine. Aynısını diğer Bay Golyadkin de yaptı… Bu noktada Bay Büyük Golyadkin, hain dostunun gülümsediğini, kendilerini çevreleyen kalabalığa şeytanca göz kırptığını, terbiyesiz Bay Öteki-Golyadkin’in yüzünde uğursuz bir ifade belirdiğini, hatta Yahuda’nın öpüşme</span><a id="filepos479833"></a><a href="#filepos505673"><span class="calibre5">[50]</span></a> <span class="calibre5">sırasında yüzünü ekşittiğini görür gibi oldu… Bay Golyadkin’in kulakları çınladı, gözleri karardı; bütünüyle benzer Golyadkin’lerden oluşan bir sıranın, gürültüyle oda kapılarına dayandığını sandı; ama artık çok geçti… O haince öpüşün çınlaması duyuldu havada ve…</span></p>

  <p class="calibre13"><span class="calibre5">Bu sırada hiç beklenmedik bir şey gerçekleşti… Salonun kapıları gürültüyle açıldı, eşikte, yalnızca görüntüsüyle Bay Golyadkin’in buz kesmesine yol açan biri belirdi. Kahramanımız durduğu yere kök saldı. Sıkışan göğsünden fırlamaya hazırlanan bir çığlık, donakaldı. Gerçi Bay Golyadkin uzun zamandır her şeyi biliyordu ve çoktandır başına böyle bir şeyin geleceğini hissetmişti. Yabancı, ciddi ve resmi bir havayla Bay Golyadkin’e yaklaşıyordu… Bay Golyadkin bu adamı çok iyi tanıyordu. Onu görürdü, sık sık görürdü, daha bugün görmüştü… Yabancı uzun boylu, sağlam yapılı bir adamdı, üzerinde siyah bir frak, boynunda büyük bir haç; gür, oldukça siyah favorileri vardı. Bir tek ağzında purosu eksikti tam benzerlik için… Yabancının bakışları, az önce de söylediğimiz gibi Bay Golyadkin’in dehşetten buz kesmesine neden oldu. Korkunç adam, ciddi ve resmi bir havayla, öykümüzün acınılacak durumdaki kahramanına yaklaştı… Kahramanımız ona elini uzattı; yabancı bu eli tuttu ve peşinden sürüklemeye başladı… Yüzünde yitik, mahvolmuş bir ifadeyle çevresine bakındı Bay Golyadkin…</span></p>

  <p class="calibre13"><span class="calibre5">“Bu sizin eski bir tanıdığınız, Yakov Petroviç, tıp ve cerrahi doktoru Krestyan İvanoviç Rutenşpitz!” diye cıvıldadı birinin son derece itici sesi tam Bay Golyadkin’in kulağının dibinde. Çevresine bakındı; bu Bay Golyadkin’in, alçakça özellikleri ile mide bulandıran ikizinin ta kendisiydi. Yüzü, uğursuz bir sevinçle ışıldıyordu hainin; coşkuyla ellerini ovuşturuyor, coşkuyla kafasını bir o yana, bir bu yana çevirip duruyor, coşkuyla insanların çevresinde dönüyor, sanırsınız, coşkudan oracıkta dans etmeye hazırlanıyordu. Sonunda öne doğru atıldı, hizmetkârlardan birinin elindeki mumu kaptı ve Bay Golyadkin’le Krestyan İvanoviç’in yolunu aydınlatarak önden yürüdü. Bay Golyadkin, salonda ne var ne yok her şeyin peşinden geldiğini, insanların birbirlerini itip kaktıklarını, ezdiklerini ve hep bir ağızdan Bay Golyadkin’e seslendiklerini açık bir şekilde duyuyordu: “Bu önemli bir şey değil, Yakov Petroviç, korkmayın, bu sizin eski ahbabınız Krestyan İvanoviç Rutenşpitz…” Sonunda gündüz gibi aydınlatılmış merdivenlere ulaştılar. Orası da insan doluydu; kapılar gürültüyle açıldı, Bay Golyadkin kendisini, Krestyan İvanoviç’le birlikte kapının önündeki basamaklarda buluverdi. Dışarıda, sabırsızlıktan gürültüyle soluk alıp veren dört atın koşulduğu bir araba duruyordu. Öç alır gibi sevinen Bay Öteki-Golyadkin, üç zıplamada merdivenlerden indi, arabanın kapısını kendi elleriyle açtı. Krestyan İvanoviç, bir el hareketiyle Bay Golyadkin’e oturması gerektiğini belirtti. Gerçi böyle bir harekete hiç de gerek yoktu, zira kahramanımızı oturtmaya gönüllü yeterince insan vardı çevrede… Dehşetten kasılarak arkasına bakındı Bay Golyadkin; ışıl ışıl merdivenlerde bekleyen dizi dizi insan, meraklı gözlerle kendisine bakıyordu; Olsufiy İvanoviç bile merdivenlerin en üst sahanlığındaydı, koltuğuna kurulmuş, büyük bir ilgi ve dikkatle olup bitenleri izliyordu. Herkes bekliyordu. Bay Golyadkin arkasına baktığında, kalabalıktan bir fısıldaşma yükseldi.</span></p>

  <p class="calibre13"><span class="calibre5">“Umarım, resmi ilişkilerimle ilgili… birilerinin dikkatini ve tepkisini çekecek, çirkin bir şey olmamıştır?” dedi kahramanımız, ne yapacağını bilemeyerek. Konuşmalar ve gürültü arttı; insanlar olumsuz bir tarzda kafalarını salladılar. Bay Golyadkin’in gözlerinden yaşlar döküldü.</span></p>

  <p class="calibre13"><span class="calibre5">“O halde hazırım… sonuna kadar güveniyorum… kaderimi Krestyan İvanoviç’in ellerine teslim ediyorum…”</span></p>

  <p class="calibre13"><span class="calibre5">Bay Golyadkin, kaderini Krestyan İvanoviç’in ellerine teslim ettiğini söyler söylemez, kulakları sağır eden, sevinç dolu bir çığlığın koptuğu ve bütün kalabalığı saran müthiş bir yankı yarattığı işitildi. Bu esnada Krestyan İvanoviç bir yandan, Andrey Filippoviç diğer yandan, Bay Golyadkin’in kollarına girdiler ve arabaya oturtmaya koyuldular; ikizi ise, o alçakça alışkanlığına bağlı kalarak, kahramanımızın oturmasına arkadan yardım etmeye çalışıyordu. Zavallı Bay Büyük-Golyadkin, üzerine soğuk su boca edilmiş bir kedi yavrusu gibi titreyerek (tabii böyle bir benzetme uygun düşerse), herkese ve her şeye son bir kez baktı ve arabaya bindi; hemen peşinden Krestyan İvanoviç de bindi. Kapılar kapandı; atların sırtında patlayan kırbaç sesleri duyuldu; atlar arabayı yerinden koparıp götürdüler… Her şey Bay Golyadkin’in peşinden yürüyüp gitti. Düşmanlarının kulak tırmalayan o kudurmuş çığlıkları, iyi yolculuklar dilercesine Bay Golyadkin’i takip ediyordu. Bay Golyadkin’i götüren arabanın çevresinde, bir süre daha bazı yüzler belirmeye devam etti; ama yavaş yavaş geri kalmaya başladılar ve sonunda tamamıyla kayboldular. Uzun süre, Bay Golyadkin’in ahlaksız ikizi takip etmişti arabayı. Ellerini, yeşil pantolonunun ceplerine sokarak, yüzünde hoşnut bir ifadeyle, arabanın bir o tarafında, bir öteki tarafında zıplayarak ilerliyordu; bazen de pencere çerçevesine tutunup asılarak camdan içeri kafasını sokuyor ve Bay Golyadkin’e veda öpücükleri gönderiyordu. Neyse ki o da yorulmaya başladı ve gitgide daha seyrek görünür oldu, sonunda da tamamıyla kayboldu. Bay Golyadkin’in kalbi sızlıyordu; beynine kan hücum etmişti. Havasızlıktan boğulacak gibiydi, düğmelerini açıp göğsünü çıplak bırakmak, hatta karla sıvamak ve soğuk suyla ıslatmak istiyordu. Sonunda kendisinden geçti… Ayıldığında, atların, tanıdık bir yoldan gittiklerini gördü. Sağda ve solda karaltı içinde ormanlar vardı; ortalık ıssızdı. Birdenbire donakaldı: Bir çift ateşten göz, karanlıkta kendisine bakıyor, şeytani ve çılgınca bir sevinçle parlıyordu. Krestyan İvanoviç değildi bu! Kimdi? Yoksa o muydu? Oydu! Bu Krestyan İvanoviç’di, ama eski Krestyan İvanoviç değil, başka bir Krestyan İvanoviç’ti! Korkunç bir Krestyan İvanoviç’ti!..</span></p>

  <p class="calibre13"><span class="calibre5">“Krestyan İvanoviç, ben… ben sanırım, önemli değil, Krestyan İvanoviç,” diye ürkekçe başlayacak gibi oldu kahramanımız titreyen sesiyle; niyeti, uysallıkla boyun eğerek, korkunç Krestyan İvanoviç’i biraz da olsa yumuşatmaktı.</span></p>

  <p class="calibre13"><span class="calibre5">“Siz bir lojman dairesi alıyoğ; odununuzu, ışığınızı, hizmetkağınızın maaşını da karşılıyoğlağ, siz buna layık değil,” oldu Krestyan İvanoviç’in korkunç ve sert bir tonda seslendirdiği, idam kararına benzer yanıtı.</span><a id="filepos487507"></a><a href="#filepos506036"><span class="calibre5">[51]</span></a></p>

  <p class="calibre13"><span class="calibre5">Kahramanımız bir çığlık attı ve başını ellerinin arasına aldı. Ne diyebilirdi! Çok önceden sezmişti!</span></p>

  <p class="calibre13"><span class="calibre5"><br /></span></p>

  <p class="calibre13"><span class="calibre5"><br /></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">1</span></span></a><span class="calibre4"><span class="calibre5">]Büyük bir ağacın parlak kırmızımtırak renkteki sert ve iyice cilalanmış kerestesi.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">2</span></span></a><span class="calibre4"><span class="calibre5">]Frak (Fr.): Günümüzde resmi törenlerde, o günün Rusya’sında devlet memurlarının giydiği uzun etekli, eteğinin arkası beline kadar yırtmaçlı siyah erkek ceketi, takımı.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">3</span></span></a><span class="calibre4"><span class="calibre5">]Nevski Caddesi’ne dikey ana caddelerden biri.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">4</span></span></a><span class="calibre4"><span class="calibre5">]Tatar atı.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">5</span></span></a><span class="calibre4"><span class="calibre5">]Tirat: Bir tiyatro oyununda oyuncuların bir defada söylediği parça. Yazı ve konuşmada bir düşüncenin kesintisiz gelişimi. Uzun ve tumturaklı konuşma.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">6</span></span></a><span class="calibre4"><span class="calibre5">]Sekiz hecelik dizelerden oluşmuş bir İspanyol şiir türü. Şarkı türünde ve piyano için hazırlanmış, genellikle kıtalar biçimindeki beste.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">7</span></span></a><span class="calibre4"><span class="calibre5">]O dönemin Petersburg’unun en büyük kapalı çarşısı.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">8</span></span></a><span class="calibre4"><span class="calibre5">]Haber veren, duyuran.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">9</span></span></a><span class="calibre4"><span class="calibre5">]Fr.: Seremonisiz, teklifsizce.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023" style="font-size: 1em; line-height: 1.2;"><span class="calibre4"><span class="calibre5">10</span></span></a><span class="calibre4"><span class="calibre5">]Küçük Amerika ayısı, küçük bir sıçan türü.</span></span></p>

  <p class="calibre16"><span class="calibre4" style="text-align: justify; text-indent: -26pt;"><span class="calibre5">[</span></span><a href="#filepos397023" style="text-align: justify; text-indent: -26pt; font-size: 1em; line-height: 1.2;"><span class="calibre4"><span class="calibre5">11</span></span></a><span class="calibre4" style="text-align: justify; text-indent: -26pt;"><span class="calibre5">]O dönemin Petersburg’unda, yiyecek maddeleri satan büyük mağazaların sahipleri.</span></span></p>

  <p class="calibre16"><span class="calibre4" style="text-align: justify; text-indent: -26pt;"><span class="calibre5">[</span></span><a href="#filepos397023" style="text-align: justify; text-indent: -26pt; font-size: 1em; line-height: 1.2;"><span class="calibre4"><span class="calibre5">12</span></span></a><span class="calibre4" style="text-align: justify; text-indent: -26pt;"><span class="calibre5">]Rütbeler tablosu: I. Petro tarafından 1722 yılında yayımlanmış, memurların hizmet sıralamasını belirleyen bir kararname. Bu tabloya göre, memuriyette 14 rütbe bulunuyordu, 1. rütbe en yüksek olandı. Bu 1917 yılında kaldırılmıştır.</span></span></p>

  <p class="calibre16"><span class="calibre4" style="text-align: justify; text-indent: -26pt;"><span class="calibre5">[</span></span><a href="#filepos397023" style="text-align: justify; text-indent: -26pt; font-size: 1em; line-height: 1.2;"><span class="calibre4"><span class="calibre5">13</span></span></a><span class="calibre4" style="text-align: justify; text-indent: -26pt;"><span class="calibre5">]İncil’de geçen bir öyküye göre, sefahate düşkün bir hükümdar olan Babil Kralı Balthazar’ın verdiği bir ziyafette, esrarengiz bir el duvara, ev sahibinin öleceğini yazdı; Balthazar gerçekten de o gece öldü. Burada Balthazar’ın o hiçbir şeyi eksik olmayan gösterişli sofrasına gönderme yapılıyor.</span></span></p>

  <p class="calibre16"><span class="calibre4" style="text-align: justify; text-indent: -26pt;"><span class="calibre5">[</span></span><a href="#filepos397023" style="text-align: justify; text-indent: -26pt; font-size: 1em; line-height: 1.2;"><span class="calibre4"><span class="calibre5">14</span></span></a><span class="calibre4" style="text-align: justify; text-indent: -26pt;"><span class="calibre5">]O dönemin Rusya’sında bu tür yemeklerde bile devlet memurları derecelerine göre ağırlanıyor, hatta yemek servisi bile hiyerarşiye göre yapılıyordu.</span></span></p>

  <p class="calibre16"><span class="calibre4" style="text-align: justify; text-indent: -26pt;"><span class="calibre5">[</span></span><a href="#filepos397023" style="text-align: justify; text-indent: -26pt; font-size: 1em; line-height: 1.2;"><span class="calibre4"><span class="calibre5">15</span></span></a><span class="calibre4" style="text-align: justify; text-indent: -26pt;"><span class="calibre5">]Homeros (İÖ 9. ya da 8. yüzyıl): Eski Yunan’ın en büyük destancısı, ozan.</span></span></p>

  <p class="calibre16"><span class="calibre4" style="text-align: justify; text-indent: -26pt;"><span class="calibre5">[</span></span><a href="#filepos397023" style="text-align: justify; text-indent: -26pt; font-size: 1em; line-height: 1.2;"><span class="calibre4"><span class="calibre5">16</span></span></a><span class="calibre4" style="text-align: justify; text-indent: -26pt;"><span class="calibre5">]Aleksandr Sergeyeviç Puşkin (1799-1837): Rus şair, roman ve öykü yazarı.</span></span></p>

  <p class="calibre16"><span class="calibre4" style="text-align: justify; text-indent: -26pt;"><span class="calibre5">[</span></span><a href="#filepos397023" style="text-align: justify; text-indent: -26pt; font-size: 1em; line-height: 1.2;"><span class="calibre4"><span class="calibre5">17</span></span></a><span class="calibre4" style="text-align: justify; text-indent: -26pt;"><span class="calibre5">]Demosthenes, İÖ 384-322 yılları arasında yaşamış, Atinalı hatip. Demosthenes’e özgü: konuşma sanatında başarılı.</span></span></p>

  <p class="calibre16"><span class="calibre4" style="text-align: justify; text-indent: -26pt;"><span class="calibre5">[</span></span><a href="#filepos397023" style="text-align: justify; text-indent: -26pt; font-size: 1em; line-height: 1.2;"><span class="calibre4"><span class="calibre5">18</span></span></a><span class="calibre4" style="text-align: justify; text-indent: -26pt;"><span class="calibre5">]Belagat (Arapça): İyi konuşma, sözle inandırma yeteneği. Konu ile ilgili hiçbir yanlış ve eksik anlayışa yer bırakmayan, yorum gerektirmeyen, yapmacıktan uzak, düzgün anlatma sanatı. Söz sanatlarını inceleyen bilgi dalı, retorik.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">19</span></span></a><span class="calibre4"><span class="calibre5">]Şarap ve şampanyanın vatanı olarak bilinen Fransa kastediliyor.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">20</span></span></a><span class="calibre4"><span class="calibre5">]Nektar: Yunan mitolojisinde içenleri ölümsüzleştiren tanrısal içki. Meyve ve bal özü.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">21</span></span></a><span class="calibre4"><span class="calibre5">]Hıristiyanlıkta yeni doğmuş çocuğun ilk günahını silmek ve onu Hıristiyanlaştırmak amacıyla yapılan kutsal ayinde, çocuğu tutan kişi.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">22</span></span></a><span class="calibre4"><span class="calibre5">]Minik, küçük adımlı.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">23</span></span></a><span class="calibre4"><span class="calibre5">]Villesle (1773-1854): Kont, muhafazakâr Fransız politikacı. 1821-1827 yılları arasında, XVIII. Ludowig ve X. Karl dönemlerinde, bakanlar kurulu başkanlığı yaptı; temmuz devriminden sonra politikayı bıraktı. Golyadkin’in alıntıladığı cümle, Villesle’in politik sloganıydı.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">24</span></span></a><span class="calibre4"><span class="calibre5">]M. Komarov’un (ö. 1812), geniş okur kitlesine hitap eden, oldukça yüzeysel, ama yine de popüler, “İngiliz milord George ve Brandenburglu Margravine Frederica Luise’nin, bu hikâyeye ek olarak, eski Türk veziri Marsimiris ve kraliçe Teresa’nın serüvenleri” (1782) isimli romanı kastediliyor.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">25</span></span></a><span class="calibre4"><span class="calibre5">](Arapça): Yapılmasında sakınca görülmeyen.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">26</span></span></a><span class="calibre4"><span class="calibre5">]Golyadkin soyadı, Rusça “gol” kökünden üretilmiştir. Gol, Rusça’da yoksulluk, sefalet anlamına gelmektedir.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">27</span></span></a><span class="calibre4"><span class="calibre5">]Hz. Muhammed (570-632): İslam dinini yayan son peygamber. Ortaçağ Arap devletinin kurucusu.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">28</span></span></a><span class="calibre4"><span class="calibre5">]Petersburg Çarlık Sarayı’nın saat kuleleri.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">29</span></span></a><span class="calibre4"><span class="calibre5">]Palamar (Fr.): Gemileri iskele, rıhtım ve şamandıraya bağlamaya yarayan kalın halat.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">30</span></span></a><span class="calibre4"><span class="calibre5">]Siyam ikizleri Hang ve Eng (1811-1874): O dönemde Avrupa ve Amerika’daki çeşitli ülkelerde para karşılığı sergileniyorlardı.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">31</span></span></a><span class="calibre4"><span class="calibre5">]İ. A. Krilov’un “Kutu” (1808) masalında kullanılan, sonradan yaygınlaşan bir ifade.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">32</span></span></a><span class="calibre4"><span class="calibre5">]Lafontain üslubunda manzum masallar yazan Rus masalcısı.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">33</span></span></a><span class="calibre4"><span class="calibre5">]III. Petro ve Büyük Katerina dönemindeki ünlü bir Rus generali.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">34</span></span></a><span class="calibre4"><span class="calibre5">]K. P. Bryullov’un “Pompei’in son günü” isimli tablosu, ressam tarafından 1834 yılında İtalya’da bitirilmiş, sonradan Petersburg’a getirilerek, Sanat Akademisi’nde sergilenmişti. Tablo, gerek Rus basınında gerekse dışarıda, büyük yankı yaratmıştı.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">35</span></span></a><span class="calibre4"><span class="calibre5">]Letniy Sad: Letniy Bahçesi.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">36</span></span></a><span class="calibre4"><span class="calibre5">]Svernaya Pçela: Kuzey Arısı.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">37</span></span></a><span class="calibre4"><span class="calibre5">]Baron Brambeus,</span></span> <span class="calibre4"><span class="italic"><span class="calibre5">Okuyanlara Kütüphane</span></span></span> <span class="calibre4"><span class="calibre5">gazetesinin sahibi O. İ. Senkovski’nin (1800-1858) takma adıydı.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">38</span></span></a><span class="calibre4"><span class="calibre5">]Enstitülü kızlar arasında yaygın, anı defteri manilerinden biri.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">39</span></span></a><span class="calibre4"><span class="calibre5">]Taassub (Arapça): Bağnazlık, aşırılık, fanatizm.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">40</span></span></a><span class="calibre4"><span class="calibre5">]Fr.: Tabanı tahtadan yapılmış deri ayakkabı.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">41</span></span></a><span class="calibre4"><span class="calibre5">]Grişka Otrepyev, 17. yüzyıl başlarında, Manastır’dan Polonya’ya kaçarak kendisini IV. İvan’ın oğlu ilan ederek Polonya’nın desteğiyle ayaklanma çıkarmaya ve tahtı ele geçirmeye çalışmış, sonunda yakalanarak idam edilmiştir.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">42</span></span></a><span class="calibre4"><span class="calibre5">](Arapça) Ölme, öldürme, yok etme, yok olma. Bitkin bir duruma gelme veya getirme.</span></span></p>

  <p class="calibre16"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">43</span></span></a><span class="calibre4"><span class="calibre5">]İsa’ya ihanet eden 12. havari.</span></span></p>

  <p class="calibre15"><span class="calibre4"><span class="calibre5">[</span></span><a href="#filepos397023"><span class="calibre4"><span class="calibre5">44</span></span></a><span class="calibre4"><span class="calibre5">]Fransız yazar Jean-Baptiste Louvet de Couvray’nin (1760-1797) “Şövalye Faublas’ın Aşk Serüvenleri” isimli romanının kahramanı. Faublas’a özgü; sinsi ve becerikli bir şekilde baştan çıkarmasını bilen.</span></span></p>

  <p class="calibre15"><span class="calibre4"><span class="calibre5">[</span></span><a id="filepos503789"></a><a href="#filepos408981"><span class="calibre4"><span class="calibre5">45</span></span></a><span class="calibre4"><span class="calibre5">]1839-1917 yılları arasında Petersburg’da yayımlanan, başkentte meydana gelen çeşitli olaylardan bahseden</span></span> <span class="calibre4"><span class="italic"><span class="calibre5">Sankt-Petersburg Şehir Polisi Bülteni</span></span></span> <span class="calibre4"><span class="calibre5">isimli gazete kastediliyor.</span></span></p>

  <p class="calibre15"><span class="calibre4"><span class="calibre5">[</span></span><a id="filepos504320"></a><a href="#filepos409372"><span class="calibre4"><span class="calibre5">46</span></span></a><span class="calibre4"><span class="calibre5">]Ayağın altından geçen, tozluğa veya pantolon paçalarına bağlanan deriden veya kumaştan şerit.</span></span></p>

  <p class="calibre15"><span class="calibre4"><span class="calibre5">[</span></span><a id="filepos504670"></a><a href="#filepos417043"><span class="calibre4"><span class="calibre5">47</span></span></a><span class="calibre4"><span class="calibre5">]Erkek giyiminde gömleğin göğüs tarafının üzerine takılan parça.</span></span></p>

  <p class="calibre15"><span class="calibre4"><span class="calibre5">[</span></span><a id="filepos504990"></a><a href="#filepos427084"><span class="calibre4"><span class="calibre5">48</span></span></a><span class="calibre4"><span class="calibre5">]Falbalas, Puşkin’in “Kont Nulin” isimli poeminde yatılı okul işleten Fransız kadının adı.</span></span></p>

  <p class="calibre15"><span class="calibre4"><span class="calibre5">[</span></span><a id="filepos505340"></a><a href="#filepos459918"><span class="calibre4"><span class="calibre5">49</span></span></a><span class="calibre4"><span class="calibre5">]Jean Jacques Rousseau (1712-1778): Fransız yazar, düşünür ve siyaset kuramcısı.</span></span></p>

  <p class="calibre15"><span class="calibre4"><span class="calibre5">[</span></span><a id="filepos505673"></a><a href="#filepos479833"><span class="calibre4"><span class="calibre5">50</span></span></a><span class="calibre4"><span class="calibre5">]Hz. İsa’nın 12 havarisinden Yahuda’nın, İsa’yı düşmanlarına teslim ederken, parola olarak onu öpmesi.</span></span></p>

  <p class="calibre15"><span class="calibre4"><span class="calibre5">[</span></span><a id="filepos506036" style="font-size: 1em; line-height: 1.2;"></a><a href="#filepos487507" style="font-size: 1em; line-height: 1.2;"><span class="calibre4"><span class="calibre5">51</span></span></a><span class="calibre4"><span class="calibre5">]</span></span><span class="calibre4"><span class="bold"><span class="calibre5">Metnin orijinalinde Krestyan İvanoviç burada Alman aksanıyla konuşmaya başlıyor. (Ç.N.)</span></span></span></p>

  <p class="calibre17"></p>

  <p class="calibre17"></p>

  <p class="calibre17"></p>

  <p class="calibre17"></p>

  <p class="calibre17"></p>

  <p class="calibre17"></p>

  <p class="calibre17"></p>

  <p class="calibre17"></p>

  <p class="calibre17"></p>

  <div class="mbppagebreak" id="calibre_pb_10"></div>
</body>
</html>
