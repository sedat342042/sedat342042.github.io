<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="calibre7"><a class="calibre10" id="bookmark11"></a><span class="calibre8">II. BÖLÜM</span></h2>

  <p class="calibre4"><span class="calibre3">***</span></p>

  <p class="calibre2">... <span class="calibre13">Ve ancak hepiniz beni inkâr ettiğiniz zaman size dönmek isterim. Gerçekten, kardeşlerim, o zaman kaybettiklerimi başka gözlerle arayacağım. O zaman sizleri başka bir sevgi ile seveceğim...</span> <span class="calibre3">Zerdüşt</span></p>

  <h3 class="calibre11" id="sigil_toc_id_24"><a class="calibre10" id="bookmark12"></a><span class="calibre8">Ayna Tutan Çocuk</span></h3>

  <p class="calibre2">Zerdüşt bundan sonra insanlardan ayrılarak dağa ve mağarasının yalnızlığına döndü. Tohumunu saçmış bir çiftçi gibi beklemek için.</p>

  <p class="calibre2">Fakat ruhu sevdiklerine karşı sabırsızlık ve özlemle doldu. Çünkü onlara verecek daha çok şeyleri vardı. Zaten en zor şey, sevgi dağıtmaktan vazgeçmek ve armağan etmekten utanmaktır.</p>

  <p class="calibre2">Yalnızın ayları ve yılları böyle geçti. Fakat ‘hikmeti’ arttı ve dolgunluğuyla ona acı verir oldu. Sonunda bir sabah, tan kızıllığından önce kalktı. Yatağının üzerinde uzun uzun düşündü ve kendi kendine şöyle mırıldandı:</p>

  <p class="calibre2">"Rüyamda beni uyandıracak kadar ürküten şey neydi? Elinde ayna olan bir çocuk yanıma gelmedi mi?</p>

  <p class="calibre2">‘Zerdüşt!’ diyordu çocuk, ‘Aynada kendini gör!’</p>

  <p class="calibre2">Fakat aynaya bakınca bir çığlık kopardım, yüreğim parçalandı. Çünkü aynada kendimi değil, bir şeytan suratını ve alaycı gülüşünü gördüm.</p>

  <p class="calibre2">Gerçekten rüyanın işaretini ve uyarısını çok iyi anlıyorum. Mezhebim tehlikeye düşmüş, yabani otlar, buğday yerine geçmek istiyor.</p>

  <p class="calibre2">Düşmanlarım etkili olmuş, mezhebimin çehresini bozmuşlar, öyle ki sevdiklerim kendilerine verdiğim armağanlardan utanır olmuşlar.</p>

  <p class="calibre2">Dostlarımı kaybetmişim. Kayıplarımı arayacağım saat gelmiş.”</p>

  <p class="calibre2">Zerdüşt bu sözlerle yerinden fırladı. Fakat hava almaya uğraşan ürkmüş biri gibi değil, esin gelmiş bir muganni ve bir veli gibi.</p>

  <p class="calibre2">Kartalı ve yılanı ona hayretle bakıyorlardı. Çünkü çehresinde, tan kızıllığı gibi, gelmekte olan bir mutluluğun ifadesi belirmişti.</p>

  <p class="calibre2">"Hayvanlarım, bana ne oldu?” dedi Zerdüşt, "Ben değişmedim mi? Bana mutluluk bir kasırga gibi gelmedi mi?</p>

  <p class="calibre2">Benim mutluluğum çılgındır ve delice konuşacaktır. O henüz pek gençtir; ona karşı sabırlı olun. Mutluluğumdan yaralandım. Bütün dert çekenler doktorum olsunlar.</p>

  <p class="calibre2">Tekrar dostlarıma ve düşmanlarıma inebileceğim. Zerdüşt yine konuşacak, armağan edebilecek ve sevdiklerine en hoş şeyleri yapabilecek.</p>

  <p class="calibre2">Benim sabırsız sevgim seller gibi aşağıya, doğuşa ve inişe taşıyor. Ruhum susan dağlardan ve ıstırap fırtınalarından vadilere doğru çağlıyor.</p>

  <p class="calibre2">Pek uzun zaman özlem çektim ve uzaklara baktım; yalnızlıkta pek fazla kaldım, bu yüzden susmayı unuttum.</p>

  <p class="calibre2">Ben artık tamamen ağız kesildim. Yüksek kayalardan akan ırmağın çağıltısı oldum, sözlerimi vadilere doğru salmak istiyorum.</p>

  <p class="calibre2">Sevgi ırmağım varsın sapa yollarda yuvarlansın. Bir nehir, sonunda denize yol bulamaz olur mu? Evet, içimde yalnız, kendine yeten bir göl var. Fakat benim sevgi ırmağım onu da birlikte sürüklüyor denize doğru!</p>

  <p class="calibre2">Yeni yollardan gidiyorum. İçime yeni şeyler doğuyor. Bütün yaratıcılar gibi eski dillerden bıktım. Ruhum artık aşınmış tabanlar üstünde dolaşmak istemiyor.</p>

  <p class="calibre2">Her konuşma, bana çok yavaş geliyor. Fırtına, senin arabana atlıyorum. Ve muzipliğimle seni de kırbaçlamak istiyorum.</p>

  <p class="calibre2">Bir bağırma ve bir coşma halinde uzak denizler aşmak istiyorum. Dostlarımın oturduğu mutluluk adalarını buluncaya kadar!</p>

  <p class="calibre2">Dostlarım arasındaki düşmanlarım! Hitap edebileceğim herkesi ne kadar çok seviyorum! Düşmanlarım da beni mutlu ediyor.</p>

  <p class="calibre2">En vahşi atıma atlamak istediğim zaman, en çok işime yarayan mızrağımdır. O, ayaklarımın her zaman hazır hizmetçisidir.</p>

  <p class="calibre2">Düşmanlarıma fırlattığım mızrak. Düşmanlarıma ne kadar müteşekkirim ki sonunda mızrağımı atabiliyorum.</p>

  <p class="calibre2">Bulutumdaki gerginlik pek fazla idi. Yıldırımların kahkahaları arasında derinlere sağanaklar yağdırmak istiyorum.</p>

  <p class="calibre2">O zaman göğsüm şiddetle kabaracak ve kasırgasını dağların üstünden kuvvetle üfürecek. Benim göğsüm böyle rahatlayacak.</p>

  <p class="calibre2">Gerçekten mutluluğum ve özgürlüğüm bir fırtına gibi geliyor! Ama düşmanlarım, kafalarının üstünde bir şeytanın çılgınlık ettiğini sansınlar.</p>

  <p class="calibre2">Dostlarım sizler de benim bu vahşi ‘hikmet’imden dehşet duyacaksınız ve belki de düşmanlarımla birlikte kaçacaksınız.</p>

  <p class="calibre2">Ah, sizleri çoban kavallarıyla geriye ayartabilsem! Ah, benim ‘hikmet’ aslanım hafif kükremeyi öğrense. Biz zaten beraber çok şey öğrendik.</p>

  <p class="calibre2">Benim vahşi “hikmet”im ıssız dağlarda gebe kaldı. Yalçın kayalar üzerinde yavruladı. En küçük yavrusunu doğurdu.</p>

  <p class="calibre2">Şimdi sert çölde deli gibi dolaşıyor ve yeşil çimenler arayıp duruyor. Benim eski vahşi hikmetim! Dostlarım, o, en çok sevdiğini; kalplerinizin yumuşak çimenleri üstüne, sevginizin üstüne yatırmak istiyor.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_25"><a class="calibre10" id="bookmark13"></a><span class="calibre8"><a class="calibre10" id="bookmark14"></a>Mutluluk Adalarında</span></h3>

  <p class="calibre2">Olgun ve tatlı incirler ağaçlardan dökülüyor. Onlar iyi ve tatlıdırlar ve dökülürken kırmızı kabukları yırtılıyor. Ben olgun incirler için bir kuzey rüzgârıyım.</p>

  <p class="calibre2">Dostlarım, bu inançlarım incirler gibi sizlere dökülüyor. Onların öz suyunu için ve lezzetli etini yiyin. Ortalık güzdür, gök temiz ve zaman ikindidir.</p>

  <p class="calibre2">Bakın etrafımızda ne dolgunluk var. Ve bu kalabalıktan sıyrılarak uzak denizlere bakmak güzeldir. Bir zamanlar uzak denizlere bakarken ‘tanrı’ denirdi. Fakat şimdi size ‘İnsanüstü’ demeyi öğretiyorum.</p>

  <p class="calibre2">Tanrı bir düştür. Fakat isterim ki düşünüz yaratıcı iradenizi geçmesin.</p>

  <p class="calibre2">Bir tanrı yaratabilir misiniz? Öyle ise bana tanrı lafı etmeyin. Ama pekâlâ ‘İnsanüstü’ yaratabilirdiniz!</p>

  <p class="calibre2">Belki bizzat siz olamazsınız, kardeşlerim, fakat kendinizi ‘İnsanüstü’nün babaları ve dedeleri haline getirebilirsiniz. Sizin en iyi yaratmanız bu olmalı.</p>

  <p class="calibre2">Tanrı bir düştür. Fakat isterim ki düşünüz düşünme yeteneğinizle sınırlı olsun.</p>

  <p class="calibre2">Bir tanrı düşünebilir misiniz? Fakat gerçek iradeniz, her şeyi insan için düşünülmesi, örülmesi, duyulması mümkün bir şekle getirmeye çalışmalı. Kendi duygularınızı sonuna kadar düşünmelisiniz.</p>

  <p class="calibre2">Dünya dediğiniz şeyi, siz yaratmalısınız. O; bizzat sizin aklınız, hayaliniz, iradeniz, sevginiz olmalı. Gerçekten ey anlayanlar, bu size mutluluk vermeli.</p>

  <p class="calibre2">Ey anlayanlar, bu ümitten yoksun olarak hayata nasıl dayanabileceksiniz? Siz, ne kavranması olanaksız ne de akla sığmayan şeyler için doğmuş olabilirsiniz!</p>

  <p class="calibre2">Fakat dostlarım size yüreğimi tam açayım; eğer tanrılar var olsaydı ben tanrı olmamaya nasıl dayanabilirdim. O halde tanrı yoktur.</p>

  <p class="calibre2">Bu sonuca isabetle vardım. Şimdi o beni çekiyor.</p>

  <p class="calibre2">Tanrı bir düştür. Fakat bu düşün acılarına kim ölmeden dayanabilir. Yaratıcının imanı elinden alınmalı mı? Ve kartalın kartal mesafelerine süzülmesi yasak edilmeli mi?</p>

  <p class="calibre2">Tanrı bir düşüncedir ki her doğruyu eğri ve her duran şeyi döner yapar. Zaman geçse ve her ölümlünün yalan olduğu meydana çıksa nasıl olurdu?</p>

  <p class="calibre2">Bu düş, insana baş dönmesi verir ve midesini bulandırır. Gerçekten ben böyle bir düşe, baş dönme hastalığı derim.</p>

  <p class="calibre2">Böyle tek, tam, hareketsiz, tok ve sonsuz hakkındaki bütün düşüncelere kötü ve insan düşmanlığı derim.</p>

  <p class="calibre2">"Her sonsuz şey!” Bu bir sembolden ibarettir! Ve şairler pek fazla yalan söylerler!</p>

  <p class="calibre2">Fakat en iyi semboller, zamandan ve oluştan söz etmeli; bunlar her ölümlünün övüncü ve savunması olmalı.</p>

  <p class="calibre2">Yaratma! Acılardan ve yaşamın hafife alınmasından büyük kurtuluş budur. Fakat yaratıcı olmak için çok acı çekmek, çok değişmek gerekir.</p>

  <p class="calibre2">Siz yaratıcılar, yaşamınızda birçok acı ölmeler olmalı. Onun için her ölümlünün savunanı olmalısınız.</p>

  <p class="calibre2">Bizzat yaratıcı, yeni doğan bir çocuk olmak için, bir doğuran olmalı ve doğum sancısı çekmelidir. Gerçekten, yolum ruhun içinden, yüz beşikten ve yüz doğum sancısından geçti. Çok ayrılıklar geçirdim. Ben kalp burkan son saatleri tanırım.</p>

  <p class="calibre2">Fakat benim yaratıcı iradem ve yazgım böyle istiyor. Size daha içtenlikle söyleyeyim; "Benim irademin asıl istediği şey, böyle bir yazgıdır.”</p>

  <p class="calibre2">Hisseden her şey, bendeki acıyı çeker ve tutsaklık içindedir. Fakat iradem bana hep kurtarıcı ve sevinç getirici olarak gelir.</p>

  <p class="calibre2">İrade kurtarır! İrade ve özgürlük hakkında en doğru inanç budur. Zerdüşt size böyle öğretiyor.</p>

  <p class="calibre2">Artık istememek, artık değer biçememek, artık yaratmamak: Ah, bu büyük yorgunluk bana daima uzak kalsın!</p>

  <p class="calibre2">Kavramada dahi yalnız irademin tanıklığını ve oluş hazzını duyarım. Ve eğer kavrayışta masumluk varsa, bunun nedeni onda yaratma iradesi bulunmasıdır.</p>

  <p class="calibre2">Bu irade, beni tanrıdan ve tanrılardan uzaklaşmaya ayartmıştı. Eğer tanrılar var olsaydı yaratacak ne kalırdı?</p>

  <p class="calibre2">Fakat en içten yaratma iradem, beni her zaman yeniden insanlara yöneltir. Böylece çekici, taşa yöneltir.</p>

  <p class="calibre2">Ah, ey insanlar, taş da bir resim, benim resimlerimin resmi uyuyor. Ah, o resim en sert, en çirkin taşta uyumaya zorunludur.</p>

  <p class="calibre2">Şimdi çekicim, onu tutsak edene karşı çılgınca saldırıyor. Taş, tuz buz oluyor. Ben ne yapayım!</p>

  <p class="calibre2">Ben onu tamamlamak isterim; çünkü bana bir gölge göründü. Bana bir zamanlar, her şeyden daha hafif ve daha sakin bir şey geldi.</p>

  <p class="calibre2">Bana gölge gibi gelen, ‘İnsanüstü’nün güzelliğiydi. Ah kardeşlerim, tanrılardan artık bana ne!&nbsp;</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_26"><a class="calibre10" id="bookmark15"></a><span class="calibre8">Acıyanlar Üstüne</span></h3>

  <p class="calibre2">Dostlarım, dostunuzla şöyle alay ediyorlar: "Zerdüşt’e bakın, bizim içimizde, hayvanlar arasındaymış gibi dolaşıyor mu?”</p>

  <p class="calibre2">Fakat şöyle dense daha iyi olurdu: "Düşünen, insanlar arasında, hayvanlar içindeymiş gibi hareket eder.”</p>

  <p class="calibre2">Düşünen için bizzat insan kırmızı yanaklı bir hayvandır.</p>

  <p class="calibre2">Bu nasıl oldu? Çok sık utanmaya zorunlu olduğu için değil mi?</p>

  <p class="calibre2">Ah dostlarım, düşünen şöyle der; Utanç, utanç, utanç! İnsanın tarihi bundan ibarettir.</p>

  <p class="calibre2">Onun için soylu olan, utandırmaktan vazgeçer. Bütün dertlilerin utancını çeker.</p>

  <p class="calibre2">Gerçekten, acımalarla mutlu olan yumuşak kalplileri sevmem. Bunların utanç tarafları pek eksiktir. Acımaya zorunluysam acıyan adını almak istemem. Acıyan isem uzaktan uzağa acıyan olmayı seçerim.</p>

  <p class="calibre2">Daha tanımadan, başımı örter ve kaçarım. Dostlarım sizin de böyle yapmanızı isterim.</p>

  <p class="calibre2">Şansım, yoluma sizler gibi dertsizleri; ümitte, yemekte, balda benimle beraber olabilecekleri çıkarsın.</p>

  <p class="calibre2">Gerçekten, ben kederlilere şunu veya bunu yaptım. Fakat daha iyi sevinmeyi öğrensem daha güzel bir iş yapmış olurdum.</p>

  <p class="calibre2">İnsanlık doğalı insan çok az sevinmiştir. Atalardan kalma tek günahımız budur!</p>

  <p class="calibre2">Eğer daha fazla sevinmeyi öğrensek başkalarına acı vermeyi ve acı düşünmeyi daha kolay unuturuz.</p>

  <p class="calibre2">Onun için dertlilere yardım etmiş olan elimi yıkıyorum, onun için ruhumu da temizliyorum.</p>

  <p class="calibre2">Çünkü dertliyi dert çekerken görmekten ve onun utancı uğruna utandım ve ona yardım ederken gururuna sert bir saldırı yapmış oldum.</p>

  <p class="calibre2">Büyük güzelliklere, hoşluklara, teşekkür edilmez. Tersine kin beslenir ve eğer küçük iyilik unutulmazsa, ondan kemirici bir kurt meydana gelir.</p>

  <p class="calibre2">“Kabul etmede nazlı olun. Böylece kabul edişinizi bir büyüklük yapın!” armağan edecek bir şeyi olmayanlara bu öğüdü veririm.</p>

  <p class="calibre2">Fakat ben bir armağan edenim. Bir dost olarak dostlara armağan vermeyi severim. Fakat yabancılar ve fakirler benim ağacımdan meyveyi kendileri koparsınlar. Bu daha az utandırır.</p>

  <p class="calibre2">Fakat dilencileri tamamen ortadan kaldırmalı. Gerçekten, onlara bir şey vermek de, vermemek de insanı üzer.</p>

  <p class="calibre2">Günahkârlar ve vicdan azabı çekenler de böyle. Bana inanın dostlarım, vicdan azapları insana ısırmayı öğretir.</p>

  <p class="calibre2">Fakat en kötüsü küçük düşüncelerdir. Gerçekten, kötülük yapmak, küçük düşünmekten daha hayırlıdır.</p>

  <p class="calibre2">Ama siz, “Küçük kötülüklerin verdiği zevk bizi nice büyük kötülüklerden alıkoyuyor.” dersiniz, fakat bu işte tasarruf etmek istememeli.</p>

  <p class="calibre2">Kötü eylem bir çıban gibidir. Kaşınır ve patlar. O içten konuşur.</p>

  <p class="calibre2">“Bak ben hastalığın kendisiyim.” kötü eylem böyle der. Bu onun namuskârlığıdır.</p>

  <p class="calibre2">Fakat küçük düşünce mantara benzer! Sokulur, bükülür ve hiçbir yerde olmak istemez. Küçük mantarlar yüzünden bütün vücut, sararıp soluncaya kadar!</p>

  <p class="calibre2">Fakat şeytanın baskısı altına girenin kulağına şunu derim; “Şeytanını büyütsen daha iyi edersin. Henüz senin için de bir büyüklük yolu vardır!”</p>

  <p class="calibre2">Ah kardeşlerim, her adamın bir tarafı çok fazla bilinir. Bazıları bize şeffaf görünür, fakat böyle olduğu halde yine içlerini bilemeyiz.</p>

  <p class="calibre2">İnsanlarla yaşamak güçtür, çünkü susmak zordur. Ve biz tersimize gidene karşı değil, bizi hiç ilgilendirmeyene karşı en çok hiddet gösteririz.</p>

  <p class="calibre2">Fakat dertli bir dostun varsa onun dertlerine bir dinlenme yatağı ol. Ama sert bir asker yatağı! Onun en çok böyle işine yararsın.</p>

  <p class="calibre2">Ve bir dost sana kötülük yaparsa ona şöyle de; “Bana yaptığını sana bağışlıyorum. Fakat kendine yaptığını ben nasıl bağışlayayım?”</p>

  <p class="calibre2">Her büyük sevgi böyle konuşur. O affı da, acımayı da yener.</p>

  <p class="calibre2">İnsan, kalbini sıkı tutmalı. Çünkü o, elden kaçırılırsa kafa da çabuk kaybedilir.</p>

  <p class="calibre2">Ah, dünyada acıyanların deliliklerinden daha büyükleri nerde görülür ve dünyada acıyanların deliliklerinden daha büyük acılar doğurmuş ne vardır?</p>

  <p class="calibre2">Yazık bütün o sevenlere ki, acımaktan daha yüksek bir şeye sahip değillerdir.</p>

  <p class="calibre2">Bir zamanlar şeytan bana şunu dedi; “Tanrının da bir cehennemi vardır, onun insanlara olan sevgisi budur.”</p>

  <p class="calibre2">Bu yakınlarda ondan şu sözü duydum; "Tanrı öldü. Tanrı insanlara olan acıması yüzünden öldü.” Böylece, merhametten sakının. İnsanın üstüne kara bulut oradan gelir. Gerçekten, ben havanın işaretlerini iyi anlarım.</p>

  <p class="calibre2">Şu söze de dikkat edin! "Her büyük sevgi, bütün acımalarımızdan üstündür. Çünkü sevgi, sevgiliyi yaratmak da ister. Ben kendimi ve kendim gibi en yakınımı sevgime veriyorum.”</p>

  <p class="calibre2">Bu bütün yaratıcılara sesleniştir.</p>

  <p class="calibre2">Fakat bütün yaratıcılar serttir.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_27"><a class="calibre10" id="bookmark16"></a><span class="calibre8">Rahipler Üstüne</span></h3>

  <p class="calibre2">Zerdüşt, bir zamanlar havarilerine bir işaret vermiş ve şöyle seslenmişti:</p>

  <p class="calibre2">"Şunlar rahiptirler! Benim düşmanlarım olsalar da yanlarından sakince ve kılıç çekmeden geçin. Onlar arasında da kahramanlar vardır. Çoğu fazla acı çekmiştir. Bunun için başkalarına da acı vermek isterler.</p>

  <p class="calibre2">Onlar kötü düşmanlardır. Alçakgönüllülüklerinden daha kindar bir şey yoktur. Ve onlara saldıran, çabuk lekelenir.</p>

  <p class="calibre2">Fakat benim kanım onların kanıyla akrabadır. Ve kanımı onların kanında da kutsanmış görmek isterim.”</p>

  <p class="calibre2">Rahipler geçince Zerdüşt’e bir acı çöktü. Bu acısıyla kısa bir zaman boğuştuktan sonra söze başladı:</p>

  <p class="calibre2">"Bu rahiplere acırım. Bunlar benim zevkimi bozarlar. Fakat insanlar arasında bulunalı beri bence en önemsiz şey budur.</p>

  <p class="calibre2">Yine de ben onlarla acıda ortağım ve ortaktım. Bence onlar esirler ve damgalılardır. Kurtarıcı dedikleri, onları zincire vurmuştur.</p>

  <p class="calibre2">Sahte değerlerin ve boş sözlerin zincirine! Ah, birisi onları kurtarıcılarından kurtarsa!</p>

  <p class="calibre2">Bir zamanlar, deniz onları çalkarken, bir adaya çıkacaklarını sanıyorlardı. Fakat bakın ki, o, uyuyan bir gerçekti.</p>

  <p class="calibre2">Sahte değerler ve boş sözler. Bunlar ölümlüler için en kötü gerçeklerdir. Kötülük onların içinde uzun zaman uyur ve bekler.</p>

  <p class="calibre2">Fakat sonunda uyanır ve üstüne yerleşmiş olanları yer ve yutar.</p>

  <p class="calibre2">Şu rahiplerin yaptıkları kulübelere bakın. Tatlı kokulu mağaralarına kilise diyorlar.</p>

  <p class="calibre2">Ah, bu sahte ışık! Bu bozuk hava! Ruhun yüksekliklerine uçamadığı bu yer!</p>

  <p class="calibre2">Onların inançları şunu emreder; "Ey günahkârlar, merdivenleri diz üstünde tırmanın.”</p>

  <p class="calibre2">Gerçekten, bunların utanç duygularının ve ibadetlerinin oynak gözlerini görmektense utanmazları görmeyi tercih ederim.</p>

  <p class="calibre2">Bu mağaraları ve tövbe merdivenlerini kim yarattı?</p>

  <p class="calibre2">Ne zaman temiz gök yine kırık tavanlardan bakar ve yıkık duvarlardaki otlara ve kırmızı gelinciğe yönelirse, kalbimi o zaman bu tanrı evlerine yöneltirim.</p>

  <p class="calibre2">Onlar kendilerine karşı koyana ve acı verene tanrı dediler. Ve gerçekten, onların ibadetlerinde kahramanlık türünden çok şeyler vardır.</p>

  <p class="calibre2">Ve ilahlarına, insanı çarmıha germekten başka türlü sevgi göstermesini bilmiyorlardı.</p>

  <p class="calibre2">Cenazeler halinde yaşamak istiyorlardı. Ve cenazelerini siyahla örtüyorlardı. Ve hâlâ sözlerinden ölü odalarının kötü kokusunu duyarım.</p>

  <p class="calibre2">Onlara yakın yaşayan, içinde kurbağanın tatlı bir melankoliyle şarkı söylediği siyah havuza yakın yaşar.</p>

  <p class="calibre2">Kurtarıcılarına inanabilmem için, daha güzel şarkılar söylemelidirler. Havariler bana daha özgür görünmelidir!</p>

  <p class="calibre2">Onları çıplak görmek isterim. Çünkü yalnız, güzellik tövbe demelidir. Hâlbuki şu mumyalaşmış gam kimi ikna eder?</p>

  <p class="calibre2">Gerçekten, onların kurtarıcıları bile özgürlükten ve özgürlüğün yedi gününden gelmiyorlardı. Gerçekten, bizzat onlar aklın halısı üstünde dolaşmamışlardı!</p>

  <p class="calibre2">Bu kurtarıcıların ruhu, deliklerden oluşuyordu. Fakat her deliğe kendi boş inançlarını, tanrı dedikleri delik tıkayıcılarını yerleştiriyorlardı.</p>

  <p class="calibre2">Ruhları acımalarında boğulmuştu ve acımadan kabardıkça yüzeye bir büyük delilik çıkıyordu. Sürülerini gayretle ve haykırışla köprülerin üstünden sürüyorlardı. Sanki geleceğe yalnız bir tek köprü varmış gibi. Gerçekten, bu çobanlar da sürüye dâhildiler. Bu çobanların küçük ruhları ve genişçe akılları vardı; fakat kardeşlerim, en geniş ruhlar bile ne küçük şeylerdi!</p>

  <p class="calibre2">Yürüdükleri yola kan işaretleri yazıyorlardı ve delilikleri onlara gerçeğin kanla kanıtlanabileceğini söylüyordu. Oysaki kan, gerçeğin tanıklarının en kötüsüdür. Kan, en temiz bilgiyi zehirler ve kalplerin kini ve inancı haline getirir.</p>

  <p class="calibre2">Hatta birisi, kendi bilgisi için ateşe atılsa bile neyi kanıtlar? Kendi yangınından kendi dersini çıkarmak, daha ağır bir şeydir. Gamlı gönül ve sıkıntılı kafa; bunların birleşmesinden ‘kurtarıcı’ denen köpürüş meydana gelir.</p>

  <p class="calibre2">Halkın ‘kurtarıcı’ dediği bu köpüklerden daha büyükleri ve daha güçlüleri vardı!</p>

  <p class="calibre2">Kardeşlerim, özgürlük yolunu bulmak için bütün kurtarıcıların daha büyüğünden kurtulmanız gerekir.</p>

  <p class="calibre2">Henüz ‘İnsanüstü’ var olmamıştır. Ben her ikisini, en büyük ve en küçük insanı çıplak gördüm.</p>

  <p class="calibre2">Bunlar birbirlerine pek fazla benziyorlar. En büyüğünü bile pek fazla insan buldum.</p>

  <h3 class="calibre11" id="sigil_toc_id_28"><a class="calibre10" id="bookmark17"></a><span class="calibre8"><a class="calibre10" id="bookmark18"></a>Erdemliler Üstüne</span></h3>

  <p class="calibre2">Durgun ve dalgın ruhlara gök gürültüsü ve havai fişeklerle seslenmek gerekir.</p>

  <p class="calibre2">Hâlbuki güzelliğin sesi yavaş konuşur; o ses, ancak en uyanık ruhlara sokulur.</p>

  <p class="calibre2">Benim kalkanım bugün yavaşça titredi ve güldü. Bu, güzelliğin kutsal gülüşü ve titreyişidir. Erdemliler, benim güzelliğim, bugün sizin halinize güldü ve şöyle seslendi; “Onlar ödül de isterler.” Ey erdemliler, siz ödül de mi istersiniz? Erdem için ödül, dünya için cennet ve bugününüz için sonsuzluk mu istersiniz?</p>

  <p class="calibre2">Şimdi ne ücret ne veznedar var, dersem bana kızar mısınız? Hatta ben erdem ödüldür bile demem.</p>

  <p class="calibre2">Ah, benim kederim şudur; her şeyin içine yalandan bir ödül ve karşılık uydurmuşlar. Ey erdemliler sizin ruhunuzun derinliğine de!</p>

  <p class="calibre2">Fakat benim sözüm, ruhlarınızın dibini bir domuz burnu gibi deşmeli. Sapan sürüleri demek istiyorum size.</p>

  <p class="calibre2">İçinizdeki bütün gizlilikler dışarıya çıkmalı. Ve tartaklanmış bir halde meydana çıktığınız zaman yalanınız da ortaya çıkacak.</p>

  <p class="calibre2">Çünkü sizce gerçek şu; kin, ceza, ödül, karşılık gibi kirli sözleri kabul edemeyecek kadar temizsiniz.</p>

  <p class="calibre2">Erdemlerinizi, bir ananın çocuğunu sevdiği gibi sevdiğinizi söylersiniz, fakat bir ananın sevgisine karşılık ödül beklediği nerde işitilmiştir?</p>

  <p class="calibre2">Erdemiz, en çok sevdiğinizdir. Sizde halkanın susuzluğu var! Her halka kendine ulaşmak için çabalar ve bükülür.</p>

  <p class="calibre2">Erdeminizin her eseri, sönen bir güneş gibidir. Onun ışığı daima yoldadır. Fakat bu yolunu ne zaman bitirecek!</p>

  <p class="calibre2">Böylece erdeminizin ışığı, iş bittikten sonra bile yoldadır. O unutsa ve ölse bile ışık huzmesi yaşar ve hareket eder.</p>

  <p class="calibre2">Erdemliler ruhunuzun derinliğindeki gerçek şudur: "Erdeminiz sizindir. Ve yabancı değildir. Bir zar ve bir örtü değildir.”</p>

  <p class="calibre2">Fakat öyleleri de vardır ki, onlarca erdem bir kırbaç altında kıvranmaktır. Ve siz onun çığlığını çok dinlediniz.</p>

  <p class="calibre2">Bazıları günahlarının çürümesine erdem derler. Ve bir gün kinleri ve kıskançlıkları susunca adillikleri uyanır. Ve onlar mahmur gözlerini ovar.</p>

  <p class="calibre2">Yine bazıları vardır ki, aşağıya doğru çekilirler. Ve şeytanlarını da çekerler. Fakat battıkları oranda gözleri, tutkuların tanrılarına doğru özlemle bakar.</p>

  <p class="calibre2">Siz erdemliler, kulağınıza şu çığlıklar da gelmiştir: "Ben ne değilsem tanrım ve erdemim odur.”</p>

  <p class="calibre2">Yine bazıları vardır ki taşlar üstünde gıcırdayan arabalar gibi yavaş ve hırıltılı yürürler. Yetkinlik ve erdemden çok dem vururlar. Bunlar ayaklarının zincirine erdem derler.</p>

  <p class="calibre2">Yine bazıları vardır ki, kurulmuş günlük saatler gibidirler. Tiktaklarını yaparlar ve bu tiktağa erdem denmesini isterler.</p>

  <p class="calibre2">Gerçekten, bunlar hoşuma gider. Böyle saatleri nerede bulursam alay ederek kuracağım. Varsın bu sırada mırıldansınlar da.</p>

  <p class="calibre2">Bazıları da bir tutam adaletleriyle gururludurlar. Ve bu yüzden her şeye karşı asidirler.</p>

  <p class="calibre2">Sanki dünya adaletsizliklerinde boğulacakmış gibi.</p>

  <p class="calibre2">Ah ‘erdem’ kelimesi ağızlarından ne kötü çıkıyor. Ve ‘ben adilim’ dedikleri zaman, bu daima; "İntikamım alındı!” anlamına geliyor.</p>

  <p class="calibre2">Erdemleriyle düşmanlarının gözlerini oymak isterler ve ancak başkalarını alçaltmak için yükselirler. Yine öyleleri vardır ki, bataklıklarında otururlar ve kamışlar içinden şöyle konuşurlar: "Erdem, bataklıkta sakin oturmak demektir.</p>

  <p class="calibre2">Biz kimseyi ısırmayız ve ısırmak isteyenin yolundan çekiliriz. Ve her şeyde görüşümüz bize aşılanan görüştür.”</p>

  <p class="calibre2">Bazıları da jesti severler. Ve erdem bir çeşit jesttir diye düşünürler.</p>

  <p class="calibre2">Dizleri ibadette ve elleri erdem duasındadır. Fakat kalpleri bunun farkında değildir.</p>

  <p class="calibre2">Yine bazıları var ki, "erdem gereklidir” demeye erdem derler. Fakat gerçekte polise gerek olduğuna inanırlar.</p>

  <p class="calibre2">Ve insandaki yükseklikleri göremeyen bazıları onun alçaklıklarına pek yakın olmaya erdem diyorlar. Kötü bakışlarına böylece erdem diyorlar.</p>

  <p class="calibre2">Bazıları yükselebilmek ve kalkınmak isterler, buna erdem derler. Bazıları devrilmek isterler, onlar da buna erdem der.</p>

  <p class="calibre2">Böylece herkes erdemli olduğuna inanır. Hiç olmazsa herkes iyi ve kötüyü tanıdığını iddia eder. Fakat Zerdüşt, bütün bu yalancılara ve delilere; "Erdemden ne haberiniz var? Erdemden ne haberiniz olabilir?” demek için gelmemiştir.</p>

  <p class="calibre2">Tersine dostlarım, delilerden ve yalancılardan öğrendiğiniz şu eskimiş sözlerden bıkmanızı söylemeye geldi.</p>

  <p class="calibre2">Ödül, karşılık, adalet, intikam sözlerinden bıkmalısınız.</p>

  <p class="calibre2">"Bencil olmayan bir hareket iyidir.” sözünden bıkmalısınız.</p>

  <p class="calibre2">Ah, dostlarım, ananın çocuğunda olduğu gibi, kendi varlığınız yapacağınız işlerde olmalı. Sizin erdemiz bu olmalı.</p>

  <p class="calibre2">Gerçekten, yüz sözünüzü ve erdeminizi, en sevgili oyuncaklarınızı elinizden aldım. Şimdi bana çocuklar gibi kızıyorsunuz.</p>

  <p class="calibre2">Siz denizde oynuyordunuz, dalga geldi oyuncaklarınızı batırdı. Şimdi ağlıyorsunuz.</p>

  <p class="calibre2">Fakat bu dalga size yeni oyuncaklar getirecek ve önünüze yeni renkli kabuklar dökecek.</p>

  <p class="calibre2">Bununla teselli bulacaklar. Onlar gibi, siz de dostlarım, tesellinizi ve renkli kabuklarınızı bulacaksınız.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_29"><a class="calibre10" id="bookmark19"></a><span class="calibre8">Ayaktakımı Üstüne</span></h3>

  <p class="calibre2">Hayat bir haz kaynağıdır. Fakat ayaktakımının içtiği pınarlar zehirlenir.</p>

  <p class="calibre2">Ben bütün temizlere vefalıyım. Fakat sırıtan ağızları ve pislerin kokusunu sevmem. Onlar gözlerini pınara dikerler ve iğrenç gülüşleri pınardan yansır.</p>

  <p class="calibre2">Uçarılıklarıyla kutsal suyu zehirlediler ve kirli rüyalarını neşe diye yorumlarken, kelimeleri de zehirlediler.</p>

  <p class="calibre2">Yaş kalplerini, ateşe yaklaştırırlarsa alev sönükleşir. Ayaktakımının ateşe girdiği yerde bizzat ruh yanar kavrulur.</p>

  <p class="calibre2">Onların elinde meyve buruşur ve çürür. Onların bakışları meyve ağacını dal gibi kurutur ve çürütür. Hayattan elini çeken bazısı, yalnız ayaktakımından ayrılmış oldu. Çünkü o pınarda, alevde ve meyvede ayaktakımıyla ortak olmak istemedi.</p>

  <p class="calibre2">Ve bazıları kirli devecilerle birlikte sarnıcın etrafında oturmamak için çöle gittiler ve yırtıcı hayvanlarla birlikte susuzluk çektiler.</p>

  <p class="calibre2">Birer yıkıcı olan ve meyve ağaçlarına dolu gibi gelen bazıları, yalnız ayaklarını, ayaktakımının boğazına tıkamak ve seslerini kesmek istediler.</p>

  <p class="calibre2">Bana en çok bulantı veren lokma, hayat için düşmanlığın, ölümün ve azap çarmıhlarının gerekli olduğunu bilmek değildir.</p>

  <p class="calibre2">Tersine bir zamanlar hayatta ayaktakımına da ihtiyaç var mı diye sordum ve az kalsın bu soru yüzünden boğuluyordum.</p>

  <p class="calibre2">Zehirlenmiş pınarlar, pis kokan ateş, kirlenmiş rüyalar ve ekmek içinde kurt gerekli midir?</p>

  <p class="calibre2">Kinim değil, tiksintim hayatımı kemiriyor.</p>

  <p class="calibre2">Ah, ayaktakımını da zeki bulduğum zaman zekâdan da iğrendim.</p>

  <p class="calibre2">Hükümdarların hükmetmekten ne kastettiklerini öğrendikten sonra onlardan da yüz çevirdim. Onlar ayaktakımıyla ortak olarak iktidar için sahtekârlık etmeye, hükmetmek diyorlar.</p>

  <p class="calibre2">Yabancı dil konuşan uluslar arasında kapalı kulaklarla oturdum, ta ki sahtekârlık laflarını ve iktidar pazarlıklarını duymayayım.</p>

  <p class="calibre2">Bütün dünler ve bugünler içinde, burnumu tıkayarak ve isteksiz geçtim. Gerçekten, bütün dünler ve bugünler kötü kokuyor. Gerçekten, bütün dünler ve bugünler ayaktakımının kötü kokusunu yayıyor.</p>

  <p class="calibre2">İktidar, yazı ve haz ayaktakımına uzak kalmak için uzun zaman dilsiz, sağır ve kötürüm gibi yaşadım.</p>

  <p class="calibre2">Ruhum, zorlukla ve dikkatle merdivenleri çıktı. Bunlar ferahlatan haz sadakalarıydı. Körün hayatı asa ile sürünerek geçti.</p>

  <p class="calibre2">Bana ne oldu böyle? Tiksintiden kendimi nasıl kurtardım? Gözümü kim gençleştirdi. Ve ayaktakımının bulunmadığı pınarların yüksekliğine nasıl ulaştım?</p>

  <p class="calibre2">Tersine, tiksintim mi bana kanat ve pınarı sezen kuvveti yarattı?</p>

  <p class="calibre2">Gerçekten, haz pınarını tekrar bulmak için en yükseklere çıkmam gerekti.</p>

  <p class="calibre2">Onu buldum kardeşlerim. Burada, en yüksek yerde haz pınarım fışkırıyor. Burada hiçbir ayaktakımının katılmadığı bir hayat vardır.</p>

  <p class="calibre2">Zevk pınarı, akışın bana pek hızlı geliyor! Ve çok defa kadehi doldurmak isterken boşaltıyorsun. Sana daha alçakgönüllü yaklaşmayı öğrenmeliyim. Kalbim sana doğru çok hızlı akıyor.</p>

  <p class="calibre2">İçinde kısa, sıcak, ağır, mutlu yazımın yandığı kalbim. Benim yaz kalbim. Senin serinliğine, nasıl özlemdir!</p>

  <p class="calibre2">Baharımın durgun gamı geçti. Haziranda görülen kar yumaklarımın hırçınlığı geçti. Tamamen yaz ve yaz öğlesi kesildim.</p>

  <p class="calibre2">En yükseklerde soğuk pınarlar ve mutlu bir sakinlik içinde bir yaz. Dostlarım geliniz ki, sakinlik daha tatlılaşsın.</p>

  <p class="calibre2">Çünkü burası bizim yüksekliğimiz ve bizim yurdumuzdur. Burada bütün kirlilerden ve kötü kokulardan çok uzaklarda ve sarp bir yerdeyiz.</p>

  <p class="calibre2">Dostlar, temiz gözlerinizi zevkimin pınarına dikiniz. O, bundan bulanmaz. Pınar, temizliğiyle sizin gülmenize karşılık verir.</p>

  <p class="calibre2">Yuvamızı gelecek ağacının üstüne kuruyoruz. Biz yalnızlığa çekilenlere, kartallar gagalarında yemek getirmeli.</p>

  <p class="calibre2">Gerçekten, kirlilerin yiyemeyecekleri bir yemek! Onlar ateşi yiyebileceklerini sanırlar ve ağızlarını yakarlar.</p>

  <p class="calibre2">Gerçekten, biz burada pisler için bir yurt hazırlamıyoruz. Onların vücutlarına ve ruhlarına bizim mutluluğumuz bir buz mağarası gibi gelir.</p>

  <p class="calibre2">Kuvvetli rüzgârlar gibi, onların üstünde yaşayalım. Kartallara, kara, güneşe komşu. Sert rüzgârlar böyle yaşar.</p>

  <p class="calibre2">Ve bir zaman gelecek, bir rüzgâr gibi, aralarında eseceğim ve ruhumla ruhlarını susturacağım. Benim geleceğim bunu emreder.</p>

  <p class="calibre2">Gerçekten, Zerdüşt bütün düzlüklerin sert rüzgârıdır. O bütün düşmanlarına ve bütün tükürenlere şu öğüdü verir; "Rüzgâra karşı tükürmekten çekinin.”</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_30"><a class="calibre10" id="bookmark20"></a><span class="calibre8"><a class="calibre10" id="bookmark21"></a>Zehirli Örümcek Üstüne</span></h3>

  <p class="calibre2">Bak, bu zehirli örümcek mağarasıdır. Onu kendin görmek ister misin? Ağı şurada asılıdır. Dokun da titresin.</p>

  <p class="calibre2">Nah işte kendiliğinden geliyor. Hoş geldin örümcek! Sırtında bir işaret, bir kara üçgen var. Ben, ruhunda ne olduğunu da bilirim.</p>

  <p class="calibre2">Senin ruhunda öç vardır. Isırdığın yerde siyah kabuk biter. Senin zehrin, kiniyle ruha baş dönmesi verir.</p>

  <p class="calibre2">Ey eşitlik öğütleyenler, ruhu titreten sizler için bu sembolü kullanıyorum. Siz bence zehirli örümceklersiniz ve kendini saklayan kincilersiniz.</p>

  <p class="calibre2">Fakat ben sizin saklandığınız şeyleri açığa vuracağım. Onun için yüzünüze karşı yüksekliklerin kahkahasıyla gülüyorum.</p>

  <p class="calibre2">Onun için ağınızı koparıyorum ki öfkeniz sizi yalancılık mağaranızdan çıkarsın. Ve hakkaniyet sözünüzün arkasındaki kininiz ortaya çıksın.</p>

  <p class="calibre2">Çünkü insanın kinden kurtarılması, en yüksek umuda götüren köprü ve uzun süren kötü havalardan sonra görülen gökkuşağıdır bence.</p>

  <p class="calibre2">Fakat zehirli örümcekler bunu istemezler. "Dünyanın kinimizin fırtınalarıyla dolması bizce hakkaniyettir,” birbirleriyle böyle konuşurlar.</p>

  <p class="calibre2">Onların örümcek kalpleri; "Bize eşit olmayan her şeyden intikam almak ve her şeye küfretmek isteriz.” diye sözleşir.</p>

  <p class="calibre2">"Ve eşitlik iradesi!” Bundan sonra erdemin ismi bu olmalı ve kudreti olan her şeye karşı haykırmalıyız.</p>

  <p class="calibre2">Ey eşitlik öğütleyenler, kudretsizliğin zalim çılgınlığı sizde eşitlik diye haykırıyor. En gizli, zalim şehvetleriniz erdem kelimelerine bürünüyor.</p>

  <p class="calibre2">Zedelenmiş kibir, saklanmış kıskançlık, belki babalarınızın kibri ve kıskançlığı. Bunlar sizden ateş ve kin halinde çıkıyor.</p>

  <p class="calibre2">Babanın gizlediği şey, oğlunda açığa çıkar. Çok defa oğul, babanın açığa çıkmış sırrıdır.</p>

  <p class="calibre2">Onlar heyecanlı gibidirler, fakat onları heyecana getiren kalp değil, kindir. İnce ve soğuk göründükleri zaman onları böyle yapan kıskançlıktır.</p>

  <p class="calibre2">Kıskançlıkları onları dalgın dalgın düşünenlerin yoluna da yöneltir. Kıskançlıklarının işareti şudur; daima aşırı giderler. Öyle ki; yorgunlukları sonunda, kar üzerinde uyumaya mecbur olurlar.</p>

  <p class="calibre2">Her şikâyetlerinden kin sesi duyulur. Her övgülerinde bir ceza vardır ve yargıç olmak onlara mutluluk gibi gelir.</p>

  <p class="calibre2">Fakat dostlarım, size şu öğüdü veririm. İçlerinde ceza verme eğilimi kuvvetli olanlara güvenmeyin. Bunlar özü ve kaynağı bozuk halktır. Suratlarından cellat ve polis köpeği bakar.</p>

  <p class="calibre2">Adaletten, haktan çok bahsedenlere güvenmeyin. Gerçekten, ruhlarının eksiği yalnız bal değildir. Kendilerine iyiler ve adiller, diyorlarsa da unutmayınız ki, ‘ikiyüzlü’ olmaları için iktidardan başka bir eksikleri yoktur.</p>

  <p class="calibre2">Dostlarım, başkaları ile karıştırılmak, başkalarına benzetilmek istemem.</p>

  <p class="calibre2">Öyleleri vardır ki, benim hayat ilkemi telkin ederler ve aynı zamanda eşitlik öğütleyen ve zehirli örümceklerdir.</p>

  <p class="calibre2">Bu zehirli örümcekler mağaralarında oturup hayata sırtlarını çevirdikleri halde hayatı överler. Bundan amaçları acı vermektir.</p>

  <p class="calibre2">Şimdi iktidarda olanlara acı vermek isterler. Çünkü bunlarda ölüm öğüdü geçerlidir.</p>

  <p class="calibre2">Böyle olmasaydı örümcekler başka türlü öğütleyeceklerdi. Bizzat onlar daha önce dünyayı en fazla inkâr eden ve tanrıya ortak koşanlara ceza verenlerdi.</p>

  <p class="calibre2">Bu eşitlik öğütleyenleriyle karıştırılmak istemem. Çünkü bence hakkaniyetli hüküm şudur; “ İ nsanlar eşit değildir.”</p>

  <p class="calibre2">Ve eşit olmamalıdırlar da. Eğer böyle demeseydim ‘İnsanüstü’ne olan sevgim ne olurdu?</p>

  <p class="calibre2">İnsanlar, bin türlü köprü ve patika üstünden geleceğe koşuşmalıdır. Ve aralarında daha fazla savaş ve eşitsizlik olmalıdır. Büyük sevgim bana bunu söyletir!</p>

  <p class="calibre2">Düşmanlarında sahneler ve hayaletler yaratmalıdırlar. Ve bu hayaletlerle birbirlerine karşı en çetin bir savaşa girişmelidirler.</p>

  <p class="calibre2">İyi ve kötü, zengin ve fakir, büyük ve küçük ve bütün diğer değer yargıları, bunlar bizzat hayatın kendisini yenmesi için silah ve akıl olmalıdır.</p>

  <p class="calibre2">Bizzat hayat, okları ve merdivenleriyle yükseklere çıkmak ister. Uzak mesafelere bakmak ve tatlı güzelliklere yönelmek ister. Onun için yüksekliklere muhtaçtır.</p>

  <p class="calibre2">Yüksekliklere muhtaç olduğu için merdivenlere; merdivenler ve çıkıcılar arasında zıtlıklara ihtiyacı vardır. Hayat, yükselmek ve yükselerek kendini yenmek ister.</p>

  <p class="calibre2">Dostlarım, bana bakın, bu örümcekler mağarasının bulunduğu yerde eski bir tapınağın yıkıntıları yükseliyor. Ona dikkatli bakın!</p>

  <p class="calibre2">Gerçekten, bir zamanlar burada fikirlerini taş halinde yükselten; en akıllı bir insan gibi, hayatın bütün sırlarını biliyordu.</p>

  <p class="calibre2">Güzellikte de savaş ve eşitsizlik olmasını ve iktidar ve üstün iktidar için harp yapılması zaruretini o burada bize en açık işaretlerle gösteriyor.</p>

  <p class="calibre2">Burada kubbe ve kavis bir güreş yapar gibi, nasıl ilahi bir şekilde bağdaşıyor. Bu ilahi sütunlar ışık ve gölge aracılığı ile nasıl birbirlerini aşıyorlar!</p>

  <p class="calibre2">Dostlarım, biz de böyle güzel ve emin bir düşmanlık yapalım, birbirimize karşı, ilahi bir şekilde yükselelim.</p>

  <p class="calibre2">Vay, eski düşmanım, örümcek, beni ısırdı. Parmaklarımı ilahi bir güven ve güzellikle ısırdı.</p>

  <p class="calibre2">“Bu bir ceza ve adalet olmalı” o, böyle düşünür. O burada düşmanlık şerefine şarkılarını boşuna söylemiş olmamalı.”</p>

  <p class="calibre2">Evet o öcünü aldı. Ve eyvah, şimdi intikam ile başımı da döndürmek istiyor.</p>

  <p class="calibre2">Fakat dostlarım, başımın dönmemesi için şu sütuna beni sıkıca bağlayın. Kindarlık kasırgası olacağıma, sütunlara bağlı azizlerden olurum daha iyi!</p>

  <p class="calibre2">Gerçekten, Zerdüşt, dönen bir kasırga değildir. O, bir dans edense de bir örümcek dansör asla değildir.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_31"><a class="calibre10" id="bookmark22"></a><span class="calibre8">Ünlü Bilginler Üstüne</span></h3>

  <p class="calibre2">Ey ünlü bilginler, siz hepiniz halka ve onun boş inanışlarına hizmet ettiniz. Gerçeğe değil. İşte onun için size ikram gösterdiler.</p>

  <p class="calibre2">Ve onun için sizin imansızlığınıza dayandılar. Çünkü imansızlığınız halka doğru bir dolambaçlı yol ve bir nükteydi. Efendiler bunu kölelerine bağışlar. Ve onların çılgınlıklarıyla keyiflenir.</p>

  <p class="calibre2">Fakat köpeklerin canavardan nefret ettiği gibi, halk kimden tiksinir? Serbest ruhtan, zincir düşmanından, tapmayan adamdan, ormanda yaşayandan!</p>

  <p class="calibre2">Onu köşesinden kovmak! Halkın hak fikri budur. Ve bela en keskin dişli köpeğini böylesine karşı kışkırtır.</p>

  <p class="calibre2">Eskiden beri şu ses yükselir; "Gerçek burada, halk da burada! Yazık, yazık arayanlara!”</p>

  <p class="calibre2">Ulusunuza, saygıda hak yaratmak istiyordunuz, ey ünlü bilginler siz buna gerçek iradesi dediniz. İçinizden daima şunu söylüyordunuz; "Halkın içinden geliyorum, tanrının sesi de bana oradan geliyor.”</p>

  <p class="calibre2">Halkın sözcüsü olarak eşek gibi inatçı ve tilki gibi kurnazdınız.</p>

  <p class="calibre2">Halkla iyi geçinmek isteyen bazı kudretliler, atlarının önüne bir de eşek, ünlü bir bilgin koştular.</p>

  <p class="calibre2">Ünlü bilginler; isterim ki, aslan postunu artık sırtınızdan atasınız. Yırtıcı hayvanın benekli postunu; araştıran, fethedenin yelesini üstünüzden çıkarın.</p>

  <p class="calibre2">Sizin hakseverliğinize inanmam için ibadet iradenizi kırmalısınız.</p>

  <p class="calibre2">Bence doğru adam, tanrısız çöllere giden ve herkese sunduğu kalbini parçalayandır.</p>

  <p class="calibre2">O; sarı kum içinde, güneşten yanmış olduğu halde, karanlık ağaçlar altında canlıların dinlendiği bol kaynaklı adalara özlemle gözünü kaydırır.</p>

  <p class="calibre2">Fakat susuzluğu, onu bu rahat düşkünlerine benzemeye kandıramaz. Ve nerede bir vaha varsa orada put vardır.</p>

  <p class="calibre2">Açlık çekerek, zorlu, yalnız ve tanrısız; aslan iradesi kendini böyle bulmak ister.</p>

  <p class="calibre2">Uşak mutluluğundan uzak, tanrılardan ve ibadetten kurtulmuş, korkusuz ve korkunç, büyük ve yalnız! Gerçek adamının iradesi böyle olmayı diler.</p>

  <p class="calibre2">Öteden beri çölde; gerçek sevenler, serbest ruhlar çöl bilgini olarak otururlar. Oysaki şehirlerde iyi yemlenmiş ünlü bilginler, su hayvanları oturur. Yani onlar her zaman eşek gibi, halkın arabasını çekerler.</p>

  <p class="calibre2">Ben onlara bundan ötürü öfkelenmem. Altından süslerle parlasalar da bence daima çıplak ve uşak kalırlar.</p>

  <p class="calibre2">Çok defa iyi ve ucuz uşaktırlar. Çünkü uşak olmaya mecbursan hizmetinden en çok faydalanacak olanı aramalısın. Kurnazlık bunu gerektirir.</p>

  <p class="calibre2">“Senin efendine hizmet edişin, onun ruhunu ve erdemini yükseltmeli. Sen de onun ruhu ve erdemiyle birlikte büyürsün.”</p>

  <p class="calibre2">Gerçekten, siz ünlü bilginler ve halk hizmetkârları, siz halkın ruhu ve erdemiyle birlikte büyüdünüz ve halk da sizinle birlikte yükseldi. Bunu sizin lehinize söylüyorum.</p>

  <p class="calibre2">Fakat erdemlerinizde de bence halk olarak kalıyorsunuz. Budala bakışlı halk, zekânın ne olduğunu bilmeyen halk!</p>

  <p class="calibre2">Zekâ, bizzat hayatı kesen hayattır. O, kendi acısında kendi bilgisini arttırır. Bunu biliyor muydunuz?</p>

  <p class="calibre2">Zekânın mutluluğu, kurban hayvanı olmak için gözyaşıyla kutsanmaktır. Bunu biliyor muydunuz? Körün körlüğü ve onun araması ve yoklaması, baktığı güneşin kudretini kanıtlamalı. Bunu biliyor muydunuz?</p>

  <p class="calibre2">Kavrayan, dağları inşa etmeyi de öğrenmeli. Zekânın dağları devirmesi pek büyük bir şey değil. Bunu biliyor muydunuz?</p>

  <p class="calibre2">Siz yalnız zekânın kıvılcımını tanırsınız. Fakat siz örsü ve çekicin gaddarlığını bilmezsiniz. Gerçekten, zekânın gururunu tanımazsınız. Eğer zekânın alçakgönüllülüğü bir defa konuşsaydı ona hiç tahammül edemezdiniz.</p>

  <p class="calibre2">Henüz hiçbir zaman zekânızı bir kar çukuruna atamadınız. Buna yetecek sıcaklığınız yok. Onun için soğuğun verdiği hazzı tanımazsınız.</p>

  <p class="calibre2">Fakat zekâya ait şeyleri pek gizli tutuyorsunuz ve hikmetinizden çok defa kötü şairler için bir hastane ve düşkünlerevi yaratıyorsunuz.</p>

  <p class="calibre2">Siz kartal değilsiniz, onun için zekânın irkilmelerindeki mutluluğu tatmadınız. Kuş olmayan, uçurumlar üstünde yerleşmemeli.</p>

  <p class="calibre2">Siz bana ılık geliyorsunuz, hâlbuki her derin ırmak soğuk akar. Zekânın en iç pınarları, buz gibi soğuktur. Sıcak elleri ve çalışan insanları serinletir.</p>

  <p class="calibre2">Ünlü bilginler, karşımda çirkin ve kaskatı duruyorsunuz; sizi kuvvetli bir rüzgâr ve irade sürüklemiyor.</p>

  <p class="calibre2">Hırçın rüzgârlarla titreyen şişkin bir yelkenin, denizde kaydığını görmediniz mi?</p>

  <p class="calibre2">Hikmetim işte o yelken gibi, zekâm kasırgasından titreyerek denizin üstünde gidiyor; benim coşkun hikmetim.</p>

  <p class="calibre2">Fakat siz halk hizmetkârları ve ünlü bilginler, benimle beraber nasıl yürüyebilirsiniz?</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_32"><a class="calibre10" id="bookmark23"></a><span class="calibre8"><a class="calibre10" id="bookmark24"></a>Gece Türküsü</span></h3>

  <p class="calibre2">Gecedir! Şimdi bütün fıskiyeler daha gür sesle konuşurlar. Benim ruhum da bir fıskiyedir.</p>

  <p class="calibre2">Gecedir! Ancak şimdi sevenlerin bütün türküleri coşar. Benim ruhum da bir sevenin türküsüdür. İçimde dindirilmemiş, dindirilemez bir şey var. Bu, sesini yükseltmek istiyor.</p>

  <p class="calibre2">İçimde bir sevme isteği var ki aşkın dilini konuşuyor.</p>

  <p class="calibre2">Ben ışığım, keşke gece olsaydım! Ama ışıkla çevrili olmak benim yalnızlığımdır.</p>

  <p class="calibre2">Ah, gece ve karanlık olsam! Işığın memelerinden nasıl emmek isterdim!</p>

  <p class="calibre2">Küçük, parlak yıldızlar ve üstümüzdeki ateş böcekleri sizi de kutsamak ve ışık armağanınızdan dolayı mutlu olmak isterdim.</p>

  <p class="calibre2">Fakat ben kendi ışığımın içinde yaşarım ve kendimden çıkan alevleri kendim içerim.</p>

  <p class="calibre2">Ben almaktaki mutluluğu bilmem ve çok defa çalmanın almaktan daha hayırlı olduğunu düşünürüm.</p>

  <p class="calibre2">Benim fakirliğim odur ki, elim armağan vermekten dinlenmez. Bekleyen gözler ve özlemin aydınlık gecelerini görmek benim kıskançlığımdır.</p>

  <p class="calibre2">Ah, bütün armağan verenlerin şanssızlığı! Ah, güneşimin kararması! Ah, istemek tutkusu! Ah, tokluk içinde açlık!</p>

  <p class="calibre2">Bunlar benden alırlar; ama ruhlarına da dokunuyor muyum? Vermekle almak arasında bir uçurum vardır ve en küçük çukur bile en sonra köprülenir.</p>

  <p class="calibre2">Güzelliğimden bir açlık doğuyor; aydınlattıklarıma acı vermek istiyorum, armağan ettiklerimden çalmak istiyorum; kötülük yapmaya bu kadar susamaktayım.</p>

  <p class="calibre2">Elime doğru bir el uzandığı zaman geri çekmek, düşerken yavaşlayan bir şelale gibi gecikmek! Kötülük yapmaya böyle susuyorum.</p>

  <p class="calibre2">Benim zenginliğim böyle bir intikam düşünüyor. Benim yalnızlığımdan böyle bir hile kaynıyor. Armağan vermekten duyduğum mutluluk, armağan verirken öldü, erdemim kendi cömertliğinden bezdi.</p>

  <p class="calibre2">Boyuna armağan veren, utancı kaybetmek tehlikesiyle karşı karşıyadır. Boyuna dağıtanın eli ve kalbi, dağıtma yüzünden nasırlaşır.</p>

  <p class="calibre2">Gözüm artık dilencilerin utancı karşısında yerinden fırlamıyor.</p>

  <p class="calibre2">Elim, artık dolu ellerin titremesine kayıtsız.</p>

  <p class="calibre2">Gözüme yaş ve kalbime keder nereden geldi? Ah bütün armağan verenlerin yalnızlığı! Ah, bütün parlayanların suskunluğu!</p>

  <p class="calibre2">Boş uzayda birçok güneş dönüyor. Onlar bütün karanlıklara ışıkla seslenirler, ama bana karşı susarlar.</p>

  <p class="calibre2">Ah! Işığın parlayan şeylere karşı düşmanlığı şudur ki yoluna insafsızca devam eder.</p>

  <p class="calibre2">Parlayan şeylere gönülden bezgin, güneşlere karşı soğuk, her güneş böyle döner.</p>

  <p class="calibre2">Güneşler yörüngelerinde bir fırtına gibi uçarlar, onların devirleri böyledir. Sarsılmaz iradelerin peşinde giderler, onların soğukluğu budur.</p>

  <p class="calibre2">Ah karanlıklar, geceler! O parlayan şeylerden sıcaklık yapan sizsiniz! Işığın memelerinden sütü ve serinletici iksiri emen sizsiniz.</p>

  <p class="calibre2">Ah, etrafım buz gibi, elim buz içinde yanıyor. Ah içimde sizin susuzluğunuza bir susuzluk var. Gecedir! Ne yazık ki ben ışık olmaya, gecelerin susuzluğunu çekmeye ve yalnız olmaya mecburum.</p>

  <p class="calibre2">Gecedir! Arzum bir pınar gibi içimde kaynıyor, konuşmak istiyorum.</p>

  <p class="calibre2">Gecedir! Şimdi bütün fıskiyeler daha gür konuşurlar. Benim ruhum da bir fıskiyedir.</p>

  <p class="calibre2">Gecedir! Ancak şimdi bütün sevenlerin şarkıları uyanır. Benim ruhum da bir sevenin şarkısıdır. Zerdüşt böyle dedi.</p>

  <h3 class="calibre11" id="sigil_toc_id_33"><a class="calibre10" id="bookmark25"></a><span class="calibre8">Dans Türküsü</span></h3>

  <p class="calibre2">Zerdüşt, bir akşam, havarileriyle bir ormandan geçiyordu. Bir pınar ararken, ağaçlar ve çitlerle çevrilmiş, sakin, yeşil bir çimene vardılar. Burada kızlar birbirleriyle dans ediyorlardı. Zerdüşt’ü görünce dansı bıraktılar. Fakat Zerdüşt dostça bir jestle onlara yaklaştı ve şöyle dedi:</p>

  <p class="calibre2">"Dansı bırakmayın sevimli kızlar. Yanınıza gelen, kem gözlü bir oyunbozan ve bir kız düşmanı değildir.</p>

  <p class="calibre2">Ben şeytana karşı tanrının sözcüsüyüm. Şeytan ağırlığın ruhudur; ama ben sizin hafif, ilahi danslarınıza ve güzel bilekli ayaklarınıza nasıl düşman olabilirim?</p>

  <p class="calibre2">Gerçi, ben bir ormanım ve koyu ağaçlardan bir geceyim, ama servilerimin altında, karanlığımdan ürkmeyen gülfidanları da vardır.</p>

  <p class="calibre2">Ve kızların en çok hoşuna giden küçük tanrıyı da bulur. O, pınarın yanında gözü kapalı yatmaktadır.</p>

  <p class="calibre2">Evet, bu gündüz hırsızı güpegündüz uykuya dalmış! Acaba çok mu kelebek kovalamıştı.</p>

  <p class="calibre2">Güzel dansözler, eğer küçük tanrıyı biraz zorlarsam bana kızmayın; o, bağıracak ve ağlayacaktır. Gülebilmek için henüz ağlamaktadır.</p>

  <p class="calibre2">Yaşlı gözlerle sizden bir dans rica edecektir. Ve bizzat ben, onun dansına bir türkü söyleyeceğim.</p>

  <p class="calibre2">O ağırlığın ruhuna, bir dans ve alay türküsü söyleyeceğim. Siz ona dünyanın hâkimi dersiniz, en güçlü ve görkemli şeytan odur.”</p>

  <p class="calibre2">Kupido ve kızlar birbirleriyle dans ederlerken Zerdüşt’ün söylediği türkü şudur:</p>

  <p class="calibre2"><span class="calibre13">“Ey hayat, geçen gün, gözlerinin içine baktım. Kavranmaz bir âleme daldığımı duydum.</span></p>

  <p class="calibre2"><span class="calibre13">Fakat sen beni oradan altın bir olta ile çektin ve seni kavranmaz diye nitelediğim zaman alaylı güldüm.</span></p>

  <p class="calibre2"><span class="calibre13">“Bütün balıkların sözü bu, ” diyordun; “kendilerinin kavrayamadığı şeye kavranmaz derler.</span></p>

  <p class="calibre2"><span class="calibre13">Fakat ben sadece dönek, vahşi ve her şeyimle bir dişiyim ve erdemli olmayan bir dişi.</span></p>

  <p class="calibre2"><span class="calibre13">Siz erkekler bize sadık, sonsuz, esrarlı deseniz de kendi erdemlerinizi bize yakıştırırsınız, ey erdemliler. ”</span></p>

  <p class="calibre2"><span class="calibre13">O inanılmaz şey, böyle gülüyordu. Fazla kendisini yerdiği zaman gülümsemesine hiç inanmam. Vahşi “hikmetimle baş başa konuşurken öfke ile bana şunu dedi; “Sen istiyorsun, arzu duyuyorsun ve seviyorsun, bunun için hayatı övüyorsun.”</span></p>

  <p class="calibre2"><span class="calibre13">Az kalsın, kötü bir cevap verecek ve öfkeliye gerçeği söyleyecektim. En kötü cevap “hikmetine gerçeği söylemektir.</span></p>

  <p class="calibre2"><span class="calibre13">Üçümüz arasında durum böyledir. Aslında yalnız hayatı seviyorum. Onu, en çok nefret ettiğim zaman seviyorum.</span></p>

  <p class="calibre2"><span class="calibre13">Fakat “hikmetime karşı pek yumuşağım. Bunun nedeni, bana hayatı sık sık hatırlatmasıdır.</span></p>

  <p class="calibre2"><span class="calibre13">Onun gözü, gülüşü ve altın oltası vardır. Bu ikisi birbirine o kadar benziyorsa ben ne yapayım!</span></p>

  <p class="calibre2"><span class="calibre13">Bir gün bana hayat “Bu hikmet de kim?” diye sorunca, “Evet hikmet!” dedim; “Ona, susuzluk duyulur ve doyulmaz. Ona perdelerden bakılır. O, ağlar içinden tutulur.</span></p>

  <p class="calibre2"><span class="calibre13">O, güzel mi? Ne bileyim. Fakat en yaşlı sazanlar bile onunla yemleniyor. O, kaprisli ve inatçıdır. Çok defa dudaklarını ısırdığını, tarağıyla saçını ters taradığını gördüm.</span></p>

  <p class="calibre2"><span class="calibre13">Belki de kötü ve sahtedir ve her şeyiyle bir dişidir. Fakat kendisini yerdiği zamandır ki en fazla iğfal eder</span></p>

  <p class="calibre2"><span class="calibre13">Bunları hayata söyleyince alaylı güldü ve gözünü kapadı. “Kimden bahsediyorsun? Benden mi? Haklı bile olsan bu, yüzüme karşı söylenir mi? Fakat şimdi biraz da ‘hikmetinden bahset.”</span></p>

  <p class="calibre2"><span class="calibre13">Ah sevgili hayat, gözlerini yine açtın ve kendimi yine kavranmaz bir âleme dalmış buldum.”</span></p>

  <p class="calibre2">Zerdüşt bu türküyü söyledi. Fakat dans bitip kızlar gidince içlendi.</p>

  <p class="calibre2">“Güneş çoktan battı.” dedi. Çayırlık nemli, ormandan serinlik geliyor. Etrafımda bilinmez bir şey var ki düşünceli bakıyor. Ne o Zerdüşt, sen yaşıyor musun?</p>

  <p class="calibre2">Niçin, niye, ne sayede, nereye, nerde, nasıl?</p>

  <p class="calibre2">Hâlâ yaşamak, delilik değil mi?</p>

  <p class="calibre2">Ah dostlarım, içimde böyle konuşan, akşamdır. Kederimi bağışlayın.</p>

  <p class="calibre2">Akşam oldu. Akşam oluşunu bana bağışlayın.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_34"><a class="calibre10" id="bookmark26"></a><span class="calibre8"><a class="calibre10" id="bookmark27"></a>Mezar Şarkısı</span></h3>

  <p class="calibre2">Orası mezarlar adasıdır. Susan ada. Gençliğimin mezarları da ordadır. Oraya hayatın sonsuz yeşil çelengini götürmek istiyorum.</p>

  <p class="calibre2">Gönlümde bunu kararlaştırarak denizi aştım.</p>

  <p class="calibre2">Ey gençliğin hayalleri, ey aşkın bakışları, ilahi anlar, sizi ne tez kaybettim! Sizi bugün ölülerim gibi anıyorum.</p>

  <p class="calibre2">Ey aziz ölülerim, sizden bana tatlı bir koku geliyor. Kalbi ve gözyaşlarını coşturan tatlı bir koku! Gerçekten, bu koku yalnız yolcunun kalbini coşturuyor.</p>

  <p class="calibre2">İnsanların en yalnızı ben, onların hâlâ en zengini ve en çok kıskanılanıyım. Çünkü size sahiptim ve siz hâlâ bana sahipsiniz. Söyleyin, ağacın bu kadar tatlı elmaları benden başka kime düşmüştü? Ben hâlâ sevginizin varisi ve dünyasıyım. Ey en çok sevdiklerim, renk renk ve yolunu kaybetmiş erdemlerinizin anılarıyla çiçekleniyorum.</p>

  <p class="calibre2">Ey sevimli, garip güzellikler; birbirimize yakın olmak için yaratılmıştık. Bana ve isteklerime ürkek kuşlar gibi değil, güvenene güvenerek geliyordunuz.</p>

  <p class="calibre2">Evet, benim gibi, sadık ve yumuşak bir sonsuzluk için yaratılmıştınız. Ey ilahi anlar ve bakışlar, size bunu şimdi bir sadakatsizlik olarak mı sayayım? Sizden sonra hâlâ hiçbir isim öğrenmedim. Gerçekten ey kaçaklar, pek erken öldünüz. Ama ne siz benden kaçtınız, ne ben sizden. Birbirimize sadakatsizlikte masumuz.</p>

  <p class="calibre2">Ey ümitlerimin kuşları, beni öldürmek için sizi boğdular ve ey sevgililer; şer, kalbime isabet ettirmek için size ok attı.</p>

  <p class="calibre2">Ve ok isabet etti. Benim en çok sevdiğim, varım yoğum sizdiniz. Onun için genç ve pek erken ölmeye mecburdunuz.</p>

  <p class="calibre2">Oku, sahip olduğum şeyler arasında en kolay yaralanabilene attılar. Bu sizdiniz. Sizin teniniz bir tüy, daha doğrusu bir bakışta sönen bir gülümsemeydi.</p>

  <p class="calibre2">Fakat düşmanlarıma şunu demek isterim; “Sizin bana yaptıklarınız karşısında adam öldürme hiç kalır.</p>

  <p class="calibre2">Bana bütün ölümlerin en kötüsünü reva gördünüz. Bir daha yerine konmaz şeylerimi aldınız. Düşmanlarım, size böyle diyorum!</p>

  <p class="calibre2">Gençliğimin hayallerini ve sevimli büyülerini öldürdünüz. Oyun arkadaşlarımı, o aziz ruhları aldınız. Onların anısına bu çelengi ve bu laneti koyuyorum.</p>

  <p class="calibre2">Soğuk gecede bir sesin kayboluşu gibi sonsuz olan şeyimi, ömrümü azalttınız. Onlar şimdi bana ilahi gözlerin bakışı kadar bile sürmeyen bir an gibi kısa geliyor.”</p>

  <p class="calibre2">Zamanında benim namusum iyi bir saatinde şöyle demişti; "Her varlık bence ilahi olmalı.”</p>

  <p class="calibre2">O zaman kirli hayaletlerle beni bastırdınız. Ah, o güzel saat nereye uçtu?</p>

  <p class="calibre2">"Bana her gün, kutsal olmalı.” Gençliğimin hikmeti bir zamanlar böyle derdi. Gerçekten şen bir hikmetin sözü!</p>

  <p class="calibre2">Fakat düşmanlarım, siz, benim gecelerimi çaldınız ve onun yerine uyku kaçıran acı koydunuz. Ah, bu şen hikmet nereye uçtu?</p>

  <p class="calibre2">Bir zamanlar mutlu kuş işaretlerini arzulardım. Fakat siz benim yoluma ucube bir baykuş çıkardınız. Ah, o yumuşak arzum nereye uçtu?</p>

  <p class="calibre2">Bir zamanlar bütün tiksintilerden kurtulmayı düşünürdüm, fakat siz benim yakınlarımı ve en yakınlarımı bir çıban haline getirdiniz. Ah, benim en soylu adağım nereye uçtu?</p>

  <p class="calibre2">Bir zamanlar kör olarak mutlu yollardan yürüyordum. Siz körün yoluna süprüntü attınız. Şimdi o kör kaldırımlarda yürümekten tiksiniyor.</p>

  <p class="calibre2">En güç şeyi yaparken ve kendimi yenmenin zaferini kutlarken beni en çok sevenleri, sanki kendilerine acı veriyormuşum gibi haykırttınız.</p>

  <p class="calibre2">Gerçekten, siz her zaman aynı şeyi yaptınız. Benim en tatlı balımı ve en iyi arılarımın emeğini zehir ettiniz.</p>

  <p class="calibre2">Hayırseverliğime her zaman en sırnaşık dilencileri yolladınız. Acıma duygumun karşısına ıslah edilmez arsızları dizdiniz.</p>

  <p class="calibre2">Böylece erdemlerimin imanını yaraladınız.</p>

  <p class="calibre2">En kutsal şeyimi de kurban ettiğim zaman sofuluğunuz, semiz armağanlarını buna ekledi. Böylece, sizin yağınızın dumanında en kutsal şeyim boğuldu.</p>

  <p class="calibre2">Bir zamanlar, hiç yapmadığım şekilde, dans etmek istiyordum. Dans ederek göklere sıçramak istiyordum. O zaman en sevimli şarkıcılarımı kandırdınız. O, bu suretle berbat, ağır bir havaya başladı. Dertli bir kaval gibi kulağıma üflemeye başladı.</p>

  <p class="calibre2">Ey katil şarkıcı, kötülük aleti, en günahkâr adam! En güzel dansıma hazırlanmıştım. Sesinle heyecanımı öldürdün.</p>

  <p class="calibre2">En güzel şeylerin sembolünü yalnız dansla söyleyebilirim. Oysaki şimdi en yüksek sembolüm söylenmeden içimde kaldı.</p>

  <p class="calibre2">En yüksek ümidim söylenmeden ve kurtarılmadan kaldı. Gençliğimin bütün hayalleri ve tesellileri soldular.</p>

  <p class="calibre2">Buna nasıl dayandım? Bu yaraların acısına nasıl katlandım? Ruhum bu mezarlardan tekrar nasıl dirildi?</p>

  <p class="calibre2">Evet, içimde yaralanması, gömülmesi imkânsız ve kayaları parçalayan bir şey var; bu benim irademdir. O, yılları susarak ve değişmeyerek izler.</p>

  <p class="calibre2">O benim ayaklarımın üstünde kendi yolunu yürümek ister, benim aziz iradem. O, yaralanmaz ve sert bir kuvvettir.</p>

  <p class="calibre2">Yaralanamayacak tek yerim topuklarımdır. Sen en sabırlı şey, sen hâlâ yaşıyorsun ve olduğun gibisin. Ve hâlâ bütün mezarlardan kalkıyorsun.</p>

  <p class="calibre2">Gençliğimin henüz kurtarılmamış sırrı da sende yaşıyor. Ve burada gençlik ve hayat halinde ümitle dolu, bu sarı mezar yıkıntılarının üstünde oturuyorsun.</p>

  <p class="calibre2">Evet ey iradem, henüz benim için, bütün mezarların yıkıcısısın. Yaşa! Mezarların bulunduğu yerde dirilmeler de vardır.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_35"><a class="calibre10" id="bookmark28"></a><span class="calibre8"><a class="calibre10" id="bookmark29"></a>Kendini Yenmek Üstüne</span></h3>

  <p class="calibre2">"Gerçek iradesi” ey en akıllılar! Sizi yönelten ve ayartan şey bu, öyle mi?</p>

  <p class="calibre2">Oluş halindeki her şeyi düşünebilmek iradesi; sizin iradenize bu adı veriyorum.</p>

  <p class="calibre2">Oluş halindeki her şeyi anlaşılır yapmak istiyorsunuz. Çünkü onun düşünülmesi mümkün olduğundan, haklı bir güvensizlikle şüpheleniyorsunuz.</p>

  <p class="calibre2">Fakat o size itaat etmeli ve eğilmelidir. İradeniz bunu ister.</p>

  <p class="calibre2">Ruhunuzun bir aynası ve yansıması gibi düz ve zekâya kul olmalı.</p>

  <p class="calibre2">Ey, en güçlüler, sizin kudret iradeniz olarak bütün iradeniz bu. İyiden, kötüden ve değer biçmekten bahsettiğiniz zaman da bu.</p>

  <p class="calibre2">Önünde diz çökebileceğiniz bir dünya yaratmak istiyorsunuz. Sizin son umudunuz ve coşkunluğunuz bu.</p>

  <p class="calibre2">Yiyici olmayanlar, yani halk; üstünde bir sandalın yüzmeye devam ettiği ırmak gibidir. Ve bu sandalda susan ve debdebeli değer ölçüleri bulunur.</p>

  <p class="calibre2">Siz iradenizi ve değerlerinizi, oluşan ırmağın üstüne koydunuz. Halkın iyi ve kötü diye iman ettiği şeyler bana eski bir kudret iradesini açıklar.</p>

  <p class="calibre2">Ey en güçlüler böyle konukları bu sandallara yerleştiren ve onlara süslü ve gururlu isimler veren sizdiniz ve sizin egemen iradenizdi.</p>

  <p class="calibre2">Irmak, sandalımızı daha ileri taşıyor. Ve onu taşımaya mecburdur. Kırılmış dalganın köpürüp öfkeyle tekneye kafa tutmasından ne çıkar!</p>

  <p class="calibre2">Ey en güçlüler karşı karşıya olduğunuz tehlike, iyilik ve kötülüklerinizin sonu; bu ırmak değildir. Tersine bizzat o, kudret iradesidir. Tükenmeyen, yaratan hayat iradesidir.</p>

  <p class="calibre2">Fakat benim iyilik ve kötülük hakkındaki sözlerimi anlamanız için size hayat ve bütün canlılar hakkındaki fikrimi söyleyeyim.</p>

  <p class="calibre2">Ben canlıyı izledim. Canlının özelliklerini bulmak için en büyük ve en küçük yollardan geçtim!</p>

  <p class="calibre2">Ağzını kapadığı zaman, yüz katlı ayna ile bakışını yakaladım. Ve o göz benimle konuştu.</p>

  <p class="calibre2">Fakat canlı bulduğum her yerde buyruğa uyma buldum. Her yaşayan bir buyruğa uyandır.</p>

  <p class="calibre2">İkinci nokta şudur; kendi buyruğuna uymayan, emir altına girer. Hayatın gidişi böyledir.</p>

  <p class="calibre2">İşittiğim şeylerin üçüncüsü de şudur; emretmek buyruğa uymaktan güçtür. Bunun nedeni, yalnız emredenin bütün buyruğa eğenlerin yükünü taşıyışından ve bu yükün onu kolayca ezmesinden değildir.</p>

  <p class="calibre2">Her emir verme bence bir deneyim ve bir cesarettir. Canlı, emir verdiği zaman daima kendini zorlar.</p>

  <p class="calibre2">Evet, o kendine emir verdiği zaman emrin cezasını çekmeye mecburdur. O, kendi yasasının hâkimi, intikam alanı ve kurbanı olmaya mecburdur.</p>

  <p class="calibre2">"Bu neden böyle oldu?” diye kendime sordum. Canlıyı boyun eğmeye, emretmeye ve emrederken buyruğa uymaya kandıran şey nedir?</p>

  <p class="calibre2">Sözümü dinleyin yiyiciler, acaba hayatın sırlarını çözüp köklerine ulaşabiliyor muyuz?</p>

  <p class="calibre2">Canlının bulunduğu her yerde kudret iradesi buldum. Ve hizmetçinin iradesinde de efendi olmak arzusunu buldum.</p>

  <p class="calibre2">Daha zayıfın, daha güçlüye hizmet etmesi için, zayıfın iradesi kendinden daha zayıfa hâkim olmaya ikna eder. Fakat o bu isteğe sahip çıkmaz.</p>

  <p class="calibre2">Küçük, büyüğün buyruğuna uyarken daha küçüğüne hâkim olmanın keyfini taşır. En büyük de kudret iradesi uğruna canına kıyar.</p>

  <p class="calibre2">En büyüğün vazgeçmesi, cüreti, ölümle ve ölüm tehlikesiyle oynamaktır.</p>

  <p class="calibre2">Özveri, hizmet ve sevgi bulunan yerde egemen olmak iradesi vardır. Zayıf olan, dolambaçlı yollardan kuvvetlinin kalbine ve kalesine sokulur ve kudret çalar.</p>

  <p class="calibre2">Yaşam bana şu sırrını verdi; "Bak, ben kendini daima yenmeye mecbur olanım.”</p>

  <p class="calibre2">Siz ona üreme iradesi, hedefli bir içgüdü, daha yükseğe, daha uzağa ve daha yukarıya yönelen bir içgüdü dersiniz. Fakat bunların hepsi birdir ve bir sırdır.</p>

  <p class="calibre2">Şu noktayı reddedeceğime, ölmeyi tercih ederim! Nerede aşağılama ve yaprak dökümü varsa orada hayat kendini kudret uğruna feda eder.</p>

  <p class="calibre2">Ben bir savaş, bir oluş, bir hedef ve çelişkiler hedefi olmaya mecburum. Benim irademi keşfeden, onun hangi eğri yollardan gitmeye mecbur olduğunu da bulur.</p>

  <p class="calibre2">Ne yaratsam ve ne kadar sevsem az. Sonunda ona ve sevgime düşman olmaya mecburum, iradem böyle ister!</p>

  <p class="calibre2">Ve sen ey anlayan, irademin bir patikası ve bir ayak izisin. Gerçekten, benim kudret iradem senin iradenin ayakları üstünde de gerçeğe doğru yol alır.</p>

  <p class="calibre2">Var olmak iradesini ortaya atan, gerçeği söyleyememiştir. Böyle bir irade yoktur.</p>

  <p class="calibre2">Çünkü var olmayan bir şey, isteyemez. Ve varlığı olan bir şey daha ne varlığı isteyebilir?</p>

  <p class="calibre2">Nerde yaşam varsa orada irade vardır, fakat yaşama iradesi değil, kudret iradesi. Ben bunu öğretiyorum!</p>

  <p class="calibre2">Yaşayan için birçok şey hayattan daha değerlidir. Ve değer biçen gibi konuşan, kudret iradesidir. Bir zamanlar yaşam bana bunu öğretti. Siz en egemenler, kalbinizdeki bilmeceyi bununla çözüyorum.</p>

  <p class="calibre2">Evet size söylüyorum; sonu olmayan bir iyilik ve kötülük yoktur. O daima kendini yenmeye mecburdur.</p>

  <p class="calibre2">Siz değer biçenler, iyi ve kötü hakkındaki sözleriniz ve değerlerinizle yanlışlık yapıyorsunuz. Bu gizli sevginizle ruhunuzun parlayışı, titreyişi ve coşuşu bundandır.</p>

  <p class="calibre2">Fakat değerlerinizden daha güçlü bir kuvvet ve daha büyük bir zafer doğar. Yumurta ve kabuğu buna çarpılarak kırılır.</p>

  <p class="calibre2">İyilik ve kötülükte bir yaratıcı olmak isteyen, önce bir yıkıcı olmaya ve değerleri yıkmaya mecburdur.</p>

  <p class="calibre2">En büyük kötülük, en yüksek iyilik için gereklidir. Bu iyilik ise yaratıcılıktır.</p>

  <p class="calibre2">Acaba bu çok kötü bir şey midir? Bunu konuşalım ey güçlüler, susmak daha kötüdür. Gizlenen bütün gerçekler zehirli olurlar. Bizim gerçeklerimizden parçalanacak her şey, varsın parçalansın, daha kurulacak nice yapılar var.</p>

  <h3 class="calibre11" id="sigil_toc_id_36"><a class="calibre10" id="bookmark0"></a><span class="calibre8"><a class="calibre10" id="bookmark1"></a>Yüce İnsanlar Üstüne</span></h3>

  <p class="calibre2">Denizimin dibi sakindir. Onun şakadan maddeler sakladığını kim fark edebilir?</p>

  <p class="calibre2">Benim derinliğim sarsılmaz. Fakat yüzen bilmece ve kahkahalarla parıldar.</p>

  <p class="calibre2">Bugün yüce bir adam gördüm. Şatafatlı ve ruhun tövbecisi bir yüce! Ah, ruhum onun çirkinliğine nasıl güldü?</p>

  <p class="calibre2">Kabarık bir göğüsle nefes alır gibi duruyordu; bu yüce ve düşmüş adam.</p>

  <p class="calibre2">Avlayabildiği çirkin gerçeklerle ve yırtık elbiselerle dolu, üstünde birçok da diken asılıydı. Fakat hiçbir gül yoktu.</p>

  <p class="calibre2">O henüz gülmeyi ve güzelliği öğrenmemişti. Bu avcı, anlama ormanından asık suratla dönüyordu. Vahşi hayvanlarla yaptığı savaştan dönüyordu. Fakat onun asık suratından da vahşi bir hayvan bakıyordu. Yenilmemiş bir hayvan.</p>

  <p class="calibre2">Hâlâ sıçramak isteyen bir kaplan gibi duruyor. Fakat ben bu gerilmiş ruhları sevmem. Bu geri çekilmişlere ben, iyilik isteyen biri değilim.</p>

  <p class="calibre2">Dostlarım, zevk ve tatmak üzerinde tartışılamaz diyorsunuz. Fakat bütün hayat zevk ve tatma uğruna bir savaştır.</p>

  <p class="calibre2">Zevk hem ağırlık, hem kefe, hem tartandır. Yazık o canlılara ki kavgasız, ağırlıksız, kefesiz ve tartısız yaşamak isterler!</p>

  <p class="calibre2">Bu yüce adam yüceliğinden bir bıksa, işte o zaman güzelliği belirir. İşte o zaman, onun tadına bakmak ve onu lezzetli bulmak isterim.</p>

  <p class="calibre2">O, ancak kendinden döndüğü zaman gölgesini atlayabilecek ve kendi güneşi içine girebilecek.</p>

  <p class="calibre2">O, gölgede çok oturmuştu. Ruhunun çilesini çeken yanakları solmuştu. Ve az kalsın beklerken açlığından ölecekti.</p>

  <p class="calibre2">Henüz gözünde aşağılama vardır ve ağzında nefret gizlidir. Olay şimdilik beklemede fakat sessizliği henüz güneşte yatmıyor.</p>

  <p class="calibre2">O, boğa gibi yapmalıydı. Ve mutluluğu, toprağı koklamalıydı. Toprağı aşağı görmemeliydi. Ben onu, böğürerek ve somurtarak saban demirinin önünde giden beyaz bir boğa gibi görmek isterim.</p>

  <p class="calibre2">O, kendi kahramanının hatırı için bildiğini unutmalıdır. Yalnız yüksek değil, yücelmiş bir adam olmalıdır. Bu iradesiz adamı bizzat tutsakları yükseltmelidir. O vahşi hayvanları zorladı. Bilmeceleri çözdü, fakat kendi vahşi hayvan ve bilmecelerini de kurtarmalı ve onları ilahi çocuklar haline getirmeli.</p>

  <p class="calibre2">Onun kavrayışı henüz gülmeyi ve kıskanmamayı öğrenmedi. Onun köpüren tutkusu henüz güzellikte sakinliğini bulmadı.</p>

  <p class="calibre2">Gerçekten onun dileği toklukta değil, güzellikte susmalı ve batmalı. Çekicilik büyük ruhların gururundadır.</p>

  <p class="calibre2">Kahraman, kollarını başının üzerine koyarak dinlenmeli ve dinlenmeyi yenmeli.</p>

  <p class="calibre2">Fakat kahramanın gözünde en güç şey, güzel olandır. Bütün sert iradeliler için en güç ulaşılır şey güzeldir.</p>

  <p class="calibre2">Biraz daha çok, biraz daha az! İşte burada o fazla, en fazla...</p>

  <p class="calibre2">Ey yüceler; gevşek adaleler ve aşınmış bir irade ile durmak sizce en güç şeydir.</p>

  <p class="calibre2">İktidarın lütfedip, görülecek kadar yakın yere inişine güzellik derim.</p>

  <p class="calibre2">Ey kudretli, ey güzellik; yalnız şunu senden isterim; senin iyiliğin, kendini son defa yenmen olmalı. Senden her kötülüğü bekleyebilirim, onun için senden iyilik isterim.</p>

  <p class="calibre2">Gerçekten ben, pençelerine inme indiği için kendilerini "iyi” zanneden zayıflara gülerim.</p>

  <p class="calibre2">Erdem sütununa benzemelisin. O gittikçe güzelleşir ve incelir ve yükseldikçe içi sertleşir ve direnci artar.</p>

  <p class="calibre2">Sen yüce adam, bir gün sen de güzel olmalısın ve kendi güzelliğine ayna tutmalısın.</p>

  <p class="calibre2">O zaman ruhun, ilahi tutkulardan titreyecek ve senin kibrin de bir ibadet olacak!</p>

  <p class="calibre2">Ruhun sırrı şudur; kendisini kahraman terk ettiği zamandır ki rüyasında ona kahramanüstü yaklaşır.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_37"><a class="calibre10" id="bookmark2"></a><span class="calibre8"><a class="calibre10" id="bookmark3"></a>Kültür Ülkesi Üstüne</span></h3>

  <p class="calibre2">Geleceğe doğru çok fazla uçtum; beni bir dehşet aldı.</p>

  <p class="calibre2">Etrafıma bakınca, zamanın tek yoldaşım olduğunu gördüm.</p>

  <p class="calibre2">O zaman geriye, yurda doğru artan bir süratle uçtum; böylece aranıza, kültür ülkesine geldim.</p>

  <p class="calibre2">Ey hazır olanlar! Sizin için ilk defa olarak bir güler yüz ve iyi arzular getirdim. Gerçekten, yüreğimde özlemle geldim.</p>

  <p class="calibre2">Fakat bana ne oldu? Her ne kadar korktuysam da gülmeye mecbur oldum. Hayatımda bu kadar alaca bulaca bir şey görmemiştim.</p>

  <p class="calibre2">Ayağım ve kalbim titrerken gülüyordum, gülüyordum ve bütün boya çanaklarının ülkesi burası diyordum.</p>

  <p class="calibre2">En hazır olanları, yüzünüzü ve organlarınızı elli boya lekesiyle boyanmış gördüm de şaştım. Etrafında elli tane de ayna vardı ve renk oyununuza dalkavukluk ediyorlardı.</p>

  <p class="calibre2">Gerçekten, ey zaman insanları, kendi suratınızdan daha uygun bir maske taşıyamazdınız, sizi bu halinizle kim tanıyabilirdi.</p>

  <p class="calibre2">Geçmişin işaretleriyle dopdolu ve bu işaretler üzerine yeni işaretler boyanmış haldesiniz. Böylece kendinizi bütün yorumculardan güzel gizlemişsiniz!</p>

  <p class="calibre2">Hatta insan ciğere kadar nüfuz edebilecek bir göze sahip olsa bile sizin ciğeriniz olacağına kim inanır? Siz boyalardan ve yapıştırılmış yaftalardan mürekkep olsanız gerek!</p>

  <p class="calibre2">Peçelerinizden bütün zamanlar ve uluslar renk renk bakıyorlar. Ve jestlerinizden renk renk bütün adetler ve inançlar konuşuyor.</p>

  <p class="calibre2">Sizden peçenizi, örtünüzü, boyanızı, jestlerinizi alsalar da yine kuşları ürkütecek kadar bir şeyiniz kalır.</p>

  <p class="calibre2">Gerçekten, bizzat ben sizi bir zamanlar çıplak ve boyasız görerek ürkmüş bir kuşum. Ve o iskelet, bana bir de aşk işareti yapınca kaçtım.</p>

  <p class="calibre2">Toprak altında ırgat ve geçmişin gölgesinde olmayı tercih ederim. Çünkü toprak altındakiler sizden daha olgun ve dolgundurlar.</p>

  <p class="calibre2">Ey zaman adamları, beni üzen şu ki sizin ne çıplak, ne giyinmiş halinize dayanabilirim.</p>

  <p class="calibre2">Gerçeğin bütün korkunçlukları ve yollarını şaşırmış kuşlara ürperti veren her şey, sizin gerçek dediğiniz şeylerden daha içten ve daha yumuşaktır.</p>

  <p class="calibre2">Çünkü siz; "Biz, imanı ve boş inanışı olmayan, tamamen gerçek insanlarız” diyorsunuz.</p>

  <p class="calibre2">Göğsünüzü böyle kabartıyorsunuz, hatta göğsünüz olmasa bile.</p>

  <p class="calibre2">Evet ey alaca bulacalar, siz nasıl inanabilirdiniz? Siz ki bütün inanılmış şeylerden meydana gelmiş bir tablosunuz...</p>

  <p class="calibre2">Siz, bizzat imanın değişen inkârısınız. Ve her fikrin kolunu bacağını kırarsınız. Ey gerçek insanlar, ben size ‘inanılmazlar’ diyorum.</p>

  <p class="calibre2">Sizin ruhlarınızda bütün zamanlar birbirlerini çekiştiriyorlar. Ve bütün zamanların rüyaları ve dedikoduları sizin uyanıklığınızdan daha gerçektirler.</p>

  <p class="calibre2">Siz kısırsınız. Onun için imanınız yok. Fakat yaratmaya mecbur olan, hep gerçek rüyalarına ve yıldız işaretlerine sahiptir ve her zaman imana inanır.</p>

  <p class="calibre2">Siz önünde mezarcılar bekleyen yarı açılmış kapılarsınız. Sizce gerçek şu; "Her şey harcanmaya layıktır.”</p>

  <p class="calibre2">Ey kısırlar, karşımda ne cılız duruyorsunuz! Ve içinizde niceleri bunun farkındadır!</p>

  <p class="calibre2">Ve şöyle derler: "Ben uyurken bir tanrı gizlice benden bir şey çaldı. Bir kadın yapmaya yetecek kadar bir şey. Benim cılızlığım ne tuhaftır.” Nice zaman adamları böyle konuşur.</p>

  <p class="calibre2">Ey zaman adamları, siz gülünç şeylersiniz. Hele kendinize şaştığınız zaman çok garip oluyorsunuz.</p>

  <p class="calibre2">Sizin şaşkınlığınıza gülemeseydim ve çanağınızdaki iğrenç şeyleri yutmaya mecbur olsaydım halim yaman olurdu!</p>

  <p class="calibre2">Fakat ben ağır bir yük taşımaya mecbur olduğum için sizi hafife alacağım. Benim demetimde böcekler ve kanat kurtları bulunuyorsa ne çıkar!</p>

  <p class="calibre2">Gerçekten bundan ötürü yüküm ağırlaşmaz. Ve ey zaman adamları, büyük yorgunluk bana sizden gelmemeli.</p>

  <p class="calibre2">Ah, özlemimle daha nereye çıkayım? Bütün dağlardan baba ve ana yurtlarına bakıyorum.</p>

  <p class="calibre2">Fakat hiçbir yerde yurt bulamadım. Ben bütün şehirlerde yabancıyım. Bütün kapılardan kaçanım. Son zamanlarda kalbim beni aralarına yolladığı zaman, adamlar bana yabancı ve alaycı gibi geliyorlar. Ve ben bütün ana ve baba yurtlarından kovulanım.</p>

  <p class="calibre2">Onun için artık çocuklarımın en uzak denizlerden henüz keşfedilmemiş ülkesini seviyorum. Yelkenimi bu ülkeye yöneltiyorum.</p>

  <p class="calibre2">Babalarımın çocuğu oluşumu, çocuklarımda gidermek isterim. Ve bugünkü durumu gelecekte ödemeyi dilerim.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_38"><a class="calibre10" id="bookmark4"></a><span class="calibre8">Lekesiz Kavrama Üstüne</span></h3>

  <p class="calibre2">Dün, ay doğarken onun bir güneş doğurmak istediğini sandım. Ufukta o kadar geniş ve dolgundu. Fakat onun gebeliği yalancı bir gebelikti. Ayın kadın olduğuna inanmaktansa erkek olduğuna inanmayı tercih ederim.</p>

  <p class="calibre2">Bu çekingen gece, hayalperest zayıf bir erkektir. Gerçekten o, damlar üstünde vicdan azabıyla dolaşır.</p>

  <p class="calibre2">Aydaki bu papaz, tutkulu ve kıskançtır. Dünyaya ve sevenlerin bütün sevinçlerine şehvet duyar. Hayır, bu damlar üzerinde dolaşan kediyi sevmem ben. Yarı kapalı pencerelerden sokulan her şeyden nefret ederim.</p>

  <p class="calibre2">O, yıldızdan bir halı üstünde dindar ve sakince dolaşır. Fakat ben ayaklarının ucuna basarak yürüyen ve mahmuzu şıkırdamayan bacakları sevmem.</p>

  <p class="calibre2">Her içten adım ses verir. Oysaki kedi, toprak üstünden tüyer. Bak ay, kedi gibi ve içtenliksiz geliyor.</p>

  <p class="calibre2">Siz hassas ikiyüzlü ve saf anlayışı onlara şu sembolü veririm; size ‘şehevi’ derim.</p>

  <p class="calibre2">Siz de toprağı ve topraktan olanı seversiniz, bunun farkındayım. Fakat sevginizde utanma ve vicdansızlık vardır. Aya benzersiniz.</p>

  <p class="calibre2">Sizin ruhunuzu, dünyevi olanı aşağı görmeye kandırmışlar, ama bedeninizi değil. Hâlbuki sizde en kuvvetli şey odur. Ve şimdi ruhunuz bedeninizin buyruğuna uyduğu için utanıyor. Ve kendi utancından sinsi ve yalancı yollara sapıyor.</p>

  <p class="calibre2">Sizin yalancı ruhunuz kendi kendine şöyle der; “Bence en yüce şey hayata tutkusuz olarak bakabilmektir. Köpek gibi dilini çıkararak bakmak değil! Ölmüş bir irade ile bencilliğin tutkusundan ve müdahalesinden uzak, soğuk ve uçuk bir suratla, fakat sarhoş ay gözleriyle bakmalı!” Kandırılmış olan, kendini şöyle kandırır; “Bence en sevimli şey toprağı, ayın sevdiği gibi sevmek ve onun güzelliğine ancak gözle dokunmak.</p>

  <p class="calibre2">Bence en lekesiz anlayış, yaşayanın karşısında yüz tane gözü olan bir ayna gibi bulunabilmek ve başka bir şey istememektir.”</p>

  <p class="calibre2">Ah, kurnaz, ikiyüzlü ve azgınlar, tutkunuzda masumluk yoktur. Onun için tutkuya iftira ediyorsunuz. Gerçekten siz toprağı; bir yaratan, yetiştiren, oluştan zevk duyan insan gibi sevmiyorsunuz. Masumluk nerededir? Yaratma iradesinin bulunduğu yerde. Kendinden daha üstün bir varlık yaratmak isteyen, bence en temiz iradeye sahip olandır.</p>

  <p class="calibre2">Güzellik nerede? Bütün irademi kullanmaya mecbur olduğum yerde. Bir resmin yalnız bir resim olarak kalmaması için sevmeyi ve ölmeyi istediğim yerdedir.</p>

  <p class="calibre2">Sevmek ve ölmek! Sonsuz varoluştan beri bu ikisi birbirine uyar. Sevmeyi istemek, ölümü de istemektir. Siz korkaklara böyle derim.</p>

  <p class="calibre2">Fakat sizin kısır şaşılığınız, bakıp görmek istiyor. Ve korkak gözlerle temas edebilen şey, güzel olmak iddiasında! Ah soylu kavramları kirleten sizler!</p>

  <p class="calibre2">Siz lekesizler ve saf anlayışlılar, o kadar geniş ve dolgun bir şekilde ufukta bulunsanız bile bir şey doğuramayacaksınız, bu sizin lanetiniz olsun.</p>

  <p class="calibre2">Gerçekten, aya bir sürü soylu adlar takıyorsunuz. Ve ey sahtekârlar, kalbinizin taştığına inanmamızı istiyorsunuz. Fakat benim sözlerim alçakgönüllü, eğri sözlerdir. Yemekte masa altına düşürdüğünüz şeyleri seve seve kaldırırım. Ve siz ikiyüzlülere her zaman gerçeği söyleyebilirim. Benim kılçıklarım, kabuklarım, dikenlerim siz ikiyüzlülerin burnuna batar.</p>

  <p class="calibre2">Sizin ve sofranızın etrafında her zaman kötü hava vardır. Çünkü şehevi düşünceleriniz, yalanlarınız ve gizlilikleriniz her zaman bu havanın içindedir.</p>

  <p class="calibre2">Kendinize ve bedeninize inanmaya cüret edin. Kendine inanmayan, daima yalan söyler.</p>

  <p class="calibre2">Siz temizler, boynunuza bir ilahi muska takmışsınız! İğrenç sülüğünüz ilahi bir maske altına sokulmuş!</p>

  <p class="calibre2">Gerçekten, ey objektifler, siz aldatıyorsunuz. Zerdüşt de bir zamanlar sizin ilahi derilerinize vurgundu. Bu derinin içinde tıkılmış olan yılan iskeletinin farkında değildi.</p>

  <p class="calibre2">Siz saf anlayışlılar, bir zamanlar oyunlarınızda ilahi bir oyun arardım. Sizin sanatlarınızdan üstün bir sanat yok sanırdım.</p>

  <p class="calibre2">Yılan leşi ve kötü koku bana, uzağı kapıyordu. Ve bir sincap hilesi ortalıkta dolaşıyordu.</p>

  <p class="calibre2">Fakat ben size yaklaştım. O zaman bana gündüz oldu. Şimdi gündüz, size geliyor. Ayın âşıktaşlığı sona erdi.</p>

  <p class="calibre2">Bakın tan kızıllığının karşısında tutulmuş ve soluk bir halde duruyor.</p>

  <p class="calibre2">Çünkü o (güneş) geliyor, yanan geliyor. Onun dünyaya olan sevgisi geliyor. Bütün güneşlerin sevgisi isteme ve yaratma tutkusudur.</p>

  <p class="calibre2">Bakın, denizlerin üzerinden nasıl sabırsızlıkla geliyor. Sevgisinin susuzluğunu ve sıcak nefesini duymuyor musunuz?</p>

  <p class="calibre2">O, denizi emmek ve derinliğini kendi seviyesine yükseltmek istiyor. Şimdi denizin tutkusu bin göğüsle kabarıyor; deniz güneşin susuzluğu tarafından öpülmek ve emilmek istiyor. O, hava olmak, ışığın yüksekliklerine ulaşmak ve bizzat ışık olmak istiyor. Gerçekten, ben de güneş gibi hayatı ve bütün derin denizleri severim.</p>

  <p class="calibre2">Ve bence anlayış; "Bütün derinlikler benim seviyeme yükselmeli!” demektir.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_39"><a class="calibre10" id="bookmark5"></a><span class="calibre8">Bilginler Üstüne</span></h3>

  <p class="calibre2">Ben uykudayken bir koyun, başımdaki çelengi kemirmiş ve şöyle demiş; "Zerdüşt, artık bir bilgin değildir.”</p>

  <p class="calibre2">Bunu demiş ve başı dik uzaklaşmış. Bunu bana bir çocuk anlattı. Yıkılmış duvarların dibinde kırmızı gelincikler ve deve dikenleri arasında, çocukların oynadığı yerde yatmasını severim.</p>

  <p class="calibre2">Ben hâlâ çocuklar, deve dikenleri ve gelincikler gözünde bir bilginim, onlar kötülüklerinde bile masumdurlar.</p>

  <p class="calibre2">Fakat koyunların gözünde artık bilgin değilim. Yazgım böyle. Aziz olsun o kadar.</p>

  <p class="calibre2">Çünkü gerçek şudur; ben artık bilginlerin evinden kaçtım ve arkamdan kapıyı kapadım.</p>

  <p class="calibre2">Ruhum onların masasında uzun zaman aç kaldı. Ben onlar gibi anlayışı, ceviz kırmak anlamına almıyorum.</p>

  <p class="calibre2">Ben özgürlüğü ve taze toprak üstündeki havayı severim. Onların saygı ve itibarına değer vermektense öküz derisi üzerinde uyumayı tercih ederim.</p>

  <p class="calibre2">Ben kendi fikirlerimden yanmışım. Çok defa nefesim tıkanıyor. O zaman bütün tozlu odalardan kaçıp açık havaya çıkmak istiyorum.</p>

  <p class="calibre2">Fakat onlar gölgede, serin otururlar. Ve her şeye seyirci kalmak isterler. Güneşin basamakları yaktığı yerde oturmaktan çekinirler.</p>

  <p class="calibre2">Sokakta oturup, gelip geçene laf atanlar gibi bekler ve başkalarının bulduğu fikirleri yakalamaya bakarlar.</p>

  <p class="calibre2">Elle tutmak istediğimiz zaman, un çuvalı gibi tozarlar.</p>

  <p class="calibre2">Fakat kim farkına varır ki onların tozları, taneden ve yaz tarlalarının bereketinden gelir!</p>

  <p class="calibre2">Bilginlik tasladıkları zaman küçük deyişleri ve gerçekleri beni iğrendirir. Hikmetlerinde bir koku var ki bataklıktan gelir gibi. Gerçekten ben o bataklıktan kurbağa viyaklaması duyarım.</p>

  <p class="calibre2">Beceriklidirler. Usta parmakları vardır. Benim sadeliğimin onların mürekkeplikleri yanında ne işi var? Onların parmakları iliklemeyi, örmeyi ve dokumayı iyi becerir. Ruha böyle çorap örerler.</p>

  <p class="calibre2">İyi birer zemberektirler. Yalnız, doğru kurmaya bakmalı. O zaman saati hatasız gösterirler ve bu sırada küçük bir ses çıkarırlar.</p>

  <p class="calibre2">Değirmen gibi dönerler. Ve öğütürler. Onlara yalnız ince taneler atmalı. O zaman taneyi öğütmesini ve beyaz bir un yapmasını bilirler.</p>

  <p class="calibre2">Birbirlerini kontrol ederler ve hiç güvenleri yoktur, küçük kurnazlıklarda kâşiftirler. Bilgileriyle felçli bacaklar üzerinde yürüyenleri beklerler. Örümcekler gibi beklerler.</p>

  <p class="calibre2">Onları daima özenle zehir hazırlarken gördüm. Bu işi yaparken parmaklarına cam eldiven takarlar. Sahte zarlarla da oynamasını bilirler. Bazen oyunda terleyecek kadar kızışırlar.</p>

  <p class="calibre2">Biz birbirimize yabancıyız. Onların erdemleri sahteliklerinden ve sahte zarlarından daha çok sinirime dokunur.</p>

  <p class="calibre2">Ben onların arasında bulunurken üstlerinde bulunuyordum. Bunun için bana kızdılar.</p>

  <p class="calibre2">Birinin, başları üstünde dolaştığına inanmak istemezler. Onun için benimle başlarının arasına tahta, toprak ve moloz doldurdular. Böylece adımlarımın sesini hafiflettiler. Şimdiye kadar beni en az dinleyen en bilginleriydi.</p>

  <p class="calibre2">Benimle aralarına, bütün insan hatalarını ve zayıflıklarını koydular. Buna evlerinde ‘sahte zemin’ adını veriyorlar.</p>

  <p class="calibre2">Buna rağmen fikirlerimle başkaları üstünde dolaşıyorum. Hatta kendi hatalarımla dolaşmak istesem bile, yine onların ve kafalarının üstünde bulunuyorum.</p>

  <p class="calibre2">Çünkü insanlar eşit değildir. Gerçek budur. Ve benim istediğim şeyi onlar istemezler.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_40"><a class="calibre10" id="bookmark6"></a><span class="calibre8">Şairler Üstüne</span></h3>

  <p class="calibre2">Zerdüşt, havarilerinden birine şöyle diyordu:</p>

  <p class="calibre2">"Bedeni daha iyi tanıyalı beri, ruhun bence önemi kalmadı. Ve sonsuz denen her şey bir sembolden ibaret.”</p>

  <p class="calibre2">Havari cevap verdi; “Daha önce de böyle bir şey söylemiştin. Fakat şairler çok yalan söyler diye eklemiştin. Bunu neden demiştin?”</p>

  <p class="calibre2">Zerdüşt, “Neden diye soruyorsun.” dedi, “Ben o adamlardanım ki onlara neden, diye soru sorulamaz. Ben bunları henüz dün mü yaşadım? Fikirlerimin nedenini yaşayalı beri hayli zaman geçti. Eğer nedenlerimi de yanımda taşımak gerekseydi benim bir hafıza ambarı olmam gerekmez miydi? Fikirlerimi kendim için saklamam bile bana fazla geliyor. Ve nice kuşlar uçup gidiyorlar. Bazen güvercinliğime yabancı ve elimle dokunduğum zaman titreyen bir kuşun sığındığını görürüm.</p>

  <p class="calibre2">Fakat Zerdüşt, sana bir zaman ne diyordu? Şairlerin çok yalan söylediğini mi? Fakat Zerdüşt de bir şairdir. Onun bu iş de gerçeği söylediğine inanıyor musun? Neden inanıyorsun?”</p>

  <p class="calibre2">Havari cevap verdi; “Ben Zerdüşt’e inanırım.” Fakat Zerdüşt başını salladı ve gülümsedi.</p>

  <p class="calibre2">"İnanman, hele bana inanman beni mutlu etmez.</p>

  <p class="calibre2">Fakat birisi ciddiyetle, şairler çok yalan söyler, diyorsa haklıdır. Biz çok yalan söyleriz.</p>

  <p class="calibre2">Biz pek az şey biliriz. Ve güç öğreniriz. Onun için yalan söylemeye mecburuz.</p>

  <p class="calibre2">Biz şairlerden, şarabının saflığını gidermeyen kim var?</p>

  <p class="calibre2">Kilerimizde nice zehirli karışımlar yaptık. Tarif edilmez nice işler yaptık.</p>

  <p class="calibre2">Çok az şey bildiğimiz için, ruhça züğürt olanlar hoşumuza gider.</p>

  <p class="calibre2">Hele kadınlar!</p>

  <p class="calibre2">Hatta ihtiyar kadınların akşamları anlattıkları masallara bile özlem duyarız. Ve kendimizce buna ‘sonsuz kadınlık’ deriz.</p>

  <p class="calibre2">Sanki özel ve gizli bir kapı varmış da, öğrenmek isteyenlere oradan bilgi dağıtılıyormuş gibi, halka ve onun özdeyişlerine inanırız.</p>

  <p class="calibre2">Çayırda veya ıssız tepelerde yatıp kulaklarını diken herkesin, gökle yer arasındaki şeylerin bazılarının bilgilerine sahip olabileceğine bütün şairler inanır.</p>

  <p class="calibre2">Ve şairler kendilerine yumuşak heyecanlar gelince bizzat doğanın kendilerine âşık olduğunu, doğanın kulaklarına gizlice okşayıcı sözler fısıldadığını duyarlar ve ölümlüler önünde bununla göğüs kabartırlar.</p>

  <p class="calibre2">Ah yerle gök arasında o kadar çok şey var ki bunları ancak şairler hayal edebilirler. Hele tanrı hakkında! Çünkü bütün ilahlar şair sembolleri ve şair uydurmalarıdır.</p>

  <p class="calibre2">Gerçekten, daima göklere, yani bulutların âlemine yükseliriz, bu bulutlar üstüne alaca körüklerimizi kurarız. Ve sonra onlara tanrılar ve üst insanlar deriz.</p>

  <p class="calibre2">Onlar, ancak bu iskemlelere oturabilecek kadar hafiftirler. Bütün o şairler ve üst insanlar!</p>

  <p class="calibre2">Ah, olağanüstü bir şeymiş gibi görünmek isteyen bütün bu acizlerden ne bıkkınım! Ah bütün şairlerden ne bezginim.”</p>

  <p class="calibre2">Zerdüşt böyle deyince çömezi ona kızdı. Fakat sustu. Zerdüşt de sustu. Ve gözleri sanki çok uzaklara bakıyormuş gibi içine yöneldi. Sonunda içini çekti ve nefes aldı. Ve şöyle dedi; “Ben bugünün ve dünün eseriyim. Fakat içimde bir şey var ki; yarının, yarından sonranın ve daha uzak bir geleceğindir. Ben eski ve yeni şairlerden bezginim. Bence hepsi dış görünüşle ilgilidir. Ve sığ sulardır. Derinlere dalamamışlardır. Onun için, duyguları dibe ulaşamamıştır.</p>

  <p class="calibre2">Biraz şehvet, biraz can sıkıntısı! Onların en çok düşündüğü buydu.</p>

  <p class="calibre2">Onların saz tıngırtıları bir hayaletin hışıltılarıdır. Seslerin içliliğinden ne anlıyorlardı!</p>

  <p class="calibre2">Onlar temiz de değillerdi. Derin görünsün diye, bütün sularını bulandırmışlardır. Ve böylelikle barıştırıcı görünmek istediler. Fakat bence aracı ve karıştırıcıdırlar. Yarım ve pistirler.</p>

  <p class="calibre2">Ah, ben ağımı onların denizlerine daldırdım ve balık avlamak istedim. Fakat daima eski bir tanrının başını çektim.</p>

  <p class="calibre2">Böylece deniz, aça bir taş vermiş oldu. Bizzat onlar da denizden gelmiş olabilirler.</p>

  <p class="calibre2">Tabii, içlerinde inci vardır. Fakat kabuklu hayvanlara, o oranda benzerler. Ve kendilerinde ruh yerine genellikle tuzlu bir sümük buldum.</p>

  <p class="calibre2">Onlar denizden gurur da öğrenmişlerdir. Deniz, tavus kuşlarının en güzeli değil mi? Tavus, en çirkin bir manda karşısında bile kuyruğunu açar, gümüşten ve ipekten kanatlarından hiç bıkkınlık göstermez.</p>

  <p class="calibre2">Manda, hayretle bunu seyreder. Ruhunda kuma yakın, sazlıklara daha yakın, batağa en yakın olarak.</p>

  <p class="calibre2">Mandaya güzellikten, denizden ve tavus süsünden ne? Şairlere, bu sembolü söylerim.</p>

  <p class="calibre2">Gerçekten, onların ruhları tavusların tavusudur ve bir kibir denizidir.</p>

  <p class="calibre2">Şairin ruhu seyirci ister. İsterse seyirci manda olsun.</p>

  <p class="calibre2">Fakat ben bu ruhtan bezdim. Ve görüyorum ki o da kendinden bezecek.</p>

  <p class="calibre2">Ben şairleri değişmiş ve bakışları kendilerine yönelmiş görüyorum.</p>

  <p class="calibre2">Ruh tövbekârlarının geldiğini görüyorum. Bunlar onlardan meydana gelmiştir.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_41"><a class="calibre10" id="bookmark7"></a><span class="calibre8">Büyük Olaylar Üstüne</span></h3>

  <p class="calibre2">Zerdüşt’ün mutluluk adalarına yakın bir ada var ki, üstünde her zaman bir yanardağ tüterdi. Bu dağ için halk, özellikle yaşlı kadıncıklar, ötedünyanın kapısı önünde bir kaya kütlesi derler ve bu yanardağ içinden geçen dar bir yolun ötedünyanın kapısına indiğini söylerler.</p>

  <p class="calibre2">Zerdüşt, mutluluk adalarında iken, bir gemi bu yanardağın bulunduğu adaya demir atmıştı. Tayfaları tavşan vurmak için karaya çıktılar. Fakat tayfa ve kaptanın buluştukları öğle zamanı birdenbire bir adamın uçarak kendilerine doğru geldiğini gördüler ve şöyle bir ses duydular; "Zamanıdır, tam zamanıdır!” Fakat bu hayalet kendilerine daha yaklaşınca hayretle gördüler ki o, Zerdüşt’tür. Hayalet bir gölge gibi yanardağa doğru süratle uçuyordu. Çünkü kaptan hariç, tayfalar Zerdüşt’ü tanıyordu. Ve onu halkın sevdiği gibi seviyorlardı.</p>

  <p class="calibre2">Dümenci yarı çekinmeyle karışık bir sevgiyle; "Bakın!” dedi, "Zerdüşt cehenneme gidiyor!”</p>

  <p class="calibre2">Bu gemiciler yanardağ adasına çıktıkları zaman, Zerdüşt’ün ortadan kaybolduğu söyleniyordu. Dostları onun, geceleyin bir gemiye bindiğini ve nereye gideceğini söylemediğini anlattılar.</p>

  <p class="calibre2">Ortalıkta bir telaş vardı. Fakat üç gün sonra bu telaşa tayfaların anlattığı hikâye de katıldı ve artık herkes, şeytanın Zerdüşt’ü kaçırdığını söylüyordu. Ancak havarileri bu dedikoduya gülüyorlar ve hatta içlerinden birisi; "Zerdüşt’ün şeytanı kaçırdığına daha fazla inanırım.” diyordu. Ama ruhlarının derinliğinde çok telaş ve özlem duyuyorlardı. Onun için Zerdüşt, beşinci gün ortada görününce sevinçleri büyük oldu.</p>

  <p class="calibre2">Zerdüşt’ün ateş köpeği ile konuştuklarının hikâyesi şudur:</p>

  <p class="calibre2">Arzın bir kabuğu vardı ve bu kabuğun da hastalıkları vardır. Örneğin bu hastalıklardan birinin adı insandır.</p>

  <p class="calibre2">Hastalıklardan diğer birinin adı ateşköpeğidir. Bu ateşköpeği hakkında insanlar arasında çok yalan haberler dolaşmıştır. Bu sırrı çözmek için denize açıldım ve gerçeği çırılçıplak gördüm.</p>

  <p class="calibre2">Ateşköpeği masalının aslını biliyorum artık. Yalnız kocakarıların değil, başkalarının da korktukları, altüst edici şeytanların öyküsünü biliyorum.</p>

  <p class="calibre2">"Ateşköpeği! ininden çık!” diye bağırdım ve "Derinliğin ne kadar derin, yukarı doğru fışkırttığın şeyi nereden alıyorsun söyle!</p>

  <p class="calibre2">Denizden bol bol içiyorsun. Senin tuzlu gevezeliğin bunu belli ediyor. Gerçekten derinlerde yaşayan bir köpek olarak gıdanı çok yüzeyden alıyorsun.</p>

  <p class="calibre2">Seni, olsa olsa arzın karnının sözcüsü sayarım. Ve ne zaman altüst edici şeytanların öyküsünü dinlediysem hep sana benzettim. Tuzlu yalancı!</p>

  <p class="calibre2">Siz, böğürmeyi ve külle örtülmeyi biliyorsunuz. Siz, ağzı kalabalıkların en büyüğüsünüz ve yosun kaynatma sanatını iyi öğrenmişsiniz.</p>

  <p class="calibre2">Sizin bulunduğunuz yerin yakınında daima yosun, sünger ve mağaradan bir şey bulunur. Bu meydana çıkmak ister.</p>

  <p class="calibre2">Siz özgürlük diye böğürmesini seversiniz. Fakat ben etrafında çok böğürme ve duman bulunan büyük olaylara inanmayı unuttum.</p>

  <p class="calibre2">Dostum, cehennem gürültüsü bana inan en büyük olaylar, en şamatalı zamanlarımızda değil, en sakin zamanlarımızda olur.</p>

  <p class="calibre2">Dünya, yeni şamatalar kâşifinin değil, yeni değerler bulanın etrafında döner, sessiz döner.</p>

  <p class="calibre2">Ve itiraf edin, senin gürültün ve dumanın çekildiği zaman çok bir şey olmuyor, ne çıkar, bir şehir mumyalaşır ve bir heykel bataklığa düşerse?</p>

  <p class="calibre2">Ve heykel devirenlere şu lafı da söylemek isterim; denize tuz dökmek ve bataklığa heykel devirmek en büyük deliliktir.</p>

  <p class="calibre2">Heykel, tiksintinizin bataklığında yatıyordu. Fakat tiksintiden tekrar hayat ve güzellik oluşması, onun kanunudur.</p>

  <p class="calibre2">O şimdi ilahi hatlarla ayağa kalkıyor, sıkıntılı ve aldatıcı bir pozla. Ve gerçekten, deviriciler, onu devirdiğiniz için; o, size teşekkür edecektir.</p>

  <p class="calibre2">Krallara, kiliselere ve bütün ihtiyarlık ve erdem hayranlarına şu öğüdü veririm; kendinizi devirtiniz. Ta ki tekrar hayata kavuşasınız. Ve erdem size yaklaşsın.”</p>

  <p class="calibre2">Ateş köpeğine böyle söyledim. Fakat burada sözümü kesti ve sordu. "Kilise mi? Bu da ne?”</p>

  <p class="calibre2">"Kilise,” dedim; "bir çeşit devlettir. Ve devletlerin en sahtesidir. Fakat ikiyüzlü köpek sus. Sen kendi türünü pek iyi bilirsin.</p>

  <p class="calibre2">Devlet de senin gibi bir ikiyüzlü köpektir. O da senin gibi iman uyandırmak için dumanla ve şamata ile konuşur ve gerçeğin varlığından söz ettiğini söyler.</p>

  <p class="calibre2">Çünkü devlet yeryüzünün en önemli varlığı olmak ister ve ona inanılır da.”</p>

  <p class="calibre2">Ben bunu söyleyince ateşköpeği hırsından çılgına döndü. "Nasıl!” dedi, "Arz üzerinde en önemli hayvanım diyor ve ona inanıyorlar?” Boğazından o kadar korkunç sesler ve dumanlar çıkıyordu ki, kederinden ve hırsından boğulacak sandım. Fakat sonunda sakinleşti. Solukları hafifledi. O sakinleşince gülerek şöyle dedim:</p>

  <p class="calibre2">“Sen üzülüyorsun ateşköpeği. O halde senin için söylediklerim haklı. Ve haklı olduğumu göstermek için başka bir ateşköpeğinden söz edeceğim. O, gerçekten arzın kalbinden konuşur. Onun nefesinden altın ve altın yağmuru sızar, onun kalbi böyle ister. Onca; kül, duman ve kaynar yosun anlamsızdır. Alaca bir bulut gibi gülümseme saçar. O, senin hırlamana, tükürmene ve kederlenmene yabancıdır. Fakat altını ve gülmeyi arzın kalbinden alır. Çünkü şunu bilesin ki arzın kalbi altındandır.”</p>

  <p class="calibre2">Ateşköpeği bunu duyunca beni daha fazla dinlemeye dayanamadı. Utanarak kuyruğunu topladı. Ve mırıldanarak ‘hav, hav’ dedi ve mağarasına indi.</p>

  <p class="calibre2">Zerdüşt bunu anlattı. Fakat havarileri dinlemediler bile. Çünkü ona tayfalardan, tavşandan ve uçan adamdan söz etmek için büyük bir arzu duyuyorlardı.</p>

  <p class="calibre2">“Bundan bana ne?” dedi Zerdüşt. “Ben hayalet miyim? O benim gölgem olsa gerek. Siz herhalde gezgin ve gölgesi hakkında bazı şeyler işitmişsiniz. Fakat şurası kesindir ki; ben gölgemi daha kısa tutmalıyım, yoksa ünümü bozacak.</p>

  <p class="calibre2">Zerdüşt, kafasını bir defa daha salladı ve hayret etti. Bir kere daha; “Bundan bana ne?” dedi. “Hayalet niçin -Zamanı, tam zamanı!- diye bağırdı. Neyin ‘tam zamanı?’ ”</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_42"><a class="calibre10" id="bookmark8"></a><span class="calibre8"><a class="calibre10" id="bookmark9"></a>Falcı</span></h3>

  <p class="calibre2">İnsanların büyük bir kedere düştüklerini gördüm. En iyileri bile işlerinden bezmişlerdi.</p>

  <p class="calibre2">Bir mezhep ortaya çıkmıştı ki sloganı şu idi; “Her şey boştur, hepsi birdir, her şey geçmiştir.”</p>

  <p class="calibre2">Ve bütün tepelerden yankı geliyordu; “Her şey boştur, hepsi birdir, her şey geçmiştir.”</p>

  <p class="calibre2">“Oldukça iyi bir hasat yaptık. Fakat neden bütün meyvelerimiz çürüdü ve esmerleşti? Son gece muzip aydan ne düştü de böyle oldu? Bütün emekler boşa çıktı. Şarabımız zehir oldu. Tarlalarımıza ve kalplerimize nazar değdi. Hepimiz kuruduk. Üstümüze ateş düşse kül gibi tozacağız. Hatta biz ateşi bile söndürebiliriz.</p>

  <p class="calibre2">Bütün pınarlarımız kurudu. Deniz bile çekildi. Bütün temeller yıkılacak. Fakat derinlik yutmak istemiyor.</p>

  <p class="calibre2">İçinde boğulabileceğimiz deniz nerede? Böyle dert yanıyoruz. Sığ bataklıklar üstünde böyle dert yanıyoruz.</p>

  <p class="calibre2">Gerçekten, biz artık ölemeyecek kadar yorgunuz. Şimdi artık uyanık duruyor ve mezar boşluklarında yaşamaya devam ediyoruz.”</p>

  <p class="calibre2">Zerdüşt bir falcının böyle söylediğini duydu. Ve onun falı yüreğine dokundu. O, değişmişti. Kederli ve yorgun dolaştı durdu. Ve falcının anlattığı adamlara benzedi.</p>

  <p class="calibre2">Zerdüşt havarilerine az sonra “Bu alaca karanlık gelecek.” dedi. “Ben ışığımı bundan nasıl kurtarayım ki, bu gamın içinde sönmesin? Çünkü o ışık uzak dünyaları ve en uzak geceleri aydınlatacak.”</p>

  <p class="calibre2">Zerdüşt yüreğinde bu kederle dolaşıyordu. Üç gün ne yedi ne içti. Huzurunu kaybetmişti ve konuşamıyordu. Sonunda derin bir uykuya daldı. Fakat havarileri ne zaman uyanacak ve konuşacak ve ne zaman kederlerinden kurtulacak diye uzun geceler başında nöbet beklediler. Zerdüşt uyandığında sesi havarilerine pek uzaklardan geliyor gibiydi:</p>

  <p class="calibre2">"Dostlarım benim rüyamı dinleyin ve onu yorumlamaya yardım edin. Bu rüya bana bir bilmece gibi geliyor. Onun işareti içinde saklıdır ve tutsaktır ve serbest kanatlarla uçamaz.</p>

  <p class="calibre2">Rüyamda hayattan ayrılmıştım. Ölümün o ıssız dağ kulesinde gece ve mezar bekçisi olmuşum. Yukarıda ölümün tabutlarını bekliyordum. Basık tavanlar, bu zafer işaretleriyle doluydu. Cam tabutların içinden, yenilmiş hayat bana bakıyordu.</p>

  <p class="calibre2">Toz haline gelmiş sonsuzluğun kokusunu duyuyordum. Ruhum tasalı ve tozluydu. Zaten orada, kimin ruhu ferahlayabilir ki?</p>

  <p class="calibre2">Etrafımda gece yarısı aydınlığı vardı. Yanımda yalnızlık çömelmişti ve hırlayan ölüm sessizliği, dostlarımın en kötüsü ile üçleşmiştik.</p>

  <p class="calibre2">En paslı anahtarları taşıyordum ve onunla bütün kapıların en gıcırtılısını açabiliyordum. Kapının kanatları kımıldayınca bütün koridorlara acı bir gıcırtı yayılıyordu. Bu kuş sevimsiz ötüyordu ve uyandırılmak istemiyordu. Fakat o susup da etrafta sessizlik başlayınca bu korkunç sessizlik içinde yalnız kalmak daha korkunçtu ve kalbi burkuyordu.</p>

  <p class="calibre2">Zaman, öyle bir şey varsa, böyle geçiyordu. Ben ne bileyim! Fakat sonunda beni uyandıran olay meydana geldi.</p>

  <p class="calibre2">Kapı gök gürler gibi üç defa vuruldu, kubbeler yankıyla üç defa inledi. O zaman kapıya gittim.</p>

  <p class="calibre2">‘Alpa!’ diye bağırdım, ‘Külünü dağa taşıyan kim? Alpa, Alpa külünü dağa taşıyan kim?’ Anahtarı soktum, kapıyı kaldırmaya uğraştım, fakat daha bir parmak aralık olmadan uluyan bir rüzgâr kapının kanatlarını açtı. Islık çalarak, gürleyerek, önüme siyah bir tabut attı. Tabut uluyarak, öterek çatladı ve içinden bin bir kahkaha fırladı. Bin çocuk, melek, baykuş, deli ve çocuk kadar iri kelebek suratlarından bana karşı kahkaha fırlıyordu. Korku ile irkildim, yere düştüm ve dehşetten ömrümde bilmediğim şekilde bağırdım, kendi feryadım beni uyandırdı ve kendime geldim.”</p>

  <p class="calibre2">Zerdüşt rüyasını böyle anlattı ve sonra sustu. Çünkü rüyasını yorumlayamıyordu. Fakat en çok sevdiği çömezi hızla ayağa kalktı. Zerdüşt’ün elini tuttu ve şöyle dedi:</p>

  <p class="calibre2">"Ah, Zerdüşt, bizzat senin hayatın bu rüyayı yorumlar. Ölüm kulelerinin kapısını parçalayan tiz sesli rüzgâr sen değil misin?</p>

  <p class="calibre2">Hayatın rengârenk maskeleri ve kötülükleriyle dolu tabut bizzat sen değil misin?</p>

  <p class="calibre2">Gerçekten, Zerdüşt, ölü odalarına bin katlı çocuk kahkahası gibi girer ve bütün gece mezar bekçilerine ve karanlık anahtarlarla dolaşan baskılarına güler.</p>

  <p class="calibre2">"Sen kahkahanla onları ürkütecek ve devireceksin.</p>

  <p class="calibre2">Kudretsizlik ve uyanma, senin onlar üzerindeki iktidarını kanıtlayacak, hatta uzun gece ve ölüm yorgunluğu geldiğinde sen yine gökyüzümüzde batmayacaksın, ey hayatın müjdecisi!</p>

  <p class="calibre2">Sen bize yeni yıldızlar ve yeni gece güzellikleri gösterdin. Gerçekten, gülmeyi renkli bir örtü gibi üstümüze serdin. Şimdi daima tabutlardan çocuk gülümsemesi kaynayacak ve bütün ölüm yorgunluklarına sert bir rüzgâr esecek. Bunun güvencesi ve falcısı bizzat sensin.</p>

  <p class="calibre2">Gerçekten, sen bizzat onları, düşmanlarını rüyanda gördün. Bu senin en kötü rüyandı. Fakat nasıl ki sen o rüyandan uyanıp kendine geldiysen, onlar da uyanacaklar ve sana geleceklerdir.”</p>

  <p class="calibre2">Çömez böyle dedi. Bütün ötekiler, Zerdüşt’ün etrafına toplandılar ve elini tuttular. Ve rüyasını ve kederini unutarak kendilerine dönmesini rica ettiler. Fakat Zerdüşt yatağında doğrulmuş ve yabancı bir bakışla oturuyordu. Uzun bir yolculuktan dönmüş gibi, havarilerine baktı ve yüzlerini yokladı. Henüz onları tanıyamamıştı, fakat havarileri kendisini ayağa kaldırınca birdenbire bakışı değişti, olan biteni kavradı. Sakalını sıvazlayarak gür sesle şöyle dedi:</p>

  <p class="calibre2">“Pekâlâ, bunun zamanı var çömezlerim, çabuk iyi bir yemek hazırlayın, kötü rüyaları böyle ödemek isterim. Fakat falcı yanımda yesin ve içsin. Ona bir de içinde batabileceği bir deniz göstereyim.” Zerdüşt böyle dedi. Ve rüyasını yorumlayan insanın yüzüne uzun uzun baktı ve başını salladı.</p>

  <h3 class="calibre11" id="sigil_toc_id_43"><a class="calibre10" id="bookmark10"></a><span class="calibre8">Kurtuluş Üstüne</span></h3>

  <p class="calibre2">Zerdüşt bir gün büyük köprünün üstünden geçerken, etrafını sakatlar ve dilenciler aldı. Bir kambur ona şöyle dedi:</p>

  <p class="calibre2">“Bak Zerdüşt, halk da senden bir şeyler öğreniyor ve senin mezhebine inanıyor. Ama halkın sana tamamen inanması için bir şey daha gerekir; biz sakatları da ikna etmelisin. Bak içimizde her çeşidi var. Körleri gördürebilirsin, kötürümleri yürütebilirsin, kamburları biraz düzeltebilirsin. Zannederim ki sakatların Zerdüşt’e inanması için en iyi çare budur.”</p>

  <p class="calibre2">Zerdüşt konuşana şu cevabı verdi:</p>

  <p class="calibre2">“Kamburun kamburluğunu alsak canı da alınmış olur. Halk buna inanır. Ve eğer körün gözünü geri versek, dünyada kötü şeyleri çok görür ve bu yüzden kendisine şifa verene lanet eder. Kötürümü yürüten, ona en büyük zararı verir, çünkü yürümeye başlayınca günahlar da onunla beraber harekete geçer. Halk kötürümler için böyle der. Ve eğer halk, Zerdüşt’ten bir şey öğreniyorsa Zerdüşt halktan niye bir şey öğrenmesin? Fakat ben, insanlar arasında bulunalı beri görüyorum ki, birinin tek gözlü, öbürünün sağır, bir üçüncüsünün topal oluşu ve başka birinin dilini, burnunu veya kafasını kaybetmiş olması önemsiz şeydir.</p>

  <p class="calibre2">Ben daha kötü şeyler gördüm ve görüyorum. Öyle ki, hepsini anlatamam. Bazıları hakkında da susmam. İnsanlar vardır ki, her şeyleri eksiktir, fakat yine de bir şeyleri fazladır. İnsanlar vardır ki; büyük bir gözden, büyük bir ağızdan, büyük bir karından veya herhangi büyük bir organdan başka bir şey değildirler. Bunlara ters kötürümler derim.</p>

  <p class="calibre2">Yalnızlığımdan dönüp de ilk defa bu köprü üzerinden geçerken, gözüme inanamadım. Bir baktım, bir daha baktım. Sonunda şöyle dedim; “Bu bir kulaktır, bir insan kadar büyük bir kulak.” Daha dikkatli baktım; kulağın altında bir şey kımıldıyordu ki, acınacak kadar küçük ve çelimsizdi. Gerçekten o muazzam kulak küçük ince bir sapın üstünde oturuyordu. Sap bir insandı. Gözünün önüne bir mercek koyan; onda küçük, kıskanç bir surat ve bulanık bir ruhcuk da görebilirdi. Fakat halk bu büyük kulağın yalnız bir insan değil, büyük bir insan, bir dahi olduğunu söylüyordu. Fakat ben halka, büyük insandan söz ettiği zaman hiçbir şekilde inanmadım. Ve büyük insan dedikleri şeyin sakat bir kötürüm olduğuna ve birçok şeyinin eksik, yalnız bir şeyinin fazla olduğuna hükmettim.”</p>

  <p class="calibre2">Zerdüşt, kambura ve onun temsil ettiklerine bu sözleri söyledikten sonra derin bir kederle çömezlerine döndü ve şöyle dedi:</p>

  <p class="calibre2">"Gerçekten dostlarım, ben insanlar arasında, insan kırıntıları ve oranları arasındaymışım gibi dolaşıyorum.</p>

  <p class="calibre2">Gözüm için en korkunç şey, insanı paramparça olmuş; bir savaş sahasında veya kasap dükkânındaymış gibi görmektir.</p>

  <p class="calibre2">Gözüm bugünden geçmişe kaydığında da aynı şeyi görür. Parçalar, organlar ve korkunç rastlantılar. Fakat hiçbir insan göremiyor.</p>

  <p class="calibre2">Dünyanın şimdiki ve geçmişteki hali; ah dostlarım, benim en tahammül edemediğim şey budur. Eğer ben gelecek şeyleri de gören bir veli olmasaydım nasıl yaşardım?</p>

  <p class="calibre2">Bir görücü, bir isteyici, bir yaratıcı, bizzat bir gelecek ve geleceğe bir köprü... Ve üzgünüm bu köprünün üstünde bir kötürüm. Zerdüşt işte budur.</p>

  <p class="calibre2">Siz de çok defa soruyorsunuz. Zerdüşt kim? Bu bizim neyimiz? Bana olduğu gibi, kendinize de soruyorsunuz.</p>

  <p class="calibre2">O, bir adayıcı mıdır, bir gerçekleştirici midir, bir fatih midir, yoksa bir varis midir, bir güz, müdür, yoksa bir sapan demiri midir, bir hekim midir yoksa bir şifa bulan mıdır?</p>

  <p class="calibre2">Bir şair midir yoksa bir gerçek midir? Bir kurtarıcı mıdır, yoksa bir bağlayıcı mıdır? Bir hayır mıdır, yoksa bir şer midir?</p>

  <p class="calibre2">Ben insanlar arasında geleceğin parçaları arasındaymışım gibi dolaşıyorum, gördüğüm geleceğin.</p>

  <p class="calibre2">Benim bütün şiirim ve düşüncem, parçaları bilmeceleri ve korkunç rastlantıları tek parça haline getirmektir.</p>

  <p class="calibre2">Ve eğer insan; şair, bilmece çözen ve rastlantıdan kurtaran olmasaydı, insan olmaya nasıl dayanabilirdim?</p>

  <p class="calibre2">Geçmişleri kurtarmak ve bütün ‘böyleydi’leri ‘böyle istiyordum’ haline getirmek! Bence kurtuluş budur.</p>

  <p class="calibre2">İrade-kurtarıcı ve sevinç getiricinin adı budur. Dostlarım size bunu öğrettim. Fakat şunu da öğrenin; bizzat irade henüz hapistir.</p>

  <p class="calibre2">İrade kurtarır. Fakat kurtarıcıyı da zincire vuran şeyin adı nedir? ‘Böyleydi’; iradenin diş gıcırtısı ve en çileli derdi budur. Olmuş şeylere karşı iktidarsız olan için, bütün geçmişlere karşı kötü bir seyircidir.</p>

  <p class="calibre2">İrade geriye gitmesini istemez. Zamanı ve zamanın tutkularını kıramaması, iradenin en çekilmez derdi budur.</p>

  <p class="calibre2">İrade kurtarır. Kederinden kurtulmak ve zindanının alayından kurtulmak için irade ne bulur?</p>

  <p class="calibre2">Ah, her tutsak bir çılgın olur ve tutsak irade de kendisini çılgınca kurtarır.</p>

  <p class="calibre2">Zamanın geri gitmemesine kızar. Geçmiş, onun yuvarlayamadığı taştır. O böylece gam ve hiddet taşları yuvarlar ve kendisi gibi gam ve öfke duymayandan intikamını alır.</p>

  <p class="calibre2">İrade, böylece bir kurtarıcı ve bir acı verici oldu. Ve acı çekebilen her şeyden de geriye gidemediği için, intikam alıyordu.</p>

  <p class="calibre2">İntikam, iradenin zamana ve geçmişe karşı tiksintisinden ibarettir.</p>

  <p class="calibre2">Gerçekten, irademizde büyük bir delilik var. Ve bu deliliğin espri öğrenmesi, her insani şeye bir lanet oldu.</p>

  <p class="calibre2">Kin ruhu! Dostlarım, insanları şimdiye kadar en çok düşündüren buydu. Ve acı olan her yerde ceza bulunmalıydı.</p>

  <p class="calibre2">Bu ceza, intikamın kendi kendisine verdiği addır. O, bu yalan söze sığınarak iyi vicdanlı görünmek ister.</p>

  <p class="calibre2">İrade, geçmişi kapsamadığı için ıstıraplıdır. Onun için bizzat irade ve hayat birer ceza olmalıdır. Sonunda ruhun üzerine bulutlar yığılır ve şu çılgınlık hükmü meydana gelir; ‘Her şey sona eriyor, onun için her şey bitmeye layıktır. Zamanın çocuklarını yemesi yasası bizzat adalettir.’ Delilik bunu telkin eder.</p>

  <p class="calibre2">‘Her şey hukuk ve cezaya göre ve ahlaki bir sıraya uydurulmuştur. Öyleyse olayların akışından ve varlık cezasından kurtuluş nerede?’ delilik bunu söyler.</p>

  <p class="calibre2">‘Sonsuz bir hukuk varsa kurtuluş olabilir mi? Ah, -böyleydi- taşı kımıldatılamaz. (Yani geçmişe etki edilemez) O halde, bütün cezalar sonsuz olmalı.’ delilik bunu söyler.</p>

  <p class="calibre2">Hiç bir eylem yok edilemez; ceza ile nasıl olmamış hale gelir. Varlık denen ceza şundan dolayı sonsuz; o daima eylem ve suç olmayan mecburdur. Meğerki irade kendini kurtarsın ve istemek, istememek haline gelsin. Fakat kardeşlerim, bu bir çılgınlık masalıdır.</p>

  <p class="calibre2">Ben, irade yaratıcıdır, dediğim zaman sizi bütün bu masallardan uzaklaştırmış oldum.</p>

  <p class="calibre2">Yaratıcı irade ‘böyle istiyordum, böyle isteyeceğim’ deyinceye kadar ‘böyleydi’ hükümleri bir kırıntı, bir bilmece ve bir korkunç rastlantıdan ibarettir.</p>

  <p class="calibre2">Fakat böyle konuşuyor muydu, bu ne zaman olacak? İrade kendi deliliğinden korunabilir mi?</p>

  <p class="calibre2">İrade bizzat kendisinin kurtarıcısı ve sevinç getiricisi oldu mu? Kini ve diş bilemeyi unuttu mu? Ona zamanla barışmayı ve bütün barışmaların daha üstünde olan şeyi kim öğretti?</p>

  <p class="calibre2">Kudret isteyen irade, barışmaktan daha üstün bir şey istemelidir. Bu nasıl oluyor? Geçmişi istemeyi ona kim öğretti?”</p>

  <p class="calibre2">Zerdüşt sözünün burasında birdenbire durdu. Pek fazla korkmuş gibi bir hal aldı. Korkmuş gözlerle şükredenlere baktı. Bakışı, onların fikirlerini ve içlerinde saklananı bir ok gibi deldi, fakat az sonra yine gülümsedi ve tatlılıkla şöyle dedi:</p>

  <p class="calibre2">"İnsanlarla beraber yaşamak güç; çünkü susmak güç, hele bir geveze için.”</p>

  <p class="calibre2">Zerdüşt böyle dedi. Fakat kambur, konuşmayı dinlemiş ve bu sırada yüzünü örtmüştü. Fakat Zerdüşt’ün güldüğünü duyunca soran bakışlarla gözünü açtı ve yavaşça şöyle dedi:</p>

  <p class="calibre2">"Fakat Zerdüşt şükredenlerine neden bizimle konuştuğu gibi konuşmuyor?</p>

  <p class="calibre2">Zerdüşt cevap verdi: "Bunda şaşacak ne var? Kamburlarla kamburca konuşulabilir.”</p>

  <p class="calibre2">"Pekâlâ,” dedi kambur, "öğrencilerle de okul dedikodusu yapılır. Fakat Zerdüşt neden öğrencileriyle kendisiyle konuştuğu gibi konuşmuyor?”</p>

  <h3 class="calibre11" id="sigil_toc_id_44"><a class="calibre10"></a><span class="calibre8">İnsan Kurnazlığı Üstüne</span></h3>

  <p class="calibre2">Yüksekler değil, yamaç korkunçtur.</p>

  <p class="calibre2">Gözün aşağıya dikildiği ve elin yukarıya asıldığı yer.</p>

  <p class="calibre2">Bu çifte irade baş döndürür. Ah dostlarım, benim kalbimin çifte iradesini de keşfettiniz mi?</p>

  <p class="calibre2">Benim yamacım ve tehlikem odur ki bakışım yükseklere dikilir ve elim aşağılara tutunmak ister. İradem insanlara tutunur, kendimi zincirlerle insanlara bağlarım; o beni, yukarıya, ‘İnsanüstü’ne çıkarır; çünkü, diğer iradem orayı ister. Bunun için insanlar arasında kör gibi yaşarım, onları tanımıyormuş gibi; ta ki elim sağlam bir yer olan inancını kaybetmesin!</p>

  <p class="calibre2">Siz insanları tanımam; etrafımda bu karanlık ve bu avuntu yayılmıştır.</p>

  <p class="calibre2">Şehir kapısı yolunda her afacanı bekler ve sorarım; beni kim aldatmak ister?</p>

  <p class="calibre2">Benim birinci kurnazlığım odur ki yalancılara karşı ihtiyatlı olmamak için kendimi aldatmalarına izin veririm. İnsanlara karşı dikkatli olsam bile; insan benim balonuma nasıl bağlama yeri olabilirdi? Oradan çok kolay kopar ve havalanırdım.</p>

  <p class="calibre2">Bu alınyazısı benim talihim üstünde iken, ben dikkatsiz olmaya mecburum.</p>

  <p class="calibre2">İnsanlar arasında kim rezil olmak istemezse bütün bardaklardan içmeyi öğrenmelidir. Ve insanlar arasında kim temiz kalmak isterse kirli su ile de yıkanmayı bilmelidir.</p>

  <p class="calibre2">Kendimi teselli için çok defa şöyle derim; pekâlâ, pekâlâ, ihtiyar gönül! Başına bir şanssızlık geldi, bunu sanki bir mutlulukmuş gibi al ve tadını çıkar.</p>

  <p class="calibre2">Şu da benim öteki insan kurnazlığımdır; kibirlileri gururlulardan fazla korurum.</p>

  <p class="calibre2">Yaralanmış kibir, bütün dramların anası değil mi? Ama gurur zedelendiği zaman, gururdan daha iyi bir şey doğar.</p>

  <p class="calibre2">Hayatı iyi izleyebilmek için, hayat oyunu iyi oynanmalı, fakat bunun için iyi artistler gerekir.</p>

  <p class="calibre2">Bütün kibirlileri iyi artistler olarak gördüm. Onlar oynarlar ve isterler ki iyi seyredilsinler. Bütün zekâları bu arzularıdır. Onlar sahneye çıkarlar, kendilerini keşfederler. Yakınlarında hayatı izlemeyi severim. Bu, insanı gamdan kurtarır.</p>

  <p class="calibre2">Kendini beğenmişleri korurum. Çünkü onlar beni gamdan kurtarırlar. Ve bir oyuna bağlar gibi insana bağlarlar.</p>

  <p class="calibre2">Ve sonra, kendini beğenmişteki basitliğin derecesini kim ölçebilir. Ben onların basitliğine acırım ve onlara karşı lütufkârım.</p>

  <p class="calibre2">Kendini beğenmiş, kendi imanını sizden öğrenmek ister. Sizin bakışlarınızla beslenir. Ellerinizden alkış kemirir.</p>

  <p class="calibre2">Kendisi hakkında ustaca yalan söylerseniz yalanınıza inanır. Çünkü ben neymişim diye içini çeker. Ve kendini iyi bilmemek tam bir erdemse, kendini beğenmiş de basitliğinin farkında değildir.</p>

  <p class="calibre2">Benim üçüncü insan kurnazlığım odur ki, bir kötünün bakışlarını sizin korkaklığınız yüzünden kötülemem.</p>

  <p class="calibre2">Sıcak güneşin, güneş altında kuluçkalanan acayip şeylere; kaplanlar, hurmalar, yılanlara bakmasına bayılırım.</p>

  <p class="calibre2">İnsanlar arasında da sıcak güneşin kuluçkalattığı şeyler ve kötülerde de birçok acayiplikler vardır. En bilginleriniz bana o kadar akıllı görünmezlerse de; kötüleri de pek ünleri kadar kötü bulmadım. Çok defa başımı sallayarak sordum; çıngıraklı yılanlar daha ne çıngırdıyorsunuz?</p>

  <p class="calibre2">Gerçekten, kötü için de bir gelecek vardır. Ve henüz insanlar en sıcak güneyi bulamamışlardır. Yalnız on iki ayak genişlikte ve üç ayak uzunlukta olan nice şeyler pek kötü görünüyor. Fakat bir zamanlar daha büyük devler dünyaya gelecek.</p>

  <p class="calibre2">‘İnsanüstü’nün yanında ona layık olan devüstü bulunması için daha çok sıcak güneşin ıslak, bakir ormanlarda yanması gerekir.</p>

  <p class="calibre2">Sizin yaban kedilerinizden kaplanlar ve zehirli yengeçlerinizden timsah meydana gelmeli. Çünkü iyi avcı, iyi bir av ister.</p>

  <p class="calibre2">Gerçekten, siz iyiler ve adiller, sizde gülünecek çok şey var. Hele şimdiye kadar şeytan dediğiniz şeyden olan korkunuz!</p>

  <p class="calibre2">Ruhunuzda büyüklüğe karşı o kadar yabancısınız ki ‘İnsanüstü’ bile iyiliğiyle size korkunç gelecektir.</p>

  <p class="calibre2">Siz güçlüler ve bilginler, içinde ‘İnsanüstü’nün çıplaklığıyla göründüğü, hikmet güneşinden kaçardınız!</p>

  <p class="calibre2">Görebildiğim en yüksek insanlar, size karşı olan şüphem ve gizli eğlencem budur! İddia ederim ki benim ‘İnsanüstü’ dediğime siz şeytan diyeceksiniz.</p>

  <p class="calibre2">Ah, ben bu en yüksek ve en iyilerden bezginim. Onların yüksekliklerinden yukarılara, dışarılara ‘İnsanüstü’ne ulaşmak isterim.</p>

  <p class="calibre2">Bu en iyi insanları çıplak gördüğümde beni bir tiksinti aldı. Uzak geleceklere uçmak için kanatlanasım geldi.</p>

  <p class="calibre2">Uzak geleceklere! En uzak güneye, tanrıların giyinmekten utandıkları yere.</p>

  <p class="calibre2">Fakat siz yakınlarım ve çağdaşlarım; sizi süslü, değişik kıyafetli iyiler ve adiller olmaya layık görmek isterim.</p>

  <p class="calibre2">Sizin aranızda ben de değişik kıyafetli bulunmak isterim. Ta ki kendimi ve sizi tanımayayım. Benim son insan kurnazlığım bu!</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_45"><a class="calibre10"></a><span class="calibre8"><a class="calibre10"></a>En Sakin Saat</span></h3>

  <p class="calibre2">Dostlarım bana ne oldu? Beni perişan, isteksiz, gitmeye hazır; ah sizlerden ayrılmaya hazır görüyorsunuz.</p>

  <p class="calibre2">Evet Zerdüşt bir defa daha yalnızlığına çekilmeli. Fakat bu defa ayı inine isteksiz gidiyor.</p>

  <p class="calibre2">Bana ne oldu? Buna kim neden oldu? Ah benim öfkeli hanımım böyle istedi. Onun adını size hiç söylemiş miydim?</p>

  <p class="calibre2">Benim korkunç hanımımın adı; en sakin saattir. O dün akşam benimle konuştu. Size her şeyi söylemeliyim ki birdenbire sizden ayrılışımdan dolayı bana kırılmayasınız.</p>

  <p class="calibre2">Uykuya dalanın dehşetini tanır mısınız? Ayağımın altından zemin kaçıp rüya başlayınca, insan iliklerine kadar titrer.</p>

  <p class="calibre2">Bunu size örnek olarak söylüyorum; dün en uygun saatte zemin altımdan kaydı ve rüya başladı. Yelkovan kımıldadı. Hayatımın saati nefes aldı. Etrafımda o kadar görülmemiş bir sessizlik vardı ki kalbim titredi.</p>

  <p class="calibre2">En sakin saat, o zaman bana sessiz şöyle dedi; "Zerdüşt biliyorsun.”</p>

  <p class="calibre2">Bu fısıldayışın dehşetiyle bağırdım. Benzim soldu. Fakat konuşmadım.</p>

  <p class="calibre2">O zaman yine, sessiz, şöyle dedi; "Sen bilirsin Zerdüşt, fakat söylemezsin.”</p>

  <p class="calibre2">Sonunda bir inatçı gibi cevap verdim; "Evet bilirim, ama söylemek istemem.”</p>

  <p class="calibre2">O zaman yine, sessiz söyledi; "İstemiyor musun Zerdüşt? Doğru mu? İnadında ısrar etme.”</p>

  <p class="calibre2">Bir çocuk gibi ağlıyor ve titreyerek diyordum ki; "İsterdim, ama nasıl yapayım? Bunu bana bağışla. Buna benim gücüm yetmez.”</p>

  <p class="calibre2">Yine sessiz konuştu; "Sana ne oluyor Zerdüşt? Sözünü söyle ve patla.”</p>

  <p class="calibre2">Cevap verdim; "Ah, o benim sözüm mü? Ben kimim? Ben daha güvenlisini beklerdim. Ben böyle bir söz yüzünden patlamaya bile layık değilim.”</p>

  <p class="calibre2">Yine sessiz konuştu; "Sana ne oluyor? Henüz alçakgönüllülüğün yeterli değil! Alçakgönüllülüğün yüzü çok serttir.”</p>

  <p class="calibre2">Cevap verdim; "Alçakgönüllülüğümün derisi nelere dayanmadı? Yüksekliğimin eteğinde oturuyorum. Benim tepelerimin ne kadar yüksek olduğunu bana kimse söylemedi, fakat vadilerimi iyi tanırım.”</p>

  <p class="calibre2">Yine sessiz konuştu; "Ey Zerdüşt, dağları kımıldatmak isteyen, vadileri ve ovaları da yerinden oynatır.”</p>

  <p class="calibre2">Cevap verdim; "Benim sözüm henüz dağları kımıldatmadı ve söylediğim şeyler insanlara ulaşmadı, insanlara doğru gittim, fakat henüz onlara ulaşmadım.”</p>

  <p class="calibre2">Yine sessiz konuştu; "Ne haberin var ki, çimen üstüne çiy, gecenin en sakin saatinde düşer!”</p>

  <p class="calibre2">Cevap verdim; "Kendi yolumu bulup yürüdüğüm zaman benimle alay ettiler. Ve gerçekten o zaman ayaklarım titriyordu. O zaman bana şöyle dediler; ‘Sen yolunu unuttun. Artık yürümeyi de unutursun.’ ”</p>

  <p class="calibre2">Yine sessiz konuştu; "Onların alayından ne çıkar? Sen boyun eğmeyi unutmuş bir adamsın. Şimdi emredeceksin.</p>

  <p class="calibre2">Herkesin en çok muhtaç olduğu kim bilmiyor musun? Büyük emirler verebilen.</p>

  <p class="calibre2">Büyük işler başarmak güçtür. Fakat büyük emirler vermek daha güçtür.</p>

  <p class="calibre2">Sende af edilemeyecek şey şu; iktidarın var, fakat hükmetmek istemiyorsun.”</p>

  <p class="calibre2">Cevap verdim; "Emredebilmek için aslan sesine ihtiyacım var.”</p>

  <p class="calibre2">Yine fısıldar gibi söylendi; "Fırtınayı getiren, en yavaş sözlerdir. Güvercin ayakları üstünde gelen fikirlerdir ki dünyayı idare ederler. Zerdüşt, sen gelecek bir şeyin gölgesi gibi gitmelisin, böylece emredecek ve emrederek önde yürüyeceksin.”</p>

  <p class="calibre2">Cevap verdim; "Utanırım.”</p>

  <p class="calibre2">Yine sessiz söyledi; "Sen daha çocuk olmalısın ve utançtan kurtulmalısın. Sende henüz gençliğin gururu var. Geç gençleştin. Fakat çocuk olmak isteyen, gençliğini de yenmelidir.”</p>

  <p class="calibre2">Uzun zaman düşündüm ve titredim, fakat sonunda başta söylediğim sözü söyledim; "Ben istemiyorum.”</p>

  <p class="calibre2">O zaman etrafımda bir gülüşme oldu. Ah, bu gülüşme nasıl içimi parçaladı ve kalbimi deşti!</p>

  <p class="calibre2">Bana son defa olarak şöyle dedi; "Zerdüşt, senin meyvelerin olgun, fakat sen meyvelerine layık bir olgunlukta değilsin, onun için yine yalnızlığa çekilmelisin. Çünkü daha olgunlaşman gerekir.”</p>

  <p class="calibre2">Tekrar güldü ve kaçtı. Sonra etrafımda yine sessizlik başladı. Ben yerde yatıyordum ve her tarafımdan ter boşanıyordu.</p>

  <p class="calibre2">Dostlarım, şimdi her şeyi işittiniz. Ve yalnızlığa gidişimin nedenini öğrendiniz. Sizden bir şey saklamadım. Benden insanların en ağzı sıkısının kim olduğunu da duydunuz. Ah dostlarım, size söyleyecek daha sözüm ve verecek şeyim var. Niçin vermiyorum? Cimri miyim?</p>

  <p class="calibre2">Zerdüşt bu sözleri söyleyince dostlarından ayrılmanın verdiği acı ile ve hıçkırarak ağladı ve onu kimse teselli edemedi. Fakat o geceleyin yalnız olarak gitti ve dostlarını bıraktı.</p>
</body>
</html>
