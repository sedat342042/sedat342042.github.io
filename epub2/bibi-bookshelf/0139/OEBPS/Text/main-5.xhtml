<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h3 class="calibre11"><a class="calibre10" id="bookmark0"></a><span class="calibre8"><a class="calibre10" id="bookmark1"></a>Selamlayış</span></h3>

  <p class="calibre2">İkindi üzeriydi ki Zerdüşt uzun, boşuna aramalardan ve dolaşmalardan sonra mağarasına dönmüş bulunuyordu. Fakat mağarasına yirmi adım kadar yaklaştığı zaman hiç beklemediği bir şey oldu. Büyük yardım dileyen sesi yeniden duydu. Garipti ki ses, bu defa kendi mağarasından geliyordu. Uzun, garip bir çığlık! Zerdüşt bunun birçok sesten oluştuğunu fark etti. Ses uzaktan dinlendiği zaman tek bir ağızdan çıkıyor gibiydi.</p>

  <p class="calibre2">Zerdüşt mağarasına sıçrayarak girdi. Onu meğer bu ses oyunundan sonra ne tuhaf bir tiyatro bekliyormuş! Gündüzün gördüğü bütün tipler yan yana orda oturuyorlardı. Sağdaki ve soldaki krallar, eski büyücü, papa, gönüllü dilenci, gölge, ruhun vicdanı, falcı, eşek; en çirkin adam başına bir taç geçirmiş ve beline iki erguvan kuşak sarmıştı. Çünkü o, bütün çirkinler gibi güzelleşmeye heveslidir.</p>

  <p class="calibre2">Bu bulanık topluluğun ortasında Zerdüşt’ün kartalının tüyleri diken diken olmuştu. Çünkü sorulan soruları cevaplandırmaya gururu izin vermiyordu. Zeki yılan, kartalın boynuna dolanmıştı.</p>

  <p class="calibre2">Bütün bunları Zerdüşt, büyük şaşkınlıkla gördü. Sonra konuklarına dikkatle baktı, ruhlarını okudu, yeniden hayrete düştü. Bu aralık topluluk ayakta, Zerdüşt’ün konuşmasını bekliyordu. Zerdüşt şöyle dedi:</p>

  <p class="calibre2">"Siz şaşırmışlar! Siz garbiler! Sizin yardım dileyen sesinizi mi duydum? Bugün bütün gün boşuna aradığım adamın nerde bulunması gerektiğini şimdi biliyorum; yüksek insan.</p>

  <p class="calibre2">Yüksek insan kendi mağaramda bulunuyor! Fakat neye hayret ediyorum! Bal kurbanı ve şansımın hileli davetleriyle onu bizzat kendim ayartıp buraya getirmedim mi?</p>

  <p class="calibre2">Fakat sanıyorum ki siz, toplu bir halde kalamayacaksınız. Birbirinizin huzurunu bozuyorsunuz. Ey yardım dileyenler, öyle birisi gelmeli ki sizi güldürmeli, bir güldürücü, bir dansör, bir rüzgâr, bir vahşi av, herhangi bir deli; siz ne düşünüyorsunuz?</p>

  <p class="calibre2">Ey şaşkınlar, affedin ki sizlerden böyle küçük ve değersiz biçimde söz ediyorum. Fakat kalbime cesaret veren şeyi keşfedemiyorsunuz.</p>

  <p class="calibre2">Bakışınız beni bağışlar! Bir perişan adama bakan herkes cesur olur, bir perişana hitap etmek için herkes kendisini yeteri kadar cesur bulur.</p>

  <p class="calibre2">Bizzat bana bu kuvveti siz verdiniz. Güzel bir armağan. Saygıdeğer konuklarım, uygun bir konuk armağanı! Haydi öyleyse, kızmayın ben de size kendi armağanlarımı sunayım.</p>

  <p class="calibre2">Burası benim ülkem ve benim hükümdarlığımdır. Fakat benim olan her şey bu akşam ve bu gece için sizin olsun. Hayvanlarım size hizmet etsinler. Mağaram konukeviniz olsun!</p>

  <p class="calibre2">Benim yuvamda kimse rahatsız olmamalı. Karargâhımda herkesi vahşi hayvanlardan korurum. Size sunduğum ilk şey budur; güven!</p>

  <p class="calibre2">İkincisi; küçük parmağımdır. Bir kere parmağımı tutunca bütün elimi hatta kalbimi alın. Haydi bakalım. Hoş geldiniz konuklarım.”</p>

  <p class="calibre2">Zerdüşt böyle dedi ve sevgi ve muziplikle güldü. Bu selamlaşmadan sonra konukları bir defa daha eğildiler ve saygıyla sustular. Şimdi sağdaki kral, hepsi adına cevap verdi.</p>

  <p class="calibre2">"Ey Zerdüşt, bize elini ve selamını verişinden Zerdüşt olduğunu anladık. Karşımızda kendini alçalttın. Hemen hemen saygı duygularımızı zedeledin.</p>

  <p class="calibre2">Fakat senden başka kim böyle bir gururla alçalabilir. Bu bizi ayağa kaldırır, gözlerimiz ve kalplerimiz için bir ziyafet oluşturur.</p>

  <p class="calibre2">Yalnız bunu görmek için bu dağ gibi yüksek dağlara uçmayı severiz. Biz gezmeye istekli olarak geldik. Burada bulanık gözleri aydınlatacak şeyi görmek istiyorduk.</p>

  <p class="calibre2">Görüyorsun, bütün yardım dilenmelerimiz geçti. Düşüncemiz ve kalbimiz ferahladı. Nerdeyse cesaretimiz de daha cesur ve iradeli olacak.</p>

  <p class="calibre2">Zerdüşt, arz üzerinde yüksek ve kuvvetli bir irade kadar sevindirici bir şey yetişemez. Arzın en güzel ürünü budur. Böyle bir ağaç bütün bu çevreyi neşelendirir.</p>

  <p class="calibre2">Senin gibi büyümüş olanları, Zerdüşt, çamlara benzetirim. Uzun, sert, yalnız, görkemli ve en elastiki ağaçtan!</p>

  <p class="calibre2">Kuvvetli yeşil dallarıyla kendi hükümdarlığını kaplar. Havalardan, rüzgârlardan ve bu yüksekliklerde bulunan şeylerden zorlu sorular sorarak, daha kuvvetli cevaplar veren bir kumandan, bir zafer kazanan, böyle bitkileri seyretmek için yüksek dağlara çıkmayı kim istemez? Burada senin ağacında, karanlık ve bozuk olanlar bile bu heyecanı yaşar, senin bakışında korkaklar bile güven bulurlar ve kalpleri şifaya kavuşur.</p>

  <p class="calibre2">Ve gerçekten, bugün birçok göz senin dağına ve ağacına yönelmiştir. Büyük bir özlem başlamıştır. Niceleri soruyorlar; Zerdüşt kimdir?</p>

  <p class="calibre2">Ve sen kimin kulağına bal şarkını damlatırsan, bütün saklanmış olanlar, yalnızlar ve yalnız çiftler, kendi kendilerine;</p>

  <p class="calibre2">"Zerdüşt, hâlâ sağ mı, artık yaşamaya değmez. Her şey boşuna, her şey bir! Meğerki Zerdüşt’le beraber yaşayalım.</p>

  <p class="calibre2">Geleceğini çoktan haber veren o adam niçin gelmiyor.” diyorlar. Birçokları bunu soruyorlar. Yalnızlık onu yuttu mu? Yoksa biz mi ona gidelim?</p>

  <p class="calibre2">Şimdi yıkılan ve içindeki ölüleri saklayamayan bir mezar gibi yalnızlıkta kendinden beziyor ve yıkılıyor. Her yerde yeniden dirilişler görünüyor.</p>

  <p class="calibre2">Şimdi Zerdüşt, dağının etrafında dalgalar yükseliyorlar, yükseliyorlar. Dağın ne kadar yüksek de olsa birçokları sana yetişecek. Sandalın artık kuru kalmayacak.</p>

  <p class="calibre2">Biz şaşırmışların mağarana gelmemiz ve artık şaşırmayışımız, iyilerin sana doğru yolda olduklarının gerçek bir işaretidir.</p>

  <p class="calibre2">Çünkü o insanlar arasında tanrının son kalanı da sana doğru yoldadır. Onlar, büyük özlemin, büyük tiksintinin büyük bezginliğin adamları!</p>

  <p class="calibre2">Bütün o adamlar ki tekrar ümitli olmayı öğrenmedikçe veya senden büyük ümidi bellemedikçe yaşamak istemezler.”</p>

  <p class="calibre2">Sağ taraftaki kral böyle konuştu ve öpmek üzere Zerdüşt’ün elini tuttu. Fakat Zerdüşt onun saygısını reddetti, irkilerek geri çekildi ve sessizlik içinde uzaklara uçtu. Fakat az bir zaman sonra yine konuklarının yanına geldi. Onlara aydınlık ve deneyen gözlerle baktı ve şöyle dedi: "Konuklarım ey yüksek insanlar, sizinle açık ve Almanca konuşmak isterim. Bu dağlarda beklediğim sizler değildiniz.”, "Almanca ne açık ha! Tanrı korusun!” dedi soldaki kral. "Görülüyor ki</p>

  <p class="calibre2">o sevgili Almanları tanımıyor, bu doğulu bilgin, fakat o ‘Almanca ve kaba’ demek istiyor. Pekâlâ, bugünkü günde zevklerin en kötüsü bu değil!”</p>

  <p class="calibre2">"Hepiniz yüksek insanlar olabilirsiniz. Ama benim için içimde susan fakat daima susmayacak olan insafsız için yeter derecede yüksek ve kuvvetli değilsiniz!</p>

  <p class="calibre2">Siz sağ kolum değilsiniz.</p>

  <p class="calibre2">Sizin gibi zayıf ve ince bacaklar üzerinde duranlar itiraf etseler de etmeseler de esirgenmek isterler.</p>

  <p class="calibre2">Fakat ben kollarımı ve bacaklarımı esirgemem. Ben savaşçılarımı esirgemem. Benim savaşımda ne işe yaracaksınız? Siz benim zaferime engel olursunuz. Hatta içinizden bazıları davullarımın sesini işitse yere yuvarlanır.</p>

  <p class="calibre2">Benim için yeter derecede güzel ve yakışıklı da değilsiniz. Ben derslerime saf, parıldayan aynalar isterim. Oysaki sizin yanınızda benim hayalim bile bozuk görünüyor.</p>

  <p class="calibre2">Omuzlarınızı nice yükler ve nice anılar bastırıyor. Köşe bucağınızda nice kötü cüceler yer tutmuş. Gizli ayak takımı sizin içinizde de var.</p>

  <p class="calibre2">Yüksek türden insan olsanız dahi sizde daha pek çok şey eğri büğrüdür. Sizi dosdoğru bir kalıba dökecek demirci henüz dünyada yok.</p>

  <p class="calibre2">Siz yalnız köprüsünüz. Daha üstün insanlar, sizin üstünüzden geçmeli.</p>

  <p class="calibre2">Siz basamaklarsınız. Onun için sizi çiğneyerek kendi mağarasına çıkana kızmayın.</p>

  <p class="calibre2">Sizin tohumlarınızdan bir gün saf bir oğul ve mükemmel bir varis doğabilir. Fakat bu uzaktır. Benim ismimi ve benim mirasımı alabilecek insanlar değilsiniz.</p>

  <p class="calibre2">Bu dağlarda beklediğim sizler değilsiniz. Ve son defa olarak, beraber aşağı ineceğim insanlar sizler değilsiniz. Siz yalnız daha olgun insanların bana doğru yolda olduklarının bir işaretisiniz. Büyük özlemin, büyük tiksintinin, büyük bezginliğin adamları değilsiniz ve tanrının kalanı dediğiniz insanlar değilsiniz.</p>

  <p class="calibre2">Hayır, hayır, hayır, üç defa hayır! Bu dağlarda başkalarını bekliyorum ve onlarsız ayağımı atmak istemiyorum.</p>

  <p class="calibre2">Daha yüksek, daha kuvvetli, daha cesur, daha neşeli, ruhları ve bedenleri daha güzel yapılmış insanları bekliyorum. Gülen aslanlar gelmelidir.</p>

  <p class="calibre2">Konuklarım! Ey garip insanlar, benim çocuklarım hakkında bir şey bilmiyor musunuz? Onların bana doğru yolda olduklarını bilmiyor musunuz?</p>

  <p class="calibre2">Bahçelerimden, mutluluk adalarımdan; benim, yeni, güzel türümden söz edin! Niçin bundan söz etmiyorsunuz?</p>

  <p class="calibre2">Sizden istediğim armağan, çocuklarımdan söz etmenizdir. Ben buna yetecek derecede zenginim. Bu iş için fakirleştim. Bu çocukları, bu canlı bitkileri, irademin ve en yüksek ümidimin hayat ağaçlarını bir görsem neler vermezdim!”</p>

  <p class="calibre2">Zerdüşt böyle dedi ve konuşmasını birdenbire kesti. Çünkü içini özlem kaplamıştı. Kalbinin heyecanı içinde gözlerini ve ağzını kapadı. Bütün konukları da sessizlik ve sakinlik içinde ve şaşakalmışlardı. Yalnız ihtiyar falcı elleri ve tavırlarıyla işaretler veriyordu.</p>

  <h3 class="calibre11" id="sigil_toc_id_71"><a class="calibre10" id="bookmark2"></a><span class="calibre8"><a class="calibre10" id="bookmark3"></a>Akşam Yemeği</span></h3>

  <p class="calibre2">Bu sırada falcı, Zerdüşt’le konuklarının selamlaşmasını kesti ve zaman kaybetmek istemeyen birisi gibi sokularak, Zerdüşt’ün elini tuttu ve şöyle bağırdı:</p>

  <p class="calibre2">“Fakat Zerdüşt, ‘bir şey ötekinden daha gerekli’ bizzat sen böyle dedin. Haydi, şimdi, bence bir şey her şeyden daha gerekli. Tam zamanında bir söz; beni yemeğe çağırmadın mı? Burada uzun yollardan gelen birçok insan var. Karnımızı sözle doyurmayacaksın ya!</p>

  <p class="calibre2">Ve burada, donmaktan, boğulmaktan, suda boğulmaktan bütün diğer beden eziyetlerinden bahsettiniz. Fakat kimse benim acımı söylemedi; Açlık!”</p>

  <p class="calibre2">Falcı böyle dedi. Fakat Zerdüşt’ün hayvanları bu sözleri işitince irkilerek kaçtılar. Çünkü görüyorlardı ki gündüzün getirdikleri şeyler bir falcıyı bile doyurmaya yetmeyecek.</p>

  <p class="calibre2">Falcı “Susuzluğum da böyle!” dedi. “Ancak burada suyun, senin söylevlerin gibi bol ve yorulmadan şakırdayıp aktığını duyuyorum. Fakat ben şarap isterim.</p>

  <p class="calibre2">Herkes Zerdüşt gibi anasından doğalı beri sudan başka bir şey içmez değildir. Yorgun ve solgunlar için su elverişli değildir. Bize şarap gerek. Ancak o, ani bir sakinlik ve sağlık verir.”</p>

  <p class="calibre2">Falcının şarap istediği bu esnada, sağdaki kral, sakin adam konuşmaya başladı. “Biz şarap bulduk. Sağımdaki kralla beraber, bir eşek yükü şarap getirdik. Ekmekten başka bir eksiğimiz yok.” “Ekmek mi!” dedi Zerdüşt ve güldü. “Yalnızların da ekmeği olmaz. Fakat insan sadece ekmekle yaşamaz. Tersine körpe kuzu eti yer. Benim iki tane kuzum var. Bunları hemen kessinler ve baharatla hazırlasınlar. Böyle severim. Meyve ve sebzemiz de eksik değil. Hatta midesine düşkün olanlara bile yeter. Kıracak cevizlerimiz ve çözecek bilmecelerimiz de var. Kısaca iyi bir yemek yiyeceğiz. Fakat yemek yemek isteyen pişirmeye yardım etmeli. Hatta krallar bile. Çünkü Zerdüşt’ün yanında bir kralın bile aşçılık etmesi gerekir.”</p>

  <p class="calibre2">Bu teklife hepsi razıydılar. Yalnız gönüllü dilenci et, şarap ve baharata karşı isyan etti.</p>

  <p class="calibre2">Alaylıca; “Zerdüşt’ün tuhaflığına bakın!” dedi. “Böyle yemek pişirmek için mi dağlara ve mağaralara gelinir.</p>

  <p class="calibre2">‘Küçük yoksulluk yaşasın’ demesinin anlamını ve dilencileri kovmak istemesini şimdi anlıyorum.” “Sen de benim gibi istediğini yap ihtiyatlı adam;” dedi Zerdüşt, “ tanelerini çiğne, suyunu iç ve seni mutlu ederse mutfağını öv.</p>

  <p class="calibre2">Benim yasalarım benimkilere geçer. Benim yasalarım herkes için değildir. Fakat bana mensup olanlar sağlam yapılı, hafif ayaklı olmalı.</p>

  <p class="calibre2">Savaşları ve bayramları sevmeli. Kederli olmamalı. Hayalperest olmamalı, en güç işe bir bayrama gider gibi sağlam, atılmaya hazır olmalı.</p>

  <p class="calibre2">En iyi şeyler benim ve benimkilerindir. Bunlar bize verilmezse alırız. En iyi gıda, en temiz gök, en kuvvetli fikirler, en güzel kadınlar.”</p>

  <p class="calibre2">Zerdüşt böyle dedi, fakat sağdaki kral şöyle karşılık verdi: "Garip şey, bir egemenin ağzından böyle zekice sözler hiç işitilmiş midir? Gerçekten egemenlerin garip tarafı budur. Hele o, bir eşek değil zeki bir adamsa!”</p>

  <p class="calibre2">Sağdaki kral böyle dedi ve hayret etti. Fakat eşek, onun sözlerine öfke ile anırarak karşılık verdi. İşte tarih kitaplarında akşam yemeği denen uzun yemeğin başlangıcı buydu. Bu yemekte yüksek insandan başka bir şey konuşulmadı.</p>

  <h3 class="calibre11" id="sigil_toc_id_72"><a class="calibre10" id="bookmark4"></a><span class="calibre8"><a class="calibre10" id="bookmark5"></a>Yüksek İnsan Üstüne</span></h3>

  <p class="calibre4"><span class="calibre3">1</span></p>

  <p class="calibre2">İnsanlar arasına ilk defa gittiğim zaman bir büyük delilik, yalnızlara özgü bir delilik yapmıştım. Panayıra gitmiştim.</p>

  <p class="calibre2">Topluluğa hitap ederken kimseye hitap etmemiş oldum. Fakat akşamleyin cenazeler ve ip cambazları benim yoldaşlarım olmuşlardı. Ben de hemen hemen bir cenaze gibiydim.</p>

  <p class="calibre2">Fakat yeni sabahla birlikte yeni bir gerçeğe erdim: "Panayırdan, ayak takımından, ayak takımının gürültüsünden ve uzun kulaklarından bana ne?” demeyi öğrendim.</p>

  <p class="calibre2">Siz yüksek insanlar şunu benden öğrenin: "Panayırda kimse yüksek insanlara inanmaz. Orda konuşmak isteseniz halk tabakası göz kırpar ve biz hep eşitiz der.</p>

  <p class="calibre2">Siz yüksek insanlar, halk tabakası göz kırparak şöyle der; "Yüksek insan yoktur. Hepimiz eşitiz. Tanrının gözünde hepimiz biriz.”</p>

  <p class="calibre2">"Tanrının gözünde de ha! Fakat bu tanrı öldü. Fakat halkın gözünde eşit olmak istemeyiz. Ey yüksek insanlar, panayırdan uzaklaşın.”</p>

  <p class="calibre4"><a id="bookmark6"></a><span class="calibre3">2</span></p>

  <p class="calibre2">Tanrının gözünde ha! Fakat artık bu tanrı öldü. Ey yüksek insanlar bu tanrı sizin için en büyük tehlikeydi.</p>

  <p class="calibre2">O, mezara gireli beri siz tekrar dirildiniz. Artık şimdi büyük öğle geliyor. Artık şimdi yüksek insan egemen olacak.</p>

  <p class="calibre2">Bu sözleri anlıyor musunuz kardeşlerim? İrkildiniz mi? Başınız dönüyor mu? Önünüzde bir uçurum açılıyor mu? Cehennem köpeği sizi ısırıyor mu?</p>

  <p class="calibre2">Haydi haydi, ey üstün insanlar! Ancak şimdi insan, geleceğinin doğum sancısındadır. Tanrı öldü, şimdi istiyoruz ki ‘İnsanüstü’ yaşasın.</p>

  <p class="calibre4"><a id="bookmark7"></a><span class="calibre3">3</span></p>

  <p class="calibre2">En çok endişe duyanlar bugün soruyorlar; "İnsan nasıl korunacak?”. Fakat Zerdüşt tek ve ilk insan olarak şunu soruyor: "İnsan nasıl yok edilecek?”</p>

  <p class="calibre2">Kalbimde yalnız ‘İnsanüstü’ var. Bence önemli tek şey bu! İnsan umurumda değil! En yakındaki, en fakir, en sıkıntı içinde bulunan, en iyi insan değil!</p>

  <p class="calibre2">Kardeşlerim, insanda sevebileceğim şey, onun bir geçiş ve bir batış oluşudur. Sizde bana sevgi ve ümit veren birçok şey var.</p>

  <p class="calibre2">Sizin küçümseyişiniz, ey yüksek insanlar, bana ümit veriyor. Çünkü büyük küçümseyiciler büyük saygılılardır.</p>

  <p class="calibre2">Sizin perişan oluşunuzda saygıya değer çok şey vardır. Çünkü teslim olmayı ve küçük kurnazlıkları öğrenmediniz.</p>

  <p class="calibre2">Bugün küçük insanlar egemendir; bunlar teslimiyet, alçak gönüllülük, kurnazlık, çalışma, özen vesaire gibi küçük erdemleri önerirler.</p>

  <p class="calibre2">Dişilere yakışan, kölelere yakışan ve halk kalabalığına yakışan şey; bugün bu, insan yazgısına egemen olmak istiyor. Nefret, nefret, nefret!</p>

  <p class="calibre2">"İnsan en iyi, en uzun ve en hoş şekilde nasıl yaşar?” diye sormaktan yorulmuyorlar. Bunlar bugünün egemenleridir.</p>

  <p class="calibre2">Kardeşlerim, bu egemenleri ve bu küçük adamları yok edin, bunlar ‘İnsanüstü’ için en büyük tehlikedirler.</p>

  <p class="calibre2">Ey yüksek insanlar, küçük erdemleri, küçük kurnazlıkları, küçük özenleri, karınca tavırlarını, acınacak dinlenme düşkünlüğünü, kitlenin mutluluğunu yok edin.</p>

  <p class="calibre2">Teslim olmaktansa perişanlığa düşün daha iyi. Ve gerçek! Ey yüksek insanlar, bugün yaşamayı bilmeyişinize seviniyorum. Çünkü bu şekilde en iyi yaşamış oluyorsunuz.</p>

  <p class="calibre4"><a id="bookmark8"></a><span class="calibre3">4</span></p>

  <p class="calibre2">Kardeşlerim, cesaretiniz var mı? İçten misiniz? Tanıklar karşısında cesaret değil, bir tanrının bile görmediği yalnız ve kartal cesaretine sahip misiniz?</p>

  <p class="calibre2">Soğuk ruhlar, katırlar, körler, sarhoşlar bence cesur olamazlar. Cesur olmak için korkuyu bilmek, fakat onu yenmek gerekir. Uçuruma gururla bakmak gerekir. Uçurumu kartal gözüyle görmek gerekir ve uçurumu kartal pençesiyle tutmak gerekir. Cesur bunlara derim.”</p>

  <p class="calibre4"><a id="bookmark9"></a><span class="calibre3">5</span></p>

  <p class="calibre2">"İnsan kötüdür.” En güçlüleri bana inat böyle konuştular. Keşke bu doğru olsa! Çünkü kötülük insanın en iyi kuvvetidir.</p>

  <p class="calibre2">"İnsan daha iyi ve daha kötü olmalı.” Ben bunu öğreniyorum. ‘İnsanüstü’ iyiliklerini yaratmak için, en büyük kötülük gerekir.</p>

  <p class="calibre2">İnsan acılarının çilesini çeken küçük insanlar için, bu öğüt uygun düşer. Fakat ben büyük günahı, kendime büyük avuntu sayarım.</p>

  <p class="calibre2">Fakat bu sözler uzun kulaklıklar için değildir. Her söz her ağıza yakışmaz. Bunlar ince ve uzak şeylerdir. Koyun ağızları bunlara dokunmamalı.</p>

  <p class="calibre4"><a id="bookmark10"></a><span class="calibre3">6</span></p>

  <p class="calibre2">Yüksek insanlar, sanıyor musunuz ki sizin fenalaştırdığınız şeyleri iyileştirmek için ben gelmişim? Yahut siz şaşkınları, yatağınızda rahat ettirmeye memurum? Yahut siz şaşkınlara, yolunu şaşırmışlara ve huzursuzlara yeni, hafif kaldırımlar göstermem gerekir?</p>

  <p class="calibre2">Hayır, hayır, üç defa hayır! Sizin cinsinizden daha iyileri, daha fazla sayıda harcanmalıdır. İşiniz gittikçe daha zor ve daha sert olmalı. Ancak bu şekildedir ki insan, yıldırımın çarpacağı bir yüksekliğe çıkar ve parçalanır. Yıldırıma uygun bir yükseklik! Benim düşüncem ve özlemim uzağa, uzuna gider. Sizin küçük, kısa ve çeşitli sefaletlerinizden bana ne?</p>

  <p class="calibre2">Çektiğiniz acı bence yeterli değil. Çünkü kendinizin acısını çekiyorsunuz. Henüz insanın acısını çekmiyorsunuz. Başka türlü konuşursanız yalan söylemiş olursunuz. Sizlerin bütün acısı benim çektiğim acıdan değildir.</p>

  <p class="calibre4"><b class="calibre3">7</b></p>

  <p class="calibre2">Yıldırımın zararsız hale gelmesi bana yetmez. Onu düşürmek istemem. O, benim için çalışmayı da öğrenmelidir.</p>

  <p class="calibre2">Benim hikmetim uzun zamandan beri bir bulut gibi toplanıyor. Daha sakin ve daha karanlık oluyor. Yıldırım doğuracak olan her hikmet böyle olur.</p>

  <p class="calibre2">Bugünün insanlarına ışık olmak istemem. Onların gözlerini kamaştırmak isterim. Hikmetimin yıldırımı, onların gözlerini parlat!</p>

  <p class="calibre4"><a id="bookmark11"></a><span class="calibre3">8</span></p>

  <p class="calibre2">İktidarınız üstünde bir şey istemeyin. İktidarları üstünde bir şey isteyenlerde yaman bir sahtekârlık vardır. Hele büyük şeyler isterlerse. Bu kalpazanlar ve oyunbozanlar, büyük şeylere karşı güvensizlik uyandırırlar. Bu şaşı gözlüler, bu boyalı sülükler, büyük kelimelere bürünerek, yapmacık erdemlerle ve parlak sahte eserlerle sonunda kendilerine karşı da sahte olurlar.</p>

  <p class="calibre2">Ey yüksek insanlar, bunlara karşı uyanık olun. Bugün bence içtenlikten daha ender ve daha değerli bir şey yoktur.</p>

  <p class="calibre2">Bugün halkta var mı bu içtenlik? Halk büyüğün, küçüğün, doğrunun ve içtenliğin ne olduğunu bilmez. Masumane eğridir. Daima yalan söyler.</p>

  <p class="calibre4"><a id="bookmark12"></a><span class="calibre3">9</span></p>

  <p class="calibre2">Ey yüksek insanlar, içten adamlar, açık kalpliler; güvensiz olun, derinliklerinizi gizli tutun. Çünkü bugün, halk tabakasının günüdür.</p>

  <p class="calibre2">Halkın, bir zamanlar, nedensiz olarak inanmaya alıştığı şeyleri, bugün kim nedenlerini göstererek yıkabilir?</p>

  <p class="calibre2">Panayırda jestler ikna eder. Fakat nedenler söylenirse halk tabakası güvenmez.</p>

  <p class="calibre2">Ve bir defasında da gerçek zafer bulursa haklı bir güvensizlikle; “Hangi kuvvetli hata bu zafer için savaştı?” diye sorun.</p>

  <p class="calibre2">Bilginlerden de sakının. Onlar size kin beslerler. Çünkü kısırdırlar. Soğuk, kurumuş gözleri vardır. Karşılarında her kuş, tüylerini döker.</p>

  <p class="calibre2">Böyleleri yalan söylememekle göğüs kabartır. Fakat yalan söylememek aczi, henüz gerçek sevgisi demek değildir. Sakının.</p>

  <p class="calibre2">Hummasız olmak henüz kavramak değildir. Soğumuş ruhlara inanmam. Yalan söyleyemeyen, gerçeğin ne olduğunu bilmez.</p>

  <p class="calibre4"><a id="bookmark13"></a><span class="calibre3">10</span></p>

  <p class="calibre2">Yukarı doğru çıkmak istiyorsanız kendi ayaklarınızı kullanın. Kendinizi taşıtmayın. Yabancı sırtlara ve kafalara binmeyin.</p>

  <p class="calibre2">Fakat sen ata mı bindin? Hedefine doğru, at mı koşturuyorsun? Pekâlâ dostum! Ama tutuk bacağınla atın üstünde hedefine varıp, attan inince vardığın yükseklikte, ey yüksek insan, tökezleyeceksin!</p>

  <p class="calibre4"><a id="bookmark14"></a><span class="calibre3">11</span></p>

  <p class="calibre2">Ey yaratıcılar, ey yüksek insanlar, insan ancak kendi çocuğuna gebedir.</p>

  <p class="calibre2">Aldanmayın, en yakınınız kim? En yakınınız için uğraşıyor, fakat onun için bir şey yaratmıyorsunuz.</p>

  <p class="calibre2">Ey yaratıcılar bu ‘için’i unutun. Erdemlerinizin gereği odur ki ‘için’, ‘etrafında’, ‘çünkü’ ile iş yapmayasınız. Bu küçük sahte kelimelere kulağınızı tıkayın.</p>

  <p class="calibre2">‘Yakınlar için’ bu küçük adamların erdemidir. Bu şu demektir. ‘El eli yıkar’, ‘her şey karşılıklı’. Kendi çıkarlarını elde etmeye hakları ve kuvvetleri yok.</p>

  <p class="calibre2">Ey yaratıcılar, gebelik özeni ve gebelik kederi sizin yararınızadır. Çocuğu gözleriyle daha kimse görmediyse de o sevginizi korur, esirger ve besler.</p>

  <p class="calibre2">Bütün sevginizi çocuğunuza vermek sizin erdeminizdir. Sizin en yakınınız, eseriniz ve iradenizdir. Kimseyi işinize karıştırmayın.</p>

  <p class="calibre4"><a id="bookmark15"></a><span class="calibre3">12</span></p>

  <p class="calibre2">Ey yaratıcılar, ey yüksek insanlar, doğuracak olan hastadır. Fakat doğurmuş olan kirlidir.</p>

  <p class="calibre2">Kadınlara sorun. Keyif verdiği için doğum yapılmaz. Ağrı, tavukları ve şairleri gıdaklatır.</p>

  <p class="calibre2">Ey yaratıcılar, sizde birçok kirli şey vardır. Bu nedenle ana olmanız gerekir.</p>

  <p class="calibre2">Yeni bir çocuk! Ah ne kadar yeni kirle birlikte dünyaya gelir! Gözünüzü açın. Doğurmuş olan, ruhunu yıkayıp temizlemelidir.</p>

  <p class="calibre4"><a id="bookmark16"></a><span class="calibre3">13</span></p>

  <p class="calibre2">İktidarınız üstünde erdemli olmayın. ‘Olasılık’ karşılığında kendinizden bir şey istemeyin. Babalarınızın erdemlerinin ayak izlerinden yürüyün. Babalarınızın iradesi beraber gelmezse yükseklere nasıl çıkacaksınız?</p>

  <p class="calibre2">İlk olmak isteyen sonuncu olmamaya dikkat etmeli. Babalarınızın günahkâr oldukları yerde aziz gibi görünmek istemeyin.</p>

  <p class="calibre2">Babası; kadına, kuvvetli şaraba ve domuz etine düşkün olanın, kendi nefesinden iffet istemesi neye benzer? Bu bir delilik olur. Böyle bir adamın bir, iki, üç kadına koca oluşu bana çok görünür. Hatta tekkeler yaptırsa ve kapısının üstüne kutsiyet yolu diye yazdırsa, ben yine derim ki neye? Bu yine bir deliliktir. Kendisine bir hapishane veya bir sığınak yaratırsa ne iyi! Fakat bunu sanmam. İnzivaya getirdiğimiz şey orda büyür. İçimizdeki sığır bile. Bu nedenden birçoklarına yalnızlık önerilmez.</p>

  <p class="calibre2">Dünyada çöl azizlerinden daha kirli bir şey var mıdır? Yalnız şeytan değil, domuz bile bunların çevresine saldırır.</p>

  <p class="calibre4"><a id="bookmark17"></a><span class="calibre3">14</span></p>

  <p class="calibre2">Ürkek, mahcup, iyi atlayamayan bir kaplan gibi beceriksiz! Yüksek insanlar sizi çok defa böyle yan tarafa sıvışırken gördüm. Atlamada başarılı olamadınız.</p>

  <p class="calibre2">Fakat ey zar oyuncuları, bunda ne var! Siz oynamayı ve alay etmeyi, gereği gibi öğrenmediniz. Daima bir büyük alçakgönüllülük ile oyun masasında oturmuyor muyuz?</p>

  <p class="calibre2">Siz büyük bir hamlede başarısızlığa uğradınızsa, bu nedenden bozuk insanlar mı sayılırsınız? Ve sizler bozuksanız bu nedenden insan da bozuk mudur?</p>

  <p class="calibre2">Ya insan başarısızlığa uğrarsa! Haydi, haydi!</p>

  <p class="calibre4"><a id="bookmark18"></a><span class="calibre3">15</span></p>

  <p class="calibre2">Bir şey ne kadar yüksek türden olursa o kadar ender olur. Ey yüksek insanlar, hepiniz başarısız yaratılmış değil misiniz?</p>

  <p class="calibre2">Cesaretiniz kırılmasın. Bunda ne var? Daha çok şey mümkündür. Kendinize layık şekilde gülmeyi öğreniniz.</p>

  <p class="calibre2">Siz, bozuk ve yarım eser olarak meydana gelmişsiniz. Bunda şaşacak ne var? Ey yarı kırılmışlar, sizin içinizde insan geleceği baskı yaratmıyor mu?</p>

  <p class="calibre2">İnsanın en uzak, en derin ve yıldızlar gibi yüksek, büyük kuvveti. Bütün bunlar sizin çanağınızda birbirine karşı köpürmüyor mu?</p>

  <p class="calibre2">Nice çanakların kırılmasına şaşacak ne var? Kendinize, gereği gibi gülmeyi öğrenin. Ey üstün insanlar, daha neler mümkündür!</p>

  <p class="calibre2">Ve gerçekten, şimdiden neler olmuştur? Bu dünya küçük, iyi ve iyi yaratılmış şeylerden yana ne kadar zengindir.</p>

  <p class="calibre2">Ey yüksek insanlar, etrafınıza küçük, iyi şeyler diziniz. Bunların altın olgunluğu kalbe şifa verir. Mükemmel olan şey ümidi öğretir.</p>

  <p class="calibre4"><a id="bookmark19"></a><span class="calibre3">16</span></p>

  <p class="calibre2">Şimdiye kadar arz üzerinde en büyük günah neydi? "Gülenlere yazık!” sözü değil miydi? Bu sözü söyleyen, yeryüzünde gülecek bir şey bulamıyor muydu? Öyleyse aramasını bilmiyordu. Bir çocuk bile gülecek şey bulur.</p>

  <p class="calibre2">O adam, yeter derecede sevmiyordu ve bize karşı uluyor ve diş gıcırdatıyordu.</p>

  <p class="calibre2">Sevmediğimiz yerde hemen lanetlememiz mi gerek? Kanımca bu bir zevk bozukluğudur. Fakat işte o adamın zevki de bozuktur. Halk tabakasından geliyordur.</p>

  <p class="calibre2">O sadece az seviyordu. Yoksa onu sevmediklerine, o kadar kızmazdı. Bütün büyük sevgiler sevgi istemezler, daha fazla bir şey isterler.</p>

  <p class="calibre2">Bu gibi bağsızların yolundan çekilin. Bu hasta bir biçimdir. Halk tarzıdır. Onlar hayata ve dünyaya kötü gözle bakarlar.</p>

  <p class="calibre4"><a id="bookmark20"></a><span class="calibre3">17</span></p>

  <p class="calibre2">Bütün bu adamların yolundan çekilin. Bunların ağır bir ayakları ve karanlık kalpleri var: Dans etmesini bilmezler. Nasıl olur da bunlara dünya hafif görünür?</p>

  <p class="calibre2">Bütün iyi şeyler hedeflerine eğri olarak yaklaşırlar. Kedi gibi kamburlarını çıkarırlar. İçlerinden, yakın mutluluklarına mırıldanırlar. Bütün iyi şeyler, gülerler.</p>

  <p class="calibre2">Bir adamın kendi yolu üzerinde olup olmadığı, adımından belli olur. Benim gidişime bakın! Fakat hedefine yaklaşan, dans eder.</p>

  <p class="calibre2">Ve gerçekten, bir asılacak resim haline gelmedim. Ve henüz bir sütun gibi katı, taştan ve durgun değilim. Ben hareketli yaşamayı severim.</p>

  <p class="calibre2">Yeryüzünde bataklık ve hüzün var, ama ayağı hafif olan, bataklıktan geçebilir ve süpürülmüş buz üstündeki gibi dans eder.</p>

  <p class="calibre2">Kardeşlerim, kalplerinizi yükseltiniz. Daha yükseltiniz! Ayaklarınızı da unutmayın! Ey iyi dansörler, ayaklarınızı da kaldırın ve daha iyisi kafanızın üzerinde durun.</p>

  <p class="calibre4"><a id="bookmark21"></a><span class="calibre3">18</span></p>

  <p class="calibre2">"Gülenin tacı, bu gül çelengi tacı!” Bizzat ben bu tacı başıma koyuyorum ve gülüşümü kutsuyorum. Bu işi yapacak daha kuvvetli adam bulamıyorum.</p>

  <p class="calibre2">Dansör Zerdüşt ve düşünceleriyle işaret veren hafif Zerdüşt, uçmaya hazır, bütün kuşlara işaret veren, her şeye hazır, cüretli Zerdüşt.</p>

  <p class="calibre2">Falcı Zerdüşt, gülen Zerdüşt, sabırsız olmayan, özgür Zerdüşt, atlamaları ve yarı atlamaları seven Zerdüşt, ben bu tacı kendi başıma koyuyorum.</p>

  <p class="calibre4"><a id="bookmark22"></a><span class="calibre3">19</span></p>

  <p class="calibre2">Kardeşlerim, kalplerinizi yükseltiniz. Daha yükseltin ayaklarınızı da unutmayın. Ey iyi dansörler, bacaklarınızı da kaldırın. Daha iyisi tepetakla durun.</p>

  <p class="calibre2">Mutlulukta da ağır hayvanlar vardır. Doğuştan düztabanlar vardır. Bunlar başlarının üzerinde durmaya uğraşanlar gibi garip zahmetlere katlanırlar.</p>

  <p class="calibre2">Şansızlıktan deli olmaktansa şanstan çılgın olmak daha iyi! Topallayarak yürümektense, kaba saba dans etmek daha iyi! Size şu öğüdü vereyim; “En kötü şeyin bile iki iyi ters tarafı vardır.”</p>

  <p class="calibre2">En kötü şeyin bile iyi dans bacakları vardır. Ey yüksek insanlar, doğru bacak üzerinde durmayı öğrenin.</p>

  <p class="calibre2">Henüz saçmalığı ve halk tabakasına yakışan yazgıyı unutmadınız.</p>

  <p class="calibre2">Halkın ukalaları bugün bana ne kadar saçma görünüyorlar. Fakat bugün halk tabakasının günüdür.</p>

  <p class="calibre4"><a id="bookmark23"></a><span class="calibre3">20</span></p>

  <p class="calibre2">Dağlardan kopan rüzgârlara benzeyin. O kendi şarkısına göre dans etmek ve denizleri ayağının altında titretmek ister.</p>

  <p class="calibre2">- Eşeklere kanat takan, dişi aslanları sağan ve halk tabakasını bir kasırga gibi süpüren bu cesur ruh yaşasın!</p>

  <p class="calibre2">Bütün çatlak kafalara, solmuş yapraklara ve çerçöpe düşman olan ve fırtına olan bu ruh, o bataklıklar ve gamlar içinde, temel üstünde gibi dans eden ruh yaşasın!</p>

  <p class="calibre2">Halkın yalancı köpeklerine ve bütün bozuk, somurtkan yaratıklara kin besleyen bu özgür ruh yaşasın! Bu gülen kasırga, bütün kötümserlerin ve somurtkanların gözlerine toz üfürür!</p>

  <p class="calibre2">Ey yüksek insanlar, en kötü tarafınız o ki gerektiği gibi dans etmeyi, dansta kendinizi açmayı öğrendiniz! Siz bozuk yaratıldıysanız bunda ne var!</p>

  <p class="calibre2">Daha çok şey olasıdır. Gülerek kendinizi geçmeyi öğrenin. İyi dans edenler, kalbinizi yükseltin. Daha yükseltin ve güzel gülmeyi unutmayın.</p>

  <p class="calibre2">Bu, gülenin tacını, gül çelengi tacını; kardeşlerim, bu tacı size atıyorum. Gülmeyi kutsuyorum. Yüksek insanlar, dans etmeyi öğrenin.</p>

  <h3 class="calibre11" id="sigil_toc_id_73"><a class="calibre10" id="bookmark24"></a><span class="calibre8"><a class="calibre10" id="bookmark25"></a>Gam Şarkısı</span></h3>

  <p class="calibre4"><span class="calibre3">1</span></p>

  <p class="calibre2">Zerdüşt bu sözleri söylerken mağarasının kapısı yakınında bulunuyordu. Fakat son sözleri söyledikten sonra konuklarından kaçtı ve kısa bir zaman için açıklara sıvıştı.</p>

  <p class="calibre2">“Ey etrafımdaki temiz kokular!” diye bağırdı. “Ey etrafımdaki aziz sakinlik! Fakat hayvanlarım nerde? Kartalım ve yılanım gelin, gelin!</p>

  <p class="calibre2">Hayvanlarım, söyleyin bütün bu üstün insanlar fena mı kokuyorlar. Ey etrafımdaki güzel koku, ne kadar sevdiğimi şimdi anlıyorum hayvanlarım.”</p>

  <p class="calibre2">Zerdüşt bir daha tekrarladı; "Hayvanlarım sizi seviyorum!”</p>

  <p class="calibre2">O bu sözü söylerken kartal ve yılan yanına sokuldular ve ona baktılar. Böylece üçü bir araya geldi ve güzel havayı beraber soludular ve kokladılar. Çünkü burada hava, yüksek insanların yanında olduğundan daha temizdi.</p>

  <p class="calibre4"><a id="bookmark26"></a><span class="calibre3">2</span></p>

  <p class="calibre2">Zerdüşt mağarasından ayrıldıktan az sonra ihtiyar büyücü ayağa kalktı ve dikkatle etrafa baktı ve şöyle dedi; "O gitti ey yüksek insanlar, ben de onun gibi okşayıcı isimlerle sizi gıdıklayayım. Şimdiden benim kötülük ve büyük ruhum ve Zerdüşt’e taban tabana zıt olan gamlı şeytanım başıma toplanıyor. Onu affedin! Şimdi karşınızda büyü yapmak istiyor, tam zamanı, bu fena ruhla boğuşmak boşuna.</p>

  <p class="calibre2">Siz, hangi şerefli ismi alırsanız alın, serbest ruhlar mı, doğrular mı, ruhun çilekeşleri mi, zincirleri çözülmüşler mi, büyük özlemliler mi, hangi ismi alırsanız alın, benim gibi; büyük tiksintinin acısını çeken ve tanrının öldüğünü henüz beşikte de yeni bir tanrı bulunmadığını bilen sizlere, benim kötü ve büyücü şeytanım bağlılık gösteriyor.</p>

  <p class="calibre2">Ey yüksek insanlar, sizi tanırım. Onu tanırım ve istemeyerek sevdiğim bu garip Zerdüşt’ü de tanırım. O bana çok defa güzel bir aziz kurtçuk gibi gelir. Gamlı şeytanımın, kötü ruhumun beğendiği, tuhaf bir dayanıklılık gibi gelir! Sanıyorum ki kendi kötü ruhumun hatırı için Zerdüşt’ü seviyorum. Fakat şimdi bu kötü ruhlu, akşam alaca karanlığının şeytanı, başıma musallat oluyor ve beni zorluyor. Ey yüksek insanlar onun keyfi yerinde.</p>

  <p class="calibre2">Gözlerinizi açın! O, çıplak gelmek istiyor. Kadın olarak mı, erkek olarak mı? Daha bilmiyorum. O geliyor ve beni zorluyor, gözünüzü açın.</p>

  <p class="calibre2">Gündüz sönüyor, her şey için hatta en iyi şeyler için bile akşam geliyor. Ey yüksek insanlar, dişi mi, erkek mi; bu şeytanı ve bu akşam hüznünün ruhunu görün ve dinleyin.”</p>

  <p class="calibre2">İhtiyar büyücü böyle dedi. Dikkatle etrafına bakında sonra arpını ele aldı:</p>

  <p class="calibre4"><a id="bookmark27"></a><span class="calibre3">3</span></p>

  <p class="calibre2"><span class="calibre13">Gündüz ferahlığı berraklaşan havada,</span></p>

  <p class="calibre2"><span class="calibre13">Görünmeden, işitilmeden,</span></p>

  <p class="calibre2"><span class="calibre13">Toprağa damladığı zaman.</span></p>

  <p class="calibre2"><span class="calibre13">Çünkü bütün teselliler gibi bu teselli çiği de,</span></p>

  <p class="calibre2"><span class="calibre13">Hafif ayakkabı giyer.</span></p>

  <p class="calibre2"><span class="calibre13">Hatırlıyor musun, hatırlıyor musun ey sıcak kalp?</span></p>

  <p class="calibre2"><span class="calibre13">Bir zamanlar nasıl susuzluk çekerdin,</span></p>

  <p class="calibre2"><span class="calibre13">İlahi gözyaşlarına ve çiğ damlalarına!</span></p>

  <p class="calibre2"><span class="calibre13">Yorgun ve bitkin, susuzluk çekerdin,</span></p>

  <p class="calibre2"><span class="calibre13">Sarı çimenler üstünde,</span></p>

  <p class="calibre2"><span class="calibre13">Akşam güneşinin batışları</span></p>

  <p class="calibre2"><span class="calibre13">Siyah ağaçlardan geçerek etrafında dolaştıklarını,</span></p>

  <p class="calibre2"><span class="calibre13">Göz kamaştıran güneşin alev bakışlarını hatırlıyor musun?</span></p>

  <p class="calibre2"><span class="calibre13">O zarara sevineni,</span></p>

  <p class="calibre2">- <span class="calibre13">Ey gerçek kahramanı sen- böyle alay ediyorlardı</span></p>

  <p class="calibre2"><span class="calibre13">Hayır, yalnız bir şair</span></p>

  <p class="calibre2"><span class="calibre13">Bir hayvan ki kurnaz, yırtıcı, sinsi</span></p>

  <p class="calibre2"><span class="calibre13">Yalan söylemeye mecbur,</span></p>

  <p class="calibre2"><span class="calibre13">Bilerek, isteyerek yalan söylemeye mecbur,</span></p>

  <p class="calibre2"><span class="calibre13">Ganimete vurgu,</span></p>

  <p class="calibre2"><span class="calibre13">Rengârenk sürfe veren,</span></p>

  <p class="calibre2"><span class="calibre13">Kendisi de bir sürfe,</span></p>

  <p class="calibre2"><span class="calibre13">Kendi kendisinin avı,</span></p>

  <p class="calibre2"><span class="calibre13">Bu mu gerçek kahramanı?</span></p>

  <p class="calibre2"><span class="calibre13">Hayır, yalnız deli, yalnız şair!</span></p>

  <p class="calibre2"><span class="calibre13">Yalnız rengârenk konuşan,</span></p>

  <p class="calibre2"><span class="calibre13">Deli sürfelerinden rengârenk haykıran,</span></p>

  <p class="calibre2"><span class="calibre13">Yalan sözlerin sırtında yükselen,</span></p>

  <p class="calibre2"><span class="calibre13">Sahte göklerin,</span></p>

  <p class="calibre2"><span class="calibre13">Sahte yerlerin,</span></p>

  <p class="calibre2"><span class="calibre13">Rengârenk gökkuşaklarının üstünde,</span></p>

  <p class="calibre2"><span class="calibre13">Dolaşan, yüzen,</span></p>

  <p class="calibre2"><span class="calibre13">Yalnız deli, yalnız şair!</span></p>

  <p class="calibre2"><span class="calibre13">Bu mu gerçek kahramanı?</span></p>

  <p class="calibre2"><span class="calibre13">Sakin değil, katı, düz, soğuk</span></p>

  <p class="calibre2"><span class="calibre13">Bir resim haline gelmiş,</span></p>

  <p class="calibre2"><span class="calibre13">Mabetlerin önüne konmayan,</span></p>

  <p class="calibre2"><span class="calibre13">Bir ilahi kapı bekçisi haline gelmeyen,</span></p>

  <p class="calibre2"><span class="calibre13">Bir ilahi sütun!</span></p>

  <p class="calibre2"><span class="calibre13">Hayır! Böyle gerçek tablolarına düşman,</span></p>

  <p class="calibre2"><span class="calibre13">Mabetlerden çok vahşete alışık,</span></p>

  <p class="calibre2"><span class="calibre13">Kedi cesaretiyle dolu,</span></p>

  <p class="calibre2"><span class="calibre13">Her pencereden atlayarak,</span></p>

  <p class="calibre2"><span class="calibre13">Her rastlantının içine girerek,</span></p>

  <p class="calibre2"><span class="calibre13">Her vahşi ormana dalarak,</span></p>

  <p class="calibre2"><span class="calibre13">Özlemle koklayarak,</span></p>

  <p class="calibre2"><span class="calibre13">Bakir ormanlarda sen,</span></p>

  <p class="calibre2"><span class="calibre13">Renk renk vahşi hayvanlar arasında,</span></p>

  <p class="calibre2"><span class="calibre13">günahkâr, sağlam, renk renk, koşasın!</span></p>

  <p class="calibre2"><span class="calibre13">Şehvetli hareketlerle,</span></p>

  <p class="calibre2"><span class="calibre13">Mutlu, alaycı, mutlu cehennemlik, kana susamış,</span></p>

  <p class="calibre2"><span class="calibre13">mutluluk,</span></p>

  <p class="calibre2"><span class="calibre13">Parçalayarak sokularak gizlenerek koşasın!</span></p>

  <p class="calibre2"><span class="calibre13">Yahut dikilmiş gözlerle uçurumlara bakan,</span></p>

  <p class="calibre2"><span class="calibre13">Kendi uçurumuna bakan,</span></p>

  <p class="calibre2"><span class="calibre13">Bir aslan gibi;</span></p>

  <p class="calibre2"><span class="calibre13">-Ah bu uçurumlar nasıl aşağıya, içeriye, gittikçe</span></p>

  <p class="calibre2"><span class="calibre13">daha derinlere sokulurlar!</span></p>

  <p class="calibre2"><span class="calibre13">Birdenbire doğruca,</span></p>

  <p class="calibre2"><span class="calibre13">Uçarak,</span></p>

  <p class="calibre2"><span class="calibre13">Kuzulara çarpmak,</span></p>

  <p class="calibre2"><span class="calibre13">Sıcak iştaha ile aşağıya,</span></p>

  <p class="calibre2"><span class="calibre13">Kuzulara düşkün,</span></p>

  <p class="calibre2"><span class="calibre13">Bütün kuzu ruhlarına öfkeli,</span></p>

  <p class="calibre2"><span class="calibre13">Ve koyun gibi, apak yünlü, koyun gözlü,</span></p>

  <p class="calibre2"><span class="calibre13">Koyun gibi bakan,</span></p>

  <p class="calibre2"><span class="calibre13">Her şeye düşman,</span></p>

  <p class="calibre2"><span class="calibre13">Böylece,</span></p>

  <p class="calibre2"><span class="calibre13">Kartal gibi kaplan gibidir,</span></p>

  <p class="calibre2"><span class="calibre13">Şairin özlemleri!</span></p>

  <p class="calibre2"><span class="calibre13">Senin özlemlerin bin kurtçuğun altında mı?</span></p>

  <p class="calibre2"><span class="calibre13">Ey deli, ey şair!</span></p>

  <p class="calibre2"><span class="calibre13">Tanrıları koyun gibi görerek,</span></p>

  <p class="calibre2"><span class="calibre13">İnsanlara bakıyordun!</span></p>

  <p class="calibre2"><span class="calibre13">İnsanda tanrıyı parçalıyordun, insandaki koyun gibi,</span></p>

  <p class="calibre2"><span class="calibre13">Parçalayarak gülüyordun.</span></p>

  <p class="calibre2"><span class="calibre13">Senin mutluluğun bu,</span></p>

  <p class="calibre2"><span class="calibre13">Bir kaplanın ve bir kartalın mutluluğu,</span></p>

  <p class="calibre2"><span class="calibre13">Bir şairin ve bir delinin mutluluğu!</span></p>

  <p class="calibre2"><span class="calibre13">Berrak havada,</span></p>

  <p class="calibre2"><span class="calibre13">Ay halesinin,</span></p>

  <p class="calibre2"><span class="calibre13">Erguvan kırmızıları arasında, yeşil renkte</span></p>

  <p class="calibre2"><span class="calibre13">Ve kıskançlıkla görünüp gitmesi,</span></p>

  <p class="calibre2"><span class="calibre13">Gündüze düşman,</span></p>

  <p class="calibre2"><span class="calibre13">Her adımda gizlice,</span></p>

  <p class="calibre2"><span class="calibre13">Gül yataklarına,</span></p>

  <p class="calibre2"><span class="calibre13">Onları çökertinceye kadar işaret vererek,</span></p>

  <p class="calibre2"><span class="calibre13">Gece, solgun batmak!</span></p>

  <p class="calibre2"><span class="calibre13">Ben de bir zamanlar böyle battım.</span></p>

  <p class="calibre2"><span class="calibre13">Gerçek evhamından,</span></p>

  <p class="calibre2"><span class="calibre13">Günden, özlemlerimden,</span></p>

  <p class="calibre2"><span class="calibre13">Gündüzden bezgin, ışıktan hasta,</span></p>

  <p class="calibre2"><span class="calibre13">Aşağıya doğru akşama doğru bölgeye doğru çöktüm!</span></p>

  <p class="calibre2"><span class="calibre13">Bir gerçekle,</span></p>

  <p class="calibre2"><span class="calibre13">Yanmış ve susuz olarak,</span></p>

  <p class="calibre2"><span class="calibre13">Hatırlıyor musun, hatırlıyor musun ey ateşli kalp!</span></p>

  <p class="calibre2"><span class="calibre13">Ona da nasıl susadığını,</span></p>

  <p class="calibre2"><span class="calibre13">Bütün gerçeklerden sürgün edilmiş olduğum için.</span></p>

  <p class="calibre2"><span class="calibre13">Yalnız deli,</span></p>

  <p class="calibre2"><span class="calibre13">Yalnız şair!</span></p>

  <h3 class="calibre11" id="sigil_toc_id_74"><a class="calibre10" id="bookmark28"></a><span class="calibre8">Bilim Üstüne</span></h3>

  <p class="calibre2">Büyücü böyle usulca şarkı söyledi. Ve bütün oradakiler, kuşlar gibi, farkında olmaksızın büyücünün hilekâr ve gamlı şehvetinin içine düştüler. Yalnız ruhun insaflısı kanmadı. O büyücünün elinden derhal arpı aldı ve şöyle bağırdı; "Hava, içeriye temiz hava alın, Zerdüşt’ü getirin, ey kötü ihtiyar büyücü, bu mağarayı sıkıntılı ve zehirli bir hale getiriyorsun.</p>

  <p class="calibre2">Ey sahte ve süslü adam! Sen bilinmez tutkulara ve vahşetlere saldırmak istiyorsun. Senin gibiler gerçekten söz edince, yazıklar olsun!</p>

  <p class="calibre2">Böyle büyücüklere karşı dikkatli olmayan özgür ruhlara yazık! Özgürlükleri mahvolacak. Sen hapisleri öğretiyorsun ve insanları avutarak oraya döndürmek istiyorsun.</p>

  <p class="calibre2">Sen ihtiyar, ey kötü şeytan, şikâyetlerinde bir kandırıcı var. Sen namusu överken gizlice şehvete davet edenlere benziyorsun.”</p>

  <p class="calibre2">Vicdanlı, böyle konuştu. Fakat ihtiyar büyücü etrafına baktı, zaferinin tadını aldı ve vicdanlının yaydığı bezginliği yok etti; "Sakin ol,”, dedi alçakgönüllü bir sesle, "iyi şarkılar, iyi yankılar uyandırmak isterler. Güzel şarkılardan sonra uzun zaman susmalı.”</p>

  <p class="calibre2">Bütün yüksek adamlar öyle yapar. Fakat sen şarkımdan bir şey anlamadın mı? Sende büyücü ruhundan pek az şey var.</p>

  <p class="calibre2">"Kendinden ayırmakla beni övmüş oluyorsun,” dedi vicdanlı, "Pekâlâ fakat siz ötekiler, ne görüyorum, günahkâr gözlerle oturup duruyorsunuz.</p>

  <p class="calibre2">Ey özgür ruhlar, özgürlüğünüz nereye gitti? Sizler dans eden çıplak kadınlara uzun zaman bakmış olanlara benziyorsunuz. Bizzat ruhlarınız dans ediyor.</p>

  <p class="calibre2">Yüksek insanlar, sizin içinizde büyücünün kötü büyü ve yalancılık ruhu dediği şeyden daha fazla bulunmalı. Biz farklı olmalıyız.</p>

  <p class="calibre2">Ve gerçekten, Zerdüşt mağarasına dönmeden önce yeter derecede konuşmuş ve düşünmüş olduk. Biliyorum ki biz haklıyız.</p>

  <p class="calibre2">Burada da siz ve ben farklı şeyleri arıyoruz. Örneğin ben daha çok güven arıyorum. Zerdüşt’e bunun için geldim. Çünkü o her şeyin sarsıldığı, arzın depreme uğradığı bugünde en sağlam kule ve iradedir. Fakat sizin gözlerinize bakınca bana öyle geliyor ki daha çok güvensizlik arıyorsunuz. Daha fazla ürperme, daha fazla tehlike, daha fazla deprem. Yüksek insanlar, şüphemi hoş görün anlıyorum ki sizler bana en çok korku veren şeye yani en tehlikeli hayata, vahşi hayvan hayatına, ormanlara, mağaralara, yalçın dağlara ve tehlikeli uçurumlara özlem duyuyorsunuz.</p>

  <p class="calibre2">Ve sizce en iyi adam tehlikeden kurtaran değil, tersine sizi bütün yollardan çıkaran, saldıranlardır. Fakat gerçekten arzunuz bu ise bana olanaksız gibi gelir.</p>

  <p class="calibre2">Çünkü korku, insanın sonsuz ve temel duygusudur.</p>

  <p class="calibre2">Bütün sonsuz günahlar ve sevaplar korku ile açıklanır. Benim sevabım da korkudan meydana gelmiştir. Onun adı bilimdir.</p>

  <p class="calibre2">Vahşi hayvanlardan korku, insanın içinde bulunan hayvan da dâhil olduğu halde, bu korku insanda en uzun zamandan beri meydana gelmiş bir duygudur. Zerdüşt buna ‘içerdeki hayvan’ der.</p>

  <p class="calibre2">Bu uzun, eski korku ki sonunda ince, ruhani ve zekice bir hal alır ve kanımca bilim ismini almıştır.” Vicdanlı adam böyle dedi fakat mağarasına hemen geri dönmüş ve bu sözleri anlamış olan Zerdüşt, vicdanlı adama bir demet gül attı ve onun gerçeklerine güldü. "Nasıl!” dedi, "Şimdi neler işittim. Gerçekten, ya sen delisin ya ben! Senin gerçeğini derhal tepetakla getiriyorum.</p>

  <p class="calibre2">Yani korku bizi kayırdı. Fakat cesaret; maceracılık, bilinmeyene atılma, başkalarının cüret etmediği şeylere girişme; sanırım ki insanın geçmişi budur.</p>

  <p class="calibre2">İnsan en vahşi en cesur hayvanların yeteneklerini kıskanmış ve onları çalmıştır. Bu sayededir ki insan olabilmiştir.</p>

  <p class="calibre2">Gitgide ince, zarif, ruhani bir hale gelen bu cesaret, kartal kanatlı ve yılan gibi kurnaz olan bu insan cesareti. Sanırım cesaret ve bilim budur.”</p>

  <p class="calibre2">Yan yana oturanlar hep bir ağızdan "Zerdüşt!” diye bağırdılar ve bir kahkaha attılar. Bu kahkaha bir kara bulut gibi üstlerine yükseldi. Büyücü de güldü ve kurnazca şöyle dedi; "Pekâlâ kötü ruhum kaçtı. O ruhun bir sahtekâr olduğuna bir aldatıcı ruh olduğuna dikkatinizi çekmemiş miydim?</p>

  <p class="calibre2">Hele kendisini çıplak gösterdiğinde! Fakat onun oyunlarına ben ne yapayım? Onu ve dünyayı ben mi yarattım?</p>

  <p class="calibre2">Zerdüşt, fena bakıyorsa da yine tatlı olalım, tatlı konuşalım. Bakın ona, bana kızdı.</p>

  <p class="calibre2">Gece olmadan o yine beni sevmeyi ve övmeyi öğrenir. O böyle delilikler yapmadan yaşayamaz.</p>

  <p class="calibre2">O düşmanlarını sever. Bu sanatı, benim gördüğüm insanlar arasında, en iyi bilen o. Fakat buna karşılık dostlarından intikam alır.”</p>

  <p class="calibre2">Büyücü böyle dedi ve yüksek insanlar kendisini alkışladı. Zerdüşt her şeyde düzeltilecek ve itiraz edilecek bir nokta bulan bir adam gibi gezindi, kötülük ve iyilikle dostlarının elini sıktı. Fakat mağarasının kapısına gelince dışardaki iyi havaya ve hayvanlarına özlem duydu ve sıvışmak istedi.</p>

  <h3 class="calibre11" id="sigil_toc_id_75"><a class="calibre10" id="bookmark29"></a><span class="calibre8"><a class="calibre10" id="bookmark30"></a>Çöl Kızları Arasında</span></h3>

  <p class="calibre4"><span class="calibre3">1</span></p>

  <p class="calibre2">Zerdüşt’ün gölgesiyim diyen gezgin "Gitme buradan,” dedi, "yanımda kal, gitme. Yoksa eski hüznümüz depreşecek.” dedi.</p>

  <p class="calibre2">"Zaten ihtiyar büyücü bize en kötü kederlerini aşıladı. Hatta karşıdaki dindar papazın gözleri bile yaşardı ve yeniden hüzün denizine yelken açtı.</p>

  <p class="calibre2">Şu krallar neşeli rolündeler. Bugün içimizde en çok onlar öğrendi. Fakat bahse girerim ki tanıklar olmasa, kötü oyunlar da yeniden başlar.</p>

  <p class="calibre2">Geçici bulutların, nemli hüznün, saçma göğün, çalınmış güneşlerin, uluyan sonbahar rüzgârlarının kötü oyunu!</p>

  <p class="calibre2">Ulumamızın ve yardım istememizin kötü oyunu! Zerdüşt yanımızda kal. Burada, dile gelmek isteyen birçok gizli sefalet, birçok akşam, birçok bulut ve çok sıkıntılı hava var.</p>

  <p class="calibre2">Sen, bizi kuvvetli insan kafası ve kuvvetli özdeyişlerinle besledin. Yemekten sonra yumuşak, dişi ruhların bize tekrar musallat olmalarına izin verme.</p>

  <p class="calibre2">Yalnız sen bizim etrafımızda havayı berrak ve kuvvetli yapabilirsin. Senin mağaranda bulduğum bu iyi havayı hiçbir yerde bulabildim mi?</p>

  <p class="calibre2">Nice diyarlar gördüm. Burnum havayı denemesini bilir. Burnum en çok senin yanında zevk buluyor.</p>

  <p class="calibre2">Eski bir anımı mazur göresin. Bir zamanlar çöl kızları arasında yazdığım bir sofra şarkısını bana bağışlamalısın.</p>

  <p class="calibre2">Bu kızların çevresinde, güzel, berrak doğu havası vardı. Eski Avrupa’nın bulutlu, gamlı havasından en uzakta bulunduğum yer orasıydı.</p>

  <p class="calibre2">O zamanlar böyle doğu kızlarını ve üstünde bulut ve fikir bulunmayan mavi göğü severdim. İnanmazsınız, dans etmedikleri zaman ne kadar uslu otururlardı. Derin fakat küçük sırlar, kolay bilmeceler, çerezler gibi fikirsiz.</p>

  <p class="calibre2">Rengârenk ve yabani! Fakat bulutsuz, çözülen bilmeceler! Bu kızların hatırı için o zamanlar bir sofra sonu şiiri yazmıştım.”</p>

  <p class="calibre2">Gezgin ve gölge böyle dedi ve kimsenin cevabını beklemeden ihtiyar büyücünün elinden arpı aldı. Bacak bacak üstüne attı, rahatça ve egemenane etrafına baktı. Fakat hortumlarıyla yabancı diyarlarda yabancı havayı tadan birisi gibi, havayı yavaş yavaş ve emerek içine çekti ve bundan sonra bir çeşit inilti ile şarkısına başladı.</p>

  <p class="calibre4"><span class="calibre3">2</span></p>

  <h3 class="calibre11" id="sigil_toc_id_76"><a class="calibre10" id="bookmark31"></a><span class="calibre8"><a class="calibre10" id="bookmark32"></a>Çöl Büyüyor: Yazık Çöl Gizleyenlere!</span></h3>

  <p class="calibre2"><span class="calibre13">Ha! Şatafatlı!</span></p>

  <p class="calibre2"><span class="calibre13">Gerçek şatafatlı!</span></p>

  <p class="calibre2"><span class="calibre13">Uygun bir başlangıç,</span></p>

  <p class="calibre2"><span class="calibre13">Afrika gibi şatafatlı!</span></p>

  <p class="calibre2"><span class="calibre13">Bir aslana layık,</span></p>

  <p class="calibre2"><span class="calibre13">Yahut ahlaki öğütlerle böğüren bir maymuna layık,</span></p>

  <p class="calibre2"><span class="calibre13">Fakat size göre değil!</span></p>

  <p class="calibre2"><span class="calibre13">Ey, en aziz sevgililerim,</span></p>

  <p class="calibre2"><span class="calibre13">Ayağınızın dibine ilk olarak,</span></p>

  <p class="calibre2"><span class="calibre13">Bir Avrupalı sıfatıyla,</span></p>

  <p class="calibre2"><span class="calibre13">hurmaların altında oturmak bana kısmet oldu. Selâ!</span></p>

  <p class="calibre2"><span class="calibre13">Gerçekten, hayrete şayan,</span></p>

  <p class="calibre2"><span class="calibre13">İşte oturuyorum burada,</span></p>

  <p class="calibre2"><span class="calibre13">Çöle yakın ve tepede,</span></p>

  <p class="calibre2"><span class="calibre13">Çöle o kadar uzak,</span></p>

  <p class="calibre2"><span class="calibre13">Ve hiçbir şeyi çölleşmemiş halde!</span></p>

  <p class="calibre2"><span class="calibre13">Bu küçük vahadan,</span></p>

  <p class="calibre2"><span class="calibre13">Aşağıya yutulmuş bir halde,</span></p>

  <p class="calibre2"><span class="calibre13">O şimdi esneyerek,</span></p>

  <p class="calibre2"><span class="calibre13">Sevimli ağzını açıyordu.</span></p>

  <p class="calibre2"><span class="calibre13">Bütün ağızların en güzel kokulusu,</span></p>

  <p class="calibre2"><span class="calibre13">Onun içine düştüm.</span></p>

  <p class="calibre2"><span class="calibre13">Onun içine böyle düştüm,</span></p>

  <p class="calibre2"><span class="calibre13">Sizlerin içinize düştüm,</span></p>

  <p class="calibre2"><span class="calibre13">Ey en sevgili dostlarım. Selâ!</span></p>

  <p class="calibre2"><span class="calibre13">Konuğuna ikram eden,</span></p>

  <p class="calibre2"><span class="calibre13">O balina yaşasın... anlıyor musunuz?</span></p>

  <p class="calibre2"><span class="calibre13">Bu benim bilgiç bir imanım,</span></p>

  <p class="calibre2"><span class="calibre13">Bu kadar sevimli bir vahayı gizleyen,</span></p>

  <p class="calibre2"><span class="calibre13">O karın yaşasın!</span></p>

  <p class="calibre2"><span class="calibre13">Bunun gibi! Fakat benim şüphelendiğim şey,</span></p>

  <p class="calibre2"><span class="calibre13">Ki bunun için Avrupa’dan geldim.</span></p>

  <p class="calibre2"><span class="calibre13">Bütün yaşlı eşlerden daha şüphecidir.</span></p>

  <p class="calibre2"><span class="calibre13">Allah ıslah etsin Âmin!</span></p>

  <p class="calibre2"><span class="calibre13">Şimdi bu küçük vahada,</span></p>

  <p class="calibre2"><span class="calibre13">Oturuyorum bir hurma gibi.</span></p>

  <p class="calibre2"><span class="calibre13">Esmer, tatlanmış, altın gibi, istekli.</span></p>

  <p class="calibre2"><span class="calibre13">Yuvarlak, bir kız ağzına hasret</span></p>

  <p class="calibre2"><span class="calibre13">Fakat daha çok, kıza benzeyen,</span></p>

  <p class="calibre2"><span class="calibre13">Buz gibi soğuk, kar gibi beyaz, keskin,</span></p>

  <p class="calibre2"><span class="calibre13">Isırıcı dişlere istekli!</span></p>

  <p class="calibre2"><span class="calibre13">İşte onlara can atar bütün sıcak hurmalar. Selâ!</span></p>

  <p class="calibre2"><span class="calibre13">Bu bahsettiğimiz güney meyvelerine</span></p>

  <p class="calibre2"><span class="calibre13">Benzeyip, çok benzeyip,</span></p>

  <p class="calibre2"><span class="calibre13">Yanıyorum burada.</span></p>

  <p class="calibre2"><span class="calibre13">Küçük kanatlı böceklerle kuşatılmış,</span></p>

  <p class="calibre2"><span class="calibre13">Ve bunun gibi, daha küçük,</span></p>

  <p class="calibre2"><span class="calibre13">Daha delice, daha günahkâr,</span></p>

  <p class="calibre2"><span class="calibre13">Arzular ve ilhamlarla çevrili,</span></p>

  <p class="calibre2"><span class="calibre13">Sizinle çevrili!</span></p>

  <p class="calibre2"><span class="calibre13">Ey susan ve sezgi dolu,</span></p>

  <p class="calibre2"><span class="calibre13">Kızlar, kediler,</span></p>

  <p class="calibre2"><span class="calibre13">Züleyha, Dudu!</span></p>

  <p class="calibre2"><span class="calibre13">Sfenksle çevrili, ben bir söz içine,</span></p>

  <p class="calibre2"><span class="calibre13">Birçok hisler koyarım!</span></p>

  <p class="calibre2"><span class="calibre13">“Allah beni lisan günahından dolayı affetsin”</span></p>

  <p class="calibre2"><span class="calibre13">Burada oturuyorum ve en güzel havayı içime çekerek,</span></p>

  <p class="calibre2"><span class="calibre13">Gerçekten bir cennet havası,</span></p>

  <p class="calibre2"><span class="calibre13">Aydınlık, hafif hava.</span></p>

  <p class="calibre2"><span class="calibre13">Aydan aşağı düşen havaların en güzeli, en altını,</span></p>

  <p class="calibre2"><span class="calibre13">Bu bir rastlantı mı?</span></p>

  <p class="calibre2"><span class="calibre13">Yoksa aşırı cesaretten mi?</span></p>

  <p class="calibre2"><span class="calibre13">Eski şairlerin anlattığı gibi,</span></p>

  <p class="calibre2"><span class="calibre13">Fakat ben, şüpheci,</span></p>

  <p class="calibre2"><span class="calibre13">Bundan şüpheleniyorum!</span></p>

  <p class="calibre2"><span class="calibre13">Ve Avrupa’dan bu amaçla geliyorum,</span></p>

  <p class="calibre2"><span class="calibre13">O Avrupa ki, daha şüphecidir yaşlı karılardan!</span></p>

  <p class="calibre2"><span class="calibre13">Allah ıslah etsin. Âmin!</span></p>

  <p class="calibre2"><span class="calibre13">Bu en güzel havayı içerek,</span></p>

  <p class="calibre2"><span class="calibre13">Hortumlarla bardaklar gibi şişmiş,</span></p>

  <p class="calibre2"><span class="calibre13">Geleceksiz, geçmişsiz,</span></p>

  <p class="calibre2"><span class="calibre13">Böylece oturuyorum burada.</span></p>

  <p class="calibre2"><span class="calibre13">Ey en sevgili dostlar,</span></p>

  <p class="calibre2"><span class="calibre13">Hurmaya bakıyorum,</span></p>

  <p class="calibre2"><span class="calibre13">Nasıl bir dansöz gibi,</span></p>

  <p class="calibre2"><span class="calibre13">Eğiliyor, bükülüyor ve kalçasını sallıyor.</span></p>

  <p class="calibre2"><span class="calibre13">Çok bakılırsa, onun gibi dans edilir,</span></p>

  <p class="calibre2"><span class="calibre13">Bir dansöz gibi ki zannederim,</span></p>

  <p class="calibre2"><span class="calibre13">Çoktan beri, tehlikeli olacak kadar uzun zamandan beri,</span></p>

  <p class="calibre2"><span class="calibre13">Daima tek ayağının üzerinde duruyor.</span></p>

  <p class="calibre2"><span class="calibre13">Böylece sanırım,</span></p>

  <p class="calibre2"><span class="calibre13">Öteki bacağını unutuyor.</span></p>

  <p class="calibre2"><span class="calibre13">Boş yere aradığım,</span></p>

  <p class="calibre2"><span class="calibre13">Öbür bacağı, tılsımlı ikizi, bulamıyorum.</span></p>

  <p class="calibre2"><span class="calibre13">O güzelim, zarif,</span></p>

  <p class="calibre2"><span class="calibre13">Yapraklarının ve elbiseciğinin altında bulamıyorum.</span></p>

  <p class="calibre2"><span class="calibre13">Evet sevgili dostlarım,</span></p>

  <p class="calibre2"><span class="calibre13">Eğer bana inanırsanız,</span></p>

  <p class="calibre2"><span class="calibre13">O ayağını kaybetmiş,</span></p>

  <p class="calibre2"><span class="calibre13">O kayıp,</span></p>

  <p class="calibre2"><span class="calibre13">Sonsuza kadar kayıp!</span></p>

  <p class="calibre2"><span class="calibre13">Öbür bacak!</span></p>

  <p class="calibre2"><span class="calibre13">Ah yazık, o güzel öbür bacağı.</span></p>

  <p class="calibre2"><span class="calibre13">Acaba nerde olabilir ve nerede yalnızlığına yanabilir?</span></p>

  <p class="calibre2"><span class="calibre13">O yalnız bacak?</span></p>

  <p class="calibre2"><span class="calibre13">Yoksa saçma, sarı yeleli,</span></p>

  <p class="calibre2"><span class="calibre13">Bir aslandan mı korkuluyor?</span></p>

  <p class="calibre2"><span class="calibre13">Yoksa tırnaklanmış, koparılmış mıdır?</span></p>

  <p class="calibre2"><span class="calibre13">Yazık, yazık, selâ!</span></p>

  <p class="calibre2"><span class="calibre13">Ah ağlamayın,</span></p>

  <p class="calibre2"><span class="calibre13">Şefkatli kalpler,</span></p>

  <p class="calibre2"><span class="calibre13">Ağlamayın!</span></p>

  <p class="calibre2"><span class="calibre13">Hurma kalpleri, süt göğüsleri,</span></p>

  <p class="calibre2"><span class="calibre13">Tatlı, kalp,</span></p>

  <p class="calibre2"><span class="calibre13">Torbacıkları,</span></p>

  <p class="calibre2"><span class="calibre13">Ağlama artık,</span></p>

  <p class="calibre2"><span class="calibre13">Solgun dudu!</span></p>

  <p class="calibre2"><span class="calibre13">Erol, iyi Züleyha. Cesaret, cesaret!</span></p>

  <p class="calibre2"><span class="calibre13">Yoksa burada,</span></p>

  <p class="calibre2"><span class="calibre13">Kuvvet veren, kalp kuvveti,</span></p>

  <p class="calibre2"><span class="calibre13">Bir şey mi var?</span></p>

  <p class="calibre2"><span class="calibre13">O anlamlı bir vecize,</span></p>

  <p class="calibre2"><span class="calibre13">Şatafatlı bir telkin,</span></p>

  <p class="calibre2"><span class="calibre13">Ha... Çık, gel. Vakar!</span></p>

  <p class="calibre2"><span class="calibre13">Vakar erdemi, Avrupalı vakarı,</span></p>

  <p class="calibre2"><span class="calibre13">Üfle, üfle yine!</span></p>

  <p class="calibre2"><span class="calibre13">Ey erdem körüğü,</span></p>

  <p class="calibre2"><span class="calibre13">Ha!</span></p>

  <p class="calibre2"><span class="calibre13">Bir defa daha böğürmek,</span></p>

  <p class="calibre2"><span class="calibre13">Ahlaki böğürmek?</span></p>

  <p class="calibre2"><span class="calibre13">Ahlak aslanı olarak,</span></p>

  <p class="calibre2"><span class="calibre13">Çöl kızlarının karşısında böğürmek!</span></p>

  <p class="calibre2"><span class="calibre13">Çünkü ey en sevgili kızlar,</span></p>

  <p class="calibre2"><span class="calibre13">Erdem uluması,</span></p>

  <p class="calibre2"><span class="calibre13">Her şeyden çok</span></p>

  <p class="calibre2"><span class="calibre13">Avrupalının özlemi Avrupalının açlığıdır.</span></p>

  <p class="calibre2"><span class="calibre13">İşte karşınızda bir Avrupalı olarak bulunuyorum!</span></p>

  <p class="calibre2"><span class="calibre13">Başka türlü hareket edemem, Allah yardımcım olsun,</span></p>

  <p class="calibre2"><span class="calibre13">Âmin!</span></p>

  <p class="calibre2"><span class="calibre13">Çöl büyüyor, yazık çöl gizleyenlere!</span></p>

  <h3 class="calibre11" id="sigil_toc_id_77"><a class="calibre10" id="bookmark33"></a><span class="calibre8"><a class="calibre10" id="bookmark34"></a>Uyanış</span></h3>

  <p class="calibre4"><span class="calibre3">1</span></p>

  <p class="calibre2">Gezgin ve gölgenin şarkısından sonra mağaranın içi gürültü ve kahkaha ile doldu. Toplanmış olan konuklar hep birden konuştuklarından ve eşek de bu durumda sakin kalamadığından, Zerdüşt’te ziyaretçilerine karşı küçük bir tiksinti ve alay uyandı; onların neşesinden memnun oluyordu. Çünkü bunu bir iyileşme işareti sayıyordu ve böylece açıklara sıvıştı ve hayvanlarına şöyle dedi:</p>

  <p class="calibre2">"Yardım dilenmeniz ne oldu? Bezginliği üstünüzden attınız, zannederim ki benim yanımda yardım istemeyi unuttunuz.</p>

  <p class="calibre2">Fakat bağırmayı hâlâ unutamadınız.” Zerdüşt kulaklarını tıkadı. Çünkü eşeğin ‘İ-A’ sesi garip bir tarzda yüksek insanların sevinç gürültülerine karışıyordu.</p>

  <p class="calibre2">"Neşeleri yerinde!” diye söze başladı. "Kim bilir belki de ev sahiplerinin zararında. Ancak benden gülme öğrendilerse de öğrendikleri, benim gülüşüm değildir.</p>

  <p class="calibre2">Fakat bundan ne çıkar! Onlar ihtiyar adamlar; onların iyileşme süreleri kendilerine göre. Gülmeleri kendilerine göre. Kulaklarım daha kötü şeylere dayandı ve yorulmadı.</p>

  <p class="calibre2">Bugün bir zaferdir; ağırlığın ruhu, benim ezeli düşmanım kaçıyor, uzaklaşıyor! O kadar ağır ve kötü başlayan bugün ne iyi sona eriyor!</p>

  <p class="calibre2">Ve sona ermek istiyor. Akşam olmakta! O iyi binici denizin üstünden atını sürüyor. Erguvan eyerinin üstünde ne güzel sallanıyor, bu mutlu yolcu!</p>

  <p class="calibre2">Gök duru, ona bakıyor. Dünya derin ve yanıma gelmiş olan garip şeyler, benim yanımda yaşamaya değer.”</p>

  <p class="calibre2">Zerdüşt böyle dedi. Bu sırada mağaradan yine yüksek insanların kahkahası ve çığlıkları duyuldu. Zerdüşt yeniden söze başladı.</p>

  <p class="calibre2">"Oltam etki ediyor, onu ısırıyorlar. Düşmanları; ağırlığın ruhu kaçıyor, şimdiden kendi kendilerine gülmeyi öğreniyorlar. Doğru işitiyor muyum?</p>

  <p class="calibre2">Erkek yemeğim, etkili ve kuvvetli sözlerin rolünü oynuyor ve gerçekten ben onları karın şişiren sebze ile beslemedim! Tersine savaşçı yemeği ile fatih yemeği ile onlarda yeni tutkular uyandırdım.</p>

  <p class="calibre2">Kollarında ve bacaklarında yeni ümitler belirdi. Kalpleri ferah, yeni kelimeler bulabiliyorlar. Yakında cesaretleri daha iradeli olacak.</p>

  <p class="calibre2">Böyle bir yemek, doğaldır ki çocuklara, özlemlilere ve genç kadınlara elverişli değildir. Onların bağırsaklarına başka çare bulmalı, ben onların hekimleri ve hocaları olamam.</p>

  <p class="calibre2">Bu yüksek insanlardan tiksinti uzaklaşıyor; Pekâlâ bu benim zaferimdir. Benim ülkemde güven duyuyorlar. Budalaca utanmadan kurtuluyorlar.</p>

  <p class="calibre2">Kalplerini boşaltıyorlar, iyi saatler geri geliyor. Bayram ediyorlar ve tekrarlıyorlar. Müteşekkir oluyorlar.</p>

  <p class="calibre2">Müteşekkir oluşlarını en iyi işaret diye kabul ediyorum. Az sonra bayram yapmayı düşünecekler ve eski dostlarına anıtlar dikecekler. Bunlar iyileşme sürecinde olanlardır.” Zerdüşt kendi kendine böyle dedi ve uzaklara baktı. Hayvanları ona sokuldular, onun mutluluğuna ve sakinliğine saygı gösterdiler.</p>

  <p class="calibre4"><a id="bookmark35"></a><span class="calibre3">2</span></p>

  <p class="calibre2">Fakat Zerdüşt’ün kulağı birdenbire irkildi, çünkü şimdiye kadar kahkaha ve gürültü ile dolu olan mağara birdenbire bir ölü sessizliğine bürünmüştü. Fakat burnu öd ağaçlarından gelen hoş bir tütsü kokusu aldı.</p>

  <p class="calibre2">"Ne oluyor, ne yapıyorlar?” diye sordu ve konuklarına görünmeden bakmak için kapıya yaklaştı. Fakat tuhaf! Orada gözleri ile ne görse iyi!</p>

  <p class="calibre2">"Hepsi yine dindar olmuşlar, ibadet ediyorlar, deli olmuşlar.” dedi ve çok şaştı. Ve gerçekten, bütün bu yüksek insanlar yani iki kral, hizmet dışı papa, kötü büyücü, gönüllü dilenci, seyyah ve gölge, ihtiyar falcı, ruhun vicdanlısı ve en çirkin adam! Bunlar çocuklar ve dindar ihtiyar kadınlar gibi, diz çökmüşler eşeğe tapıyorlardı. Şimdi en çirkin adam hırlamaya ve horlamaya başlamıştı sanki anlatımı mümkün olmayan bir şey konuşacakmış gibi. Fakat sonunda kelimeler meydana getirecek hale gelince anlaşıldı ki taptıkları eşeğe karşı dindarane bir övgü ve minnetti. Bunun metni şu idi:</p>

  <p class="calibre2">"Âmin! Hamd-ü sena, şükran, lütuf ve inayet ve kuvvet sonsuza kadar Allah’ımız içindir.”</p>

  <p class="calibre2">Fakat eşek buna karşı İ-A diye anırıyordu.</p>

  <p class="calibre2">"O yükümüzü taşır, uşak kıyafetine girer, çok sabırlıdır, hiçbir zaman hayır demez ve Allah’ını seven onu terbiye altına alır.”</p>

  <p class="calibre2">Eşek buna karşı İ-A diye anırıyordu.</p>

  <p class="calibre2">"O konuşmaz, meğerki yarattığı dünyaya evet desin! Âlemini böyle över. Onun zekâsı konuşmamaktır! Böylece nadiren haksız görünür.”</p>

  <p class="calibre2">Eşek buna karşı İ-A diye anırıyordu.</p>

  <p class="calibre2">"Belirsiz olarak dünyayı dolaşır. İçinde erdemini sakladığı vücudu, kül renklidir. Ruhu varsa onu saklar. Fakat herkes onun uzun kulaklarına inanır.”</p>

  <p class="calibre2">Eşek buna karşı İ-A diye anırıyordu.</p>

  <p class="calibre2">"Ne gizli bir hikmettir ki bunun uzun kulakları vardır ve daima evet der, hiçbir zaman hayır demez. Dünyayı kendisine benzeterek yaratmadı mı? Yani mümkün olduğu kadar budala!”</p>

  <p class="calibre2">Eşek buna İ-A diye anırıyordu.</p>

  <p class="calibre2">"Sen eğri, doğru yollardan gidersin. Fakat biz insanların eğri ve doğru sandığımız şeyler, senin umurunda değil. Ülken iyi ve kötünün ötesindedir. Senin masumiyetin odur ki masumiyetinin ne olduğunu bilmezsin!”</p>

  <p class="calibre2">Eşek buna karşı İ-A diye anırıyordu.</p>

  <p class="calibre2">"Bak kimseyi kovmuyorsunuz. Ne dilenciyi ne kralları! Çocuklarını yanına kabul edersin ve kurnaz olanlar seni aldatırlarsa İ-A diye anırırsın.”</p>

  <p class="calibre2">Eşek buna karşı İ-A diye anırıyordu.</p>

  <p class="calibre2">"Sen dişi eşekleri ve taze inciri seversin. Yemeyi hor görmezsin. Acıktığın zaman yüreğini bir şey gıcıklar.</p>

  <p class="calibre2">Bunda ilahi bir hikmet vardır.”</p>

  <p class="calibre2">Eşek buna karşı İ-A diye anırıyordu.</p>

  <h3 class="calibre11" id="sigil_toc_id_78"><a class="calibre10" id="bookmark36"></a><span class="calibre8"><a class="calibre10" id="bookmark37"></a>Eşek Bayramı</span></h3>

  <p class="calibre4"><span class="calibre3">1</span></p>

  <p class="calibre2">Söylev buraya gelince Zerdüşt artık kendine hâkim olamadı, eşekten daha gür bir sesle İ-A diye bağırdı ve çıldırmış konukların ortasına sıçradı. "Fakat orda ne yapıyorsunuz insanoğulları!” dedi ve onları, tapmakta olanları, yerden kaldırdı. "Sizi Zerdüşt’ten başka birisi görseydi yazık olurdu! Herkes diyecekti ki yeni imanınızla en kötü kâfirlersiniz veya ihtiyar kadınların en çılgınısınız.</p>

  <p class="calibre2">Hele sen ihtiyar papa! Bir eşeğe tanrı diye tapmaya nasıl dilin varıyor?”</p>

  <p class="calibre2">“Zerdüşt!” dedi papa, “Bağışla, fakat tanrı konusunda ben senden daha aydınım. Böylesi doğrudur. Tanrıya bu biçimiyle tapmak, şekilsiz olarak tapmaktan daha iyidir. Aziz dostum şu özdeyişi düşün; derhal anlarsın ki bu özdeyişte gerçek saklıdır.</p>

  <p class="calibre2">‘Tanrı bir ruhtur’ diyen, imansızlığa doğru en büyük adımı atmış oluyordu. Bu sözün kötülüğünü yeryüzünde gidermek mümkün değildir!</p>

  <p class="calibre2">Yeryüzünde hâlâ tapacak bir şey bulunması ihtiyar kalbimi oynatıyor. Bu ihtiyar, dindar papa kalbini hoş gör Zerdüşt.”</p>

  <p class="calibre2">Zerdüşt, gezgin ve gölgeye hitaben; “Sen kendine özgür ruhlu mu diyorsun ve buna da inanıyor musun? Ve hâlâ da burada put ve papaz hizmetinde bulunuyorsun! Esmer kıza yaptığından daha kötü bir şey yapmış oluyorsun. Ey kötü yeni mümin!”</p>

  <p class="calibre2">“Çok kötü!” dedi gezgin ve gölge. “Haklısın, fakat ne yapayım? Zerdüşt sen ne dersen de, eski tanrı yine yaşıyor. Bütün kabahat en çirkin adamda, tanrıyı o uyandırdı. Bir zamanlar tanrıyı öldürdüğünü söylüyorsa da ölüm, tanrılar için bir ön yargıdır.”</p>

  <p class="calibre2">“Ve sen!” dedi Zerdüşt “Kötü, ihtiyar, büyücü ne yaptın? Sen böyle, tanrının eşekliklerine inanırsan bundan sonra sana kim inansın? Yaptığın şey budalalıktır. Ey zeki adam, nasıl oldu da bu budalalığı yaptın?”</p>

  <p class="calibre2">“Ah Zerdüşt,” dedi zeki büyücü “hakkın var, bir budalalıktı, benim de çok gücüme gitti.”</p>

  <p class="calibre2">“Hele sen!” dedi Zerdüşt, ruhun vicdanlısına; “Düşün ve parmağını burnuna sok. Bu, vicdanına dokunmuyor mu? Ruhun böyle ibadetleri yapamayacak ve bu ibadet kardeşlerinin kokusuna dayanamayacak kadar temiz değil mi?</p>

  <p class="calibre2">“Bunda bir şey var.” dedi vicdanlı adam ve parmağını burnuna soktu. Bu oyunda bir şey var ki hatta vicdanımı tatmin ediyor. Belki de tanrıya inanmaya yeterli değilim. Fakat şurası gerçek ki tanrı bu kıyafetinde bana en çok inanmaya elverişli göründü. En dindar adamların tanıklığına göre tanrı sonsuzmuş. Bu kadar bol zamanı olan, sabırlı olur. Mümkün olduğu kadar yavaş ve budalaca hareket eder ve bu suretle işini yürütebilir.</p>

  <p class="calibre2">Pek fazla zekâsı olan, böyle budalalara ve çılgınlara bayılır. Kendini düşün Zerdüşt. Kendini! Gerçekten! Sen bile zekâ ve hikmetinin fazlalığından eşekleşebilirsin.</p>

  <p class="calibre2">En olgun bir egemen, en eğri yollara gitmeyi sevmez mi? Zerdüşt’ün bakışı bunu gösterir. Senin bakışın!”</p>

  <p class="calibre2">“Sonunda bizzat sen!” dedi Zerdüşt ve en çirkin adama döndü. Adam, elini eşeğe doğru kaldırmış bir halde yerde yatıyordu, eliyle eşeğe şarap veriyordu. “Ey niteleyemediğim şey; söyle, orada ne yaptın, beni değişmiş sanıyorsun. Gözlerin ışıldıyor, çirkinliğinin üstünde yüceliğin örtüsü var, ne yaptın?</p>

  <p class="calibre2">Tanrıyı yeniden uyandırdığın doğru mu ve niçin, o haklı olarak öldürülmüş ve yok edilmiş değil miydi?</p>

  <p class="calibre2">Sen, beni uyanmış sayıyorsun; ne yaptın, neye döndün, düşünceni niye değiştirdin? Ey anlatılamaz şey söyle!”</p>

  <p class="calibre2">“Ah Zerdüşt,” dedi çirkin adam “sen tuhafsın. Tanrı hâlâ sağ mı? Dirildi mi? Yoksa tamamen öldü mü? İçimizden hangimiz bunu daha iyi bilir, sorarım sana!</p>

  <p class="calibre2">Fakat bir şeyi iyi biliyorum. Zamanında senden öğrenmiştim. “Tam öldürmek isteyen, güler.</p>

  <p class="calibre2">Öfkeyle değil gülmeyle öldürülür.” Zamanında böyle dedin. Ey Zerdüşt, ey esrarlı adam, öfkesiz öldüren, tehlikeli aziz, sen tuhafsın!”</p>

  <p class="calibre4"><a id="bookmark38"></a><span class="calibre3">2</span></p>

  <p class="calibre2">Fakat o sırada Zerdüşt böyle garip cevaplardan hayrete düşmüş halde mağarasının kapısına sıçradı ve konuklarına dönerek gür bir sesle bağırdı:</p>

  <p class="calibre2">"Ey garip deliler, ey şaklabanlar, karşımda kendinizi ne değiştiriyorsunuz, ne gizliyorsunuz? Sonunda yine çocuklar gibi dindar olmanın ve çocuklar gibi tapmanın, el kavuşturmanın ve sevgili tanrı dediğinizin sevinci ve neşesi içinde kalbiniz oynuyor.</p>

  <p class="calibre2">Fakat artık bu çocuk odasını, mağaramı bırakın, bugün bütün çocuklar orda. Çocukluk çılgınlığınızı ve kalp heyecanınızı şu dışarlarda soğutun.</p>

  <p class="calibre2">Elbette çocuklar gibi olmazsanız cennete gidemezsiniz.” (Ve Zerdüşt burada eliyle yukarıyı gösteriyordu). "Fakat biz asla cenneti istemiyoruz, biz erkeğiz, onun için dünyayı istiyoruz.”</p>

  <p class="calibre4"><a id="bookmark39"></a><span class="calibre3">3</span></p>

  <p class="calibre2">Zerdüşt yine konuşmaya başladı. "Ey yeni dostlarım,” dedi, "garip adamlar, yüksek adamlar, şimdi ne kadar hoşuma gidiyorsunuz!</p>

  <p class="calibre2">Yine neşeli olduğunuzdan beri! Gerçekten hepiniz çiçek açmışsınız. Bana öyle gelir ki sizin gibi ağaçlara yeni bayramlar gerekir.</p>

  <p class="calibre2">Küçük, cüretli bir haylazlık, herhangi bir ibadet ve eşek bayramı, herhangi bir ihtiyar, şen, Zerdüşt delisi ve ruhlarınızı ferahlatacak bir meltem rüzgârı!</p>

  <p class="calibre2">Yüksek insanlar, bu geceyi ve eşek bayramını unutmayın. Bunu benim yanımda buldunuz. Bunu iyi bir işaret sayıyorum. Böyle şeyleri ancak iyileşmekte olanlar bulur! Kendiniz için, benim hatırım için bu eşek bayramını bir daha tekrarlayın.”</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_79"><a class="calibre10" id="bookmark40"></a><span class="calibre8"><a class="calibre10" id="bookmark41"></a>Sarhoşluk Şarkısı</span></h3>

  <p class="calibre4"><span class="calibre3">1</span></p>

  <p class="calibre2">Bu aralık konuklar birer birer dışarıya ve serin, düşünen geceye çıktılar. Zerdüşt ise kendi gece âlemini; iri, yuvarlak ayı ve mağarasının yanındaki gümüş çağlayanları göstermek üzere, en çirkin adamı elinden tutmuş yürüyordu. Sonunda bütün bu ihtiyar fakat yürekleri ferah adamlar sessizce yan yana dizildiler, dünyanın ne kadar güzel olduğuna şaştılar. Gecenin gizemi yavaş yavaş kalplerini kapladı. Zerdüşt kendi kendine şöyle düşündü: "Bu yüksek insanlar ne kadar hoşuma gidiyor!” Fakat bunu onlara söylemedi. Çünkü onların mutluluğuna ve sessizliğine saygı gösteriyordu.</p>

  <p class="calibre2">Fakat bu sırada şaşılacak, uzun bir günün en şaşılacak olayı meydana geldi. En çirkin adam bir defa daha zırlamaya ve kekelemeye başladı. Fakat kelimeler, söylemeye başladığı zaman ağzından birden bir soru çıkıverdi. Derin, duru, iyi bir soru ki dinleyenlerin yüreğini oynattı. "Dostlarım,” dedi en çirkin adam, "bugün için ne düşünüyorsunuz? Ben bütün ömrüm boyunca ilk defa olarak yaşamış olduğuma memnunum.</p>

  <p class="calibre2">Bu kadarını anlatmak bana yetmez. Dünya yaşamaya değer. Zerdüşt’le geçen bir gün, bir bayram bana dünyayı sevmeyi öğretti. Hayat bu muydu diye, ölüme sormak isterim. Peki, öyleyse bir defa daha!</p>

  <p class="calibre2">Dostlarım ne düşünüyorsunuz, benimle birlikte ölüme seslenmek istemez misiniz, hayat bu muydu? Peki, öyleyse Zerdüşt’ün aşkına bir defa daha!”</p>

  <p class="calibre2">En çirkin adam böyle dedi. Gece yarısına az bir zaman kalmıştı. O zaman meydana gelen olayı ne sanıyorsunuz?</p>

  <p class="calibre2">Yüksek insanlar onun sorularını işitince değiştiklerini ve iyileşme sürecine girdiklerini ve bunları kime borçlu olduklarını fark ettiler. O zaman teşekkürle, saygıyla, okşayarak elini öperek ve kimi ağlayarak, kimi gülerek Zerdüşt’ün etrafında sıçradılar. Yaşlı büyücü keyfinden dans ediyordu. Bazı öykücülerin sandığı gibi o zaman tatlı şarap çoktuysa da tatlı hayat daha fazlaydı ve bütün yorgunluğunu unutmuştu. Hatta o zamanlar eşeğin bile dans etmiş olduğunu anlatanlar vardı. Bunlara göre en çirkin adamın, eşeğe şarap verişi boşuna değildi. Bu doğru olsun, yalan olsun o akşam eşek dans etmemiş bile olsa bir eşeğin dans etmesinden daha garip ve daha önemli şeyler olmuştu o akşam. Kısaca Zerdüşt’ün dediği gibi; "Onda ne var?”</p>

  <p class="calibre4"><a id="bookmark42"></a><span class="calibre3">2</span></p>

  <p class="calibre2">En çirkin adam bunları derken Zerdüşt sarhoş bir durumdaydı, bakışı durgundu. Dili kekeliyordu, bacakları sallanıyordu. Kim bilir ruhundan neler geçiyordu? Gönlü uzaklardaydı. İki deniz arasında yüksek bir kavis üzerinde, geçmişle gelecek arasında bir siyah bulut gibi dolaşarak. Yüksek insanlar koluna girince biraz kendine geldi, saygı ve özen gösterenlerin kalabalığını eliyle itti. Fakat konuşmadı. Ama birdenbire kafasını çevirdi. Çünkü kulağına bir ses gelmişti. O zaman parmağını ağzına koyarak "Geliyor!” dedi.</p>

  <p class="calibre2">Hemen etrafında sessizlik ve gizem oluştu. Derinlerden bir çan sesi geliyordu. Zerdüşt, yüksek insanların yaptığı gibi, sesi dinledi ve tekrar parmağını ağzına koyarak yine "Geliyor, geliyor, gece yarısı oluyor!” dedi. Sesi değişmişti. Fakat hâlâ yerinden kımıldamıyordu. Ortalık daha sakin ve sessizdi. Herkes hatta eşek, Zerdüşt’ün şerefli hayvanları; kartal ve yılan ve bunlar gibi; Zerdüşt’ün mağarası, büyük, serin ay ve gece. Hep beraber dinliyorlardı. Zerdüşt ise üçüncü defa olarak parmağını ağzına koydu ve şöyle dedi.</p>

  <p class="calibre2">"Geliyor, geliyor, geliyor, haydi gezinelim. Saati geldi haydi gece gezintisi yapalım!”</p>

  <p class="calibre4"><a id="bookmark43"></a><span class="calibre3">3</span></p>

  <p class="calibre2">Yüksek insanlar, gece yarısı oluyor; kulaklarınıza o eski çanın benim kulağıma söylediği şeyi söyleyin.</p>

  <p class="calibre2">Bir insandan fazla görüp geçirmiş olan o gece yarısı çanının konuşması gibi; gizli, dehşetli ve yürekten.</p>

  <p class="calibre2">O çan ki babalarınızın acılı kalp darbelerini sayardı.</p>

  <p class="calibre2">Ah! Ah! Nasıl içini çekiyor, rüyasında nasıl gülüyor, derin gece yarısı!</p>

  <p class="calibre2">Sakin, sakin, seslerinizin sustuğu bu soğuk havada gündüzün ses vermeyen bazı şeyler şimdi dile geliyor.</p>

  <p class="calibre2">Şimdi konuşuyor, şimdi işitiliyor, şimdi gece yarısı, uyanık duran ruhlara sokuluyor. Ah! Ah! Nasıl içini çekiyor, rüyasında nasıl gülüyor?</p>

  <p class="calibre2">İşitmiyor musun, sana, eski, derin gece yarısı nasıl; gizli, dehşetli ve yürekten sesleniyor.</p>

  <p class="calibre2">Ey insan, dikkat et!</p>

  <p class="calibre4"><a id="bookmark44"></a><span class="calibre3">4</span></p>

  <p class="calibre2">Eyvah, zaman nereye gitti! Derin pınarlara çökmedin mi? Dünya uyuyor.</p>

  <p class="calibre2">Ah! Ah! Köpek uluyor. Ay ışığı var. Kalbimin, gece yarısı ne düşündüğünü sözlere dökmektense ölmeyi tercih ederim. Zaten öldüm. Geçti... Örümcek, etrafımda ne örüyorsun? Kan mı istiyorsun. Ah! Ah! Çiğ düşüyor, saat geliyor.</p>

  <p class="calibre2">Tüylerimin ürperdiği ve üşüdüğüm saat. Sürekli sorup duruyor. Buna dayanacak yürek kimde var? Dünyanın egemeni kim olsun? “Ey büyük ve küçük nehirler, şöyle akınız” demeyi kim ister?</p>

  <p class="calibre2">Saat yaklaşıyor. Ey insan, ey yüksek insan! Dikkat et! Bu sözler hassas kulaklar için, senin kulağın içindir. Derin gece yarısı ne söylüyor?</p>

  <p class="calibre4"><a id="bookmark45"></a><span class="calibre3">5</span></p>

  <p class="calibre2">Ruhum beni sürüklüyor, dans ediyor. Asıl sorun, günün konusu; “Dünyanın hâkimi kim olmalı?”</p>

  <p class="calibre2">Ay soğuk, rüzgâr sakin. Ah! Ah! Çok yükseklere uçtunuz mu? Dans ediyor musunuz? Fakat bacak bir kanat değildir.</p>

  <p class="calibre2">İyi dansörler, şimdi bütün neşe geçti! Şarap maya oldu, kadehler küstü, mezarlar kımıldanıyor.</p>

  <p class="calibre2">Çok yükseklere uçmadınız! Şimdi mezarlar kımıldanıyor! Ölüleri kurtarın. Niçin, bu uzun gece ve ay bizi sarhoş etmiyor? Yüksek insanlar, mezarları kurtarın. Ölüleri diriltin! Ah solucan daha ne kazıyor? Saat yaklaşıyor, yaklaşıyor!</p>

  <p class="calibre2">Çan çalıyor, kalp inliyor; odun kurdu, kalp kurdu kazıyor. Ah, ah dünya derin!</p>

  <p class="calibre4"><a id="bookmark46"></a><span class="calibre3">6</span></p>

  <p class="calibre2">Tatlı laterna! Tatlı laterna, sesini seviyorum. Senin sarhoş, garip sesini! Sesin ne zamandır, ne kadar uzaklardan ve sevgi havuzlarından geliyor!</p>

  <p class="calibre2">Ey eski çan, ey tatlı laterna, bütün acı kalbini deşiyor. Baba acısı, babalar, atalar acısı. Söylevin olgunlaştı.</p>

  <p class="calibre2">Sonbahar gibi, ikindi zamanı gibi yalnız; kalbim gibi olgun konuşuyorsun. Bizzat dünya olgunlaştı. Üzüm esmerleşiyor, üzüm şimdi ölmek istiyor. Mutluluğunda ölmek istiyor. Yüksek insanlar, bunun kokusunu almıyor musunuz? Ondan gizli bir koku geliyor.</p>

  <p class="calibre2">Sonsuzluk kokusu, gülgün esmer bir altın şarap kokusu. Eski mutluluk kokusu.</p>

  <p class="calibre2">“Dünya derin, gündüz düşünüldüğünden daha derin.” diyen sarhoş bir gece yarısı, ölüm mutluluğunun kokusu!</p>

  <p class="calibre4"><a id="bookmark47"></a><span class="calibre3">7</span></p>

  <p class="calibre2">Bırak beni, bırak beni, ben senin için fazla temizim. Bana dokunma. Dünyam şimdi mükemmel olmadı mı?</p>

  <p class="calibre2">Tenim senin ellerin için fazla temiz. Bırak beni sersem, bulanık gündüz! Gece yarısı daha berrak değil mi?</p>

  <p class="calibre2">Gündüzden daha aydınlık ve daha derin olan gece yarısı ruhları, o en kuvvetliler, en bilinmedikler, en temizler dünyaya hâkim olmalı.</p>

  <p class="calibre2">Ey gündüz, beni mi arıyorsun? Mutluluğuma mı dokunuyorsun? Sence zengin, yalnız bir hazine, bir altın kasası mıyım?</p>

  <p class="calibre2">Ey dünya, beni mi istiyorsun? Ben dünyevi miyim? Ben ruhani miyim? Sence ilahi miyim? Fakat ey gündüz ve dünya siz pek aksaksınız.</p>

  <p class="calibre2">Daha zeki elleriniz olmalı! Daha derin mutluluklara, daha derin şansızlıklara, herhangi bir tanrıya, eliniz uzanıyor. Elinizi bana uzatmıyorsunuz.</p>

  <p class="calibre2">Benim şansızlığım, benim şansım derindir ey garip gündüz. Buna rağmen ben bir tanrı değilim, tanrının bir cehennemi değilim. Onun acısı derindir.</p>

  <p class="calibre2"><a id="bookmark48"></a><span class="calibre3">8</span></p>

  <p class="calibre14">Garip dünya, tanrı acısı daha derindir. Elini tanrı acısına uzat, bana değil. Ben neyim? Sarhoş tatlı bir laterna, bir gece yarısı laternası. Bir çan ki kimse anlamaz. Fakat ey yüksek insanlar, üzümlere hitap etmeye mecburum. Çünkü siz beni anlamazsınız.</p>

  <p class="calibre2">Ey gençlik! Ey öğle! Ey ikindi! Geçti, geçti. Şimdi gece, akşam ve gece yarısı geldi. Köpek uluyor. Rüzgâr bir köpek değil mi, o da inliyor, dişlerini gösteriyor, uluyor. Ah! Ah! Nasıl içini çekiyor! Nasıl gülüyor! Nasıl soluyor ve horluyor, gece yarısı!</p>

  <p class="calibre2">Şimdi nasıl uyanık konuşuyor. Bu sarhoş şair kadın! Sarhoşluğunu yuttu mu acaba? Pek fazla mı uyandı? Geviş mi getiriyor?</p>

  <p class="calibre2">Derin gece yarısı, rüyasında acısını tekrar çiğniyor. Acısından fazla hazzını! "Elem derin olunca keyfini çiğner.” Çünkü haz, acıdan daha derindir.</p>

  <p class="calibre4"><a id="bookmark49"></a><span class="calibre3">9</span></p>

  <p class="calibre2">Ey asma, beni ne övdün? Seni kestiğim için ben gaddarım, sense kanıyorsun. Benim sarhoş gaddarlığımı nasıl övüyorsun?</p>

  <p class="calibre2">Olgunlaşan her şey ölmek ister. Üzümcünün bıçağı aziz olsun dedin. Fakat ham olan her şey yaşamak ister. Yazık!</p>

  <p class="calibre2">Acı der ki; "Defol ey acı!”, fakat acı çeken her şey olgunlaşmak keyiflenmek ve özlemi duymak için yaşamak ister. Daha uzak, daha yüksek, daha aydınlık şeylere özlem çekmek!</p>

  <p class="calibre2">Acı çeken; "Ben varis isterim, ben çocuk isterim, kendimi istemem” der. Ama zevk, varis yaratmak, çocuğa sahip olmak istemez. Zevk kendisini ister, sonsuzluk ister, yeniden gelmek ister, sonsuza kadar aynı kalmak ister.</p>

  <p class="calibre2">Acı der ki; "Kalbim parçalan; bacağım kana, kanadım uç! Yukarılara uç! Haydi ihtiyar kalbim, acı der ki; "zeval bul!”</p>

  <p class="calibre4"><a id="bookmark50"></a><span class="calibre3">10</span></p>

  <p class="calibre2">Ne sanıyorsunuz yüksek insanlar, ben bir falcı mıyım? Bir hayalperest miyim? Sarhoş muyum? Rüya yorumcusu muyum? Bir gece yarısı çanı mıyım?</p>

  <p class="calibre2">Bir çiğ damlası mıyım? Bir sonsuzluk kokusu muyum? İşitmiyor musunuz? Koku almıyor musunuz? Şimdi dünya mükemmel oldu! Gece yarısı bir öğledir de.</p>

  <p class="calibre2">Acı da bir hazdır, lanet de bir kutsamadır. Gece de bir güneştir, ya çekilip gidin ya da şunu; "Akıllı da bir delidir” demeyi öğrenin.</p>

  <p class="calibre2">Bir hazzı hiç kabul ettiğiniz oldu mu? Dostlarım, böylece bütün acıları da kabul etmiş oldunuz. Her şey birbirine bağlı, birbirine kenetli, birbirine âşık!</p>

  <p class="calibre2">Bir defa istediniz mi, iki defa istediniz mi ve bir defa olsun "Hoşuma gidiyorsun mutlu an!” dediyseniz her şeyin tekrar etmesini istersiniz!</p>

  <p class="calibre2">Ey sonsuzlar, bunu sonsuz ve sürekli olarak seviniz ve acıya da deyiniz ki; "Zeval bul, fakat yine gel, çünkü bütün hazlar sonsuzluğu ister.”</p>

  <p class="calibre4"><a id="bookmark51"></a><span class="calibre3">11</span></p>

  <p class="calibre2">Her haz, her şeyi sonsuz ister; bal ister, maya ister, sarhoş gece yarısı ister, mezarlar ister, mezar gözyaşları avuntusu ister, akşam kızıllığı mutluluğu ister.</p>

  <p class="calibre2">Hazzı istemeyen şey, bütün acılardan daha fazla susuz, aç, dehşetli ve gizlidir. O, kendisini ister. Kendisini ısırır. İçinde, halkanın iradesi güreşir.</p>

  <p class="calibre2">O birisi alsın diye sevgi ister, kin ister. O, aşırı zengindir; armağan eder, atar, dilenir. Alana teşekkür eder, kine hedef olmak ister.</p>

  <p class="calibre2">Haz o kadar zengindir ki acılara, cehenneme, kine, rezalete, sakatlığa, dünyaya susuzluk çeker.</p>

  <p class="calibre2">Çünkü bu dünyayı pekâlâ tanırsınız!</p>

  <p class="calibre2">Yüksek insanlar, bu aziz ve cüretli haz size sizin kederinize özlem duyar.</p>

  <p class="calibre2">Ey eksik yaratılmışlar! Her sonsuz haz, eksik yaratılmışlara özlem çeker.</p>

  <p class="calibre2">Çünkü her haz, kendisini ister. Onun için kederi de ister!</p>

  <p class="calibre2">Keder! Parçalan ey kalp! Yüksek insanlar, öğrenin, haz sonsuzluk ister.</p>

  <p class="calibre2">Haz, her şeyi sonsuz ister. Derin, derin bir sonsuzluk ister.”</p>

  <p class="calibre4"><a id="bookmark52"></a><span class="calibre3">12</span></p>

  <p class="calibre2">"Türkümü öğrendiniz mi artık? Türkümün anlamını kavradınız mı? Pekâlâ, haydi! Yüksek insanlar, şimdi benim koroma katılın. Şimdi adı bir defa daha ve anlamı "Bütün sonsuzluğa!” olan türküyü söyleyin. Yüksek insanlar, Zerdüşt’ün korosuna katılın!</p>

  <p class="calibre2"><span class="calibre13">Ey insan, dikkat et!</span></p>

  <p class="calibre2"><span class="calibre13">Derin gece yarısı ne diyor?</span></p>

  <p class="calibre2"><span class="calibre13">Uyuyordum, uyuyordum,</span></p>

  <p class="calibre2"><span class="calibre13">Derin rüyadan uyandım!</span></p>

  <p class="calibre2"><span class="calibre13">Dünya derin,</span></p>

  <p class="calibre2"><span class="calibre13">Gündüz düşündüğümden daha derin.</span></p>

  <p class="calibre2"><span class="calibre13">Keder derin,</span></p>

  <p class="calibre2"><span class="calibre13">Haz kederden daha derin.</span></p>

  <p class="calibre2"><span class="calibre13">Keder keder; “zeval bul!”</span></p>

  <p class="calibre2"><span class="calibre13">Fakat her haz sonsuzluk ister</span></p>

  <p class="calibre2"><span class="calibre13">Derin, derin sonsuzluk ister.</span></p>

  <h3 class="calibre11" id="sigil_toc_id_80"><a class="calibre10" id="bookmark53"></a><span class="calibre8">İşaret</span></h3>

  <p class="calibre2">Bu gecenin sabahında Zerdüşt yatağından fırladı, kuşağını sardı ve karanlık dağlardan doğan sabah güneşi gibi kuvvetli ve parlak, mağarasından çıktı.</p>

  <p class="calibre2">“Ey büyük yıldız,” dedi, bir zamanlar söylediği gibi, “ey derin mutluluk gözü, eğer aydınlattıkların olmasaydı mutlu olabilir miydin? Sen uyanıp doğduğun ve armağanlarını dağıttığın zaman insanlar odalarında kalsalardı, senin gururlu utancından nasıl öfkelenirdi? Haydi! Ben uyanık olduğum halde onlar uyuyorlar. Yüksek insanlar, bunlar benim gerçek yoldaşlarım değil, dağlarımda beklediğim onlar değil.</p>

  <p class="calibre2">Ben kendi eserime ve kendi günüme gitmek isterim. Fakat onlar sabahımın işaretini bilmezler. Adımım onları uyandırmaz. Hâlâ mağaramda uyuyorlar, rüyaları hâlâ benim sarhoşluk şiirlerimi içiyor. Vücutlarında henüz kulak, beni dinleyecek kulakları yok.” Güneş doğarken Zerdüşt kendi kendine bunları söyledi. Bu sırada yukarılara baktı. Çünkü üstünde kartalının keskin çığlığını duymuştu.</p>

  <p class="calibre2">“Haydi,” dedi “yukarı doğru, bu bana yakışır, bu benim hoşuma gider, hayvanlarım uyanık, çünkü ben uyanığım.</p>

  <p class="calibre2">Kartalım uyanık ve o da benim gibi güneşe saygı gösteriyor. Kartal, pençesiyle yeni ışığı yakalıyor. Sizler benim gerçek hayvanlarımsınız. Sizi seviyorum.</p>

  <p class="calibre2">Fakat henüz gerçek insanlarım yok.”</p>

  <p class="calibre2">Zerdüşt böyle dedi. Fakat bu sırada birdenbire etrafında sayısız kuşların kanat vuruşlarını duydu. Başının etrafında kuş cıvıltısı ve kalabalık o kadar çoktu ki gözlerini kapadı ve gerçekten, üstüne bir bulut çökmüş gibiydi. Yeni bir düşmana atılan oklardan bir bulut! Fakat bu yeni bir dost üstünde bir sevgi bulutuydu.</p>

  <p class="calibre2">Hayret içinde; “Bana ne oluyor!” dedi Zerdüşt ve mağarasının kapısının yanındaki büyük taşa yavaşça çömeldi. Elleriyle etrafındaki, yukarısındaki, aşağısındaki küçük kuşları ittikten sonra daha tuhaf bir şey oldu! Çünkü bu sırada farkında olmaksızın pek sıcak bir saç yığınına eli batmıştı. Aynı zamanda bir kükreme sesi geliyordu. Yumuşak, uzun bir aslan kükremesi!</p>

  <p class="calibre2">"İşaret geliyor!” dedi Zerdüşt ve kalbinde bir değişiklik oldu. Ortalık daha fazla aydınlanınca ayaklarının ucunda sarı, muazzam bir hayvanın yatmakta ve başıyla dizine yaslanmış olduğunu gördü. Hayvan, kendisinden ayrılmak istemiyordu ve eski efendisini bulmuş bir köpek gibiydi. Fakat güvercinlerin gösterdiği sevgi, aslanınkinden daha az değildi. Güvercinler, aslanın burnunun önünden geçtikçe aslan başını sallıyor, şaşıyor ve gülüyordu. Bütün bunlar için Zerdüşt yalnız bir söz söyledi; “Çocuklarım yakındadır”, sonra tamamen sustu. Fakat kalbi huzura kavuşmuştu. Gözlerinden ellerine yaş damlıyordu. Artık hiçbir şeye dikkat etmiyordu ve hayvanlara aldırış etmeden hareketsiz duruyordu. Bu sırada güvercinler etrafında uçuşuyor, omuzuna konuyor, beyaz saçını okşuyor ve sevgi göstermekten usanmıyorlardı. Fakat kuvvetli aslan, Zerdüşt’ün eline damlayan gözyaşlarını yalıyor ve utanarak kükrüyor ve homurdanıyordu. Hayvanların yaptığı buydu.</p>

  <p class="calibre2">Bütün bunlar uzun veya kısa bir zaman devam etti. Çünkü doğrusunu söylemek gerekirse böyle şeyler için dünyada zaman ölçüsü yoktur. Bu aralık yüksek insanlar Zerdüşt’ün mağarasında uyanmışlardı ve Zerdüşt’ün yanına gidip sabah selamını vermek üzere sıraya diziliyorlardı.</p>

  <p class="calibre2">Çünkü uyandıkları zaman Zerdüşt’ün, yanlarında bulunmadığını görmüşlerdi. Fakat mağaranın kapısına vardıklarında ve adımlarının sesi duyulduğunda aslan, kudretle ve birdenbire Zerdüşt’ü bırakıp mağaraya doğru kükreyerek sıçradı. Yüksek insanlar aslanın kükreyişini işitince bir ağızdan bağırmaya başladılar, geriye kaçtılar ve bir anda kayboldular.</p>

  <p class="calibre2">Ama Zerdüşt; dalgın ve yabancı, yerinden kalktı, etrafına bakındı ve şaşkınlıkla yalnızlığını duyarak kendi kendine sordu yavaş yavaş; "İşittiğim neydi, bana ne oldu?”</p>

  <p class="calibre2">Şimdi hafızası canlanmış ve bir bakışta dünle bugün arasında oluşan olayları kavramıştı.</p>

  <p class="calibre2">"İşte bu taş!” dedi ve sakalını sıvazladı. "Dün bu taşın üzerinde oturuyordum ve burada falcı karşıma çıkmıştı ve şimdi de işittiğim sesi, büyük yardım çığlığını, ilk olarak burada duymuştum. Yüksek insanlar, dün sabah ihtiyar falcının bana bildirdiği yardım çağrısı sizindi. Sizin sıkıntınız bana saldırmak ve denemek istiyordu. "Zerdüşt,” diyordu bana, "seni son günahına kışkırtmak için geliyorum.” "Son günahıma mı?” dedi Zerdüşt ve kendi sözüne öfkelenerek güldü.</p>

  <p class="calibre2">"Son günahımdan başka nem kaldı?”</p>

  <p class="calibre2">Zerdüşt yine içine çekildi, büyük taşın üzerine oturdu ve düşünceye daldı. Sonunda birdenbire sıçrayarak:</p>

  <p class="calibre2">"Acıma, acıma, yüksek insanlara acıma!” diye bağırdı. Çehresi mekanikleşmişti. Pekâlâ! Bunun zamanı vardı, ne önemi var?</p>

  <p class="calibre2">Benim acım ve benim acıma duygum. Bana ne!</p>

  <p class="calibre2">Ben mutluluğu mu arıyorum? Ben eserimi arıyorum!</p>

  <p class="calibre2">Haydi! Aslan geldi, çocuklarım yakınlarda. Zerdüşt olgunlaştı, saatim çaldı!</p>

  <p class="calibre2">Bu benim sabahımdır. Benim günüm başlıyor; gel, gel büyük öğle.”</p>

  <p class="calibre2">Zerdüşt böyle dedi ve karanlık dağlardan doğan sabah güneşi gibi kuvvetli ve parlak, mağarasını terk etti.</p>
</body>
</html>
