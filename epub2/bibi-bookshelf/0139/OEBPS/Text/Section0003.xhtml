<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="calibre7"><a class="calibre10" id="bookmark14"></a><span class="calibre8">III. BÖLÜM</span></h2>

  <p class="calibre4"><span class="calibre3">***</span></p>

  <p class="calibre2"><span class="calibre13">Siz yükseliş istediğiniz zaman yukarıya bakarsınız. Bense aşağıya bakarım. Çünkü ben yükselmişim. Sizden kim aynı zamanda gülebilir ve yükselmiş olabilir? En yüksek dağa çıkan, bütün dramlara ve abus kederlere güler...</span> <span class="calibre3">Zerdüşt</span></p>

  <h3 class="calibre11" id="sigil_toc_id_46"><a class="calibre10" id="bookmark15"></a><span class="calibre8">Gezgin</span></h3>

  <p class="calibre2">Gece yarısıydı. Zerdüşt adanın öbür kıyısına varmak için bir sırt üstünden yola çıkmıştı. Vapura binmek istiyordu. O kıyıda yabancı gemilerin de uğradıkları iyi bir liman vardı. Mutluluk adalarından denize açılmak isteyenler bu gemilere binerlerdi. Zerdüşt, dağa tırmanırken çocukluğundan beri yalnız başına yaptığı gezileri, tırmandığı dağ ve tepeleri düşünüyordu.</p>

  <p class="calibre2">“Ben bir gezginim ve bir dağa tırmanıcıyım!” diyordu kendi kendine. “Ovaları sevmem ve öyle görünüyor ki bir yerde uzun zaman sakin oturamam.</p>

  <p class="calibre2">Başıma yazgı ve yaşayış olarak ne gelirse gelsin, onda daima bir dönüp dolaşma ve bir tırmanış vardır. Çünkü sonunda insan ancak kendi hayatını ve kendi içini yaşar.</p>

  <p class="calibre2">Karşıma rastlantıların çıkabileceği zaman, geçti artık! Bana benim olmayan ne düşebilir? Benim olan bana döner, sonunda bana döner.</p>

  <p class="calibre2">Benim kendi varım; çoktandır uzaklarda olan ve bir takım rastlantılar, olaylar arasında dağılmış olan şeylerim bana döner.</p>

  <p class="calibre2">Bir şey daha biliyorum! Şimdi son zirvemin ve çoktandır beni bekleyen şeyin önünde bulunuyorum. Ah, şimdi en sarp yoluma tırmanacağım, en yalnız dolaşmama başladım.</p>

  <p class="calibre2">Ama benim karakterimde olanlar böyle bir andan kaçmazlar. Bu an der ki; ‘İşte şimdi büyüklük yolunu yürüyorsun.’ Zirve ve uçurum! Bu ikisi şimdi birleşmiştir.</p>

  <p class="calibre2">Büyüklük yolunu yürüyorsun! Şimdiye kadar senin için en büyük tehlike olan şey, şimdi sana son sığınak oluyor.</p>

  <p class="calibre2">Büyüklük yolunu yürüyorsun! Artık arkada hiçbir yol görmemek, senin en büyük yürekliliğin olacak. Büyüklük yolunu yürüyorsun! Bu yolda kimse seni sürünerek izlemeyecek. Ayağın arkanda kalan yolları sildi, yolun üstünde ‘imkânsızlık’ yazılı.</p>

  <p class="calibre2">Hiçbir merdivenin olmasa bile kendi başının üstüne çıkmayı başarmalısın, yoksa yukarıya nasıl çıkacaksın?</p>

  <p class="calibre2">Kendi kafanın üzerinden ve kendi kalbini atlayarak! Şimdi en yumuşak tarafın, en sert cephen olmalı.</p>

  <p class="calibre2">Kendini çok korumuş olan, bu aşırı özen yüzünden hastalanır. İnsanı sertleştiren şeyi övelim! Yağ ve bal akan ülkeyi sevmem.</p>

  <p class="calibre2">Çok şey görmek için dikkatini kendinden uzaklaştırmak şarttır. Bu sertlik her tırmanıcıya gereklidir. Fakat anlayan olarak görebilen, eşyanın en öndeki temellerinden gayri neyi görsün?</p>

  <p class="calibre2">Ama Zerdüşt, sen her şeyin dibini ve arkasını görmek istersin. Onun için kendi üstüne yükselmelisin, o kadar yükselmelisin ki yıldızların bile aşağıda kalsın.</p>

  <p class="calibre2">Evet, kendimi ve yıldızlarımı kendimden aşağıda görmeliyim. işte benim için zirve budur. Bana son zirve olarak bu kaldı.”</p>

  <p class="calibre2">Zerdüşt dağa tırmanırken kalbini bu sert özdeyişlerle teselli ediyordu. Çünkü kalbi şimdiye kadar bilmediği şekilde yaralıydı. Dağ sırtının zirvesine varınca deniz, gözünün önüne açıldı. Orada durdu, uzun zaman sustu. Bu yükseklerde gece soğuk, berrak ve yıldız gibi aydınlıktı.</p>

  <p class="calibre2">"Sonunda kederli yazgımı anlıyorum. Pekâlâ, hazırım, şimdi son yalnızlığım başladı,” dedi.</p>

  <p class="calibre2">"Ah, bu altımdaki siyah kederli deniz, ah, bu gebe gece bezginliği, ah, yazgı ve deniz, sizlere inmeliyim.</p>

  <p class="calibre2">En yüksek dağımın ve en uzun gezimin önünde bulunuyorum. Onun için şimdiye kadar çıktıklarımdan çok fazla, derinlere inmeliyim, şimdiye kadar tattığım kederlerin en koyusuna ve en karanlık fırtınalarına inmeliyim, yazgım böyle, pekâlâ, hazırım.</p>

  <p class="calibre2">En yüksek dağlar nereden çıkıyor? Bir zamanlar bunu sorardım. Öğrendim ki en yüksek dağlar denizden çıkıyorlar. Bunun belgesi, onun kayalarında ve zirvelerinde yazılıdır. En yüksek şey, en derin şeyden çıkmalıdır.”</p>

  <p class="calibre2">Zerdüşt, dağın soğuk zirvesine vardığı zaman böyle diyordu. Fakat denizin yakınına gelip kayalar arasında yalnız kaldığında yorulduğunu hissetti. Özlemi de artmıştı.</p>

  <p class="calibre2">"Henüz her şey uykuda!” dedi, "Deniz de uyuyor, bana uyku mahmuru ve yabancı gözlerle bakıyor. Ama sıcak bir nefesi var. Bunu duyuyorum ve rüya gördüğünü hissediyorum. Sert yastıklar üstünde rüya görerek kıvranıyor.</p>

  <p class="calibre2">Dinle! Dinle! Kötü anılarla nasıl inliyor! Kötü şeyler beklediğinden mi? Ah ey karanlık dev, senin için üzgünüm, seninle birlikte kederliyim ve sana acıyorum.</p>

  <p class="calibre2">Ah ne kadar isterdim ki elimin kuvveti yetse de seni bu kötü rüyalardan kurtarsam.”</p>

  <p class="calibre2">Zerdüşt böyle söylerken kasvetle kendi haline güldü; "Zerdüşt,” dedi, "denizi de avutmak istiyorsun ha!</p>

  <p class="calibre2">Ah, sevimli çılgın Zerdüşt! Ah güveni ve mutluluğuyla taşkın Zerdüşt! Ama sen her zaman böyleydin, her korkunç şeye kutsal bir gizlilikle yaklaşırdın. Her korkunç şeyi okşamak isterdin. Bir sıcak nefes ve pençenin üstünde yumuşak bir örtü! Her şeyi böyle sevmeye ve avutmaya hazırdın. Sevgi çok yalnız olanlara tehlikedir. Her şeye sadece canlı olduğu için sevgi. Gerçekten, benim sevgideki deliliğim ve yok olmam gülünecek şey.”</p>

  <p class="calibre2">Zerdüşt böyle dedi ve yine güldü. Fakat o anda terk ettiği dostlarını hatırladı. Sanki onlara karşı bir suç işlemiş gibi kendi fikirlerine öfkelendi ve gülerken bu yüzden ağlamaya başladı.</p>

  <p class="calibre2">Zerdüşt öfke ve özlemle acı acı ağlıyordu.<a id="bookmark16"></a></p>

  <h3 class="calibre11" id="sigil_toc_id_47"><span class="calibre8">Çehre ve Bilmece Üstüne</span></h3>

  <p class="calibre4"><span class="calibre3">I</span></p>

  <p class="calibre2">Geminin yolcuları arasında Zerdüşt’ün bulunduğu duyulunca herkeste büyük bir araştırma ve bekleyiş uyandı. (Çünkü bahtiyarlık adalarında başka bir yolcu daha vardı). Fakat Zerdüşt iki gün sustu. Kederden o kadar sağır ve soğuktu ki ne bakışlara ne sözlere cevap veriyordu. Fakat ikinci gün akşamı kulaklarını iyice açtı. Ama hâlâ susuyordu. Bu gemide dinlenmesi gereken çok acayip ve tehlikeli şeyler vardı ki uzaktan geliyordu ve uzağa gidiyordu. Zerdüşt bunun gibi uzak yolculuklara çıkanları ve tehlikesiz yaşamayanları severdi. Sonunda dinleye dinleye dili çözüldü ve kalbindeki soğukluk dağıldı. Ve şöyle konuşmaya başladı;</p>

  <p class="calibre2">"Cesur arayıcılar, deneyiciler ve usta yelkenlerle korkunç denizlere açılan sizler:</p>

  <p class="calibre2">Bilmece sarhoşları, alaca karanlıktan memnun ve ruhları bir flüt sesiyle her zaman bir girdaba ayartılabilenler, sizler çünkü siz korkak bir elle bir ipliği yoklamak istemediniz ve keşfettiğiniz şeyleri fethetmekten nefret edersiniz. Size gördüğüm bu bilmeceyi anlatacağım. En yalnız adamın çehresini!</p>

  <p class="calibre2">Geçenlerde ölü renkli gün doğumlarında dudaklarımı birbirine basarak sert ve tasalı yürüyordum. Çok kere güneşlerin battığını gördüm.</p>

  <p class="calibre2">Kötü, bozuk, inatçı ve üzerinde hiçbir ot ve fidan bitmeyen bir patikadan yürüyordum! Bir dağ patikası, ayaklarımın inadı altında hışırdıyordu.</p>

  <p class="calibre2">Çakılların alaycı çatırtıları üstünden ve taşları çiğneyerek sessizce yürüyordum. Bacaklarım yukarı doğru yol almıştı.</p>

  <p class="calibre2">Yukarı doğru! Bacaklarımı aşağı doğru çeken ağırlığa, benim en kötü düşmanım ve şeytanıma rağmen yukarı doğru.</p>

  <p class="calibre2">Yukarı doğru! Bu ağırlığın ruhu yarı cüce, yarı köstebek, inmeli ve felç ederek kulağıma, beynime kurşun ağırlığında damlalar akıtarak üstüme yüklenirken alaycı bir mırıltı ile heceleyerek:</p>

  <p class="calibre2">‘Ey Zerdüşt,’ dedi, ‘ey bilgin! Kendini pek yukarlara atmışsın. Fakat her fırlatılan taş, düşmeye mahkûmdur!</p>

  <p class="calibre2">Ey Zerdüşt, bilgin adam, fırlatılmış taş, yıldızların parçalayıcısı, bizzat kendini bu kadar yükseklere attın. Fakat her fırlatılan taş düşecektir.</p>

  <p class="calibre2">Kendi kendinin mahkûmu ve bizzat taşlanmaya hükümlü. Zerdüşt taşı çok uzağa fırlattın. Fakat o senin tepene düşecek.’</p>

  <p class="calibre2">Cüce, bundan sonra sustu ve susması uzun sürdü. Fakat susuşu bana ağır geldi. Çünkü bu durumda iki kişi tek kişiden daha yalnızdır.</p>

  <p class="calibre2">Yükseldim, yükseldim, hayal kurdum ve düşündüm. Fakat hepsi beni sıkıştırdı. En acı işkencelerle yorulmuş fakat daha kötü bir rüya ile uyandırılmış bir hastaya benzedim.</p>

  <p class="calibre2">Fakat bende bir şey var ki adına cesaret diyorum. Bu şimdiye kadar bende her neşesizliği öldürmüştür. İşte bu cesaret, bana sessizlikle şunu söyletti: ‘Cüce, ya sen, ya ben!’</p>

  <p class="calibre2">Cesaret en iyi öldürücüdür. Saldıran cesaret. Çünkü her saldırışta bir cümbüş vardır.</p>

  <p class="calibre2">İnsan en cesur hayvandır. Bütün hayvanları bununla yenmiştir. İnsan bu cümbüşle her acıyı yenmiştir. İnsan acısı en derin acıdır.</p>

  <p class="calibre2">Cesaret, uçurumlardaki baş dönmesini de yener. İnsan nerede uçurumda değil ki? Görmek bile uçurumları görmek değil midir?</p>

  <p class="calibre2">Cesaret en iyi öldürücüdür. Cesaret acımayı de öldürür ve acıma, en derin uçurumdur. İnsan hayatı ne derinlikte görürse, acıya da aynı derinlikte bakar.</p>

  <p class="calibre2">Cesaret ve saldıran cesaret en iyi öldürücüdür. O ölümü de öldürür. Çünkü o der ki: “Hayat bu muydu? Pekiyi öyleyse bir daha!”</p>

  <p class="calibre2">Bu özdeyişte çok güzel bir cümbüş vardır, kulağı olan işitir.”</p>

  <p class="calibre4"><a id="bookmark17"></a><span class="calibre3">II</span></p>

  <p class="calibre2">“ ‘Dur, cüce!’ dedim, Ya sen ya ben! Fakat ben senden kuvvetliyim. Sen bendeki uçurumlu fikirleri bilmezsin, bu fikirleri taşımaya dayanamazsın.’</p>

  <p class="calibre2">Burada beni ferahlatan bir şey oldu. Gizli şeyleri öğrenmeye meraklı cüce, omuzumdan atladı ve karşımdaki bir taşa oturdu. Durduğumuz yerde bir geçit vardı.</p>

  <p class="calibre2">‘Şu geçide bak cüce!’ dedim. ‘Bunun iki yolu var. Burada iki yol birleşiyor, bu yolun sonuna kadar henüz kimse varmadı.</p>

  <p class="calibre2">Şu geriye giden uzun yol, sonsuza dek sürer. Ve şu öteki yol, bu da başka bir sonsuzluğa gider.</p>

  <p class="calibre2">Bu yollar birbirleriyle çelişirler ve kafalarıyla birbirlerini iterler. İşte bu geçitte birleşmişlerdir. Geçidin yukarısında adı yazılıdır; “An”.</p>

  <p class="calibre2">Fakat bunlardan biri izlense ve daima daha fazla ve daha derin izlense, zanneder misiniz ki bu yollar sonsuz olarak çelişsinler?”</p>

  <p class="calibre2">Cüce, ‘Her düz şey yalan söyler.’ diye hakaretle mırıldandı. ‘Her gerçek eğridir, bizzat zaman bile bir dairedir.’</p>

  <p class="calibre2">‘Ey ağırlığın ruhu!’ diye öfke ile söylendim. ‘Bu işi o kadar kolaya alma. Yoksa seni oturduğun yerde bırakırım topal; seni yukarlara ben taşıdım!</p>

  <p class="calibre2">"Şu ana bak” dedim. Bu “an” geçidinden geriye doğru uzun bir yol gidiyor. Arkamızda bir sonsuzluk var.</p>

  <p class="calibre2">Yürüyebilen herkes, bu yolu yürümüş olmalı, değil mi? Meydana gelebilecek her şey, bir defa olmalı, yapılmalı ve geçilmeli, değil mi?</p>

  <p class="calibre2">Eğer her şey önceden bir defa daha gelmişse bu ana, ne dersin cüce? Bu an da daha önceden bir defa gelmiş, değil midir?</p>

  <p class="calibre2">Her şey birbirine o kadar bağlanmış değil midir ve bu “an” bütün gelecek şeyleri hatta kendisini de kendine çekecek, değil midir?</p>

  <p class="calibre2">Öyleyse yürüyebilen her şey, bu uzun yoldan da yürüyüp geçmelidir.</p>

  <p class="calibre2">Ay ışığında sürünen bu örümcek ve bizzat ayışığı, ben ve şu kapının önündeki sen. Hep beraber sonsuz şeylerdik. Fısıldaşarak hepimiz eskiden de bir defa böyle buluşmuş olsak gerek, değil mi? Tekrar dünyaya gelmek ve şu öteki yola, bu uzun korkunç yola gitmek zorunda değil miyiz? Daima yeniden dünyaya gelmek zorunda değil miyiz?”</p>

  <p class="calibre2">Böyle konuşuyordum. Gittikçe yavaşlayarak konuşuyordum. Çünkü kendi fikirlerimden ve özellikle gizli fikirlerimden korkuyordum. Burada birdenbire yakınlardan bir köpek havlaması duydum.</p>

  <p class="calibre2">Daha önce de böyle bir köpeğin böyle havladığını duymuştum. Geçmişi hatırladım. Evet en uzak çocukluk yaşımda duymuştum.</p>

  <p class="calibre2">Bir köpeğin böyle havladığını duymuştum. Bir köpeğin kafasını yukarıya kaldırarak tüyleri diken diken titreyerek, köpeklerin bile hayaletlere inandıkları sakin gece yarısında, böyle bir köpeğin havladığını duymuştum. Daha şimdi dolunay, ölü sessizliği içinde evin ardına geçti. Yuvarlak bir alev gibi sakindi. Basık damın üstünde bir yabancı mülk üstünde durur gibiydi!</p>

  <p class="calibre2">O zamanlar köpek şaşırmıştı. Çünkü köpekler hırsıza ve hayalete inanırlar. İşte köpeğin sesini bir defa daha duyunca yine acıdım.</p>

  <p class="calibre2">Cüce, geçit, örümcek ve bütün fısıldaşmalar nereye kayboldular? Rüya mı görüyordum, uyanık mıydım? Kendimi birdenbire vahşi kayalar arasında en durgun ay ışığının altında yalnız kalmış buldum.</p>

  <p class="calibre2">Fakat şurada bir insan yatıyor, şurada bir köpek sıçrıyor, inliyor, tüylerini kabartıyor. Şimdi benim geldiğimi gördü, tekrar ulumaya başladı. Sızlanıyordu. Bir köpeğin böyle yakardığını hiç duymuş muydum?</p>

  <p class="calibre2">Ve gerçekten, gördüğüm şeyi daha önce görmemiştim. Ağzından siyah ağır bir yılan sarkan bir genç çobanı kıvranırken, titrerken, bozulurken bozulmuş çehresiyle gördüm.</p>

  <p class="calibre2">Bir çehrede bu kadar tiksinti ve bu kadar dehşetli bir korku gördüğüm olmuş muydu?</p>

  <p class="calibre2">Herhalde çoban uykudayken, yılan, boğazına girmiş ve orasını sokmuştu.</p>

  <p class="calibre2">Elimle yılanı çektim. Fakat boşuna. Onu boğazdan ayıramadım. ‘Isır, ısır. Başını ısırarak kopar’. İçimden dehşet, nefret, kin, acıma bütün iyi ve kötü taraflarım hep birlikte, böyle bağırıyordu.</p>

  <p class="calibre2">Ey etrafımdaki cesurlar, arayıcılar, usta yelkenlerle bilinmemiş denizlere açılanlar, çözümsüzlüğü sevenler!</p>

  <p class="calibre2">Zamanında gördüğüm bilmeceyi bana çözün. En yalnız adamın çehresini anlatın.</p>

  <p class="calibre2">Çünkü o bir çehre ve bir önceden görmeydi. Zamanında işaret olarak gördüğüm neydi ve bir zaman sonra gelecek olan kimdir?</p>

  <p class="calibre2">Boğazını yılan sokan çoban kimdir?</p>

  <p class="calibre2">Boğazının içine en ağır, en karanlık şeyler sokulacak olan adam kimdir?</p>

  <p class="calibre2">Çoban sesimi anladı, kuvvetlice ısırdı. Ve yılanın kopmuş başını tükürerek ağzından fırlattı. Ve ayağa kalktı.</p>

  <p class="calibre2">Artık o, bir çoban ve bir insan değildi. Gülen, değişmiş, kutsiyete ermiş birisi idi. Dünyada henüz hiç kimse onun güldüğü gibi gülmemişti.</p>

  <p class="calibre2">Ah kardeşlerim, öyle bir gülüş duydum ki bir insan gülmesi değildi. Şimdi beni bir susuzluk ve yatıştırılamayan bir özlem kemiriyor.</p>

  <p class="calibre2">Bu gülüşe karşı özlem beni kemiriyor. Of, yaşamaya hâlâ nasıl dayanıyorum ve şimdi ölmeye nasıl dayanırdım!</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_48"><a class="calibre10" id="bookmark18"></a><span class="calibre8"><a class="calibre10" id="bookmark19"></a>İstenmeden Gelen Mutluluk</span></h3>

  <p class="calibre2">Zerdüşt, kalbinde böyle çözümsüzlük ve acılıklarla denizi geçiyordu. Fakat mutluluk adalarından ve dostlarından dört günlük bir ara ile ayrılınca, bütün acılarını yenmişti. Yine zafer kazanmış ve sağlam bir durumda yazgının üstündeydi. O zaman neşeli, vicdanına şöyle seslendi: "Gene yalnızım ve yalnız olmak istiyorum; temiz gök ve açık denizle yalnız. Etrafımda yine ikindi oluyor.</p>

  <p class="calibre2">Dostlarımı, zamanında bir ikindi vakti bulmuştum. Son buluşmamız da yine bir ikindi vaktiydi. Bütün ışıkların hafiflediği saat.</p>

  <p class="calibre2">Yerle gök arasında, bir şans eseri olarak yolculukta bulunan her şey, kendisine bir barınak olsun diye aydın bir gönül arar. Şimdi bütün ışıklar mutluluktan hafiflemiştir.</p>

  <p class="calibre2">Ey hayatımın ikindisi, bir zamanlar benim bahtım da bir barınak olmak için vadiye inmişti. Bu konuksever ruhları orada bulmuştum.</p>

  <p class="calibre2">Ey ömrümün ikindisi, fikirlerimin bu canlı bitkisi ve en yüksek ümidimin sabah ışığı birleşebilselerdi neler feda etmezdim!</p>

  <p class="calibre2">Yaratıcı, zamanında yoldaşlar ve kendi ümidine çocuklar arıyordu. Bunları bulamayacağını ve ancak kendisinin yaratması gerektiğini anladı.</p>

  <p class="calibre2">Böylece şimdi işime koyuldum. Çocuklarıma gidiyorum ve onlardan geliyorum. Zerdüşt, çocuklarının hatırı için kendisini geliştirmelidir.</p>

  <p class="calibre2">Çünkü insan en çok kendi çocuğunu ve kendi eserini sever. İnsanın kendisine büyük sevgi duyması gebeliğe işarettir. Ben öyle düşünürüm.</p>

  <p class="calibre2">Çocuklarım henüz baharlarında yeşeriyorlar. Birbirlerine yakın, bahçemin ve dünyamın en güzel ağaçları hep birlikte rüzgârdan sallanarak.</p>

  <p class="calibre2">Gerçekten, bunları bir defa da yalnız bırakmak istiyorum ki yalnızlığı, inadı ve geleceği düşünmeyi öğrensinler.</p>

  <p class="calibre2">Bu ağaç elastiki bir katılık, budaklı ve denize iğrilmiş halde durmalıdır. Yenilmez bir hayatın canlı bir deniz feneri gibi.</p>

  <p class="calibre2">Onlardan her biri, dağ hortumunun su içtiği ve fırtınaların denizi çalkadığı yerde, tek başlarına bir gün ve bir gece nöbet tutmalıdır ki kendini denesin ve ne olduğu bilinsin.</p>

  <p class="calibre2">Acaba benim cinsimden ve benim soyumdan mıdır? Kuvvetli bir iradeye sahip midir? Konuşurken de susabilir mi, verirken alacak kadar hoşgörülü mü? Bir gün gelip Zerdüşt’ün yaratma ortağı, bayram ortağı, yoldaşı olabilir mi? Benim irademi ve her şeyin olgunlaşması gerektiğini değer levhalarının üstüne, yazabilir mi? İşte bunlar denensin ve böylece o tanınsın!</p>

  <p class="calibre2">İşte onun ve o gibilerin hatırı için ben kendimi olgunlaştırmalıyım. Böylece mutluluğumdan uzaklaşıyor, kendimi belalara sunuyorum. Kendimi son bir sınava ve tanıya bırakıyorum.</p>

  <p class="calibre2">Evet ayrılmak zamanı geldi. Gezginin gölgesi, en uzun bir dinlenme ve en sakin saat; bunların hepsi bana ‘tam zamanı’ diyorlar.</p>

  <p class="calibre2">Rüzgâr anahtar deliğinden içeriye üflüyor ve ‘gel’ diyor. Kapı yavaşça açılıyor ve ‘git’ diyor.</p>

  <p class="calibre2">Fakat, ben çocuklarıma olan sevgimle dağlanmış yatıyorum. İstek, bana bu halkayı bağlamıştı. Çocuklarımın avı ve kendimi onlarda kaybetmenin sevgisi!</p>

  <p class="calibre2">İstek benim için kendimi kaybetmektir. Çocuklarım, sizler benimsiniz. Bu sahiplenmede yalnız güven bulunmalı ve istekten eser bulunmamalı.</p>

  <p class="calibre2">Fakat sevgimin güneşi, kaynatacak kadar sıcaktı. Zerdüşt kendi özünde kaynıyor. Böylece gölgeler ve şüpheler üstümden uçup gittiler.</p>

  <p class="calibre2">Buza ve kışa özlem duyuyorum. Ah kış ve buz, beni yine inletseler ve titretseler diye sızlanıyordum, o zaman içimden buzlu bir sis yükseldi.</p>

  <p class="calibre2">Geçmişim mezarlarımdan çıktı. Nice canlı gömülmüş acılar uyandıran bu ezici sızılar, uykularını almışlardı ve ölü örtüleri içinde saklı duruyorlardı.</p>

  <p class="calibre2">Her şey bana işaretle şunu haykırıyordu; ‘Zamanı geldi.’ Ama ben duymuyordum. Sonunda uçurum kımıldadı ve fikrim beni ısırdı.</p>

  <p class="calibre2">Ah bir uçurum gibi fikir, benim fikrim; ne zaman titremeden senin kazdığını duymaya dayanacak kadar kuvvetli olacağım?</p>

  <p class="calibre2">Senin kazdığını duyarken yüreğim ağzıma geliyor. Ey uçurum susuzluğu, senin susman beni boğacak!</p>

  <p class="calibre2">Seni yukarıya çağırmaya hiçbir zaman cesaret edemedim. Seni beraberimde taşıdığım bana yetiyor. Son aslan cesareti ve kudreti gösterecek kuvvette değilim henüz.</p>

  <p class="calibre2">Senin ağırlığın beni korkutmaya yetiyor.</p>

  <p class="calibre2">Fakat bir gün seni yukarıya çıkaracak aslan sesine ve kudretine sahip olmalıyım.</p>

  <p class="calibre2">Şimdilik kendimi yenmiş bulunuyorsam daha büyük şeyleri de yenmek isterim. Bir zafer, mükemmelleştiğimin mührü olmalıdır.</p>

  <p class="calibre2">Şimdilik daha, belirsiz denizlerde dolaşıyorum. Basit dilli rastlantı beni okşuyor, öne ve arkaya bakıyorum. Henüz bir son göremiyorum.</p>

  <p class="calibre2">Son mücadelemin saati henüz çalmadı. Yoksa şimdi çalıyor mu? Gerçekten etrafımdaki deniz ve hayat, hilekâr bir güzellikle beni seyrediyor.</p>

  <p class="calibre2">Ey ömrümün ikindisi, ey akşamdan önceki mutluluk, ey açık denizin limanı! Ey güvensizlik içindeki sakinlik! Hepinize karşı ne kadar güvensizim!</p>

  <p class="calibre2">Gerçekten! Sizin hilekâr güzelliğinize karşı güvensizim. Pek tatlı gülümsemelere karşı güvensiz olan aşığa benziyorum. En çok sevdiğim sertlikle, nazikçe iten bir kıskanç âşık gibi, bu ihtiyar saati önümden itiyorum.</p>

  <p class="calibre2">Ruhani saat, uzaklaş benden. Sen bana isteğimin karşısında mutluluk getirdin. Ben şimdi en derin acıma ulaşmak istiyorum. Senin gelişin zamansız!</p>

  <p class="calibre2">Ruhani saat, git buradan! Çocuklarımın yanına sığın. Çabuk, daha akşam olmadan önce benim şansımla onları kutsa!</p>

  <p class="calibre2">İşte akşam yaklaşıyor, güneş batıyor. Hoşça kal şansım.”</p>

  <p class="calibre2">Zerdüşt böyle dedi. Ve bütün gece mutsuzluğunu bekledi. Fakat boşuna. Gece, aydınlık ve sakindi. Ve talih ona gittikçe yaklaştı. Fakat sabaha karşı Zerdüşt kendi kendine güldü ve alaylı alaylı şöyle dedi; “Şans beni kovalıyor. Bunun nedeni kadın peşinde koşmayışımdır. Oysaki şans bir dişidir.”</p>

  <h3 class="calibre11" id="sigil_toc_id_49"><a class="calibre10" id="bookmark20"></a><span class="calibre8"><a class="calibre10" id="bookmark21"></a>Güneş Doğmadan</span></h3>

  <p class="calibre2">Ey üstümdeki temiz, derin gök. Ey ışık uçurumu, sana bakarak ilahi tutkularla ürperiyorum.</p>

  <p class="calibre2">Kendimi senin yüksekliğine atmak; benim derinliğim budur.</p>

  <p class="calibre2">Senin temizliğinde gizlenmek; benim masumiyetim budur.</p>

  <p class="calibre2">Tanrıyı, güzelliğini örtüyor, şen yıldızlarını saklıyorsun, susuyorsun. Hikmetini bana, konuşmadan öğretiyorsun.</p>

  <p class="calibre2">Bugün çalkanan denizin üstünde sessiz doğdun. Sendeki sevgi ve ar, fırtınalı ruhuma ferahlık veriyor.</p>

  <p class="calibre2">Güzelliğine bürünmüş olarak bana geldin ve hikmetinle seslendin.</p>

  <p class="calibre2">Senin ruhundaki utanma duygusunun ve gösterişinin farkına varmaz olur muyum? Bana, insanların, en yalnızına, güneşten önce geldin.</p>

  <p class="calibre2">Biz önceden beri dostuz. Kederimiz, sevincimiz ve özümüz ortaktır. Güneşimiz bile ortaktır.</p>

  <p class="calibre2">Biz birbirimizle konuşmayız. Çünkü pek fazla şey biliriz. Biz birbirimize susarak hitap ederiz, bilgilerimizi birbirimize gülümseyerek veririz.</p>

  <p class="calibre2">Ateşimin ışığı sen değil misin? Anlayışımın ikiz ruhu sende değil mi?</p>

  <p class="calibre2">Her şeyi beraber görüp öğrendik. Birbirimize ve birbirimizin üstüne yükselmeyi ve lekesiz gülümsemeyi beraber öğrendik.</p>

  <p class="calibre2">Aramıza zorlama, hedef ve suç bir yağmur gibi damladığı zaman parlak gözlerle kilometrelerce uzaktan bulutsuz derinliklere gülümsemeyi beraber öğrendik.</p>

  <p class="calibre2">Ve eğer yalnız dolaşsaydım, ruhum geceleyin ve sarp yollardan neyin açıldığını duyardı?</p>

  <p class="calibre2">Dağlara çıkmışsam kimi arıyordum, dağlarda senden başka kimi arıyordum?</p>

  <p class="calibre2">Bütün gezintilerim ve tırmanışlarım! Bunlar zorunluydu. Çaresiz kalmışın çaresiydi. Bütün iradem yalnız uçmak, sana doğru uçmak ister.</p>

  <p class="calibre2">Geçici bulutlar ve seni lekeleyen şeyler kadar nefret ettiğim ne var? Kendi kinimden bile nefret ediyordum. Çünkü seni lekeliyordu.</p>

  <p class="calibre2">Geçici bulutlara kızarım. Bu sinsi, hırsız kediler senin ve benim ortak olan bir şeyimizi çalarlar. Muazzam ve sınırsız bir ‘evet’ ve ‘âmin’imizi çalarlar.</p>

  <p class="calibre2">Biz geçici bulutlara kızarız. Bu aracılara ve barıştırıcılara, kutsanmayı da lanetlenmeyi de öğrenmemiş olan bu yarım yamalaklara kızarız.</p>

  <p class="calibre2">Ey aydınlık gök, seni geçici bulutlarla örtülmüş görmektense bir uçurumda göksüz oturmayı ve kapalı gök altında bir fıçı içinde kalmayı tercih ederim.</p>

  <p class="calibre2">Çok defa bu geçici bulutları zikzaklı tellerle, şimşekten bir altın teliyle yakalamak isteğini duyarım. Gök gürler gibi, şişkin karınlarına davulla vurmak isterim. Öfkeli bir davulcu senin ‘evet’ ve ‘âmin’ini çalıyor. Ey üstümdeki temiz aydınlık gök, ey ışık uçurumu, onlar benim ‘evet’ ve ‘âmin’imi senden çalıyorlar.</p>

  <p class="calibre2">Çünkü gürültüyü, gök gürlemesini ve sağanakları bu sinsi, şüpheci, kedi sessizliğine tercih ederim. İnsanlar arasında da en çok sinsilerden, yarımlardan, kararsız geçici bulut tiplerinden nefret ederim.</p>

  <p class="calibre2">Kutsamayı bilmeyen, lanetlemeyi öğrenmeli. Bu içten öğüt bana berrak gökten geldi. Bu yıldız karanlık gecelerde de benim göğümde görünür.</p>

  <p class="calibre2">Ey temiz, berrak gök, ey ışık uçurumu. Sen beni kuşattıkça ben bir kutsayıcı ve evet deyiciyim ve bütün uçurumlara kutsayıcı evetimi taşırım.</p>

  <p class="calibre2">Ben kutsayıcı ve evet deyici oldum. Bu iş için uzun zaman uğraşmaya mecburum. Kutsanacak ellerim boşalsın diye güreşçi olmaya mecbur oldum.</p>

  <p class="calibre2">Ama benim kutsamam şudur; her şeyi kendisine layık bir gök olmak. Yuvarlak bir çatı, zümrüt bir çan ve sonsuz bir güven, böyle kutsayan bahtiyardır.</p>

  <p class="calibre2">Çünkü her şey sonsuzluk pınarında iyi ve kötünün ötesinde vaftiz edilir.</p>

  <p class="calibre2">İyi ve kötü ancak ara gölgeleri, loş hüzünler ve geçici bulutlardır.</p>

  <p class="calibre2">Bu sözüm bir kutsamadır, bir günah işleme değildir! Her şeyin üstünde rastlantı, tanrısal iffet, tanrısal yalnızlık ve tanrısal taşkınlık vardır.</p>

  <p class="calibre2">Yalnızlık! Bu, dünyanın en eski asaletidir. Bunu herkese verdim, onları bir maksatla kölelikten kurtardım.</p>

  <p class="calibre2">Böylece bu özgürlük ve tanrısal neşeyi bir zümrüt çam gibi her şeyin üstüne aşmış oldum. Onların üstünde ve onların aracılığıyla hükmeden bir sonsuz irade yoktur.</p>

  <p class="calibre2">Hepsinde bir şey imkânsızdır; ‘mantıklı’ diye öğrettiğim bu azman taşkınlığı ve bu deliliği o sonsuz iradenin yerine koydum.</p>

  <p class="calibre2">Ancak bir parça şuur, yıldızdan yıldıza serpilmiş bir hikmet tohumu, bu ekşi maya her şeye karışmıştır, deliliğin hatırı için her şeye bir hikmet karışmıştır.</p>

  <p class="calibre2">Bir parça hikmet mümkündür ama herkeste, rastlantının ayakları üstünde dans etmeyi tercih eden, mutlu bir güven hissi buldum.</p>

  <p class="calibre2">Ey üstümdeki temiz, yüksek gök; senin temizliğinin eseri olarak öğrendim ki sonsuz akıl, örümceği ve örümcek ağı yoktur. Sen benim için kutsal rastlantıların dans ettiği zeminsin, ilahi zarlar ve oyuncular için bir tanrı masasısın.</p>

  <p class="calibre2">Kızarıyorsun ha, söylenmeyecek bir şey mi söyledim, seni kutsayayım derken günah mı işlemiş oldum?</p>

  <p class="calibre2">Yoksa yüzünü kızartan ikisi arasındaki utanç mı?</p>

  <p class="calibre2">Büyük gün geliyor diye susmamı ve gitmemi mi istiyorsun?</p>

  <p class="calibre2">Dünya derindir ve gündüz düşünüldüğünden daha derindir. Gün doğmadan her şey konuşmaz ama o gün geliyor, haydi ayrılalım.</p>

  <p class="calibre2">Ey üstümdeki mahcup, parlak gök! Ey güneş doğmadan önceki bahtiyarlığım, gündüz oluyor. Onun için ayrılalım.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_50"><a class="calibre10" id="bookmark22"></a><span class="calibre8"><a class="calibre10" id="bookmark23"></a>Küçültücü Erdeme Dair</span></h3>

  <p class="calibre4"><span class="calibre3">I</span></p>

  <p class="calibre2">Zerdüşt karaya ayak basınca doğru kendi dağına ve mağarasına gitmedi. Birçok yollardan dolaştı. Çeşitli sorular sorarak açıklama aldı. Ve kendisi için müstehziyane şöyle dedi:</p>

  <p class="calibre2">"Şu ırmağa bak ki birçok kıvrımlar yaptıktan sonra kendi mansabına dökülüyor.”</p>

  <p class="calibre2">Öğrenmek istiyordu; bu aralık insanlar nasıl olmuştu? Büyümüşler miydi yoksa küçülmüşler miydi? Birdenbire bir ara yeni evler gördü, şaşarak sordu: "Bu evler ne olacak? Onları hiçbir büyük ruh kendi sembolü olarak kurmamıştı. Onları bir afacan çocuk oyun kutusundan mı çıkardı? Ah bunları başka bir çocuk da yine kutusuna koysa! Hele şu odacıklara bak! Buraya erkekler girip çıkabilir mi? Bu evleri ipekböceği veya kendilerini de yalatacakları pis kedileri için yaptıkları hissini alıyorum.</p>

  <p class="calibre2">Zerdüşt durdu ve düşündü sonra kederli şöyle dedi:</p>

  <p class="calibre2">"Her şey küçülmüş her yerde basık kapılar görüyorum. Benim gibileri oradan geçebilir ama bükülerek!</p>

  <p class="calibre2">Ah küçüklerin karşısında bükülmeye mecbur kalmayacağım ülkeme, ne zaman varacağım?</p>

  <p class="calibre2">Zerdüşt içini çekti ve uzaklara daldı. Aynı gün küçültücü erdem hakkındaki söylevini verdi.</p>

  <p class="calibre4"><a id="bookmark24"></a><span class="calibre3">II</span></p>

  <p class="calibre2">Şu halkın arasında dolaşıyorum ve onları inceliyorum. Erdemlerini kıskanmadığım için beni affetmiyorlar.</p>

  <p class="calibre2">Onlara; "Küçük insanların küçük erdemlere ihtiyacı vardır. Küçük insanların da gerekli oluşu bana acı geliyor!” dediğim için bana diş biliyorlar.</p>

  <p class="calibre2">Ben bu yabancı diyarda tavukların bile ısırdıkları horoza benziyorum, ama bu yüzden tavuklara dargın değilim.</p>

  <p class="calibre2">Bütün küçük üzüntülere olduğu gibi, bunlara karşı da kibarım, çünkü dikenlere aleyhtar olmak, sanırım ki ancak kirpilere yaraşır.</p>

  <p class="calibre2">Akşamları ateşin etrafında oturdukları zaman, hep benden söz ederler ama beni düşünmezler. Hakkımdaki şamatalar düşüncelerimin üstüne bir örtü çeker, bu sakinliği öğrendim.</p>

  <p class="calibre2">Bu karanlık bulut bizden ne istiyor? Dikkatli olalım da bize bir salgın hastalık getirmesin! Birbirleriyle böyle şamata ederler.</p>

  <p class="calibre2">Geçenlerde bir kadın bana gelmek isteyen çocuğunu, "Bu adamın gözleri, çocuk ruhlarını yakar” diyerek benden uzaklaştırıyordu.</p>

  <p class="calibre2">Ben konuştuğum zaman öksürüyorlar. Sanıyorlar ki öksürük sert rüzgârlara karşı bir siperdir. Mutluluğumun fırtınasını keşfedemiyorlar.</p>

  <p class="calibre2">"Bizim, Zerdüşt için henüz zamanımız yok!” diyorlar. Fakat Zerdüşt için olmayan bir zamandan ne çıkar?</p>

  <p class="calibre2">Hele beni övmeleri! Bunların övmeleriyle nasıl avunabilirim? O övüş, benim için bir dikenli kuşaktır belimden çıkarırken de bana batar.</p>

  <p class="calibre2">Onlardan şunu da öğrendim; öven, bir şey veriyormuş gibi poz alıyor. Oysaki daha fazla armağan almak istiyor.</p>

  <p class="calibre2">Ayaklarıma sorun, acaba onların övüşleri ve avutmaları hoşuna gidiyor mu? Böyle bir tiktakla ayaklarım ne dans edebilir ne de sakin durabilir!</p>

  <p class="calibre2">Beni överek küçültücü erdemlere kandırmak istiyorlar, ayaklarımı küçük şansın çaldığını oynamaya alıştırmak istiyorlar!</p>

  <p class="calibre2">Şu halkın içinde dolaşıyorum ve onları inceliyorum. Onlar küçülmüşlerdir ve gittikçe küçülecekler. Mutlulukları ve erdemleri budur.</p>

  <p class="calibre2">Onlar erdemde de alçak gönüllüdürler. Çünkü rahatlık isterler, rahatlıkla ancak alçak gönüllü erdem uyuşur.</p>

  <p class="calibre2">Onlar da gerçi kendilerine göre bir yürüme ve ilerleme öğrenirler, ama ben buna aksama derim. Bu halleriyle acelesi olanlar için birer engelden başka bir şey değillerdir.</p>

  <p class="calibre2">Bazıları ileri doğru yürür ve ensesini bükerek geriye bakar. Böylelerini çiğneyip geçesim gelir.</p>

  <p class="calibre2">Ayak ve göz, yalan söylememeli ve birbirlerinin yalanını cezalandırmamalı. Ama küçüklerin yalanı çok olur. İçlerinden birkaçı iradeye sahiptir. Fakat çoğu iradeye tutsaktır.</p>

  <p class="calibre2">Birkaçı içtendir. Fakat çoğu sahte aktördür.</p>

  <p class="calibre2">Aralarında istemedikleri halde ve farkında olmadan artistlik edenler vardır. Saf, temiz olan hep az olur. Hele saf, temiz artistler.</p>

  <p class="calibre2">Burada erkek az, onun için kadınlar erkekleşiyor. Çünkü kadında kadınlığı bulmak için, gerçek erkeklik gerekir.</p>

  <p class="calibre2">En kötü ikiyüzlülükleri şu; emredenler, emre uyanların erdemlerine ikiyüzlülük ediyor.</p>

  <p class="calibre2">"Ben hizmet ediyorum, sen hizmet ediyorsun, biz hizmet ediyoruz.” İkiyüzlülükle hükmedene böyle tapınılır. Hele en baştaki de ilk hizmetçi ise yazıklar olsun!</p>

  <p class="calibre2">Ah gözüm onların ikiyüzlülüklerine dikildi! Sinek mutluluklarını ve güneşli pencere camlarındaki vızıltılarını keşfettim!</p>

  <p class="calibre2">O kadar iyilik, o kadar düşkünlük gördüm; o kadar adalet, o kadar acıma ve o kadar düşkünlük! Birbirlerine karşı iyi, adaletli ve yuvarlaktırlar. Kum tanelerinin birbirlerine karşı iyi adaletli ve yuvarlak oluşları gibi!</p>

  <p class="calibre2">Bir küçük mutluluğu alçak gönüllülükle kucaklamayı yazgı sayıyorlar ve bu sırada yeni bir küçük şansa doğru gözlerini şaşılaştırıyorlar.</p>

  <p class="calibre2">Onlar esasında köse olmak isterler, hele kimsenin kendilerine acı vermemesine bakarlar. Böylece herkese uyum ve saygı göstermiş oluyorlar.</p>

  <p class="calibre2">Adına erdem deseler de bu, bir korkaklıktır.</p>

  <p class="calibre2">Bu küçük adamlar bir defa sert konuşacak olsalar, ancak ses kısıklıklarını belli ederler. Her esinti onların sesine kısıklık verir.</p>

  <p class="calibre2">Kurnazdırlar! Erdemlerinin kurnaz parmakları vardır. Fakat yumrukları yoktur. Parmakları yumruklaşmayı bilmez.</p>

  <p class="calibre2">Alçakgönüllü ve uysal yapan her şey, onlarca erdemdir! Böylece kurdu köpekleştirirler ve insanı da insanın en basit evcil hayvanı haline getirdiler.</p>

  <p class="calibre2">Sırıtarak; "Biz her şeyin ortasını ararız. Ölen savaşçılardan da, keyif süren domuzlardan da uzağız.” derler.</p>

  <p class="calibre2">Fakat bu, eşitlik adında olsa da aslında bir orta halliliktir.</p>

  <p class="calibre4"><a id="bookmark0"></a><span class="calibre3">III</span></p>

  <p class="calibre2">Şu halkın arasında dolaşıyorum ve bazı şeyler söylüyorum. Fakat onlar bunu kavramayı ve saklamayı bilmezler.</p>

  <p class="calibre2">Günahlarından dolayı suçlandırmak için gelmediğime şaşıyorlar. Evet gerçekten, ben "yankesicilerden korununuz” demek için gelmedim.</p>

  <p class="calibre2">Sanki içlerinde, sesleri ucu sivri bir tebeşir gibi gıcırdayan ukalaların sayısı yetmezmiş gibi, sivri akıllılıklarını daha da sivriltmediğine şaşıyorlar.</p>

  <p class="calibre2">"İçinizdeki, ellerini kavuşturup inleyerek ibadet etmek isteyen bütün korkak şeytanları lanetleyiniz.” dediğim zaman "Zerdüşt dinsiz!” diye bağırıyorlar.</p>

  <p class="calibre2">Bunu özellikle yazgıya razı olanlar söylüyorlar. İşte bunların kulağına bağırmayı severim. “Evet ben Zerdüşt, tanrısız Zerdüşt’üm!”</p>

  <p class="calibre2">Ah, bu her şeyi tanrıya yükleyen insanlar! Nerede küçüklük, hastalık ve adilik varsa bit gibi oraya sokulurlar. Onların belini bükmekten ancak tiksinti beni alıkoyar.</p>

  <p class="calibre2">Ben Zerdüşt, dinsiz Zerdüşt, diyorum ki benden daha tanrısız kim var ki ondan ders almakla sevineyim.</p>

  <p class="calibre2">Ben Zerdüşt, tanrısız Zerdüşt, benim gibisini nerden bulayım? Benim eşim, benzerim, kendilerini iradelerine tabi tutanlar ve her türlü yazgıcılıktan uzaklaşanlardır.</p>

  <p class="calibre2">Ben Zerdüşt, tanrısız Zerdüşt, her rastlantıyı kendi çanağımda kaynatırım ve iyice pişince hoşuma giden yemek olur.</p>

  <p class="calibre2">Evet bazı rastlantılar güçlü olarak karşıma çıkmışlardır, fakat iradem daha güçlü çıkmıştır. O zaman rastlantı diz çöküp yalvarmaya başlamıştır, yalvararak ve okşayarak kalbimde bir barınak aramaya uğraşmıştır. “Bak Zerdüşt” demiştir “dostun dosta gelişi gibi geliyorum.”</p>

  <p class="calibre2">Bana uygun kulağı olan kimsenin bulunmadığı bu yerde ne söyleyeyim? Bari rüzgârlara haykırayım!</p>

  <p class="calibre2">Siz küçükler, gittikçe küçülüyorsunuz. Ey rahat düşkünleri; tuz buz oluyorsunuz, harcanacaksınız! Birçok küçük erdemleriniz, küçük ihmalleriniz ve bir sürü küçük razı oluşlarınız yüzünden harcanıyorsunuz!</p>

  <p class="calibre2">Çok fazla esirgenmek çok fazla fedakârlık etmek; sizin dünyanız bu! Ama bir ağacın büyümesi için kayalar etrafında sert kökler atması gerekir.</p>

  <p class="calibre2">İhmal ettiğiniz şeyi bütün insan geleceğinin dokusuna örüyorsunuz. Sizin en küçüğünüz bile geleceğin kanından emerek yaşayan bir örümcektir.</p>

  <p class="calibre2">Ey küçük erdemliler, sizin bir şeyi alışınız da çalmaya benzer.</p>

  <p class="calibre2">Afacanlarınızın bile övünüşü şu; “Ancak gasp yapılmayan yerde çalmalı.”</p>

  <p class="calibre2">Her şeyi tanrıdan bekleyip, yazgıya razı olmanın bir kuralı da şu; “Her şey ele geçebilir.”</p>

  <p class="calibre2">Fakat ey rahat düşkünleri, size derim ki “Her şey alınır ve her şey elinizden alınacak.”</p>

  <p class="calibre2">Ah, her türlü yarım iradeyi kendinizden atsanız da tembellikte de etkinlikte de tam kararlı olsanız. Ah, benim şu sözümü anlasanız!</p>

  <p class="calibre2">Ne olursa olsun, daima istediğinizi yapınız.</p>

  <p class="calibre2">Fakat ilk önce, bir şey isteyebilen insanlar olunuz. Yakınlarınızı kendiniz gibi seviniz, ama önce kendinizi seven insanlar olunuz. Büyük sevgi ile sevmek büyük aşağılama ile sevmek. Zerdüşt, o dinsiz böyle diyor.</p>

  <p class="calibre2">Bana uygun kulak kimsede olmadıktan sonra, niye konuşuyorum! Ben buraya zamanından bir saat önce gelmişim.</p>

  <p class="calibre2">Bu halkın içinde ben, kendi öncelim, kendimim; bu karanlık sokaklardaki horoz sesi kendimindir. Fakat onların saati geliyor! Benim saatim de geliyor! An be an daha düşünüyorlar, daha fakirleşiyorlar ve daha kısırlaşıyorlar. Zavallı, o zavallı dünya.</p>

  <p class="calibre2">Yakında kurumuş ota benzeyecekler. Kendilerinden bıkacaklar, sudan fazla ateşin özlemini duyacaklar!</p>

  <p class="calibre2">Ah yıldırımın aziz saati! Öğle vaktinin sırrı!</p>

  <p class="calibre2">Bu halkı bir zaman gelip hareketli bir ateş haline getirmek ve alevden dillerle konuşturmak isterim. Bir zaman gelip alev dillerle şu haberi versinler; "O geliyor, o büyük öğle yakındır!”</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_51"><a class="calibre10" id="bookmark1"></a><span class="calibre8">Zeytin Dağı Üstünde</span></h3>

  <p class="calibre2">Kış, o zorlu dost, evime geldi. Onun dostça el sıkışından ellerim mosmor.</p>

  <p class="calibre2">Bu zorlu dosta saygı duyarım. Fakat onu yalnız bırakmayı severim. Ondan kaçarım. İyi koşulursa ondan uzaklaşılabilir!</p>

  <p class="calibre2">Sıcak ayak ve sıcak fikirlerle rüzgârın sakin olduğu yere, zeytin dağımın güneş köşesine koşuyorum.</p>

  <p class="calibre2">Burada zorlu dostuma gülüyorum. Ve evimdeki sinekleri temizlediği ve bir sürü küçük gürültüleri susturduğu için onunla aram iyi.</p>

  <p class="calibre2">O, bir sivrisineğin şarkı söylemesinden, hele ikisinin bir arada söyleyişinden hiç hoşlanmaz. Sokakları öyle tenhalaştırır ki gece ay ışığını korku alır.</p>

  <p class="calibre2">Kış, sert bir konuktur. Fakat ona saygı duyarım. Ve cilveli kızlar gibi şişkin göbekli ateş putuna tapmam.</p>

  <p class="calibre2">Bir parça diş takırdatmak putlara tapmaktan iyidir! Benim tarzım bu. Dumanı üstünde karanlık ateş putlarına pek kızarım.</p>

  <p class="calibre2">Eğer seversem, kışın sevmeyi yazın sevmeye tercih ederim. Kış evime geleliden beri düşmanlarımla daha iyi, daha candan alay ediyorum.</p>

  <p class="calibre2">Hatta döşeğe sokulsam bile! Benim sokulgan şansım orada da güler. Yalan rüyam bile güler.</p>

  <p class="calibre2">Ben bir sokulgan mıyım? Büyüklerin önünde asla sinemedim. Ve yalan söylemişsem sevgi yüzünden söylemişimdir. Onun için kış yatağımda da keyifliyim.</p>

  <p class="calibre2">Yufka bir yatak, beni kaba yataktan daha fazla ısıtır. Çünkü ben yoksulluğumu da kıskanırım. Yoksulluğum bana en çok kışın aziz gelir.</p>

  <p class="calibre2">Her günüme bir şakayla başlarım. Bir soğuk duşla kışı alaya alırım. Benim azılı ev dostum buna pek homurdanır.</p>

  <p class="calibre2">Kül rengi bulutlarını çekip göğümü açsın diye, onu bir mum ışığıyla gıdıklamasını severim. Sabahları özellikle şakacıyımdır. Kovaların çeşmede takırdadığı ve atların sessiz sokaklarda sıcak sıcak kişnediği erken saatlerde; gök açılsın, bir ak başlı, sakallı ihtiyar, kış göğü açılsın diye sabırsızlıkla beklerim.</p>

  <p class="calibre2">Kış göğü, susan gök! Çok defa güneşini bile gizleyen gök!</p>

  <p class="calibre2">Uzun ve aydınlık susmayı ondan mı öğrendim? Yoksa o mu benden öğrendi? Yoksa her birimiz bunu kendimiz mi bulduk?</p>

  <p class="calibre2">Her iyi şeyin bin türlü kaynağı vardır. Bütün iyi ve cesur şeyler, hayata keyifle atılırlar. Bunu tekrarlamamaları mümkün mü?</p>

  <p class="calibre2">Asil ve cesurane bir şey de uzun susmak ve kış göğü gibi parlak, yuvarlak gözlerle bakmak ve onun gibi, güneşini ve bükülmez güneş iradesini gizlemektir. Gerçekten, bu sanatı ve kışa yakışan bu cesareti iyi öğrenmişim!</p>

  <p class="calibre2">Benim en sevimli muzipliğim ve sanatım odur ki sessizliğin kendisini sessizlikle meydana çıkarmamayı öğrenmiştir.</p>

  <p class="calibre2">Sözlerle ve zarlarla oynayarak süslü bekleyicilerimi aldatırım. Bu zorlu dikkatlilerden iradem ve hedefim sıyrılmalıdır.</p>

  <p class="calibre2">Derinliğim ve son irademi kimse göremesin diye, uzun ve aydınlık susmayı keşfettim.</p>

  <p class="calibre2">Nice akıllılar gördüm, içlerini kimse görmesin diye çehrelerini karartırlar ve sularını bulandırırlar. Fakat asıl bunlara daha kurnaz güvensizler ve çıkarcılar sarar ve en gizli sırlarını çalarlar!</p>

  <p class="calibre2">Hele aydınlar, uyanıklar, şeffaflar; bence en usta susucu bunlardır. Dipleri o kadar derindir ki en berrak su bile onları meydana çıkaramaz.</p>

  <p class="calibre2">Ey kar sakallı suskun kış göğü! Ey üstümdeki yuvarlak gözlü ak baş! Ey ruhumun ve irademin göksel işareti!</p>

  <p class="calibre2">Altın yutmuş birisi gibi ruhumu açmasınlar diye gizlenmeye mecbur değil miyim?</p>

  <p class="calibre2">Bütün bu çevremdeki kıskançlar ve dertliler uzun bacaklarımı görsünler diye tahta ayaklık taşımamalı mıyım?</p>

  <p class="calibre2">Bu duman tüten oda düşkünü tükenmiş ruhlar ve onların kıskançlığı benim mutluluğuma nasıl dayanabilirler?</p>

  <p class="calibre2">Böylece onlara tepelerimdeki kışı ve buzu gösteriyorum! Dağımın bütün güneş kemerleri kuşandığını değil!</p>

  <p class="calibre2">Onlar benim yalnız kış fırtınalarımın sesini duyarlar. Özlemli, ağır, sıcak güney rüzgârları gibi sıcak denizlerden geçtiğimi duymazlar.</p>

  <p class="calibre2">Başımdan geçen kazalara ve rastlantılara acırlar. Fakat ben derim ki; "Bırakın, rastlantı bana gelsin. O bir çocuk gibi masumdur.”</p>

  <p class="calibre2">Eğer mutluluğumun çevresini kazalar, kış sıkıntıları, buz ayısı kasketi ve buz göğü zarflarıyla sarmasan; mutluluğuma nasıl dayanabilirler!</p>

  <p class="calibre2">Bu kıskançların ve dertlilerin merhametine acımasam!</p>

  <p class="calibre2">Onların karşısında içimi çekerek, ayazdan dişlerimi tıkırdatarak ve kendimi acımalar içerisine sabırlıca sardırmasam; mutluluğuma nasıl dayanabilirler?</p>

  <p class="calibre2">Ruhumun en uygun cesaret ve iyi niyeti odur ki kışını ve buz fırtınalarını gizlemez; o, soğuk kabarcıklarını da saklamaz.</p>

  <p class="calibre2">Birisinin yalnızlığı hastanın kaçmasıdır. Ötekinin yalnızlığı hastadan kaçmadır.</p>

  <p class="calibre2">Çevremdeki bütün bu şaşı afacanlar varsın kış soğuğundan dişlerimin takırdadığını ve içimi çektiğimi işitsinler. Bu iç çekmesi ve diş takırdatmasıyla onların ısıtılmış odalarından da kaçarım. Ellerimdeki soğuk kabarcıklarımdan dolayı bana acısınlar ve benimle beraber iç çeksinler. "Aklın ışığından dönüyoruz” diye sızlansınlar.</p>

  <p class="calibre2">Bu aralık çıplak ayakla zeytin dağının üstünde dolaşıp duruyorum. Zeytin dağının güneşli köşesinde şarkı söylüyor ve bütün acımalarla alay ediyorum.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_52"><a class="calibre10" id="bookmark2"></a><span class="calibre8">Geçip Gitme Üstüne</span></h3>

  <p class="calibre2">Zerdüşt böylece ağır ağır, birçok halk ve şehirler içinden geçerek dolambaçlı yollardan dağına ve mağarasına gitti. Bu yolculukta farkında olmadan büyük şehrin kapısına da uğramıştı. Burada ağzı köpüklü bir deli, elini açarak ona doğru geldi ve yolunu kesti. Bu, halkın “Zerdüşt’ün maymunu” dedikleri deliydi. Çünkü Zerdüşt onun sözlerinden bir şeyler öğrenmişti ve onun hikmet hazinesinden bazı şeyler edinmişti. Deli, Zerdüşt’e şöyle dedi:</p>

  <p class="calibre2">“Zerdüşt, burası büyükşehir; burada arayacak bir şeyin yok, burada her şeyi kaybedebilirsin.</p>

  <p class="calibre2">Bu bataklığa niçin dalmak istiyorsun? Şehir kapısına tükürüp geri dönsen daha iyi!</p>

  <p class="calibre2">Burası yalnız düşüncelerinin cehennemidir. Burada büyük fikirler canlı canlı kızartılır ve parçalanarak pişirilir.</p>

  <p class="calibre2">Burada bütün büyük duygular çürür. Burada yalnız kuru duygucuklar takırdar. Ruhunun mezbahaları ile fırınlarının kokusunu almıyor musun?</p>

  <p class="calibre2">Öldürülmüş ruhların kokuları yayılmıyor mu?</p>

  <p class="calibre2">Ruhların kirli paçavralar gibi asıldıklarını görmüyor musun?</p>

  <p class="calibre2">Onlar bu paçavralardan gazete yaparlar.</p>

  <p class="calibre2">Ruhun burada söz haline geldiğini duymuyor musun? İğrenç söz bulaşıkları! Onlar bu söz bulaşıklarından gazete de yaparlar.</p>

  <p class="calibre2">Birbirlerini koştururlar ve nereye gideceklerini bilmezler. Birbirlerini kızdırırlar, altınlarını şakırdatırlar.</p>

  <p class="calibre2">Soğukturlar, ısınmak için kaynamış su ararlar. Isındıkları zaman donmuş ruhlarla serinlemek isterler. Kamuoyu yüzünden hepsi acılı ve saralıdır.</p>

  <p class="calibre2">Burada her türlü kötülük ve günah var, fakat erdemliler de var; yapmacık erdem!</p>

  <p class="calibre2">Tembelce yazıp çizen ellerinin, oturmaya ve beklemeye yarayan kaba etlerinin, uydurma bebeklerle kutsandığı yapmacık erdem!</p>

  <p class="calibre2">Burada sürülen tanrısı için birçok dindarlık, kandırmaca, avutmaca, dindarane tükürük yalama ve ikiyüzlülük var.</p>

  <p class="calibre2">Yıldız ve tanrının bağışlama tükürüğü, yukardan aşağıya damlar. Yıldızdan yoksun her göğüs yukarılara böyle özlem çeker.</p>

  <p class="calibre2">Ayın halesi vardır ve halenin gölgesi vardır. Dilenci sürüsü ve yapmacık erdem, saraydan gelen her şeye tapar.</p>

  <p class="calibre2">‘Ben hizmetçiyim, sen hizmetçisin, biz hizmetçiyiz.’ Yapmacık erdem, hükümdarına böyle tapar. Ufak göğsüne bir nişan kazanmak için, hak ettiği nişan göğsüne takılsın diye.</p>

  <p class="calibre2">Fakat ay en büyük olan şeyin etrafında döner. Hükümdar da en geçici şeylerin etrafında döner. Bu ise bezirgânın altınıdır.</p>

  <p class="calibre2">Sürülerin tanrısı, altın kasasının bekçisi değildir. Hükümdar düşünür, ama bezirgân yönetir.</p>

  <p class="calibre2">Zerdüşt, sende kuvvetli, aydın ve iyi olan ne varsa onların hatırı için bu bezirgânlar şehrine tükür ve geri dön.</p>

  <p class="calibre2">Burada kan, damarlarda kirli ve pis akar. Bir kargaşalık içindeki bütün süslü ve sahte insanların toplandığı bu büyük şehre tükür!</p>

  <p class="calibre2">Ezilmiş ruhlu, dar göğüslü, kurnaz bakışlı, pis parmaklı halkın şehrine tükür!</p>

  <p class="calibre2">Utanmazların, yapışkanların, yazı dalaverecilerinin, azgın isteklilerin şehrine tükür!</p>

  <p class="calibre2">Cılız, şehvetli, çürük, yaralı ve karıştırıcıların toplandığı şehre tükür!</p>

  <p class="calibre2">- Büyükşehre tükür ve geri dön!”</p>

  <p class="calibre2">Zerdüşt burada ağzı köpüklü delinin sözünü kesti ve ağzını kapadı.</p>

  <p class="calibre2">"Artık yeter!” dedi. "Sözlerinden ve tarzından çoktandır tiksiniyorum!</p>

  <p class="calibre2">Bizzat kurbağa ve yengeç olacak kadar uzun zaman bu bataklıkta niçin oturdun?</p>

  <p class="calibre2">Senin kendi damarlarında pis ve iğrenç bir bataklık kanı akmıyor mu? Vakvaklamayı ve günah işlemeyi öğrenmedin mi?</p>

  <p class="calibre2">Niçin ormana gitmedin? Niçin toprağı sürmedin? Deniz yeşil adalarla dolu değil mi?</p>

  <p class="calibre2">Senin aşağılamalarını küçümserim. Beni uyaracağına niçin kendini uyarmadın? Benim aşağılamalarım ve benim uyarıcı kuşum yalnız sevgiden uçmalı, fakat bataklıktan değil!</p>

  <p class="calibre2">Ağzı köpüklü deli! Sana benim maymunum diyorlar. Fakat ben sana, homurdanan domuzum derim. Homurdanmanla, benim deliliği övüşümü de bozuyorsun.</p>

  <p class="calibre2">Sana ilk homurtuyu veren neydi? Kimsenin seni fazla sevmemesi mi? İşte bu yüzden bu pisliğe girdin ki homurdanmaya neden bulasın.</p>

  <p class="calibre2">Birçok kinler için neden bulasın! Senin bütün köpürmen kinden ibarettir. Kendini beğenmiş deli, seni anlıyorum!</p>

  <p class="calibre2">Haklı olduğun yerde bile senin deli sözlerin bana zarar verir. Zerdüşt’ün sözü yüz defa da haklı olsa sen sözünde daima haksızlık yaparsın.”</p>

  <p class="calibre2">Zerdüşt böyle dedi. Büyük şehre baktı, içini çekerek uzun zaman sustu. Sonunda şöyle dedi: "Yalnız bu deliden değil, bu büyük şehirden de tiksiniyorum. Her ikisinde de ne düzeltilecek, ne bozulacak bir şey var.</p>

  <p class="calibre2">Yazık şu büyük şehre! Ah, onun sütun sütun alevlerle yandığını görsem!</p>

  <p class="calibre2">Böyle yangın sütunları büyük öğleye rastlamalı. Ama bunun daha zamanı var. Ve kendine özgü bir yazgısı var!</p>

  <p class="calibre2">Ey deli, veda için sana şu öğüdü veririm; ‘Bir yer ki artık orada sevemiyoruz, oradan geçip gitmeli!’</p>

  <p class="calibre2">Zerdüşt böyle dedi, delinin ve şehrin önünden geçti, gitti.</p>

  <h3 class="calibre11" id="sigil_toc_id_53"><a class="calibre10" id="bookmark3"></a><span class="calibre8">Dönmeler Üstüne</span></h3>

  <p class="calibre4"><span class="calibre3">I</span></p>

  <p class="calibre2">Ah bu çimende daha geçen gün yeşil ve canlı olan şeyler, şimdi sararıp solmuş! Buradan ne kadar çok ümit balını kendi kovanlarıma taşımıştım.</p>

  <p class="calibre2">Bütün bu genç kalpler ihtiyarladılar ha, ihtiyar bile değil yorgun, adi ve rahat düşkünü oldular; "Biz yine dindar olduk.” diyorlar.</p>

  <p class="calibre2">Daha geçen gün onların, erkenden cesur adımlarla yürüdüklerini görüyordum. Fakat onların anlayışı arayan bacakları yorulmuş, şimdi artık sabah cesurluklarını bile inkâr ediyorlar!</p>

  <p class="calibre2">Evet içlerinden bazıları bir zamanlar bir dansör gibi yürürdü. Onlara hikmetimin gülümseyişini işaret verirdi. Şimdi onu iki büklüm puta doğru sürünürken görüyorum.</p>

  <p class="calibre2">Bir zamanlar sinekler ve genç şairler gibi ışık ve özgürlük etrafında çırpınırlardı. Bir parça yaşlandılar ve bir parça soğudular, şimdi daha kötümser ve bir külkedisi halindeler.</p>

  <p class="calibre2">Yalnızlığın beni bir balina gibi yutmasından mı kalpleri irkildi? Kulakları benim davul ve tellal sesimi uzun zaman özlemle bekleyip duymadıkları için mi böyle oldu?</p>

  <p class="calibre2">Ah, kalplerinde dayanıklılık ve aşırı cesaret bulunanlar daima azdır. Böylelerinin ruhu sabırlı olur, ötekilerse korkaktır.</p>

  <p class="calibre2">Ötekiler... Çocukluk onlardadır. Bu kişiler, bu gereksizler, bunların hepsi korkaktır.</p>

  <p class="calibre2">Onların başına, benim cinsimden işler gelir. Yani ilk yoldaşları ölüler ve çığırtkanlar olur.</p>

  <p class="calibre2">İkinci yoldaşları ise onun inananları olacaklardır. Canlı bir sürü, çok sevgi, çok delilik ve zamansız saygı.</p>

  <p class="calibre2">İnsanlar arasında benim cinsimden olan, böyle inananlara gönül bağlamamalı. İnsanların bu kaçamaklı ve korkak huylarını bilenler, bu baharlara ve renkli çimenlere inanmamalı.</p>

  <p class="calibre2">Başka türlü olabilselerdi, başka türlü isteyeceklerdi. Yarım yamalaklar, her bütünü bozarlar, yapraklar sararıyorsa bunda şikâyet edecek ne var? Bırak gitsinler ve düşsünler. Zerdüşt; şikâyet etme, hatta onların altına sert bir rüzgâr üfle. Yaprakları üfle Zerdüşt üfle de bütün sararmış ve solmuşlar senden daha çabuk uzaklaşsınlar.</p>

  <p class="calibre4"><a id="bookmark4"></a><span class="calibre3">II</span></p>

  <p class="calibre2">"Biz yine dindar olduk”. Bu dönmeler bunu itiraf ederler. Bazıları da itiraf edemeyecek kadar korkaktırlar.</p>

  <p class="calibre2">Böylelerini gözlerinden tanırım ve yüzlerine; kızaran yüzlerine karşı söylerim bunu; "Siz yine tapanlar oldunuz.</p>

  <p class="calibre2">Ama tapmak bir rezilliktir.</p>

  <p class="calibre2">İyi bilirsin, içindeki korkak şeytan; elini kavuşturmak ve göğsüne koyarak rahatlamak ister. Bu korkak şeytan sana; ‘bir tanrı vardır.’ der.</p>

  <p class="calibre2">Böylece ışıktan korkanlar arasına girmiş olursun. Işık bunların rahatını kaçırır. Artık kafanı gittikçe daha derin geceye, karanlıklara gömmeye mecbursun.</p>

  <p class="calibre2">Evet, sen saati iyi seçtin, gece kuşları şimdi yuvalarında uyuyorlar. Işıktan korkanlar için akşam saati ve bayram saati geldi.</p>

  <p class="calibre2">Fakat bu bayram kutlanmaz!</p>

  <p class="calibre2">Sesini duyuyorum ve kokusunu alıyorum! Sizin av ve taşınma zamanınız geldi. Olay bir yaban avı değil; fakat usta, yumuşak, sinsi ve sessiz tapanlar avı.</p>

  <p class="calibre2">Ruhani sallapatiler avı! Bütün kalpler için fare kapanları yine hazır ve nerede bir perde açsam orada bir yarasa kaçıyor.</p>

  <p class="calibre2">Yanında başka bir pervane de var mıydı? Çünkü her yerden küçük gizli toplulukların kokusunu alıyorum; çünkü nerede bir odacık varsa orada sofular ve bu sofuların havası var.</p>

  <p class="calibre2">Bunlar uzun geceler yan yana otururlar ve konuşurlar; ‘Bırakın yine çocuklar gibi olalım ve sevgili tanrı, diyelim.’ Bunların ağızları ve mideleri dindarane şekerlemelerle bozulmuştur.</p>

  <p class="calibre2">Veya örümceklere akıl öğreten ve ‘putun altında ağ örmek iyidir’ diyen hilekâr, sırları öğrenmeye meraklı bir örümceğe uzun geceler bakarlar.</p>

  <p class="calibre2">Veya gündüzün bir oltayla bataklığın kenarında otururlar ve derinlere daldıklarını zannederler. Fakat balık bulunmayan yerde balık avlamaya kalkana sığ bile demem.</p>

  <p class="calibre2">Yahut eski karısından ve onun övgülerinden bıkıp, çalgısıyla daha taze bir kadın avlamaya çalışan bir çalgıcıdan, neşeli harp çalmayı öğrenirler.</p>

  <p class="calibre2">Veya karanlık odalarda ruhun görünmesini bekleyen bir yarı mecnundan ürpermeyi öğrenirler. Oysaki ruh, böyle yerden kaçar!</p>

  <p class="calibre2">Yahut gamlı rüzgârlardan, gamlı sesler öğrenmiş bir ihtiyarın ıslık çalmasını dinlerler.</p>

  <p class="calibre2">O rüzgârlara ıslık çalar ve kederli seslerle gamlı öğütler verirler.</p>

  <p class="calibre2">Bunlardan bazıları gece bekçisi bile olmuşlardır. Şimdi kaval çalmayı, geceleyin dolaşmayı ve çoktandır uykuya dalmış ihtiyarları uyandırmayı bilirler.</p>

  <p class="calibre2">Dün gece bahçe duvarında bu ihtiyarlardan beş söz dinledim. Bunları ihtiyar, kederli, kuru gece bekçileri söylüyorlardı.</p>

  <p class="calibre2">‘Bir baba olarak evlatlarına iyi bakmıyor! İnsan babaları bunu daha iyi yaparlar.</p>

  <p class="calibre2">‘O pek ihtiyar! Çocuklarına artık hiç bakmıyor.’ Öteki gece bekçisi böyle cevap verdi.</p>

  <p class="calibre2">‘Çocukları var mı? Bunu kendisi ispat etmezse kimse ispat edemez! Çok isterim ki o bunu esaslı surette ispat etsin.’</p>

  <p class="calibre2">‘İspat mı? Sanki herhangi bir şeyi ispat etmiş gibi! İspat ona zor gelir, kendisine inanılmasına çok değer verir.’</p>

  <p class="calibre2">‘Evet! Evet! Kendisine inanılması onu mutlu eder. İhtiyarların huyu bu! Bizim de halimiz bu!’</p>

  <p class="calibre2">Işıktan ürken iki ihtiyar gece bekçisi birbirleriyle böyle konuşuyorlar ve arkasından dokunaklı kavallarını üflüyorlardı. Dün gece bahçe duvarında bunlar oldu. Bense gülmekten katıldım, kusacaktım, fakat bilmiyordum nereye? Ve içime çöktüm.</p>

  <p class="calibre2">Evet, eşekleri sarhoş görmek ve gece bekçilerinin tanrıdan şüphelendiklerini duymak beni katılasıya güldürür.</p>

  <p class="calibre2">Bütün bu şüphelerin zamanı artık çoktan geçmedi mi? Böyle eski, uyuşuk, ışıktan ürken şeyleri kim uyandırabilir!</p>

  <p class="calibre2">Eski ilahların çoktan sonu geldi ve gerçekten, iyi, şen, ilahi bir sonları oldu!</p>

  <p class="calibre2">Ölümün zamanına ulaşmadılar. Bu yalandır. Doğrusu odur ki onlar bir defasında da kendi kendilerine gülmekten öldüler! Bu bir tanrının en dinsizce sözü söylediği zaman oldu. O söz şudur; ‘Bir tek tanrı vardır. Benden başka tanrın olmamalı!’</p>

  <p class="calibre2">Kabasakal, kıskanç bir tanrı! O kendini unutmuştu. O zaman bütün ilahlar güldüler ve tahtlarının üstünde sallanarak şöyle bağırdılar; ‘Tanrılık bu değil midir ki ilahlar vardır, fakat ilah yoktur.’</p>

  <p class="calibre2">Kulağı olan işitsin”</p>

  <p class="calibre2">Zerdüşt sevdiği ‘Alaca İnek’ adlı şehirde böyle dedi. Buradan kendi mağarasına ve hayvanlarına ulaşmak için iki günlük yolu vardı. Ruhu ise yuvaya dönüşün sevinci içindeydi.</p>

  <h3 class="calibre11" id="sigil_toc_id_54"><a class="calibre10" id="bookmark5"></a><span class="calibre8"><a class="calibre10" id="bookmark6"></a>Yurda Dönüş</span></h3>

  <p class="calibre2">Ey yalnızlık! Yurdum, yuvam yalnızlık! Vahşi gurbette o kadar uzun ve vahşi yaşadım ki sana gözyaşlarımla dönmemek mümkün değil!</p>

  <p class="calibre2">Şimdi beni bir ana gibi parmaklarınla korkut, bir ana gibi bana gülümse ve de ki; "Bir zamanlar bir kasırga gibi benden uzaklaşan kimdi?”</p>

  <p class="calibre2">Ayrılan şöyle dedi; "Yalnızlıkta çok fazla kaldım. Ve susmayı unuttum. Bunu şimdi öğrendin mi?” "Ey Zerdüşt, her şeyi biliyorum. Sen kalabalığın içinde benim yanımda olduğundan daha fazla yalnızsın.</p>

  <p class="calibre2">Terkedilmek ve yalnız olmak başka şeyler. Şimdi bunu öğrendin. İnsanlar arasında daima vahşi ve yabancı kalacaksın.</p>

  <p class="calibre2">Hatta onlar seni sevdikleri zaman dahi kendilerine vahşi ve yabancı kalacaksın. Çünkü onlar her şeyden önce korunmak isterler.</p>

  <p class="calibre2">Oysaki şimdi burada, yurdundasın. Burada her şeyi söyleyebilirsin. Ve bütün temelleri sarsabilirsin, burada kendinden utanacak gizli saklı duygular yoktur.</p>

  <p class="calibre2">Burada her şey seni tatlılıkla dinler ve sana yakınlık gösterir. Çünkü onlar bu sırtın üstüne oturmak isterler. Burada her sembolle her gerçeğe ulaşabilirsin.</p>

  <p class="calibre2">Burada her şeye dürüst ve içtenlikle seslenebilirsin.</p>

  <p class="calibre2">Burada her şeyin doğrusunu söyleyen adamın sözleri, kulaklara övgü gibi gelir!</p>

  <p class="calibre2">Fakat terkedilmiş olmak başka şey. Hatırlar mısın Zerdüşt, sen ormanda kararsız bir halde ve bir ölü gibi nereye gideceğini bilmediğin bir sırada kuşun, senin üstünde nasıl çığlık atıyordu?</p>

  <p class="calibre2">İnsanlar arasında olmayı, hayvanlar arasında olmaktan daha tehlikeli bulduğun zamanı hatırlıyor musun? İşte bu, terkedilmekti!</p>

  <p class="calibre2">Ve Zerdüşt, boş kovalar arasında bir şarap pınarından, susuzlara şarap dağıttığını biliyor musun? Sarhoşlar arasında susuz ve yalnız oturduğun ve geceleri şikâyet ettiğini, "Almak vermekten daha tatlı ve daha mutlu, hatta çalmak almaktan daha hayırlı değil mi!” dediğini hatırlıyor musun? İşte terkedilmek buydu.</p>

  <p class="calibre2">Ve en sakin saatin çaldığını ve bu saatin seni kendinden uzaklaştırdığını ve sana gizli bir fısıltı ile "konuş ve parçala” dediğini.</p>

  <p class="calibre2">Ve senin bütün bekleme ve susmanı sana dert yaptığını ve alçakgönüllü cesaretini korkaklığa çevirdiğini hatırlıyor musun? İşte bu, terkedilmekti.</p>

  <p class="calibre2">Ey yalnızlık! Yurdum yalnızlık! Sesin bana ne mutlu ve ne içten sesleniyor!</p>

  <p class="calibre2">Biz, birbirimize bir şey sormayız. Birbirimizden şikâyetimiz yok. Her işimiz açık.</p>

  <p class="calibre2">Çünkü sende her şey açık ve berrak! Burada saatler bile daha çabuk geçiyor. Çünkü karanlıkta zaman, aydınlıkta olduğundan daha sıkıntılı geçer.</p>

  <p class="calibre2">Bütün varlıklar hakkında her fikir bana burada gelir. Burada her varlık dile gelmek ister ve her oluş benden konuşmayı öğrenmek ister.</p>

  <p class="calibre2">Fakat ya aşağıda! Orada her konuşma anlamsız! Orada unutmak ve geçip gitmek en iyi akıl. İşte bunu öğrendim!</p>

  <p class="calibre2">İnsanda her şeyi kavramak isteyen, her şeye saldırmalı. Fakat benim ellerim bunu yapamayacak kadar temiz.</p>

  <p class="calibre2">Ben onların havasından bile solumak istemem. Ne yazık ki onların gürültüleri ve ağız kokuları içinde çok uzun zaman kaldım.</p>

  <p class="calibre2">Ey etrafımdaki mutlu sessizlik! Ey temiz kokular! Sessizliğin ve sakinliğin ne temiz nefes alışı var? Bu mutlu sessizlik nasıl dinliyor?</p>

  <p class="calibre2">Ya aşağıda? Orada her şey konuşur, fakat hiçbir şey dinlemez. Hatta özdeyişler çanlarla çalınsa bile, panayırın bezirgânları o sesi para şakırtısıyla boğarlar.</p>

  <p class="calibre2">Orada herkes konuşuyor. Kimse anlamak bilmiyor. Her şey suya düşüyor, fakat derin pınarlara dalan yok.</p>

  <p class="calibre2">Orada her şey konuşuyor ve konuşmanın sonu gelmiyor.</p>

  <p class="calibre2">Her şey gıdaklıyor, fakat yuvada sakin oturup civciv çıkartmak isteyen yok.</p>

  <p class="calibre2">Daha dün; zaman için ve dişleri için sert gelen şeyler, gagalanmış bir halde bugünkülerin çenelerinden sarkıyor.</p>

  <p class="calibre2">Orada her şey konuşuyor ve her sır ortaya çıkıyor. Bir zamanlar sır diye tutulan ve derin ruhların gizemi sayılan şeyler, şimdi herkesin ağzında!</p>

  <p class="calibre2">Ey insan varlığı, ey garip yaratık, karanlık sokakların gürültüsü artık arkamda kaldı. Beni korkutan en büyük tehlike arkamda kaldı.</p>

  <p class="calibre2">Beni korkutan en büyük tehlike; esirgemek ve acımaktı ve her insan korunmak ve dertlerini paylaşmak ister.</p>

  <p class="calibre2">Gerçekleri gizleyerek, çılgın bir el ve taşkın bir kalple ve acımanın küçük yalanlarıyla hazırlanmış! İşte insanlar arasında böyle yaşıyordum.</p>

  <p class="calibre2">Onlar arasında değişik kıyafette ve dayanabilmek için kendimi inkâra hazır bir halde yaşıyor ve şöyle diyordum; "Ey çılgın sen insanları tanımıyorsun.”</p>

  <p class="calibre2">İnsanlar arasında yaşanırsa insan unutulur. İnsan kalın bir bilinmeyen ile çevrilmiş. Uzağı gören gözler buna ne yapsın?</p>

  <p class="calibre2">Beni tanımasalardı, o zaman ben çılgın, onları kendimden fazla esirgerdim. Ben kendime karşı sert davranmaya alışığım. Ve bu korunma içinde kendimden öç alırım.</p>

  <p class="calibre2">İnsanlar arasında uğursuz damlaların oydukları taş gibi zehirli sineklerden delik deşik edilmiş bir halde yaşıyordum. Ve kendi kendime şöyle diyordum: "Her adi şey kendi adiliğimden dolayı masumdur.”</p>

  <p class="calibre2">Her işlerinde iyi denenleri, en zehirli sinekler olarak buldum. Onlar masumiyetle sokarlar ve bütün masumiyetleriyle yalan söylerler. Bana karşı nasıl adil olabilirlerdi!</p>

  <p class="calibre2">İyiler arasında yaşayanları, acıma yalana alıştırır. Acıma duygusu bütün özgür gönülleri zehirler. Çünkü iyilerin budalalığı sonsuzdur.</p>

  <p class="calibre2">Orada, aşağıda kendimi ve zenginliğimi gizlemeyi öğrendim. Çünkü herkesin kalbini züğürt buldum. Benim acıma duygumun herkeste görebildiği yalanı buydu. Kimde zekâ var ve kimde fazlası var; görür ve kokusunu alırdım!</p>

  <p class="calibre2">Onların hoş olmayan hikmetleri, ben onlara hikmet dedim, hoş olmayan demem. Böylece kelimeleri yutmayı öğrendim. Onların mezarcılarına araştırıcılar ve deneyiciler derim. Böylece kelimelerin anlamını değiştirmeyi öğrendim. Mezar kazıcıları kendi hastalıklarını kazıyorlar. Bütün molozların altında fena kokular saklıdır. Molozlara dokunmamalı, dağlarda yaşamalıdır.</p>

  <p class="calibre2">Mutlu bir burunla yine dağ özgürlüğü soluyorum! Sonunda burnum insana ait bütün kötü kokulardan kurtuldu!</p>

  <p class="calibre2">Sert havalar, köpürmüş şaraplar gibi, ruhumu canlandırıyor ve beni aksırtıyor. Afiyet olsun.</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_55"><a class="calibre10" id="bookmark7"></a><span class="calibre8">Üç Kötülük Üstüne</span></h3>

  <p class="calibre2">Rüyamda, son sabah gördüğüm rüyamda, dünyanın öbür ucunda bir tepe üzerinde bulunuyordum. Elimde bir terazi vardı ve dünyayı tartıyordum.</p>

  <p class="calibre2">Yazık ki sabah kızıllığı pek erken geldi. Ve kıskanç gün doğumu beni yakarak uyandırdı.</p>

  <p class="calibre2">Gün doğumu daima benim sabah rüyalarımın alevlerini kıskanır.</p>

  <p class="calibre2">Rüyada dünyayı, zamanı olan için ölçülmesi mümkün, tartmasını bilen için tartılması mümkün, kuvvetli bir uçucu için üstünden uçulması mümkün, ilahi zorluklara alışık olanlar için sezilmesi mümkün gördüm.</p>

  <p class="calibre2">Benim rüyam cesur bir yelkenci, yarı gemi yarı yelkenli. Kelebekler gibi sessiz, atmacalar gibi sabırsız. Nasıl oldu da bugün dünyayı tartmak için sabır ve dayanıklılık gösterebildi?</p>

  <p class="calibre2">Acaba benim gülümseyen, uyanık gündüz hikmetim bütün sonsuz dünya görüşleriyle alay eden hikmetim mi onunla gizlice konuştu?</p>

  <p class="calibre2">Çünkü benim hikmetim şöyle der; "Kuvvet bulunan yerde, sayı egemendir. Sayının daha fazla kuvveti vardır.</p>

  <p class="calibre2">Rüyam bu sınırlı dünyaya nasıl güvenle bakıyordu! Araştırmadan, korkusuz ve yalvarmadan!</p>

  <p class="calibre2">Dünya sanki serin, yumuşak, ipek derili, olgun bir altın elma gibi avucumun içine girdi. Dünya kendini bana böyle teslim etti.</p>

  <p class="calibre2">O tepenin üzerinde dünya bana, geniş iradeli ve yol yorgunlarına bir tahta basamak gibi eğilmiş bir ağaç şeklinde göründü.</p>

  <p class="calibre2">Sanki nazik eller bana bir sandık uzattılar. Utanmayı ve saygıyı bilen gözler için okşayıcı bir sandık. Bana dünya böyle göründü.</p>

  <p class="calibre2">İnsan sevgisini uzaklaştıracak kadar anlaşılmaz değil, insan aklını uyuşturacak kadar açık değil. Dünya, bana bu gün arkasından kötü şeyler söylenen, oysa insanca, iyi olan bir şey gibi göründü! Sabah rüyama ne kadar teşekkür etsem azdır ki; bugün erken zamanda dünyayı tarttım!</p>

  <p class="calibre2">Rüyam bana bugün insanca, iyi bir şey olarak göründü. Bu hülya ve bu gönüller avutucusu!</p>

  <p class="calibre2">Ben de gündüz ona aynı şekilde karşılık vermeliyim ve onun en iyi tarafını öğrenmeliyim!</p>

  <p class="calibre2">Şimdi ben de, en kötü üç şeyi teraziye vurayım ve insanca iyi tartayım.</p>

  <p class="calibre2">Kutsamasını öğreten lanetlemesini de öğretmiştir. Şimdi dünyada en çok lanetlenen üç şey nedir? Bunu teraziye vurmak isterim!</p>

  <p class="calibre2">"Şehvet”, "hükmetme tutkusu”, "bencillik”. Şimdiye kadar en çok lanet edilen ve en çok iftiraya uğrayan üç şey bunlardır. Şimdi bu üç şeyi insanca, iyi tartayım.</p>

  <p class="calibre2">Pekâlâ! İşte benim dağım, karşıda deniz! Deniz, o eski, yüz başlı, önemli, sevdiğim deniz. Yumak yumak, sadık ve vahşi deniz!</p>

  <p class="calibre2">Pekâlâ! Yuvarlanıp gelen denizi teraziye vurayım. Bir de tanık seçeyim ki baksın.</p>

  <p class="calibre2">En yalnız, keskin kokulu, geniş kubbeli ağaç, sevdiğim ağaç seni tanık tutuyorum!</p>

  <p class="calibre2">Şimdi bu, hangi köprü üstünde oluyor? Nasıl bir kuvvet, yükseklikleri aşağıya doğru zorluyor ve en yüksek şey nedir? Yukarı doğru çıkmak!</p>

  <p class="calibre2">Şimdi terazi hazır ve sakin duruyor. Bir kefesine üç ağır soruyu atıyorum. Öteki kefe üç ağır cevabı taşıyacak.</p>

  <p class="calibre2">Şehvet! Vücudu hor gören yobazların gözüne diken ve bütün öte dünyalıların lanetledikleri şey. Çünkü şehvet, bütün bu çılgın öğreticileri çileden çıkarır.</p>

  <p class="calibre2">Şehvet! Ayak takımı için, üstünde kızarılan hafif ateş, kurt yeniği odunlar, leş kokan paçavralar için azgınlık sobası.</p>

  <p class="calibre2">Şehvet! Serbest ruhlar için masum ve özgür toprağın mutluluğu. Şimdiki zamanı geleceğe bağlayan köprü!</p>

  <p class="calibre2">Şehvet! Yalnız solmuş olanlar için tadılmış bir zehir. Fakat aslan iradeliler için büyük kalp ilacı. Şaraplar içinde en büyük saygıyla saklanan şarap.</p>

  <p class="calibre2">Şehvet! Daha yüksek bir mutluluk ve yüce ümitlerimiz için büyük şans sembolü. Çoklarına evlilik adanmıştır, hatta evlilikten fazla bir şey.</p>

  <p class="calibre2">Erkek ve kadından daha yabancı olan birçoklarına ve erkekle kadının birbirine ne kadar yabancı olduklarını kim gerçekten anlamıştır?</p>

  <p class="calibre2">Şehvet! Ama ben fikirlerim etrafında setler isterim, sözlerim etrafında da öyle, ta ki bahçeme domuzlar ve hayalperestler girmesin.</p>

  <p class="calibre2">Hükmetme tutkusu! En katı yüreklilerin elindeki alevden kırbaç! En amansız hakkında kullanılmak için saklanmış, amansız işkence. Canlı ateşlerin karanlık alevi!</p>

  <p class="calibre2">Hükmetme tutkusu! En kendini beğenmiş ulusların karşısına çıkan çılgın fren. Belirsiz erdemlerle alay eden her kısrağa ve her gurura binen kuvvet!</p>

  <p class="calibre2">Hükmetme tutkusu! Bütün çürümüş ve oyulmuş şeyler için deprem. Köhne mezarların üstünden yuvarlanan cezalandırıcı, kırıcı kuvvet, zamansız cevapların yanındaki yıldırımdan soru işareti! Hükmetme tutkusu! Bakışından insan kovuklara kaçar, iki büklüm olur ve feryat eder, yılandan ve domuzdan daha alçaklaşır ve sonunda büyük aşağılamayı haykırır.</p>

  <p class="calibre2">Hükmetme tutkusu! Büyük küçümsemenin korkunç öğreticisi ki şehirlere ve devletlere "Çekil yerinden!” diye önerir ve sonunda onların kendilerine "Ben buradan çekilmeliyim.” dedirtir. Hükmetme tutkusu! Erguvan mutlulukları, çekici bir şekilde göklere resmeden bir aşk gibi, temizleri ve yalnızları kendi kendilerine yetecekleri bir yüksekliğe tırmanmaya kandırır.</p>

  <p class="calibre2">Hükmetme tutkusu! Yüksek olan şey aşağıya inip iktidarı almak isterse buna tutku denir mi? Gerçekten bu düşkünlükte, bu inişte büyük bir taraf yoktur.</p>

  <p class="calibre2">Yalnız yükseklik, sonsuz olarak yalnızlıkta kalmasın ve kendisiyle yetinmesin diye, dağın vadiye inmesi ve dağ rüzgârlarının ovalara esmesi için ah böyle bir özlemin kutsama ve erdem adını kim bulacak? Adı bulunamayan bu şeye Zerdüşt bir zamanlar "armağan eden erdem” demişti.</p>

  <p class="calibre2">İşte o zaman ki gerçekten ilk defa, Zerdüşt bencilliği kutsamıştı. Kudretli bir ruhtan kaynayan sağlam ve kutsal bencillik! O kudretli ruhtan ki yüksek, güzel ve zafer kazanan beden onundur. Ve etrafında her şey bir aynadır.</p>

  <p class="calibre2">Kuvvetli ve inandırıcı beden! Bir dansör ki sembolü ve özeti kendi kendiyle keyiflenen ruhtur. İşte böyle, beden ve ruhların kendi kendilerine keyiflenmelerine, erdem denir.</p>

  <p class="calibre2">Onların iyi ve kötü deyişleriyle bu keyifleniş, kutsal koruluklarla örtülü! Kendi mutluluğuyla bütün basit şeyleri uzaklaştırır. Bütün korkulu şeyleri kendinden uzaklaştırır. "O kötü!” der ve korkağı</p>

  <p class="calibre2">amaçlar! Daima sızlanan, inleyen, telaşlanan ve küçük çıkarları derlemekle meşgul olan her şey ona basit görünür.</p>

  <p class="calibre2">O her acılı hikmeti de basit görür. Gerçekten, hikmetler var ki karanlıkta çiçek açar. Gece gölgesi hikmeti ki “her şey kibirli” diye daima içini çeker.</p>

  <p class="calibre2">Korkak güvensizlik, bakış ve el sıkış yerine yemin isteyen ve şüpheci hikmet onca değersizdir. Çünkü bu, korkak ruhların işidir.</p>

  <p class="calibre2">Çabuk beğenilen, köpekçe sırt üstü yatan, alçakgönüllü olan her şey, ona daha değersiz görünür. Ve çabuk beğenilen, alçakgönüllü, köpekçe ve gerici hikmetler vardır.</p>

  <p class="calibre2">Kendini hiçbir zaman savunmak istemeyen bir tiksinti, zehirli salyayı ve kötü bir bakışı yutabilen bir zorunluluk, pek fazla yetinen ve pek fazla sabırlı olanlardan da iğrenir. Çünkü bu, köle tarzıdır.</p>

  <p class="calibre2">Bu aziz kibirlilik tanrıya karşı olsun, insana karşı olsun veya ahmak insan görüşlerine karşı olsun, bütün bu köleliklerin yüzüne tükürür.</p>

  <p class="calibre2">Kötü! Süklüm püklüm, kölevari, kölece göz kırpan, burkuk kalple ve korkak budalalıklarla, öpen sahte fedakârlık kötüdür.</p>

  <p class="calibre2">Sahte hikmet... Bütün kölelikler yorgun ve bitkin espriler, hele şaşkın, karanlık, acayip papaz delilikleri.</p>

  <p class="calibre2">Bütün papazlar, dünyadan bezginler, bütün bu dişi ve uşak ruhlular, ah bütün bunların oyunları, bencilliğin hesabına yazılmıştır. Oysaki bencilliğe konu olan şeylere erdem denmeliydi.</p>

  <p class="calibre2">Bu, dünyadan bezgin korkaklar, put örümcekleri kendilerini vazgeçmiş göstermek istiyorlar.</p>

  <p class="calibre2">Ama bütün bunlar için bir gün, bir değişme, bir adalet kılıcı ve büyük bir öğle geliyor. O zaman her şey meydana çıkacak ve benliği kutsal ve saygın sayanlar ve bencilliği kutsayanlar bildiklerini söyleyecekler ve falcının dediğini diyecekler; “Bak o büyük öğle yakındır, geliyor.”</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_56"><a class="calibre10" id="bookmark8"></a><span class="calibre8">Ağırlığın Ruhu Üstüne</span></h3>

  <p class="calibre4"><span class="calibre3">I</span></p>

  <p class="calibre2">Benim ağzım halkın ağzıdır. Benim konuşmam kibar züppelere kaba gelir. Sözlerim mürekkep hokkalarına ve kalem tilkilerine yabancı gelir.</p>

  <p class="calibre2">Benim elim bir delinin elidir. Bütün masalara, duvarlara ve bunun gibi mecnunane ziynetlere ve karalamak için yeri olan her şeye yazıklar olsun, her şeye lanet!</p>

  <p class="calibre2">Benim ayağım bir at ayağıdır. Onunla taş, toprak, tarla tapan her şeyi teperim ve bütün koşularda şeytanın öncüsüyüm.</p>

  <p class="calibre2">Benim midem bir kartal kursağıdır. Çünkü en çok kuzu etini seviyor; herhalde bir kuş kursağıdır. Masum şeylerle beslenir, azla yetinir; uçmaya, uzaklaşmaya hazır ve sabırsız! Benim tarzım bu! Bunda bir kuş tarzı bulunmaz olur mu? Ben, hele ağırlığın ruhuna da düşmanım. Bu da kuş tarzıdır. Gerçekten, ben ağırlığın ruhuna ezelden düşmanım.</p>

  <p class="calibre2">Düşmanlığım nerelere uçup kaçmadı ki? Bu konuda çok şey söyleyebilirim ve söylemek isterim, ama boş bir evde yalnız olmalıyım ve kendi kulaklarıma söylemeliyim.</p>

  <p class="calibre2">Tabii, başka şarkıcılar da vardı ki gırtlakları ancak ve ancak ev dolduğu zaman açılır. Elleri o zaman konuşur, gözleri o zaman anlam kazanır, kalpleri o zaman uyanır! Ben bunlara benzemem.</p>

  <p class="calibre4"><span class="calibre3">II</span></p>

  <p class="calibre2">İnsanlara günün birinde uçmayı öğretecek olan adam, bütün sınır taşlarını devirecektir. Bütün sınır taşları yok olacaktır ve o dünyayı yeniden ve hafif bir dünya olarak kutsamış olacaktır.</p>

  <p class="calibre2">Kuş en seri attan daha hızlı uçar. Fakat onun da kafası, henüz uçmayı bilmeyen insan gibi yine ağır toprağa gömülüdür.</p>

  <p class="calibre2">Ağırlığın ruhu ister ki hayat ve toprak ağır olsun! Fakat hafif olmak ve bir kuş olmak isteyen, kendini sevmelidir. Ben bunu öğretiyorum. Tabii sararıp solmuşların ve hastalıklıların sevgisiyle değil! Çünkü bu gibilerin bencillikleri de çürüyüp yok olur.</p>

  <p class="calibre2">İnsan kendisini kutsal ve sağlam bir sevgiyle sevmeyi öğrenmeli. İnsan kendisine tahammül etmeyi öğrenmeli ve sağa sola dalmamalı. Ben bunu öğretiyorum.</p>

  <p class="calibre2">Böyle sağa sola bakmaya, başkalarını düşünmek diyorlar. Bundan büyük yalan ve ikiyüzlülük olamaz. Hele bu sözü bütün dünyaya ağır gelenler söylerse!</p>

  <p class="calibre2">Gerçekten, kendi kendini sevmeyi öğrenmek, bugünden yarına oluverecek bir iş değildir. Aksine bütün sanatların en zoru, en incesi ve en çok sabır isteyenidir.</p>

  <p class="calibre2">İnsanın kendine ait olan her şey kendinden iyice saklanmıştır. Ve bütün gömüler içinde en güç çıkarılan, insanın kendi gömüsüdür. Ağırlığın ruhu böyle yapar.</p>

  <p class="calibre2">Daha beşikteyken bize iyilik ve kötülük diye ağır sözler ve ağır değerler öğretirler. Bize verdikleri çeyizin adı budur. Ve bize, bu çeyizin hatırı için yaşadığımızı söylerler.</p>

  <p class="calibre2">Çocuğu, kendi kendini sevmemeyi öğreterek kendimize bağlıyoruz. Ağırlığın ruhu böyle yapar.</p>

  <p class="calibre2">Ve bize verilen bu çeyizi kuvvetli omuzlarımızla yalçın dağların üzerine taşırız. Terlediğimiz zaman bize derler ki; "Evet hayata katlanmak zordur.”</p>

  <p class="calibre2">Evet, insanın kendisini taşıması güçtür! Bunun nedeni kendi omuzlarında birçok yabancı şey taşımasıdır. O, bir deve gibi çöker ve sırtına bolca yük yüklenir. Hele güçlü, dayanıklı ve saygılı olursa! O zaman pek çok yabancı sözler ve yabancı değerler yüklenir ve hayatı bir çöl olarak düşünür!</p>

  <p class="calibre2">Ve gerçekten insanın kendisine ait bazı şeyleri taşıması da güçtür! İnsanın içinde birçok şey salyangoza benzer. İğrenç, kaygan ve yakalanması güç!</p>

  <p class="calibre2">Öyle ki, üstüne altın nakışlı bir asil kabuk ister. Fakat kabuğa ve güzel bir manzaraya ve kurnaz bir körlüğe sahip olmak sanatını da öğrenirdi.</p>

  <p class="calibre2">İnsanda birçok şey aldatıcıdır. Nice kabuklar pek ince, pek hazin ve pek fazla kabuktur. Birçok gizli iyilikler ve kuvvetler çok defa açığa çıkmaz. En nefis çerezler bazen ağzının tadını bilen yiyici bulamaz!</p>

  <p class="calibre2">Bunu kadınlar, o en seçkin çerezler bunu iyi bilirler. Biraz şişman veya biraz zayıf; bu kadarcık fark şansa ne kadar etki eder!</p>

  <p class="calibre2">İnsanın keşfedilmesi zordur. Hele insanın kendi kendisini keşfetmesi daha zordur. Çok defa zekâ, ruh hakkında yalan söyler. Ağırlığın ruhu bunu yapar. Fakat şöyle diyen kendisini iyi keşfetmiştir; "Benim iyiliğim ve kötülüğüm budur.” "Herkese iyi, herkese kötü diyen cüceyi ve köstebeği susturmuş olur.”</p>

  <p class="calibre2">Gerçekten, her şeyi iyi bulan ve hele dünyayı en iyi şey diye düşünenleri de sevmem. Bunları pek fazla yetinmeci bulurum.</p>

  <p class="calibre2">Her şeyden tat almak isteyen yetinmecilik! En yüksek zevk bu değildir. Ben evet ve hayır demesini bilen ve ağzının tadını bilen damakları ve mideleri severim.</p>

  <p class="calibre2">Fakat eline geçeni çiğneyip yutmak; bu, domuz tarzıdır! Daima İ-A demek; bunu yalnız eşekler ve ona benzeyenler öğrenirler.</p>

  <p class="calibre2">Benim zevkim koyu sarı ve sıcak kırmızıdır. Benim zevkim her renge kan katar. Fakat evini beyaza boyatan, bana beyaz boyalı bir ruh gösterir.</p>

  <p class="calibre2">Kimi mumyalara kimi de hayaletlere âşık olur. Bunların ikisi de ete ve kana düşmandır. Ah bunlar sinirime dokunur! Çünkü ben kanı severim.</p>

  <p class="calibre2">Herkesin tükürük attığı yerde oturup kalmayı istemem. Benim zevkim bu. Hırsızlar ve yalancılar arasında oturmayı tercih ederim. Kimsenin ağzında altın yoktur. Fakat tükürük yalayanlar daha fazla sinirime dokunur. İnsanlar arasında bulduğum en iğrenç tip, sevmek istemediği halde yine sevgiden geçinmek isteyen parazitlerdir.</p>

  <p class="calibre2">Ya kötü hayvanlardan olmak veya hayvan eğiticisi olmaktan başka yapacak şey bilmeyenleri de mutsuz bulurum. Bunların yanında yerleşemem. Bunun gibi daima beklemeye mecbur olanlar da şanssızdır. Bunlar da sinirime dokunur. Bütün gümrükçüler, çerçiler, krallar ve bütün başka yurt ve dükkân bekçileri!</p>

  <p class="calibre2">Gerçekten, ben de beklemeyi öğrendim. Ve esaslı öğrendim. Ama kendimi beklemeyi ve her şeyden önce durmayı, gitmeyi, koşmayı, sıçramayı, tırmanmayı ve dans etmeyi öğrendim.</p>

  <p class="calibre2">Ama benim önerim şudur; bir süre sonra yeri gelip de uçmayı öğrenmek isteyen, önce ayakta durmayı, yürümeyi, koşmayı, tırmanmayı ve dans etmeyi öğrenmelidir. Bunlar olmadan uçulmaz!</p>

  <p class="calibre2">İp merdivenlerle nice pencerelere tırmanmayı öğrendim. Kemikli bacaklarımla yüksek sırıklara tırmandım. Aklın yüksek sırıkları üzerine oturmanın bana verdiği mutluluk az değildi.</p>

  <p class="calibre2">Büyük sütunlar üstünde küçük alevler gibi parıldamak. Bu bir düş, çünkü ışık küçüktür. Fakat yolunu kaybetmiş gemiler ve kazazedeler için büyük avuntudur!</p>

  <p class="calibre2">Birçok dolambaçlı yollarda dolaşarak kendi hikmetime ulaştım. Gözümün kendi uzaklıklarıma daldığı yerlerde bir merdiven üstünde yükseklere tırmanmadım. Ben yol sormayı sevmem. Bütün bunlar sinirime dokunur. Yolu, yollara sordum ve onları böyle denedim.</p>

  <p class="calibre2">Bütün yürüyüşüm bir deneme ve bir sormaydı. Gerçekten, böyle soruların cevabını vermeyi de öğrenmeli. Bu benim hoşuma gider.</p>

  <p class="calibre2">Bu ne iyi, ne kötüdür. Fakat benim zevkimdir. Ne ondan utanırım, ne de onu gizlerim.</p>

  <p class="calibre2">İşte benim yolum. Ya sizinki? Bana yol soranlara şu cevabı verdim; "Yol mu? Böyle şey yoktur.” Zerdüşt böyle dedi.</p>

  <h3 class="calibre11" id="sigil_toc_id_57"><a class="calibre10" id="bookmark9"></a><span class="calibre8"><a class="calibre10" id="bookmark10"></a>Eski ve Yeni Levhalar Üstüne</span></h3>

  <p class="calibre4"><span class="calibre3">1</span></p>

  <p class="calibre2">Şurada oturuyorum ve etrafımda eski, kırılmış levhalar ve yeni, yarı yazılmış levhalar bulunduğu halde bekliyorum. Benim saatim ne zaman çalacak? Aşağıya ineceğim saat, grubumun saati. Çünkü bir defa daha insan içine gitmek istiyorum.</p>

  <p class="calibre2">İşte bunu bekliyorum. Çünkü önce saatimin çaldığına dair işaretlerin belirmesi gerekir. Yani, gülen aslan ve güvercin sürüsü!</p>

  <p class="calibre2">Bu aralık, kendi kendimle konuşuyorum. Kimse bana yeni bir şey anlatmıyor. Bari kendimi kendime anlatayım.</p>

  <p class="calibre4"><a id="bookmark11"></a><span class="calibre3">2</span></p>

  <p class="calibre2">İnsanlar arasına vardığımız zaman eski bir boş inanca sahip olduklarını gördüm. Hepsi insanlar için iyi ve kötü olan şeyleri bildiklerini sanıyorlardı.</p>

  <p class="calibre2">Erdemlerden bahsetmek onlara eski ve yorgun bir inanç gibi geliyordu. Ve iyi uyumak isteyen, yatağa yatmazdan önce iyiden ve kötüden söz ediyordu.</p>

  <p class="calibre2">Ben şöyle diyerek uykularını kaçırdım; "İyi ve kötünün ne olduğunu yaratıcıdan başka henüz kimse bilemez! Yaratıcı ise, insanlara bir hedef yaratan ve toprağa bir anlam ve gelecek verendir. Ancak, bu yaratıcıdır ki iyiyi ve kötüyü yaratır.”</p>

  <p class="calibre2">Onlara eski ders kürsülerini ve bütün eski inançlarını yıktırdım. Erdem üstatlarını, azizlerini, şairlerini ve dünya kurtarıcılarını onlara gülünç gösterdim.</p>

  <p class="calibre2">Kötülük dolu egemenleri ve hayat ağacı üstünde pinekleyip, bezginlik saçanları onlara gülünç gösterdim.</p>

  <p class="calibre2">Bir leş ve sırtlan gibi, onların büyük mezar caddelerine bizzat oturdum ve onların geçmişlerine ve kof saltanatlarına güldüm.</p>

  <p class="calibre2">Gerçekten, öğüt verenler ve deliler gibi onların küçük büyük şeylerine öfke ve kinle haykırdım. En iyi şeylerinin bile küçük olduğunu hatta en kötü şeylerinin bile küçük olduğunu haykırdım! Ve böyle güldüm.</p>

  <p class="calibre2">Benim dağda doğmuş egemen özlemim ve vahşi hikmetim içinde haykırdı ve güldü; benim büyük ve kanat çırpan özlemim!</p>

  <p class="calibre2">Özlemim çok defa gülerken beni aşağı yukarı fırlattı. Böylece güneşten sarhoş olmuş bir hayret oku halinde korkuyla uçtum.</p>

  <p class="calibre2">Uzak geleceğe uçtum. Henüz hiçbir rüyada görülmeyen geleceğe, kimsenin hayal etmediği kadar sıcak bir güneye; tanrıların çıplak dans ettikleri yere!</p>

  <p class="calibre2">Simgelerle konuşmak ve şairler gibi kekelemek, gerçekten şair olmaya mecbur olduğuma utanıyorum!</p>

  <p class="calibre2">O zamanlar bütün oluşları bir ilahi dans ve bir ilahi cüret diye düşünüyor ve dünyayı çılgın ve kendine doğru kaçar buluyordum.</p>

  <p class="calibre2">Birçok ilahın sonsuz bir kaçışmaları ve tekrar aramaları ve birçok ilahın birbirlerine zıt konuşmaları, birbirlerine zıt işitmeleri ve birbirlerine zıt olarak olmaları!</p>

  <p class="calibre2">Bana zaman, ‘an’lardan ibaret olduğu düşüncesini veriyor; zorunlulukların bizzat özgürlük olduğu ve özgürlüğün dikenleriyle mutluluk içinde oynadığı zamanlar.</p>

  <p class="calibre2">Benim de eski şeytanımı ve ezeli düşmanımı, yani ağırlığın ruhu ve onun yarattığı her şeyi tekrar gördüğüm zaman! Cebir, kanun, zaruret, sonuç, amaç, irade ve iyi ve kötü.</p>

  <p class="calibre2">Üstünde dans edilecek ve dans edilip geçilecek bir şey bulunmamalı mı? Hafif şeyler için, köstebekler ve ağır cüceler bulunmamalı mı?</p>

  <p class="calibre4"><a id="bookmark12"></a><span class="calibre3">3</span></p>

  <p class="calibre2">Yine orada idi ki; ‘İnsanüstü’ sözünü söyleyen, insanın geçilmesi gereken bir yol olduğunu ve onun bir amaç değil bir köprü olduğunu ve insanın yeni sabah kızıllıklarına yol açacak olan öğlenini ve akşamını mutlulukla övmesi gerektiğini söylemiştim.</p>

  <p class="calibre2">Büyük öğle, erguvandan ikindi ve akşam kızıllıkları hakkında Zerdüşt’ün sözleri bunlardı. Gerçekten, onlara yeni yıldızlar ve yeni geceler gösterdim ve gülmeyi bir alaca çadır gibi, bulutlar, gece ve gündüz üstüne gerdim.</p>

  <p class="calibre2">Bütün şiirlerimi ve düşüncelerimi onlara öğrettim. İnsanda parçalar halinde, bilmece ve garip rastlantılar şeklinde bulunan şeyleri birleştirip tek bir şiir haline getirmeyi öğrettim.</p>

  <p class="calibre2">Şair, bilmece çözücüsü ve rastlantının kurtarıcısı olarak, onlara geleceklerini yaratmayı öğrettim. Yaratarak kurtarışı öğrettim.</p>

  <p class="calibre2">İradelerine “Ben böyle istedim ve böyle isteyeceğim!” dedirtinceye kadar, insana geçmişinden kurtulmayı öğrettim.</p>

  <p class="calibre2">Yalnız bunun kurtuluş olduğunu ve kurtuluşun bundan ibaret olduğunu öğrettim.</p>

  <p class="calibre2">Şimdi onların arasına son defa girebilmek için kendi kurtuluşumu bekliyorum.</p>

  <p class="calibre2">Çünkü insanlar arasına bir defa daha gitmek istiyorum. Onların arasına inmek istiyorum. Onlara en değerli armağanımı, ölürken vermek istiyorum!</p>

  <p class="calibre2">Bunu en zengin varlık olan güneşten, batışı sırasında öğrendim. Güneş batarken, tükenmez hazinelerinden denize altın saçar. Öyle ki en fakir balıkçı bile, altın küreklerle kürek çeker. İşte bir zamanlar bunu gördüm ve bunu izlerken gözyaşlarıma doyamadım.</p>

  <p class="calibre2">Zerdüşt de güneş gibi batmak istiyor. İşte bunun için etrafında eski, kırılmış levhalar ve yeni, yarı yazılmış levhalar bulunduğu halde oturuyor ve bekliyor.</p>

  <p class="calibre4"><a id="bookmark13"></a><span class="calibre3">4</span></p>

  <p class="calibre2">Bak, şurada yeni bir levha var. Fakat onu benimle birlikte vadiye ve etten kalplere taşıyacak kardeşlerim nerede?</p>

  <p class="calibre2">Büyük sevgim böylece en uzak hedeflere yöneliyor. En yakınların, koruma! İnsan, atlanması gereken bir şeydir.</p>

  <p class="calibre2">Atlamanın birçok yolları ve tarzları vardır. Bunun çaresine bak! Yalnız bir şaklabandır ki insanın üstünden sıçranıp geçebileceğini düşünür.</p>

  <p class="calibre2">En yakınında kendini yok et ve gasp edebileceğin bir hakkı kendine verdirme!</p>

  <p class="calibre2">Yaptığın şeyi, başkası senin adına yapamaz. Senin yaptığın şeye başkası senin adına karşılık veremez.</p>

  <p class="calibre2">Kendini yönetemeyen, boyun eğmelidir. Bazıları kendilerini yönetebilirler.</p>

  <p class="calibre2">Fakat kendilerine boyun eğebilmeleri için çok eksikleri vardır.</p>

  <p class="calibre4"><span class="calibre3">5</span></p>

  <p class="calibre2">Soylu ruhların tarzı budur. Onlar hiçbir şeyi bedavadan istemezler, hele hayatı!</p>

  <p class="calibre2">Halk tabakasından olan, amaçsız yaşamak ister. Fakat biz, bize verilmiş olan hayata karşılık ne verebileceğimizi düşünürüz!</p>

  <p class="calibre2">Gerçekten şu kibar bir sözdür: “Hayatın bize adadığını, hayattan almalıyız.”</p>

  <p class="calibre2">Tat vermeden tat almak istememeli.</p>

  <p class="calibre2">Tat ve namus en utangaç şeylerdir. Her ikisi aranmak istemez. Bunlara sahip olmalı, fakat daha iyisi suç ve acı aramalı.</p>

  <p class="calibre4"><span class="calibre3">6</span></p>

  <p class="calibre2">Ey kardeşlerim, ilk olan şeyler daima kurban edilir. Biz ilk şeyleriz.</p>

  <p class="calibre2">Hepimiz gizli kurban masallarına kanıyoruz. Eski putların hatırı için yanıyoruz ve kızartılıyoruz.</p>

  <p class="calibre2">En iyi şeyimiz yenidir. Bu, eski damakları gıdıklıyor; etimiz körpe ve derimiz bir kuzu derisi. Nasıl olur da eski putperestleri tahrik etmeyiz!</p>

  <p class="calibre2">En iyi şeyimizi kızartma yapan eski putperest, kendi içimizde oturur. Ah kardeşlerim, nasıl olur da ilk olanlar kurban olmazlar!</p>

  <p class="calibre2">Fakat bizim tarzımızın gereği budur. Ve ben, kendilerini korumak istemeyenleri severim. Boş yere harcananları bütün kalbimle severim. Çünkü onlar karşıya geçenlerdir.</p>

  <p class="calibre4"><span class="calibre3">7</span></p>

  <p class="calibre2">Gerçekten, doğru olmayı pek azları başarır! Ve bunu başaranlar da bunu istemezler. Hele iyiler, hiç!</p>

  <p class="calibre2">Ah bu iyiler, iyi insanlar hiçbir zaman gerçeği söylemezler; ruh için, böyle iyi olmak bir hastalıktır.</p>

  <p class="calibre2">Bu iyiler bağışlarlar. Teslim olurlar. Kalpleri yumuşaktır ve uyumludurlar. Fakat boyun eğen kendisini işitmez!</p>

  <p class="calibre2">İyiler gözünde kötü denen şeyler bir araya gelmeli ki; bir gerçek doğabilsin! Ah kardeşlerim, böyle bir gerçek yaratmak için yeter derecede kötü müsünüz?</p>

  <p class="calibre2">Korkunç araba, uzun güvensizlik, gaddar hayır, bıkkınlık, canlıdan kesme; bütün bunların bir araya gelmesi ne kadar nadirdir! Fakat gerçek, bu tohumlardan meydana gelir!</p>

  <p class="calibre2">Şimdiye kadar bütün bilgiler, kötü vicdanların yanında yetişmiştir! Ey gerçeği kavrayanlar, eski levhaları parçalayınız, parçalayınız!</p>

  <p class="calibre4"><span class="calibre3">8</span></p>

  <p class="calibre2">Suyun sütunları olsa ve ırmağın üstünde köprü ve parmaklık bulunsa, her şeyin akıntıda olduğuna kimse inanmaz.</p>

  <p class="calibre2">Budalalar bile buna itiraz ederler. Ve derler ki her şey akıyor mu? Irmağın üstünde sütunlar ve köprüler var ya! Köprünün üstünde her şey sabittir. Bütün değerler, köprüler, iyi ve kötü kavramları... Bunların hepsi sabittir. Hele azılı kış, ırmaklar dondurucusu gelince; en şakacılar bile güvensizliği öğrenirler ve o zaman yalnız budalalar değil; herkes, her şey sabit durmalı mı?” der. "Aslında her şey sabittir.” Bu kışa yakışır bir derstir. Verimsiz zaman için elverişli bir şeydir. Kış uykusuna dalanlar ve soba başında pinekleyenler için bu iyi bir avuntudur.</p>

  <p class="calibre2">"Aslında her şey sakindir.” sözüne lodos itiraz eder!</p>

  <p class="calibre2">Lodos bir öküz. Ekine yaramayan bir öküz, öfkeli bir öküz, bir yıkıcı ki öfkeli boynuzlarıyla buzu kırar! Ve buz da köprüleri yıkar!</p>

  <p class="calibre2">Ah kardeşlerim he şey akıntı halinde değil mi? Bütün köprüler ve parmaklıklar suya düşmedi mi? İyi ve kötüye artık kim tutunacak?</p>

  <p class="calibre2">Yazık bize, yaşasın, lodos esiyor! Kardeşlerim bütün sokaklarda bu öğüdü veriniz!</p>

  <p class="calibre4"><span class="calibre3">9</span></p>

  <p class="calibre2">Eski bir düşünce vardır ki adı ‘iyi’ ve ‘kötü’dür. Bu inancın tekerleği şimdiye kadar falcılar etrafında dönmüştür.</p>

  <p class="calibre2">Bir zamanlar falcılara inanırlardı. Onun için her şeyin yazgı olduğuna ve yazgının gereğinin zorunlu olduğuna inanırlardı.</p>

  <p class="calibre2">Sonra da bütün falcılara inanmaz oldular. Ve şuna inanır oldular; “Özgürlük her şeydir. İstediğin her şeyi yapabilirsin.”</p>

  <p class="calibre2">Kardeşlerim şimdiye kadar yıldızlar ve gelecek hakkında ancak boş inançlar ileri sürülmüştür. Fakat bir şey bilinmemiştir. Onun için şimdiye kadar iyi ve kötü hakkında yalnız boş inançlara düşülmüş fakat bir şey bilinmemiştir.</p>

  <p class="calibre4"><span class="calibre3">10</span></p>

  <p class="calibre2">“Çalmamalısın! Öldürmemelisin!” bir zamanlar bu sözler kutsaldı. Bu sözlerin karşısında diz bükülür, kafa eğilir ve pabuç çıkarılırdı.</p>

  <p class="calibre2">Fakat size soruyorum, dünyada böyle kutsal sözlerden daha beter hırsızlar ve katiller nerde vardır?</p>

  <p class="calibre2">Bizzat hayatın içinde hırsızlık ve öldürme yok mudur? Böyle sözler kutsal sayılınca, bununla bizzat gerçek katledilmiş olmadı mı?</p>

  <p class="calibre2">Yoksa hayata zıt ve hayattan ürküten bir ölüm öğüdü müydü bu? Kardeşlerim parçalayınız, eski levhaları parçalayınız!</p>

  <p class="calibre4"><span class="calibre3">11</span></p>

  <p class="calibre2">Geçmiş olan her şeye karşı benim acıma duygum, onların feda edilmiş olmasını görmektir.</p>

  <p class="calibre2">Her cinsin acıma duygusuna, ruhuna ve çılgınlığına kurban edilmiş ve her şey onun köprüsü haline gelmiştir.</p>

  <p class="calibre2">Büyük bir diktatör ortaya çıkabilir ki, kendi lütfu ve şiddetiyle bütün geçmiş şeyleri bir köprü, bir işaret, bir çığırtkan ve bir horoz sesi olmaya zorlayabilir!</p>

  <p class="calibre2">Fakat şu da başka bir tehlike ve benim başka acımamdır; halk tabakasından olanın düşünceleri, dedesine kadar varır ve dedesinde zaman biter.</p>

  <p class="calibre2">Böylece bütün geçmiş şeyler feda edilmiştir. Çünkü bir defasında olabilir ki halk tabakası egemen olur ve sığ sularda bütün zamanı boğar.</p>

  <p class="calibre2">Onun için kardeşlerim, yeni bir soylular sınıfı gereklidir ki halk tabakasına zıt hareket etsin ve yeni levhalar üstüne yeniden ‘soylu’ kelimesini yazsın.</p>

  <p class="calibre2">Soyluluğun var olabilmesi için birçok soyluya ve çeşit çeşit soylulara ihtiyaç vardır. Yoksa zamanında bir simgeyle ifade ettiğim gibi “tanrılık odur ki tanrılar vardır. Fakat tanrı yoktur.”</p>

  <p class="calibre4"><span class="calibre3">12</span></p>

  <p class="calibre2">Ah kardeşlerim size yeni bir soyluluk göstermek ve öğretmek istiyorum. Siz, geleceğin ekincileri, yetiştiricileri ve tanıkları olun.</p>

  <p class="calibre2">Evet, para soyluluğu, bezirgan soyluluğu gibi satın alabileceğiniz bir soyluluk değil; çünkü alınabilen şeyler değersizdir!</p>

  <p class="calibre2">Şerefiniz, soy sopunuzdan değil, gideceğiniz yoldan gelmeli. Sizi geçmek isteyen iradeniz ve adımlarınız. Yeni şerefiniz bu olmalı!</p>

  <p class="calibre2">Gerçekten, bir prense uşaklık etmiş olmak değil, ne var bu prenslerde? Ve duran bir şey, daha sağlam dursun diye desteklemek değil! Sülaleniz saraylarda görevli diye değil! Ve siz bir flaman gibi sığ havuzlarda uzun zaman oturmaya alıştırıldınız diye değil. Çünkü durabilmek görevli takımının bir becerisidir ve görevli takımı ölümden sonra gelecek mutluluğa inanırlar, oturabilmeyi isterler.</p>

  <p class="calibre2">Kutsal tanıdığınız bir ruh, atalarınızı sevimli diyarlara götürdü diye değil. Ben bunu övmem. Çünkü ağaçların en kötüsü olan ‘haç’ın yetiştiği ülke övülecek bir yer değildir.</p>

  <p class="calibre2">Ve gerçekten, bu ‘kutsal ruh’ ve onun şövalyeleri nereye sefer ettilerse; keçiler, kazlar ve put kafalar önde yürümüştür!</p>

  <p class="calibre2">Ah kardeşlerim, soyluluğunuz geriye değil ileriye bakmalı! Bütün ata ve ecdat diyarlarından sürülmelisiniz!</p>

  <p class="calibre2">Çocuklarınızın ülkesini sevmelisiniz. Bu sevgi, sizin yeni soyluluğunuz olmalı. En uzak denizlerde, henüz keşfedilmemiş diyarlar! Yelkenleriniz o tarafa açılmalı. Ve onu aramalısınız!</p>

  <p class="calibre2">Babalarınızın çocuğu olmak günahını, çocuklarınızda gidermelisiniz.</p>

  <p class="calibre2">Bütün geçmişi böyle kurtarın. Size bu yeni değer levhasını gösteriyorum!</p>

  <p class="calibre4"><span class="calibre3">13</span></p>

  <p class="calibre2">"Yaşayıp da ne olacak? Yaşama boş şey, yaşama saman dövmek, yaşama yanıp da ısınmamak.” Bu eski gevezeliklere hâlâ özdeyiş diyorlar. Fakat bu sözler eski olduğundan, daha fazla değer veriliyor. Bataklık bile soyluluk veriyor.</p>

  <p class="calibre2">Çocuklar şöyle diyebilirlerdi; "Ateşten korkuyorlar, çünkü ateş onları yakıyor! Eski masal kitaplarında çocukça çok şey var ve her zaman saman döven, dövmenin nasıl karşısında olsun? Böyle delilerin çenelerini kapamalı!”</p>

  <p class="calibre2">Böyleleri masaya otururlar ve bir şey getirmezler, hatta yemek isteğini bile. Böyle olduğu halde "her şey boş!” diye mırıldanırlar.</p>

  <p class="calibre2">Ah kardeşlerim, iyi yemek, iyi içmek hiç de kötü bir şey değil! Hiç bir zaman hoşnut olmayanların, değer yargılarını parçalayınız, parçalayınız!</p>

  <p class="calibre4"><span class="calibre3">14</span></p>

  <p class="calibre2">"Temize her şey temizdir!” Halk böyle der. Fakat ben de derim ki; "Domuza her şey domuzdur!” Onun için hayalciler ve kalpleri burkulmuş bezginler şöyle söylerler; "Dünya acayip bir pisliktir.” Çünkü bunların hepsi temizlenmeyen ruhlardır. Hele öte dünyaya göçmeden, rahata kavuşamayanlar! Ötedünyalılar!</p>

  <p class="calibre2">Hoşlarına gitmese de yüzlerine karşı şunu diyeceğim; onların dünyası insan makatına benzer. O kadarı doğru.</p>

  <p class="calibre2">Dünyada çok pislik var, bu da doğru! Fakat dünya bu yüzden garip bir pislik değildir.</p>

  <p class="calibre2">Dünyada birçok şeylerin kötü koktuğu sözünde bir gerçek var. Fakat bizzat bir şeyi zorla yapma, kanatlar ve pınarlar bulan kudretler yaratır!</p>

  <p class="calibre2">En iyide bile iğrenecek bir taraf vardır. En iyi bile yok edilmesi gereken bir şeydir.</p>

  <p class="calibre2">Kardeşlerim, dünyada çok pislik bulunduğu sözünde çok gerçek var!</p>

  <p class="calibre4"><span class="calibre3">15</span></p>

  <p class="calibre2">Dindar ötedünyalıları, vicdanlarına bağlılıkla ve sanki dünyada bundan daha yanlış ve bozuk bir şey yokmuş gibi şöyle sözler söylediklerini işittim:</p>

  <p class="calibre2">“Bırak dünyayı kendi başına! Ona karşı bir parmak bile kaldırma.</p>

  <p class="calibre2">Bırak kim isterse boğazlasın, bıçaklasın, söksün ve kazısın. Buna karşı da parmak kaldırma. Bu suretle dünyadan vazgeçmeyi öğrenirler.</p>

  <p class="calibre2">Ve kendi akıl ve kavrayışını bizzat kendin boğazlamalısın! Çünkü bu, bu dünyaya ait bir akıldır. Bu şekilde dünyadan sıyrılmayı öğrenirsin!”</p>

  <p class="calibre2">Kardeşlerim, softaların bu eski değer yargılarını parçalayınız, parçalayınız. Dünyaya iftira eden bu sözleri parçalayınız!</p>

  <p class="calibre4"><a id="bookmark25"></a><span class="calibre3">16</span></p>

  <p class="calibre2">“Çok şey öğrenen, şiddetli tutkularını unutur.” Bütün karanlık sokaklarda fısıldanan söz budur. “Hikmet, adamı yorar. Bu dünya buna değmez; sen bir tutku besleme!” Bu yeni levhayı, pazar yerlerinde bile asılı buldum.</p>

  <p class="calibre2">Kardeşlerim bu yeni levhayı da parçalayınız! Bu öğüdü verenler, dünya yorgunları, ölüm öğütleyen ve bostancılardır; çünkü bakın bu da bir uşaklık öğüdüdür. Onların güç öğrenmeleri ve en iyi şeyi öğrenmeyişleri ve her şeyi pek çarçabuk yapışları, yemesini bilmeyişleri, midelerinin bozukluğu bundan!</p>

  <p class="calibre2">Onların ruhu bir bozuk midedir, ölüme özendirir! Kardeşlerim, gerçek ruh bir midedir. Hayat bir keyif çınarıdır. Fakat bütün bu kederlerin nedeni olan bozuk midenin bütün kaynakları zehirlenmiştir.</p>

  <p class="calibre2">Kavramak; bu aslan iradeliye keyif verir! Fakat yorulana, hükmedilir. Ve bütün dalgalar onunla oynar.</p>

  <p class="calibre2">Zayıf insanların tarzıdır bu. Yollarını şaşırırlar. Ve sonunda yorgunluk onlara sorar; “Durup dururken neden yola çıktın. Hepsi anlamsız.”</p>

  <p class="calibre2">“Her şey anlamsız! Hiçbir şey istememeli!” Bu öğüt onların kulağına hoş gelir. Oysaki bu bir uşaklık öğüdüdür.</p>

  <p class="calibre2">Kardeşlerim, Zerdüşt bütün yol yorgunlarına serin ve sert bir rüzgâr gibi geliyor. O birçok burunları aksırtacak.</p>

  <p class="calibre2">Benim özgür nefesim duvarlar arasından da geçer. Hapislere ve tutsak ruhlara da girer.</p>

  <p class="calibre2">İrade kurtulmalı! Çünkü istemek yaratmaktır. Benim öğüdüm bu. Ve siz sadece yaratmak için öğrenmelisiniz. Ve öğrenmeyi, iyi öğrenmeyi benden öğrenmelisiniz.</p>

  <p class="calibre2">Kulağı olan işitsin.</p>

  <p class="calibre4"><a id="bookmark26"></a><span class="calibre3">17</span></p>

  <p class="calibre2">İşte deniz karşıda! Yol oradan belki büyük âdeme geçer. Fakat bu belkiyi, kim kabul edecek? Sizden kimse ölümün genzine atılmak istemez! O halde nasıl dünyadan bezmiş oluyorsunuz! Dünyadan bezgin! Fakat henüz topraktan uzaklaşmış bile değilsiniz! Hala sizi toprağa şehvetli ve kendi toprak yorgunluğunuza âşık buluyorum!</p>

  <p class="calibre2">Dudaklarınız boşuna sarkmıyor. Onlarda henüz bir küçük dünya arzusu var ve gözlerde unutulmaz bir dünya keyfinin bulutçuğu yüzmüyor mu?</p>

  <p class="calibre2">Evren üzerinde birçok değerli keşif vardır. Kimi faydalı kimi hoş. Bunların hatırı için dünyayı sevmeli.</p>

  <p class="calibre2">Ve bazı keşifler de var ki kadın memesine benzer. Hem faydalı, hem hoş!</p>

  <p class="calibre2">Fakat siz dünya yorgunları, dünya tembelleri, sizi kırbaçla okşamalı! Kırbaç darbeleriyle sizi tekrar neşelendirmeli.</p>

  <p class="calibre2">Çünkü dünyayı kendinden bezdiren, hasta ve yaşama yorgunları değilseniz, kurnaz tembellersiniz veya çanak yalayıcı keyif kedilerisiniz. Tekrar keyiflenmeyecekseniz göçmelisiniz!</p>

  <p class="calibre2">Şifası olanaksız olanlara hekimlik etmemeli. Zerdüşt bunu öğretiyor. Böylece ötedünyaya göçmelisiniz. Fakat hayata bir son vermek, bir yeni mısra bulmaktan daha fazla cesaret ister. Bütün doktorlar ve şairler bunu bilirler.</p>

  <p class="calibre4"><a id="bookmark27"></a><span class="calibre3">18</span></p>

  <p class="calibre2">Kardeşlerim, yorgunluğun yarattığı levhalar vardır. Tembelliğin yarattığı levhalar vardır. Bunlar aynı şeyi söyleseler de farklı dinlenmek isterler...</p>

  <p class="calibre2">Şu alçağa bakın! Hedefine az bir uzaklık kalmıştır, fakat yorgunluktan inatla kuma yatmıştır bu yiğit!</p>

  <p class="calibre2">Yorgunluktan yola, evrene, hedefe ve kendine esneyip duruyor. Daha bir adım bile atmak istemiyor bu cesur!</p>

  <p class="calibre2">Şimdi güneş onu kızartıyor ve köpekler terini yalıyor. Fakat o inadından yattığı yerde yatıyor ve rezil olmayı tercih ediyor.</p>

  <p class="calibre2">Hedefinden az bir uzaklıkta rezil olmak! Gerçekten, onu saçlarından göğe çekmeye mecbur kalacaksınız bu kahramanı!</p>

  <p class="calibre2">Bırakın yattığı yerde yatsın! Ve serinletici ve bayıltıcı yağmurla, uyku; o avutucu, ona gelsin. Kendiliğinden uyanıncaya kadar bırakın onu yatsın. Yorgunluğu ve yorgunluğun bütün izlerini üstünden atıncaya kadar yatsın!</p>

  <p class="calibre2">Yalnız kardeşlerim; köpekleri, miskin sokulanları, bütün sürü halinde sokulanları ve her kahramanın terine yapışan ışıklı alayını ondan uzaklaştırın!</p>

  <p class="calibre4"><a id="bookmark28"></a><span class="calibre3">19</span></p>

  <p class="calibre2">Etrafıma çemberler ve kutsal sınırlar çiziyorum. Benimle birlikte daha yüksek dağlara çıkanlar azalıyor. Gittikçe kutsallaşan dağlardan bir silsile inşa ediyorum. Kardeşlerim, benimle nereye kadar çıkabilirseniz çıkın, ama yanınızda bir asalak bulunmasın.</p>

  <p class="calibre2">Asalak; sokulgan, yapışkan bir solucandır ki sizin hasta ve yaralı yerlerinizde semirmek ister.</p>

  <p class="calibre2">Ve onun becerisi yükselen ruhların yorulduklarını söylemektir. Onların kederlerine ve nazik utançları içine iğrenç yuvasını yapar.</p>

  <p class="calibre2">Kuvvetlinin zayıf ve soylunun fazla yumuşak olduğu yere, o, iğrenç yuvasını yapar. Asalak büyüğün, küçük, yaralı köşelerine yerleşir.</p>

  <p class="calibre2">Bütün oluş halindeki şeylerin en yüksek ve en alçak tarafı nedir? Asalak, en alçak şeydir. Fakat en yüksek olan, en çok asalak besleyecektir.</p>

  <p class="calibre2">Ruh ki en uzun merdivene sahiptir. Ve en derinlere kadar inebilir. Nasıl olur da parazitlerin çoğu onun sırtına binmez?</p>

  <p class="calibre2">En geni ş ruh ki kendi içinde en uzaklara gidebilir, aldanabilir ve sapabilir; en gerekli ş ey ki keyfi yüzünden geleceğe göçer. Oluş halindeki ruh ki geleceğe dalar, varlığı ki iradeyi ve tutkuyu ister. En geni ş ruh ki kendi kendinden kaçan en geni ş dairelerde kendine yeti şir ve delilik ona en tatl ı şekilde seslenir.</p>

  <p class="calibre2">Kendi kendini en çok seven ve içinde her şeyin akıntı ve zıt akıntısı, med ve cezri bulunur. Nasıl olur da en yüksek ruh en kötü parazitleri taşımaz!</p>

  <p class="calibre4"><a id="bookmark29"></a><span class="calibre3">20</span></p>

  <p class="calibre2">Kardeşlerim ben zalim miyim? Fakat ben diyorum ki düşeni itmeli de!</p>

  <p class="calibre2">Bugün düşen, hayal kırıklığına uğrayan her şey; onları kim tutabilir? Fakat ben onları itmek de isterim!</p>

  <p class="calibre2">Kayaları, yalçın derinliklere yuvarlamanın keyfini bilir misiniz? Bugünkü insanlara bakın. Nasıl benim derinliklerime yuvarlanıyorlar?</p>

  <p class="calibre2">Kardeşlerim, ben daha iyi oyuncuların bir öncüsüyüm, bir örneğiyim! Benim örneğime uyun. Uçmayı öğretemiyorsanız, daha çabuk düşmeyi öğretin bari!</p>

  <p class="calibre4"><a id="bookmark30"></a><span class="calibre3">21</span></p>

  <p class="calibre2">Ben cesurları severim. Fakat kılıç olmak yetmez. Beklemesini de bilmeli!</p>

  <p class="calibre2">Çok defa kendisine güvenmek ve sessizce geçip gitmek daha büyük cesarettir. Böylece insan kendisini daha değerli düşmanlar için saklamış olur.</p>

  <p class="calibre2">Kin beslenecek düşmanlarınız olmalı. Fakat hakarete değer düşmanlarınız olmamalı. Düşmanlarınızla gurur duymalısınız. Bir zamanlar bunu öğrettim.</p>

  <p class="calibre2">Kardeşlerim, daha değerli düşmanlar için kendinizi saklayın. Onun için çok düşmanların önünden geçip gidin. Hele ulustan, uluslardan söz eden sokak takımını, bir tarafa bırakın.</p>

  <p class="calibre2">Onların leh ve aleyhteki fikirlerine aldırmayın. Çok haksızlık vardır. Bunları seyreden, öfkelenir. Onların içine bakmak onlara saldırmakla birdir. Onun için ormanlara kaçın ve bırakın kılıcınız uyusun!</p>

  <p class="calibre2">Kendi yollarınızı yürüyün! Bırakın halk ve uluslar kendi yollarından gitsinler. Fakat bu yollar bir tek ümit ışığı bile göstermeyen karanlık yollardır!</p>

  <p class="calibre2">Varsın oralarda bezirgânlar hükmetsin. Orada parlayan her şey çerçi altınıdır. Artık krallar devri geçti. Bugün ulus denen şey artık bir krala layık değildir.</p>

  <p class="calibre2">Bakın, şu uluslara nasıl çerçiler gibi her süprüntülükten en küçük çıkarları derliyorlar!</p>

  <p class="calibre2">Gizlice birbirlerini izlerler. Birbirlerinden bir şey aşırmaya uğraşırlar. Bunun adına da iyi komşuluk derler. Nerede o eski aziz zamanlar ki bir ulus "Ben başka uluslara egemen olmak isterim.” derdi. Çünkü kardeşlerim, en iyi olan hükmetmelidir. Ve en iyi olan hükmetmek ister. Başka türlü konuşulan yerlerde en iyi insan yok demektir.</p>

  <p class="calibre4"><a id="bookmark31"></a><span class="calibre3">22</span></p>

  <p class="calibre2">Eğer ekmek bedava olsaydı bunlar ne diye haykıracaklardı? Onların eğlenceleri geçimleridir. Bırakın geçimlerini güç kazansınlar!</p>

  <p class="calibre2">Çalışmalarında da birer yırtıcı hayvandırlar. Kazanmaları da bir gasptan ibarettir. Kandırmacaları da çok! Onun için bırakın işleri güç olsun!</p>

  <p class="calibre2">Onlar daha ince, daha kurnaz ve daha insana yakın yırtıcılar olsunlar. Çünkü insan en iyi yırtıcı hayvandır.</p>

  <p class="calibre2">İnsan bütün hayvanlardan ustalıklar gasp etmiştir. Onun için insanın işi hepsinden daha güçtür. Yalnız, kuşlar insanların üstündedir. Hele bir kere insan uçmayı da öğrenirse eyvahlar olsun! O zaman gasp arzusu nerelere kadar yükselecek!</p>

  <p class="calibre2"><a id="bookmark32"></a><span class="calibre3">23</span></p>

  <p class="calibre2">Erkek savaşa elverişli, kadın doğurgan olmalı. Ve her ikisi kafalarıyla ve bacaklarıyla iyi dans etmeli. Bir defa olsun dans etmeden geçirilen günü kaybolmuş saymalıyız. Bir gerçek ki içinde kahkaha yoktur, bize yalan gelmeli.</p>

  <p class="calibre4"><a id="bookmark33"></a><span class="calibre3">24</span></p>

  <p class="calibre2">Sizin evlenmeniz, dikkat edin kötü bir bağlanma olmasın. Pek acele bağlandıysanız! Arkasından zina gelir.</p>

  <p class="calibre2">Evlilikte yalan ve evlilikte eğriliktense zina daha iyi! Bana bir kadın diyordu ki, ola ki nikâhı bozdum, fakat nikâh beni daha önce bozdu.</p>

  <p class="calibre2">Uygunsuz evlileri en kötü kindarlar olarak buldum.</p>

  <p class="calibre2">Onlar artık yalnız olmadıklarının intikamını bütün dünyadan almak isterler.</p>

  <p class="calibre2">Onun için içten insanların birbirlerine şöyle demelerini isterim: “Birbirimizi seviyoruz. Bırakın sevgimizi koruyalım. Yoksa bizim anlaşmamış bir aldanıştan ibaret olur.”</p>

  <p class="calibre2">“Bize bir süre verin, bir küçük evlilik yapalım. Ve büyük evliliğe elverişli olup olmadığımızı deneyelim! İki kişinin her zaman bir arada bulunması büyük bir şeydir!”</p>

  <p class="calibre2">Bütün içten insanlara bunu öneririm. Eğer başka türlü önerseydim ve başka türlü konuşsaydım üst insana olan sevgimin anlamı kalır mıydı?</p>

  <p class="calibre2">Yalnız üremeyin, kendinizi de geçin! Kardeşlerim, işte bu iş için evlilik bahçesi size yardım etsin!</p>

  <p class="calibre4"><a id="bookmark34"></a><span class="calibre3">25</span></p>

  <p class="calibre2">Her şeyin esası hakkında bilgili olan, sonunda geleceğin kaynağını ve yeni esaslarını arayacaktır. Kardeşlerim, çok geçmez, yeni uluslar meydana çıkacak ve yeni pınarlar, yeni derinliklere doğru çağlayacaktır.</p>

  <p class="calibre2">Deprem ki birçok pınarı enkaz altında bırakır. Birçok şeyleri örter, fakat içten gelen kuvvetleri ve birçok gizli şeyleri meydana çıkarır.</p>

  <p class="calibre2">Deprem yeni pınarlar meydana çıkarır. Eski ulusların depreminden pınarlar fışkırır.</p>

  <p class="calibre2">“Bak, burada birçok susuza pınar, birçok özlemliye kalp ve birçok alete bir irade var.” diye bağıranın etrafında bir ulus toplanır. Bu bir deneyimdir.</p>

  <p class="calibre2">Emredebilen ve boyun eğmeye mecbur olan, böyle denenir. Ah, bu deneyim, nasıl uzun bir aramanın, isabetin, isabetsizliğin, öğrenmenin ve yeni deneyimlerin ardından gelir!</p>

  <p class="calibre2">İnsan topluluğu bir deneyim ve bir uzun arayıştır. Ben bunu öğretiyorum. Bu topluluk emredecek birini arar.</p>

  <p class="calibre2">Kardeşlerim! Bir deneyim, fakat bir anlaşma değil. Zayıf kalplilerin ve yarım yamalakların bu gibi değer yargılarını parçalayınız, parçalayınız!</p>

  <p class="calibre4"><a id="bookmark35"></a><span class="calibre3">26</span></p>

  <p class="calibre2">Kardeşlerim! İnsan geleceği bakımından en büyük tehlike kimlerden geliyor? İyilerden ve adillerden değil mi? Bu gibiler şöyle konuşurlar ve kalplerinde şöyle hissederler:</p>

  <p class="calibre2">"İyiliğin ve adaletin ne olduğunu biz biliriz. Ve biz onlara sahibiz. Bu konuda hâlâ araştırma yapanlara yazıklar olsun!”</p>

  <p class="calibre2">Kötüler ne kadar zarar verirlerse versinler en büyük zarar iyilerden gelir!</p>

  <p class="calibre2">Dünyaya iftira edenler ne kadar zarar verseler de en büyük zarar iyilerden gelir. Kardeşlerim zamanında birisi iyilerin ve adillerin kalplerini okumuş ve bunlar ‘yiyicilerdir demişti. Fakat onu anlayamamışlardı.</p>

  <p class="calibre2">Hele iyiler ve adiller onu hiç anlayamazlardı. Çünkü onların ruhu iyi vicdanlarında hapistir. İyilerin budalalığı pek kurnazcadır.</p>

  <p class="calibre2">Fakat gerçek şudur; iyiler, yiyiciler olmaya mecburdurlar. Başka türlü olamazlar!</p>

  <p class="calibre2">İyiler kendi özel erdemlerini icat edeni çarmıha germeye mecburdurlar! Gerçek budur.</p>

  <p class="calibre2">İyilerin ve adillerin yurtlarını ve kalplerini keşfeden ikinci adam "En çok kimden nefret edersiniz?” diye sorandır.</p>

  <p class="calibre2">Yaratıcılardan nefret edenler, en çok levhaları ve eski değerleri parçalayana cani derler.</p>

  <p class="calibre2">İyiler yaratamazlar. Onlar sonun başlangıcıdırlar.</p>

  <p class="calibre2">Yeni levhalara yeni değerler yazanı çarmıha gererler. Kendileri için geleceği feda ederler. Bütün insan geleceğini çarmıha gererler!</p>

  <p class="calibre2">İyiler daima sonun başlangıcıydılar.</p>

  <p class="calibre4"><a id="bookmark36"></a><span class="calibre3">27</span></p>

  <p class="calibre2">Kardeşlerim, bir zamanlar "son insan” hakkında söylediğim sözleri anlamış mıydınız?</p>

  <p class="calibre2">Bütün insan geleceği bakımından, en büyük tehlike kimlerden geliyor; iyiler ve adillerden, değil mi? İyiler ve adilleri parçalayınız, parçalayınız. Bu sözümü de anladınız mı kardeşlerim?</p>

  <p class="calibre4"><a id="bookmark37"></a><span class="calibre3">28</span></p>

  <p class="calibre2">Benden kaçıyor musunuz? Ürkütünüz mü? Bu sözlerimden titriyor musunuz?</p>

  <p class="calibre2">Ah kardeşlerim, size iyileri ve iyilerin değer yargılarını parçalayınız dediğim de, insanı kendi açık deniz yolculuğuna çıkarmıştım.</p>

  <p class="calibre2">Ve asıl şimdi insana dehşet, etrafına bakınma ihtiyacı, büyük hastalık, büyük tiksinti ve büyük deniz tutması geliyor.</p>

  <p class="calibre2">İyiler size yanlış kıyılar ve yanlış güvenler öğretmişlerdi. İyilerin yalanları içinde doğmuş ve büyütülmüştünüz. İyilerin her şeyinde yalan ve sahtekârlık var.</p>

  <p class="calibre2">Fakat insan denen dünyayı keşfeden; insan geleceğini ve dünyasını da bulmuştur. Şimdi artık benim cesur, uyanık ve sabırlı denizcilerim olun!</p>

  <p class="calibre2">Kardeşlerim, doğru yürüyün, doğru yürümeyi öğrenin.</p>

  <p class="calibre2">Deniz köpürüyor. Birçokları size tutunarak doğrulmak istiyor.</p>

  <p class="calibre2">Deniz köpürüyor. Her şey denizdedir. Haydi bakalım, eski denizci kalpleri!</p>

  <p class="calibre2">Ata diyarı mı? Bizim yönümüz, çocuklarımızın diyarına doğrudur! Büyük özlemimiz o tarafa doğru. Denizden daha çılgın, denizden daha fırtınalı bir şekilde köpürüyor.</p>

  <p class="calibre4"><a id="bookmark38"></a><span class="calibre3">29</span></p>

  <p class="calibre2">Bir zamanlar adi kömür, elmasa demiş ki, "Sen niye bu kadar sertsin? Yakın akraba değil miyiz?” Kardeşlerim, ben de size soruyorum: Neden bu kadar yumuşaksınız, benim kardeşlerim değil misiniz?</p>

  <p class="calibre2">Neden bu kadar yumuşaksınız, neden bu kadar kaçamaklı ve uysalsınız? Neden kalplerinizde bu kadar inkâr ve yalanlama var. Neden bakışlarınızda bu kadar az yazgı var?</p>

  <p class="calibre2">Yazgı ve affetmez yazgı olmak istemez misiniz? Yoksa benimle beraber nasıl zafere ulaşacaksınız?</p>

  <p class="calibre2">Sertliğiniz yıldırımları koparmak ve parçalamak istemezse nasıl olup da yaratıcılıkta bana eş olabileceksiniz?</p>

  <p class="calibre2">Yaratıcılar sert olur ve eliniz, binlerce yıl bir muma basar gibi bastığı zaman bu size bir mutluluk vermeli!</p>

  <p class="calibre2">Binlerce yılın iradesi üstüne, bir madene yazar gibi, madenden daha sert, madenden daha soylu yazmak bir mutluluktur. Ancak en soylu olan, çok serttir. Kardeşlerim bu yeni değer levhasını size veriyorum; "Sert olunuz!”</p>

  <p class="calibre4"><a id="bookmark39"></a><span class="calibre3">30</span></p>

  <p class="calibre2">Ey iradem, sen bütün güçlüklere yönel. Ey benim zorunluluğum! Beni küçük zaferlerden esirge! Yazgım dediğim ruhumun dileği! Ey içimdeki! Ey üstümdeki beni büyük yazgı için sakla!</p>

  <p class="calibre2">Ey iradem, son büyüklüğünü en son büyüklük için sakla. Zaferinde acımasız ol. Ah kim zaferine yenilmedi!</p>

  <p class="calibre2">Ah, kimin gözü bu mahmur gün doğumunda kararmadı?</p>

  <p class="calibre2">Ah, kimin ayağı zaferde sarsılmadı ve ayakta durmayı unutmadı!</p>

  <p class="calibre2">Büyük öğlede hazırlıklı ve olgun bulunmam için, alev halindeki maden yıldırımlarına gebe, bulut ve kabarmış sütlü meme gibi hazır ve olgun olmam için!</p>

  <p class="calibre2">Bizzat kendime ve en gizli emelime hazır olmam için, onun okuna bir yay ve onun yıldızına özlemli bir ok gibi hazır olmam için!</p>

  <p class="calibre2">"Öğle”sinde olgun ve hazır, parlak bir yıldız ve yok edici güneş oklarıyla mutlu, bizzat bir güneş ve acımasız bir güneş iradesi ve zafer için yok etmeye hazır bir güneş olmak için!</p>

  <p class="calibre2">Ey iradem, zorluklara yönel, ey benim zorunluluğum! Beni büyük bir zafer için sakla!</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_58"><a class="calibre10" id="bookmark40"></a><span class="calibre8">İyileşen Hasta</span></h3>

  <p class="calibre4"><a id="bookmark41"></a><span class="calibre3">1</span></p>

  <p class="calibre2">Zerdüşt, mağarasına döndükten az sonra bir sabah, bir çılgın gibi yatağından fırladı, korkunç bir sesle haykırdı ve yatakta birisi daha varmış da kalmak istiyormuş gibi bir durum aldı. Zerdüşt’ün sesi duyulunca hayvanları irkilerek ona yaklaştılar ve Zerdüşt’ün mağarasına civar mağaralardaki bütün köşe bucaklardan bütün hayvanlar uçarak, sürünerek, sıçrayarak fırladılar. Fakat Zerdüşt şöyle konuştu: “Uçurumlu düşünce, derinliklerimden yukarı çık! Uykucu solucan, ben senin horozun ve tan zamanınım. Haydi, haydi sesimden uyan!</p>

  <p class="calibre2">Kulaklarının tıkacını aç. Dinle! Çünkü ben seni dinlemek istiyorum! Haydi, haydi! Burada mezarlara dahi dinlemeyi öğretecek kadar gök gürültüsü var.</p>

  <p class="calibre2">Gözlerinden uykuyu, körlüğü ve bütün ahmaklıkları sil. Beni gözlerinle de dinle. Benim sesim anadan doğma körler için de bir şifadır.</p>

  <p class="calibre2">Ve bir defa uyanınca artık sonsuza kadar uyanık kalmalısın. Koca nineleri, tekrar uyusunlar diye, uykularından uyandırmak bana yakışmaz.</p>

  <p class="calibre2">Kımıldıyor, geriniyor, horluyor musun? Haydi haydi horlama konuş! Tanrısız Zerdüşt, o tanrısız seni çağırıyor!</p>

  <p class="calibre2">Ben Zerdüşt; hayatın sözcüsü, acının sözcüsü, çevrenin sözcüsü; seni en uçurumlu fikrim seni çağırıyorum!</p>

  <p class="calibre2">Yaşasın! Geliyorsun, seni dinliyorum. Uçurumun konuşuyor. En derin yerimi aydınlığa çıkardım. Yaşasın, haydi, ver elini ha! Bırak! Ha ha! Tiksinti, tiksinti, tiksinti. Yazıklar olsun bana!</p>

  <p class="calibre4"><a id="bookmark42"></a><span class="calibre3">2</span></p>

  <p class="calibre2">Fakat Zerdüşt bu sözleri söyler söylemez, bir ölü gibi yıkıldı. Ve uzun zaman bir ölü gibi kaldı. Kendine geldiğinde solgundu. Titriyordu ve kalkamıyordu. Ve hayli zaman yemek ve içmek istemedi. Bu hal onda yedi gün sürdü. Fakat hayvanları gece gündüz yanında kaldılar. Yalnız, kartal yiyecek getirmek için yuvadan uçuyordu. Kartal gasp edebildiği şeyleri getiriyor ve Zerdüşt’ün yatağına koyuyordu. Bu suretle Zerdüşt çilekler, böğürtlenler, üzümler, yaban elmaları ve güzel kokulu otlar ve çam kozalakları ile çevrilmiş bulunuyordu. Ayakucunda kartalın çobandan güçlükle aşırabildiği iki kuzu bulunuyordu.</p>

  <p class="calibre2">Sonunda, yedi gün sonra Zerdüşt yatağında doğruldu ve eline bir yaban elması alarak kokladı. Bu koku hoşuna gitti. O zaman hayvanları Zerdüşt’le konuşmanın zamanı geldiğine inandılar.</p>

  <p class="calibre2">“O, Zerdüşt,” dediler, “yedi gündür gözünü açamadan yatıyorsun. Ayağa kalkmak istemiyor musun?</p>

  <p class="calibre2">Mağarandan dışarı çık! Dünya bir bahçe gibi seni bekliyor. Rüzgâr sana kavuşmak isteyen hoş kokularla oynuyor. Ve bütün ırmaklar senin peşine düşmek istiyor.</p>

  <p class="calibre2">Yedi gündür yalnız kaldığın için, her şey senin özlemini çekiyor. Mağarandan dışarı çık! Her şey senin doktorun olmak istiyor!</p>

  <p class="calibre2">Yoksa sana yeni ve güç bir bilgi mi geldi? Ekşimiş hamur gibi yatıyordun. Ruhun kabarıyor ve bütün kıyıları aşıyordu.”</p>

  <p class="calibre2">“Ah hayvanlarım!” dedi, Zerdüşt, “Gevezeliğe devam edin, bırakın ben dinleyeyim! Sizin gevezeliğiniz beni ferahlatıyor. Gevezelik edilen yerde dünya bir bahçeye benzer.</p>

  <p class="calibre2">Kelimelerin ve seslerin bulunuşu ne güzel şey! Kelimeler ve sesler, sonsuz ayrılar arasında bir gökkuşağı ve ortada olan köprü değil mi?</p>

  <p class="calibre2">Her ruha başka bir âlem gerek; bir ruh başka bir ruh için bir öte dünyadır.</p>

  <p class="calibre2">En yakın şeyler arasında coşkun denizler, en güzel bir şekilde yalan söyler. Çünkü en küçük arayı köprülemek en zor iştir.</p>

  <p class="calibre2">Benim için nasıl olur da benim dışımda bir şey bulunur! Dış yoktur! Fakat bütün seslerde bunu unutuyoruz. Ne iyi ki unutuyoruz!</p>

  <p class="calibre2">Eşyaya isimler ve sesler verilmesi, insanın onlarla keyiflenmesi için değil midir? Konuşma güzel bir garipliktir. İnsan onunla her şeyin üstünden dans eder geçer.</p>

  <p class="calibre2">Bütün konuşmalar ve seslerin bütün yalanı ne sevimlidir! Sevgimiz, seslerle rengârenk gökkuşağı üstünde dans eder.”</p>

  <p class="calibre2">Bunun üzerine hayvanlar dediler ki; "Bizim gibi düşünenler için her şey dans eder. O gelir elini uzatır, güler, kaçar ve geri gelir.</p>

  <p class="calibre2">Her şey gider ve her şeyi geri gelir; varlığın tekerleği daima döner. Her şey ölür ve her şey yeniden çiçek açar. Varlığın yılı sonsuza devreder.</p>

  <p class="calibre2">Her şey kırılır, her şey yeniden yapılır. Varlığın evi daima aynı evdir. Her şey ayrılır ve her şey yeniden buluşur. Varlığın halkası daima kendisine sadık kalır.</p>

  <p class="calibre2">Varlık her an yeniden başlar ve burada her şeyin etrafında küre döner. Her şey orta, sonsuzluğun yolu eğri!”</p>

  <p class="calibre2">Zerdüşt, "Ey çapkınlar ve laternalar,” dedi ve güldü. "yedi günde yerine gelmesi gereken şeyleri ne güzel biliyorsunuz! Ve o korkunç hayvanın boğazıma sokulup beni boğduğunu nasıl biliyorsunuz! Fakat ben onun başını ısırarak kopardım ve tükürüp attım. Sizler ondan bir laterna şarkısı mı meydana getirdiniz? Fakat şimdi yatıyorum. Bu ısırma ve tükürmeden yorgunum. Ve henüz kendi kurtuluşumun hastasıyım.</p>

  <p class="calibre2">Ve siz bunların hepsini izlediniz mi? Hayvanlarım, sizde mi zalimsiniz? İnsanların yaptığı gibi benim büyük acıma seyirci mi olmak istediniz? İnsan en gaddar hayvandır.</p>

  <p class="calibre2">İnsanın evren üzerinde en hoşuna giden şey dramlar, boğa güreşleri ve çarmıha germelerdir ve insan cehennemi keşfedince, onu evrenin göğü yaptı.</p>

  <p class="calibre2">Büyük insan bağırınca küçük insan acele ona koşar. Ve keyfinden dili boğazından sarkar. Fakat bu ona acımam der.</p>

  <p class="calibre2">Küçük adam, hele şair, lafla dünyadan ne ustaca şikâyet eder! Onu işitin, fakat bütün şikâyetlerde gizli olan hazzı da işitmemezlik etmeyin!</p>

  <p class="calibre2">Böyle hayat şikâyetçilerini hayat, bir göz kırpmasıyla yener. Çapkın der ki, "Beni seviyorsun ha, azıcık bekle. Henüz senin için zamanım yok.”</p>

  <p class="calibre2">İnsan kendi nefsine karşı en zalim olan hayvandır.</p>

  <p class="calibre2">Günahkârlar, günah çıkaranlar, put taşıyanlar adını alanların şiddetli isteklerinde gizli şehveti duymazlıktan gelmeyin!</p>

  <p class="calibre2">Ve bizzat ben insanın şikâyetçisi mi olayım? Ah, hayvanlarım şimdiye kadar yalnız şunu öğrendim ki insana iyilik etmek için kötülük yapmak lazımdır.</p>

  <p class="calibre2">Ve en kötü şey onun için en iyi kuvvettir. Ve en sert taş en yüksek yaratıcınındır. Ve insan daha iyi ve daha kötü olmalıdır.</p>

  <p class="calibre2">İnsanın kötü olduğunu bilmekle bu işkence tahtasına bağlanmış olmadım, aksine hiç kimsenin bağırmadığı bir kuvvetle bağırdım!</p>

  <p class="calibre2">"İnsanın en kötü tarafı bile küçüktür. Ve insanın en iyi tarafı da pek küçüktür!”</p>

  <p class="calibre2">İnsandaki büyük bezginlik; bu beni boğdu. Ve boğazıma sokuldu. Falcının söylediği de beni boğdu? "Hepsi bir, değmez, bilmek insanı boğar.”</p>

  <p class="calibre2">Önümden uzun bir gündoğumu topallayarak geçiyordu. Ölüm yorgunluğunda ve ölüm sarhoşluğunda bir keder, esneyen bir ağızla konuşuyordu.</p>

  <p class="calibre2">Kederim; "İnsan daima yeniden gelir. Küçük insan, sen yorgunsun.” diyerek topallıyor ve uykuya dalamıyordu.</p>

  <p class="calibre2">İnsanın dünyası, gözümde bir mağaraya dönmüştü. Göğsü içine çökmüştü ve her canlı şey bana bir kemik ve moloz bir geçmiş gibi göründü.</p>

  <p class="calibre2">Hüznüm bütün insan mezarlarında oturuyor ve artık ayağa kalkamıyordu; içimi çekmem ve sormam, gece gündüz beni boğuyor, tırmalıyor ve sızlatıyordu!</p>

  <p class="calibre2">"Ah, insan daima yeniden gelir! Küçük insan daima yeniden gelir!”</p>

  <p class="calibre2">Bir zaman en büyük insanla en küçük insanı çıplak görmüştüm. Birbirlerine çok benziyorlardı ve en büyüğü bile fazla insandı.</p>

  <p class="calibre2">En büyüğü de çok küçük! İnsandan bezginliğimin nedeni buydu. En küçük insanın bile daima yeniden gelmesi! Beni bütün varlıktan bezdiren buydu.</p>

  <p class="calibre2">Ah, tiksinti, tiksinti, tiksinti!</p>

  <p class="calibre2">Zerdüşt böyle dedi, içini çekti ve ürperdi. Çünkü hastalığını hatırlamıştı. Fakat burada hayvanları onun sözünü kestiler. "Ey iyileşme evresinde olan, artık konuşma! Dünyanın seni bir bahçe gibi beklediği dışarlara çık.</p>

  <p class="calibre2">Dışarıya; güllerin, arıların ve güvercin sürülerinin yanına çık! Özellikle öten kuşların yanına git ki ötme öğrenesin.</p>

  <p class="calibre2">Çünkü ötmek iyileşenler için gereklidir. Sağlıklı olan varsın konuşsun. Sağlam adam da şarkılar istese bile iyileşmektekinin istediğinden başka şarkılardır!”</p>

  <p class="calibre2">"Siz çapkınlar ve laternalar susun artık!” dedi Zerdüşt ve hayvanlarına güldü. "Kendime yedi günde bulduğum avuntuyu ne güzel bildiniz!</p>

  <p class="calibre2">Tekrar şarkı söylemek gerektiğini ve bu iyileşmeyi, bu avuntuyu kendim için buldum. Bundan da kendinize bir laterna şarkısı mı çıkarmak istiyorsunuz?”</p>

  <p class="calibre2">"İyileşme evresindesin, artık konuşma,” dediler hayvanlar; "kendine yeni bir laterna insan, daha iyi bir laterna ara. Zerdüşt bak yeni şarkıların için yeni laternalar gerek!</p>

  <p class="calibre2">Zerdüşt, şarkı söyle ve coş. Yeni şarkılarla ruhunu şifalandır ki sen, henüz hiçbir insana yazılmamış büyük yazgını taşıyabilesin!</p>

  <p class="calibre2">Zerdüşt, senin hayvanların senin kim olduğunu ve ne olman gerektiğini bilirler. Bak sen daima yeniden gelmeyi öğretensin. Senin yazgın bu!</p>

  <p class="calibre2">Bunu öğreten ilk insan olursun da bu büyük yazgı senin için en büyük tehlike ve hastalık teşkil etmez olur mu?</p>

  <p class="calibre2">Bak, senin öğrettiğin şeyi biz biliyoruz. Her şey ve bizler daima yeniden geleceğiz. Ve bizler birçok defalar yeniden geldik, bizimle beraber her şey de böyle.</p>

  <p class="calibre2">Sen öğretiyorsun ki oluşun büyük bir yılı vardır. Korkunç büyüklükte bir yıl! Bu bir kum saati gibi daima yeniden çevrilmelidir ki yeniden dolsun ve boşalsın.</p>

  <p class="calibre2">En büyüğü ve en küçüğü, bütün bu yıllar, eşit olsun ve biz kendimiz her büyük yılda daima aynı kalalım. Büyüklüğümüzde ve küçüklüğümüzde!</p>

  <p class="calibre2">Ey Zerdüşt, sen şimdi ölmek isteseydin kendine ne diyeceğini bilirdik; fakat hayvanların senden henüz ölmemeni rica ediyorlar!</p>

  <p class="calibre2">Sen, aksine titremeden mutlulukla geniş bir nefes alarak konuşacaktın. Ve ey en sabırlı insan, ölseydin sırtından ağır bir yük ve baskı kalmış olacaktı!</p>

  <p class="calibre2">Diyecektin ki; ‘İşte ölüyorum ve kayboluyorum; bir anda bir hiç olacağım. Ruhlar da bedenler gibi geçicidir.</p>

  <p class="calibre2">Fakat nedenlerin düğümü ki ben onun içindeyim, daima geri gelir. O beni yeniden yaratacak. Ben, kendim daima yeniden gelişin nedenlerinden birisiyim!</p>

  <p class="calibre2">Ben yeniden doğarım bu güneşle, bu evrenle, bu kartalla ve bu yılanla beraber. Fakat yeni bir hayata veya daha iyi bir hayata veya şimdiki hayatın aynına değil!</p>

  <p class="calibre2">Ben daima yeniden gelirim ve şimdiki hayatımın aynına, noktası noktasına aynı. Öyle ki her şeye yeniden gelme dersini veririm. Ve yine büyük evren ve insan öğlesinden söz ederim. Ve insanlara ‘İnsanüstü’nün geleceğini haber veririm.</p>

  <p class="calibre2">Sözümü söyledim ve bu sözüm yüzünden harcanacağım: Benim yazgımın gereği bu. Haberci olarak, boş yere harcanacağım!</p>

  <p class="calibre2">Batmakta olanın kendisini onurlandıracağı saat geldi. Zerdüşt’ün inişi böyle biter.’ ”</p>

  <p class="calibre2">Zerdüşt’ün hayvanları, bu sözleri söyledikten sonra sustular ve onun konuşmasını beklediler. Fakat Zerdüşt onların sustuğunu duymadı. Gözleri kapalı ve uyur gibi bir halde yatıyordu. Belki de uyuyordu. Çünkü şimdi ruhuyla konuşuyordu. Fakat onu bu derece sakin ve düşmüş gören yılan ve kartal bu sakinliğe saygıyla, yavaşça çekildiler.</p>

  <h3 class="calibre11" id="sigil_toc_id_59"><a class="calibre10" id="bookmark43"></a><span class="calibre8">Büyük Özlem Üstüne</span></h3>

  <p class="calibre2">Ey ruhum, sana “zamanında” ve “önceden” der gibi “bu gün” demeyi ve her şey üstünden neşeyle dans edip geçmeyi öğrettim.</p>

  <p class="calibre2">Ey ruhum, bütün köşe bucaklardan seni çıkardım ve üstündeki tozu, örümceği ve loşluğu silip süpürdüm.</p>

  <p class="calibre2">Ey ruhum, seni küçük utançtan ve kaçamak erdemlerden temizledim ve seni güneşin karşısına çıplak çıkmaya ikna ettim.</p>

  <p class="calibre2">Ruh denen fırtına ile kabaran denizinin üstüne üfledim ve bütün bulutları oradan kovdum. Hatta günah denen boğucuyu boğdum.</p>

  <p class="calibre2">Ey ruhum, sana fırtına gibi “hayır” demeyi ve açık gök gibi “evet” demek hakkını verdim.</p>

  <p class="calibre2">Işık gibi sakin duruyorsun ve “hayır” diyen fırtınalar arasından geçiyorsun.</p>

  <p class="calibre2">Ey ruhum, sana yaratılmış ve yaratılmamış şeyler hakkındaki özgürlüğünü iade ettim! Gelecektekinin keyfini senin kadar kim bilir.</p>

  <p class="calibre2">Ey ruhum, sana aşağılamayı öğrettim. Fakat sülük gibi gelen aşağılamayı değil büyük, seven aşağılamayı! En fazla aşağıladığı yerde en çok seven aşağılamayı! Ey ruhum, bizzat nedenlerini kandırasın diye, kendini kandırmayı öğrettim, denizi kendi yüksekliğine çeken güneş gibi.</p>

  <p class="calibre2">Ey ruhum, seni boyun eğmekten, diz çökmekten ve efendim demekten vazgeçirdim, bizzat sana "zorunluluklara yönel” ve yazgı isimlerini taktım.</p>

  <p class="calibre2">Ey ruhum, sana yeni isimler ve çeşitli oyuncaklar verdim. Ve sana "yazgı” ve "halkaların halkası” ve "zamanın göbeği” ve "zümrüt çan” dedim.</p>

  <p class="calibre2">Ey ruhum, senin dünyana içmek üzere bütün hikmetleri, bütün yeni şarapları ve hikmetin eski, görülmemiş derecede sert şaraplarını verdim.</p>

  <p class="calibre2">Ey ruhum, üstüne bütün güneşleri, bütün geceleri, bütün susmaları ve bütün özlemleri döktüm. Böylece seni bir asma gibi büyüttüm.</p>

  <p class="calibre2">Ey ruhum, şimdi artık sık ve altın üzüm taneleri, kabarık memelerle dolu bir asma gibi zengin ve ağır duruyorsun!</p>

  <p class="calibre2">Ey ruhum, senden daha fazla seven daha geniş, daha kuşatma içinde bir ruh hiçbir yerde yoktur. Geçmişle gelecek, sende olduğu kadar, nerede böyle birbirine yakın bulunur?</p>

  <p class="calibre2">Ey ruhum, her şeyimi sana verdim ve elim artık boşaldı. Şimdi bana gülümseyerek ve ağır başlı; "Hangimiz teşekküre borçluyuz?” diyorsun.</p>

  <p class="calibre2">Alıcı aldığı için, verici teşekküre borçlu değil mi? Armağan etmek bir zorunluluk değil mi? Almak bir acıma değil mi?</p>

  <p class="calibre2">Ey ruhum, kederindeki gülümseyişi anlıyorum. Senin aşırı zenginliğin, dileyen eller yaratıyor. Dolgunluğun coşkun denizlere bakıyor, arıyor ve bekliyor.</p>

  <p class="calibre2">Gülümseyen gözlerinin göğünden, aşırı dolgunluğun özlemi bakıyor!</p>

  <p class="calibre2">Evet, ruhum, gülümsemeni görüp de gözyaşlarından erimemek mümkün mü? Gülümseyişindeki iyiliğe melekler bile gözyaşı döküyorlar.</p>

  <p class="calibre2">Senin iyiliğin ve fazla iyiliğindir ki sızlanmak ve ağlamak istemez. Fakat ruhum yine de gülümsemen gözyaşlarına, özlem çeken ve titreyen ağzın hıçkırıklara özlem çekmektedir.</p>

  <p class="calibre2">"Her ağlayış bir sızlanma ve her sızlanış bir suçlama değil midir?” Kendi kendine böyle diyorsun. Ve onun için ruhum, dertlerini dökmektense gülümsemeyi tercih ediyorsun. Olgunluğunun bütün acısını ve asmanın hasatçıları beslemesinden doğan özlemini, gözyaşlarınla döküyorsun.</p>

  <p class="calibre2">Fakat ruhum, erguvan gamını ağlayarak gidermek istemezsen şarkı söylemeye mecbur kalacaksın! Bak, sana şunları haber verirken bizzat ben gülüyorum!</p>

  <p class="calibre2">Bütün denizler sakinleşip senin özlemini dinleyinceye kadar gürleyen şarkılar söyle!</p>

  <p class="calibre2">Sakin, özlemli denizlerin üstünde sandal yüzünceye kadar, bütün iyi ve kötü garibelerin altını etrafında zıpladıkları esrarlı hazine görülünceye kadar gürle!</p>

  <p class="calibre2">İrili ufaklı hayvanlar, hafif ve tuhaf bacağı olan her şey menekşe mavisi yollarda dolaşıncaya kadar gürle.</p>

  <p class="calibre2">Garip hazineye, gönüllü sandala ve onun efendisine doğru gürle. Bu efendi ise elmas hasat bıçağıyla bekleyen, üzüm koparıcıdır.</p>

  <p class="calibre2">Ey ruhum, senin büyük kurtarıcın o adsız ki adını gelecekteki şarkılar bulacak.</p>

  <p class="calibre2">Daha şimdiden ve gerçekten, daha şimdiden müstakbel şarkıların kokusu geliyor! Yanıyor ve hayal ediyorsun. Daha şimdiden derin avuntu pınarlarından kana kana içiyorsun. Daha şimdiden gamın, gelecekteki şarkıların mutluluğunda dinleniyor.</p>

  <p class="calibre2">Ey ruhum, sana artık her şeyimi ve en son şeyimi vermiş bulunuyorum, ellerim tamamen boşalmıştır. Sana şarkı söylemeyi önermek son işimdi.</p>

  <p class="calibre2">Şimdi söyle! Sana şarkı söylemeyi önerdiğime göre, kim kime teşekküre borçludur? Ama daha iyisi ey ruhum, bana şarkı söyle, bana şarkı söyle, söyle de sana teşekkür edeyim.”</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_60"><a class="calibre10"></a><span class="calibre8"><a class="calibre10"></a>Diğer Dans Şarkısı</span></h3>

  <p class="calibre4"><span class="calibre3">1</span></p>

  <p class="calibre14">"Ey hayat, bu yakınlarda gözlerinin içine baktım. Gece gözünde altın pırıltısı gördüm. Bunun verdiği keyiften kalbim duruyordu. Gece sularında altın bir kayığın parıldadığını gördüm. Batmakta olan, içen, tekrar işaret veren altın bir sallantı kayığı!</p>

  <p class="calibre2">Dans düşkünü olan ayağıma bir göz attın; gülen, soran, eriten, sallayan bir bakış.</p>

  <p class="calibre2">Seni anlamak için, topuklarım gerildi ve ayak parmaklarım dinlendi. Dansörün kulağı ayak parmaklarında olur!</p>

  <p class="calibre2">Sana doğru sıçradım. Sen geriye çekildin. Dalgalanan saçların bana doğru uzadı.</p>

  <p class="calibre2">Senden ve yılanlarından uzağa sıçradım. O zaman yarı usta ve arzu dolu gözlerle karşımda duruyordun.</p>

  <p class="calibre2">Eğri bakışlarla bana eğri yollar gösterdin. Ayağım eğri yollarda sürçmeyi öğrendi!</p>

  <p class="calibre2">Yakınlığından korkarım. Seni uzaktan severim. Senin kaçışın beni çeker. Senin araman beni durdurur. Acı çekiyorum. Fakat senin hatırın için ne acılara katlanmam ki!</p>

  <p class="calibre2">Onun soğukluğu yakar, kini iğfal eder, kaçışı bağlar, alçakgönüllü davranışları tahrik eder.</p>

  <p class="calibre2">Ey büyük bağlayıcı, sarıcı, aldatıcı, arayıcı, bulucu, senden kim nefret etmez! Ey masum, sabırsız, rüzgâr gibi aceleci, çocuk gözlü suçlu, seni kim sevmez!</p>

  <p class="calibre2">Garip sargı, beni şimdi nereye çakıyorsun? Ey tatlı yabani av ve ey nankör, benden yine kaçıyor musun?</p>

  <p class="calibre2">Dans ederek seni izlerim. En küçük izlerinde de seni izlerim. Neredesin? Bana elini, hiç olmazsa bir parmağını ver!</p>

  <p class="calibre2">Burası mağara ve çit. Yolumuzu şaşıracağız. Dur, sakin dur. Baykuşların ve yarasaların hışıltılarını duymuyor musun?</p>

  <p class="calibre2">Ey baykuş, ey yarasa, beni maymunlaştırmak mı istiyorsun? Neredeyiz? Bu ulumayı ve dalamayı köpeklerden öğrendin.</p>

  <p class="calibre2">Beyaz dişlerinle beni sevimli ısırıyorsun. Kızgın gözlerin perçemlerinin arasından bana doğru fırlıyor?</p>

  <p class="calibre2">Bu; taş, ağaç üstünde bir danstır. Ben bir avcıyım. Benim köpeğim mi yoksa dağ keçim mi olmak istersin?</p>

  <p class="calibre2">Şimdi yanıma gel. Ve korkunç sıçrayıcı çabuk gel, atla şuradan! Yazıklar olsun, sıçrarken bizzat ben düştüm!</p>

  <p class="calibre2">Ey cüret, yattığımı gör ve acıma dilendiğime bak. Seninle daha iyi yollara gitmek isterdim.</p>

  <p class="calibre2">Sakin alaca fundalıklar arasında sevimli bir yol! Veya karşıdaki göl boyunca, orada altın balıklar yüzerler ve dans ederler!</p>

  <p class="calibre2">Şimdi yorgunsun ha? Karşıda koyunlar ve akşam kızıllıkları. Çoban kaval çalınca uyumak hoş değil mi?</p>

  <p class="calibre2">Bu kadar bitkin, yorgunsun ha? Ben seni taşırım, bırak kolların düşsün! Susuzluk çekersen verecek bir şeyim var. Fakat sen onu içmek istemezsin!</p>

  <p class="calibre2">Ah bu melun, kıvır kıvır yılan. Nereye kaçtın? Fakat yüzümde pençenin izlerini ve kırmızı lekelerini duyuyorum.</p>

  <p class="calibre2">Senin saf çobanın olmaktan bıktım! Ecinni, şimdiye kadar hep ben sana şarkı söyledim. Şimdi de sen bana bağır!</p>

  <p class="calibre2">Kırbacımın temposuna göre dans etmeli ve bağırmalısın! Kırbacı unutmadım ya? Hayır!”</p>

  <p class="calibre4"><span class="calibre3">2</span></p>

  <p class="calibre2">Hayat bana zarif kulaklarını kapayarak şöyle cevap verdi:</p>

  <p class="calibre2">"Ey Zerdüşt, kırbacını o kadar şiddetli şaklatma! Bilirsin ya gürültü fikirleri öldürür. Hâlbuki bana şimdi narin fikirler geliyor.</p>

  <p class="calibre2">Biz, ikimiz de iyilik ve kötülük yapmayanlarız. Adamızı ve yeşil çimenimizi, biz ikimiz iyi ve kötünün ötesinde bulduk. Yalnız ikimiz, onun için birbirimize iyi davranmalıyız!</p>

  <p class="calibre2">Birbirimizi candan sevmesek bile candan sevişmiyoruz diye kederlenelim mi?</p>

  <p class="calibre2">Sana karşı iyi, hatta çok iyi olduğumu bilirsin. Bunun nedeni senin hikmetine kıskançlık duymamdır. Ah bu uşak, hikmet çılgınlığı!</p>

  <p class="calibre2">Hikmetin seni koyup bir kaçsa sevgim de kaçıp giderdi!”</p>

  <p class="calibre2">Bundan sonra hayat düşünceli düşünceli; arkasına, önüne baktı. Ve yavaşça şöyle dedi: "Ey Zerdüşt, bana yeter derecede sadık değilsin! Beni, söylediğin kadar sevmiyorsun; biliyorum ki yakında beni terk etmeyi düşünüyorsun.</p>

  <p class="calibre2">Bir eski, ağır, inilti çanı vardır. O, geceleyin iniltisini senin mağarana kadar duyurur.</p>

  <p class="calibre2">Bu çan, gece yarısı saatini çalarken birle on iki arasında bunu hatırlarsın.</p>

  <p class="calibre2">Zerdüşt, biliyorum, beni yakında terk etmek istediğini düşünüyorum.”</p>

  <p class="calibre2">"Evet,” dedim yavaşça, "fakat bunu sen de biliyorsun” ve darmadağınık sarı perçemlerinin arasından, kulağına yavaşça bir şey söyledim.</p>

  <p class="calibre2">"Zerdüşt bunu biliyorsun! Bunu kimse bilmez!”</p>

  <p class="calibre2">Birbirimize ve üstünden serin akşamın geçmekte olduğu çimene baktık ve ağlaştık. Fakat o zaman bana hayat bütün hikmetlerinden daha sevimli idi.</p>

  <p class="calibre2">Zerdüşt böyle dedi.</p>

  <p class="calibre4"><span class="calibre3">3</span></p>

  <p class="calibre2"><span class="calibre15">Bir!</span></p>

  <p class="calibre2"><span class="calibre15">Ey insan, dikkat et.</span></p>

  <p class="calibre2"><span class="calibre15">İki! Karanlık gece yarısı ne diyor?</span></p>

  <p class="calibre2"><span class="calibre15">Üç!</span></p>

  <p class="calibre2"><span class="calibre15">Uyuyordum. Uyuyordum.</span></p>

  <p class="calibre2"><span class="calibre15">Dört!</span></p>

  <p class="calibre2"><span class="calibre15">Derin rüyadan uyandım.</span></p>

  <p class="calibre2"><span class="calibre15">Beş!</span></p>

  <p class="calibre2"><span class="calibre15">Dünya derin.</span></p>

  <p class="calibre2"><span class="calibre15">Altı!</span></p>

  <p class="calibre2"><span class="calibre15">Gündüz düşünüldüğünden daha derin.</span></p>

  <p class="calibre2"><span class="calibre15">Yedi!</span></p>

  <p class="calibre2"><span class="calibre15">Acısı derin.</span></p>

  <p class="calibre2"><span class="calibre15">Sekiz!</span></p>

  <p class="calibre2"><span class="calibre15">Haz, kalp acısından daha derin.</span></p>

  <p class="calibre2"><span class="calibre15">Dokuz!</span></p>

  <p class="calibre2"><span class="calibre15">Elem der ki: Zeval bul!</span></p>

  <p class="calibre2"><span class="calibre15">On!</span></p>

  <p class="calibre2"><span class="calibre15">Fakat her haz, sonsuzluk ister.</span></p>

  <p class="calibre2"><span class="calibre15">On Bir!</span></p>

  <p class="calibre2"><span class="calibre15">Derin, derin bir sonsuzluk ister.</span></p>

  <p class="calibre2"><span class="calibre15">On İki!</span></p>

  <h3 class="calibre11" id="sigil_toc_id_61"><a class="calibre10"></a><span class="calibre8">Yedi mühür “veya evet ve âmin şarkısı”</span></h3>

  <p class="calibre4"><span class="calibre3">1</span></p>

  <p class="calibre2">Ben eğer bir falcıysam ve büyük bir yay üstünde ve iki denizin arasında dolaşan falcı zekâsına sahipsem, yorgun olan ve ne ölmek ne yaşamak isteyen her şeye ve bütün derin vadilere düşmansam, karanlık kucakta yıldırıma ve kurtarıcı ışık huzmesine hazır ve evet diyen, gülen, gelecek keşfeden yıldırım huzmelerine ve yıldırıma gebeysem!</p>

  <p class="calibre2">Böyle bir gebeliğe ne mutlu! Ve gerçekten; geleceğin ışığını ateşlemek isteyen, uzun zaman sıkıntılı bir hava halinde dağlarda asılı durmaya mecburdur.</p>

  <p class="calibre2">Ah, nasıl olur da sonsuzluğa ve düğün halkama, yeniden dünyaya gelmenin halkasına tutku duymam?</p>

  <p class="calibre2">Henüz çocuk yapmak istediğim kadını bulamadım. Meğer o, sevdiğim kadın ola! Çünkü seni seviyorum ey sonsuzluk, çünkü seni seviyorum ey sonsuzluk!</p>

  <p class="calibre4"><span class="calibre3">2</span></p>

  <p class="calibre2">Hiddetim mezarları devirdiyse, sınır taşlarını oynattı ve eski değer levhalarını parçalayarak sarp uçurumdan aşağıya yuvarladıysa!</p>

  <p class="calibre2">Eğer alay edişlerim çürümüş sözcükleri yok etti ve loş mezarları, örümcekleri bir süpürge gibi, bir rüzgâr gibi silip süpürdüyse!</p>

  <p class="calibre2">Eski tanrıların gömüldükleri yerlerde neşe içinde oturduysam ve eski yaşam yadsıyıcılarının heykelleri yanında dünyayı severek, yaşamı kutsayarak yer aldıysam!</p>

  <p class="calibre2">Bu kırık damlardan içeri temiz güneş ışığı girerse, mezarları ve kiliseleri bile sevebilirim. Yıkılmış olanı severim!</p>

  <p class="calibre2">Ah, nasıl olur da sonsuzluğa ve evlilik nişanına; yeniden dünyaya gelişin nişanına tutku duymam! Henüz çocuk yapmak istediğim kadını bulamadım. Meğer o, sevdiğim kadın ola! Çünkü seni seviyorum ey sonsuzluk, çünkü seni seviyorum ey sonsuzluk!</p>

  <p class="calibre4"><span class="calibre3">3</span></p>

  <p class="calibre2">Yaratıcının havasından tek bir nefes bile almışsam ve rastlantıları zorlayan o göksel zorunluluktan bir yıldız dansı yapmak istemişsem!</p>

  <p class="calibre2">Arkamdan işin gök gürültüsünde, fakat boyun eğerek izleyen yaratıcı yıldırımın gürlemesiyle bir defa gülmüşsem!</p>

  <p class="calibre2">Dünyayı depreme vererek ve çatlatarak ve içinden ateş nehirleri fışkırtarak bir defa olsun tanrılarla ilah masasında zar atmışsam!</p>

  <p class="calibre2">(Çünkü dünya bir ilahlar masasıdır ve yaratıcı yeni sözler ve ilahi hamlelerle titrer.)</p>

  <p class="calibre2">Ah nasıl olur da sonsuzluğa ve düğün halkasına ve yeniden dünyaya gelmenin tutkusuna kapılmayayım.</p>

  <p class="calibre2">Henüz çocuk yapmak istediğim kadını bulamadım. Meğer o, sevdiğim kadın ola! Çünkü seni seviyorum ey sonsuzluk, çünkü seni seviyorum ey sonsuzluk!</p>

  <p class="calibre4"><span class="calibre3">4</span></p>

  <p class="calibre2">İçinde her şeyin iyice karıştırıldığı şu köpüklü ve baharlı testiden bir defa olsun, dolu bir yudum içtimse!</p>

  <p class="calibre2">Elim bir defa olsun en uzağı en yakına, ateşi ruha, keyfi acıya ve en kötü şeyleri en iyi şeylere akıtabildiyse!</p>

  <p class="calibre2">Her şeyin o potada iyice karışabilmesi için gerekli olan o kurtarıcı tuzun bir taneciği isem, çünkü biri vardır ki iyiyi kötü ile birleştirir ve en kötü şeyi bile baharat olarak köpürtme işine elverişlidir. Nasıl olur da sonsuzluğa, düğün halkasına ve yeniden dünyaya gelmeye istek duymam.</p>

  <p class="calibre2">Henüz çocuk yapmak istediğim kadını bulamadım. Meğer o, sevdiğim kadın ola!</p>

  <p class="calibre2">Çünkü seni seviyorum ey sonsuzluk, çünkü seni seviyorum ey sonsuzluk!</p>

  <p class="calibre4"><span class="calibre3">5</span></p>

  <p class="calibre2">Eğer ben denize ve denize benzeyen şeylere, hele bana öfkeyle karşılık veren şeylere bağlıysam! Bilinmez şeylere doğru yelken açan o arayıcı havası içimde varsa, havamda bir denizci neşesi varsa!</p>

  <p class="calibre2">Benim neşem; "Sahil kayboldu ve son zincirim söküldü. Sınırsız deniz etrafımda gürlüyor. Zaman ve mekân bütün genişliğiyle önümde parlıyor. İhtiyar kalp, haydi bakalım haydi bakalım” diye haykırırsa!</p>

  <p class="calibre2">Ah! Nasıl olur da sonsuzluğa ve düğün halkasına, yeniden dünyaya gelmenin halkasına istek duymam?</p>

  <p class="calibre2">Henüz çocuk yapmak istediğim kadını bulamadım. Meğer o, sevdiğim kadın ola! Çünkü seni seviyorum ey sonsuzluk, çünkü seni seviyorum ey sonsuzluk!</p>

  <p class="calibre4"><span class="calibre3">6</span></p>

  <p class="calibre2">Benim erdemim bir dansöz erdemi ise ve iki ayağıyla altın zümrüt bir tutkunluğuyla sıçrıyorsa. Benim kötülüğüm, gül ve leylak fidanlığında yerleşmiş olan ve gülen bir kötülükse.</p>

  <p class="calibre2">-Çünkü gülmekte bütün kötülükler yan yanadır, fakat bu kötülükler kutsaldır. Ve kendi mutluluklarıyla özgürlüğe ermişlerdir-</p>

  <p class="calibre2">Bütün zorlukların kolay, bütün bedenlerin dansöz, bütün ruhların kuş oluşu benim için A ve D ise, gerçekten bu benim A ve D’mdir.</p>

  <p class="calibre2">Ah! Nasıl olur da sonsuzluğa ve düğün halkasına, yeniden dünyaya gelme halkasına tutku duymam?</p>

  <p class="calibre2">Henüz çocuk yapmak istediğim kadını bulamadım. Meğer o, sevdiğim kadın ola! Çünkü seni seviyorum ey sonsuzluk, çünkü seni seviyorum ey sonsuzluk!</p>

  <p class="calibre4"><span class="calibre3">7</span></p>

  <p class="calibre2">Ben, bir defa olsun, üstüme sakin bir gök gerdim ve kendi kanatlarımla kendi göğüme uçtumsa!</p>

  <p class="calibre2">Ve ben, oynayarak derin ve ışıktan uzak köşelere yüzdümse ve özgürlük kuşumun hikmetine erdimse!</p>

  <p class="calibre2">Fakat kuş hikmeti şöyle der; "Bak ne alt var, ne üst! Ey hafif, at kendini! Şarkı söyle! Konuşma artık!</p>

  <p class="calibre2">Bütün sözler ağırlar için değil midir? Hafifler için bütün kelimeler yalancı değil midir? Şarkı söyle; konuşma artık!</p>

  <p class="calibre2">Ah! Nasıl olur da sonsuzluğa ve düğün halkasına, yeniden dünyaya gelme halkasına istek duymam?</p>

  <p class="calibre2">Henüz çocuk yapmak istediğim kadını bulamadım. Meğer o, sevdiğim kadın ola! Çünkü seni seviyorum ey sonsuzluk, çünkü seni seviyorum ey sonsuzluk!</p>
</body>
</html>
