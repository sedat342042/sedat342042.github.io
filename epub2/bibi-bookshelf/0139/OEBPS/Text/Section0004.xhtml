<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="calibre7"><a class="calibre10" id="bookmark11"></a><span class="calibre8">IV. BÖLÜM</span></h2>

  <p class="calibre4"><span class="calibre3">***</span></p>

  <p class="calibre2"><span class="calibre13">“Ah, dünyada acıyanların yaptığı çılgınlığı kim yapar. Ve acıyanların deliliklerinin neden olduğu acıya ne neden olabilir? O sevenlere yazık olsun ki acımalarından daha üstün bir yüksekliğe sahip değillerdir. Bana bir gün şeytan şöyle dedi: “Tanrının bile bir cehennemi var. Bu onun insanlara olan sevgisidir. ” Geçenlerde ondan şu sözü dinledim: Tanrı öldü, insanlara olan acıma duygusu yüzünden öldü.”</span> <span class="calibre3">Zerdüşt</span></p>

  <h3 class="calibre11" id="sigil_toc_id_62"><a class="calibre10" id="bookmark12"></a><span class="calibre8">Bal Kurbanı</span></h3>

  <p class="calibre2">Zerdüşt’ün ruhunun üstünden yine aylar ve yıllar geçti. O, bunun farkında olmadı, fakat saçları ağarmıştı. Bir gün mağarasının önünde bir taşın üstüne oturup sakin sakin uzaklara bakarken -oradan deniz ve zikzaklı uçurumlar görünür-, hayvanları düşünceli düşünceli etrafında dolaştılar ve sonunda karşısına geldiler ve dediler ki:</p>

  <p class="calibre2">“Zerdüşt, kendi mutluluğuna mı bakıyorsun?”</p>

  <p class="calibre2">“Mutlulukta ne var?” diye cevap verdi Zerdüşt, “Çoktandır mutluluğa baktığım yok. Ben eserime bakıyorum.” Hayvanları:</p>

  <p class="calibre2">“Ah Zerdüşt!” dediler, “İyi şeylerden bıkkınlık getirmiş bir adam gibi konuşuyorsun. Mutluluğun gök mavisi gölünde yatmıyor musun?” Zerdüşt, “Çapkın, deliler!” dedi ve güldü, “Simgeyi ne güzel seçtiniz! Fakat bilesiniz ki benim şansım bir su dalgası gibi değil, bana baskı kurar, benden ayrılmak istemez. Erimiş zift gibidir.”</p>

  <p class="calibre2">O zaman hayvanları yine düşünceli düşünceli, etrafında dolaştılar ve tekrar karşısına dizilerek dediler ki:</p>

  <p class="calibre2">“Zerdüşt, bu nedenle olacak ki saçın gümüş gibi ağardığı halde yüzün sarardı ve karardı. Bak, ziftinin içinde oturuyorsun.”</p>

  <p class="calibre2">“Ne söylüyorsunuz hayvanlarım,” dedi Zerdüşt ve güldü, “gerçekten, ziftten söz etmekle günah işledim. Benim başıma gelen, bütün olgunlaşan meyvelerin başına gelir. Kanımı koyulaştıran ve ruhuma durgunluk veren, damarlarımda toplanan, baldır.”</p>

  <p class="calibre2">“Zerdüşt,” dediler hayvanları ve ona yaklaştılar, “öyle olacak, fakat bugün yüksek bir dağa çıkmak istemez misin? Hava çok açık ve bugün dünya her zamankinden daha iyi görülür.” "Evet, hayvanlarım” dedi Zerdüşt, "gerçekten gönlüme uyan iyi bir öneride bulundunuz. Bugün yüksek bir dağa çıkacağım. Fakat bana orda bal hazırlayın. Sarı, beyaz, halis, buz gibi serin petek balı. Biliniz ki orda bir bal kurbanı vermek istiyorum.”</p>

  <p class="calibre2">Zerdüşt, yükseğe çıkınca kendisine eşlik eden hayvanları geri çevirdi ve kendisini yalnız buldu. O zaman bütün kalbiyle güldü, etrafına bakındı ve şöyle dedi:</p>

  <p class="calibre2">"Kurbanlardan ve bal kurbanlarından söz edişim sözümün bir hilesi ve gerçekten faydalı bir delilikti. Bu dağ tepesinde, yalnız mağarasında ve yalnız hayvanlar arasında olduğumdan daha serbest konuşabilirim.</p>

  <p class="calibre2">Neyi kurban etmeli? Bana armağan edilen şeyi israf ediyorum. Bin elle israf ediyorum. Nasıl, buna nasıl kurban vermek denir?</p>

  <p class="calibre2">Bal arzuladığım zaman yem ve ayıların ve acayip kuşların da dillerini yalayarak arzuladıkları tatlı bir şurup ve lapa istemişim. -Ve o köpek ki ancak avcı ve balıkçılara gerekli olur!- Eğer dünya karanlık bir hayvanlar ormanı ve vahşi avcıların eğlence bahçesi ise ben uçurumlu, zengin bir deniz görmeyi tercih ederim. İlahların bile arzu duydukları, balık ve yengeçlerle dolu bir deniz ki ilahlar burada balıkçı ve ağ atıcısı olurlar. Dünya irili ufaklı acayip şeylerle bu kadar doludur.</p>

  <p class="calibre2">Hele insan dünyası, insan denizi! İşte ben altın oltamı ona daldırıyorum ve diyorum ki: "İnsan uçurumu açıl!</p>

  <p class="calibre2">Açıl ve balıklarını, parlak yengeçlerini bana fırlat! Bugün en iyi yemimle en tuhaf insan balıklarını yemleyeceğim!</p>

  <p class="calibre2">Bizzat mutluluğumu bütün uzaklara ve genişliklere atıyorum.</p>

  <p class="calibre2">Birçok insan, balıkları ısırmayı ve çırpınmayı öğrenirler mi diye sabah, öğle ve akşam arasındaki bütün uzaklıklara yayıyorum.</p>

  <p class="calibre2">Ta ki gizli, sivri çengellerimi ısırarak benim yüksekliklerime yükselsinler. Deniz dibinin en çeşitli varlıkları, bütün insan balıkçıların en fenasının düzeyine yükselsinler.</p>

  <p class="calibre2">Ben oldum olasıya böyleyim. Çeken, yükselten, yukarı çekenim. Bir çekici, üretici ve yetiştiriciyim ki kendi kendime "olduğun gibi ol” demem boşuna değildir.</p>

  <p class="calibre2">O halde insanlar, benim yanıma çıkabilirler. Çünkü henüz inmemin işaretlerini bekliyorum. Ve henüz mecbur olduğum halde insanlar arasına inmiyorum.</p>

  <p class="calibre2">İşte onun için bu yüksek dağlar üstünde, hilekâr ve alaycı bekliyorum. Ne sabırsızım ne sabırlıyım. Öyle birisiyim ki artık sabretmediği için sabretmeyi unutmuştur.</p>

  <p class="calibre2">Yani yazgım bana süre tanıyor. Beni unuttu mu acaba? Yoksa büyük bir taşın arkasında gölgede oturup sinek mi avlıyor?</p>

  <p class="calibre2">Ve gerçekten, sonsuz yazgıma minnettarım ki beni zorlamıyor, koşturmuyor ve poz vermek ve kötülük yapmak için bana zaman bırakıyor. Bu sayede, bu yüksek dağda balık tutmamış mıdır?</p>

  <p class="calibre2">Bu zirvede yapmak istediğim şey bir delilik olsa bile aşağılarda beklemek yüzünden tören düşkünü, yeşil ve sarı olmaktan daha iyi.</p>

  <p class="calibre2">Beklemek yüzünden öfkeyle soluyan, dağların uluyan fırtınası ve sabırsız ki vadilere doğru şöyle bağırır:</p>

  <p class="calibre2">"Dinleyin, yoksa sizi tanrının kırbacıyla döveceğim.”</p>

  <p class="calibre2">Böyle öfkelere üzülmem, bunlar benim için ancak gülünecek şeyler!</p>

  <p class="calibre2">Ya bugün konuşacak veya bir daha konuşamayacak olan bu büyük gürültü davulları şimdi sabırsızlansalar gerek!</p>

  <p class="calibre2">Fakat ben ve şansım, biz bu güne seslenmiyoruz. Hiç bir zaman da seslenmeyeceğiz. Konuşmak için sabrımız, zamanımız, hatta fazla zamanımız var. Çünkü nasıl olsa o bir defa gelecek, geçip gitmemeli!</p>

  <p class="calibre2">Nasıl olsa bir defa gelecek ve geçip gidemeyecek olan ne? Büyük şansımız bizim büyük, uzak insanlık âlemimiz, bin yıllık Zerdüşt âlemidir.</p>

  <p class="calibre2">Bu uzaklık, ne kadar uzak olabilir? Bana ne? Fakat bu yüzden sağlamlığı daha az değil mi? Bu temelin üstünde iki ayağımla ve güvenle duruyorum.</p>

  <p class="calibre2">Sonsuz bir zemin üstünde! Sert, eski kayalar üstünde, bu yalçın dağlar üzerinde ve bütün rüzgârların gelip dağıldıkları ve "nerede, nereye, nereden?” diye sordukları yerde.</p>

  <p class="calibre2">Ey benim aydınlık, kutsal muzipliğim! Gül, burada gül! Yüksek dağlardan aşağıya parlak bir alay kahkahası bırakıver. Parıltılarınla bana en güzel insan balıklarını yemleyiver!</p>

  <p class="calibre2">Bütün denizlerde bana ait ve benden olan her şeyi bana yakalayıver ve bana getiriver. Ben bütün balıkçıların en kötüsü olarak bunu bekliyorum.</p>

  <p class="calibre2">Çık, çık oltam! Gir içeriye, in aşağı. Şansımın yemi! Kalbimin balı, en tatlı damlanı damlat.</p>

  <p class="calibre2">Oltam, bütün kara kederlerin karnına saplan.</p>

  <p class="calibre2">Gözüm! Dışarıya, dışarıya! Ah etrafımda ne kadar çok deniz ve şafakları söken insan gelecekleri var. Ve üstümde nasıl gül rengi bir sakinlik, nasıl bulutsuz bir susma var!</p>

  <h3 class="calibre11" id="sigil_toc_id_63"><a class="calibre10" id="bookmark13"></a><span class="calibre8">Yardım İsteme Çığlığı</span></h3>

  <p class="calibre2">Ertesi gün Zerdüşt, mağarasının önündeki taşının üstünde oturuyor ve hayvanları ise yeni gıda ve yeni bal getirmek için dışarılarda dolaşıp duruyorlardı. Çünkü Zerdüşt eski balı son damlasına kadar tüketmişti. Fakat Zerdüşt elinde sopası, vücudunun gölgesi yere vurmuş bir halde düşünceli düşünceli oturup dururken, düşüncesi kendisine ve gölgesine ait değildi, birdenbire irkildi ve dehşete düştü. Çünkü kendi gölgesinin yanında bir gölge daha görmüştü. Telaşla etrafına bakıp ayağa kalkınca yanındakinin o falcı olduğunu gördü. O falcıya bir defasında kendi sofrasında yedirmiş içirmişti. Falcı büyük yorgunluktan bahsedendi ve şöyle demişti; "Hepsi bir, hiçbir şeyin değeri yok, dünya anlamsız! Bilmek, adamı boğar.” Fakat falcının çehresi bu aralık değişmişti. Zerdüşt, gözlerinin içine bakınca o yine irkildi. Çünkü yüzünden o kadar kötü haberler ve kül renkli yıldırımlar geçmişti.</p>

  <p class="calibre2">Zerdüşt’ün ruhunda geçen olayları hisseden falcı, yüzünü silmek ister gibi elini geçirdi. Zerdüşt de böyle yaptı. İkisi bu şekilde sessizlik ve sakinlik içinde kendilerini toplayıp kuvvetlendikleri zaman birbirlerini tanımak istediklerinin işareti olarak el sıktılar.</p>

  <p class="calibre2">"Hoş geldin.” dedi Zerdüşt. "Büyük yorgunluğun falcısı! Zamanında benim sofra dostum ve konuğum oluşun boşa gitmesin. Bu gün de benimle beraber ye, iç ve neşeli bir ihtiyar seninle beraber sofraya oturduğu için mazur gör.”</p>

  <p class="calibre2">"Neşeli bir ihtiyar mı?” dedi falcı. Başını sallayarak; "Kim olursan ol ve ne olmak istersen ol. Zerdüşt sen bu yukarlarda en uzun kalansın. Artık yakında sandalın kuru kalmayacak.”</p>

  <p class="calibre2">"Kurulukta mı oturuyorum?” diye sordu Zerdüşt gülerek. Falcı cevap verdi: "Dağının etrafındaki dalgalar, büyük gerekliliğin ve kederin dalgaları yükseliyorlar, yükseliyorlar. Öyle ki yakında senin kayığını kaldıracaklar ve seni sürükleyip götürecekler.”</p>

  <p class="calibre2">Zerdüşt bunun üzerine sustu ve hayret etti. Falcı, "işitmiyor musun?” dedi. "Derinliklerden yukarlara doğru gelen kükreyişi ve çalkanışı duymuyor musun?”</p>

  <p class="calibre2">Zerdüşt yine sustu ve dinledi. O zaman uçurumların birbirine attığı ve hiç kimsenin tutmak istemediği uzun bir haykırış duydu. Bu haykırış o kadar kötüydü ki!</p>

  <p class="calibre2">Sonunda Zerdüşt, "Şer habercisi” dedi. "Bu bir yardım isteme feryadıdır. Ve bir insan çığlığıdır. Belki de siyah bir denizden geliyor. Fakat insan acısından bana ne? Esirgenmiş olduğum son günahı biliyor musun?”</p>

  <p class="calibre2">Falcı, taşkın bir kalple "Acıma!” dedi ve iki elini birden kaldırdı. "Ah Zerdüşt, seni büyük günahını işlemek için aldatmaya geliyorum.”</p>

  <p class="calibre2">Bu sözler henüz söylenmişti ki bir çığlık daha duyuldu. Bu defa çığlık daha uzun, daha korkunçtu ve daha yakından geliyordu. "İşitiyor musun? İşitiyor musun Zerdüşt?” diye bağırdı falcı. Bu çığlık sana, seni çağırıyor. Ve diyor ki; "Gel, gel, gel, zamanıdır tam zamanıdır.”</p>

  <p class="calibre2">Zerdüşt bunun üzerine zihni karışmış ve sarsılmış bir halde sustu. Sonunda tereddütle sordu; "Beni çağırıp duran kim?”</p>

  <p class="calibre2">Falcı, sertlikle "Sen onu bilirsin.” dedi, "Ne saklanıyorsun? Seni çağıran, yüksek insandır.”</p>

  <p class="calibre2">Zerdüşt tüyleri ürpererek "Yüksek insan mı?” dedi, "Ne istiyor, ne istiyor yüksek insan?” Ve vücudundan ter boşanıyordu.</p>

  <p class="calibre2">Fakat falcı Zerdüşt’ün bu korkusuna cevap vermedi. Aksine derinlikleri dinledi. Ama uzun zaman oradan bir ses alamayınca gözünü çevirdi ve Zerdüşt’ün ayakta durduğunu ve titrediğini gördü. "Zerdüşt!” dedi. Kederli bir sesle; "Mutluluğundan başı dönmüş bir adam gibi durmuyorsun; düşmemek için dans etmelisin!”</p>

  <p class="calibre2">Önümde dans etmek ve bütün hünerlerini göstermek istesen de, kimse bana; "Bak burada son neşeli insan dans ediyor” diyememeli.</p>

  <p class="calibre2">Burada olanları aramak için bu dağa çıkanlar boşuna gelmiş olurlar. Burada yalnız çoban mağaraları, kovuklar, saklanacak yerler bulurlar. Fakat mutluluk kuyuları, hazineler ve yeni altın mutluluk damarları bulamazlar.</p>

  <p class="calibre2">Mutluluk; böyle gömülmüşlerin ve yalnızların yanında mutluluk nasıl bulunur? Son şansı, mutluluk adalarında ve uzakta unutulmuş denizler arasında aramalıyım.</p>

  <p class="calibre2">Fakat hepsi bir, hepsi boş, aramanın faydası yok, artık mutluluk adaları da yok.”</p>

  <p class="calibre2">Falcı böylece içini çekti; fakat son içini çekmesinde Zerdüşt’ün yine aklı başına geldi. Ve derin bir uçurumdan aydınlığa çıkan birisi gibi güvenle "Hayır, hayır, üç defa hayır!” diye gür bir sesle bağırdı. Ve sakalını sıvazladı. "Ben bunu daha iyi bilirim. Bahtiyarlık adaları var yine. Sen sus, keder kumkuması!”</p>

  <p class="calibre2">"Ey kuşluk vaktinin yağmur bulutu! Şırıltıyı bırak. Senin gamından nem kapmış ve bir köpek gibi ıslanmış değil miyim?</p>

  <p class="calibre2">Yine kurulanmak için silkiniyorum ve senden kaçıyorum. Buna şaşma. Sana kaba mı görünüyorum? Fakat burası benim bahçem.</p>

  <p class="calibre2">Senin üstün insanına gelince! Pekâlâ ben onu, hemen o ormanlarda ararım. Sesi oradan geliyordu. Belki kötü bir hayvan onu sıkıştırıyordur.</p>

  <p class="calibre2">O benim ülkemde! Burada ona bir zarar gelmemeli. Ve gerçekten, benim yanımda pek çok kötü hayvan var.”</p>

  <p class="calibre2">Zerdüşt bu sözleri söyleyince gitmek istedi. Fakat falcı şöyle dedi:</p>

  <p class="calibre2">“Zerdüşt sen yaramazın birisin biliyorum. Biliyorum, beni başından atmak istiyorsun. Hatta benimle kalmaktansa hayvanların peşinden ormana gitmeyi tercih edersin. Fakat bunun sana ne faydası var? Akşam beni yine yanında bulacaksın. Senin mağaranda sabırlı ve bir odun gibi katı oturup, seni bekleyeceğim.”</p>

  <p class="calibre2">Zerdüşt yürürken, “Öyle olsun” dedi; “Mağaramda nem varsa senindir, konuğumundur.</p>

  <p class="calibre2">Fakat orda bal bulacak olursan, yala onu Ayı! Ve ruhunu tatlandır. Çünkü akşamleyin ikimiz de keyifli olmalıyız.</p>

  <p class="calibre2">Bugün bittiği için keyifli olmalıyız. Ve sen bile oyun ayısı gibi şarkılarımla dans etmelisin.</p>

  <p class="calibre2">İnanmıyor musun? Kafanı mı sallıyorsun? Haydi, haydi, koca ayı! Ben de bir falcıyım.”</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_64"><a class="calibre10" id="bookmark14"></a><span class="calibre8"><a class="calibre10" id="bookmark15"></a>Krallarla Konuşma</span></h3>

  <p class="calibre4"><span class="calibre3">I</span></p>

  <p class="calibre2">Zerdüşt, dağlarında ve ormanlarında henüz bir saat yol almıştı ki birdenbire garip bir alaya rastladı. İniş yolu üstünde taçlar ve erguvani kemerlerle bir flaman gibi süslü iki kral geliyordu. Bunlar önlerinde bir eşek sürüyorlardı. Zerdüşt hayretle kendi kendine “Bu krallar benim ülkemde ne arıyorlar?” dedi ve çabucak bir fundalık arkasına saklandı. Fakat kafile kendine yaklaşınca hafif bir sesle; “Tuhaf,” dedi, “bunlar birbirine nasıl uyuyor? İki kral görüyorum, fakat yalnız bir eşek!” Burada krallar durdular ve güldüler, sesin geldiği tarafa baktılar. Sonra birbirlerine bakıştılar. Sağ taraftaki kral “Bizim halk da böyle düşünür ama söylemez.” dedi.</p>

  <p class="calibre2">Soldaki kral, omuz silkti ve cevap verdi; “Bu bir keçi çobanı veya kayalar ve ağaçlar arasında pek uzun kalmış bir yalnız olacak, çünkü toplumdan uzak kalmak da ahlakı bozar.”</p>

  <p class="calibre2">“Ahlakı mı?” dedi acılıkla öbür kral; “Öyle ise kimden kaçıyoruz. İyi sosyetemizin güzel adetlerinden değil mi?</p>

  <p class="calibre2">Gerçekten yalnızlar ve keçi çobanları arasında bulunmak kendisine yüksek sosyete denen sahte, boyalı, makyajlı kalabalık arasında bulunmaktan daha iyi. Bu halk kendisine asi dese de her şeyleri hele kanları eski hastalıklar ve bundan daha kötü şifacılar yüzünden bozulmuştur.</p>

  <p class="calibre2">Bunlar arasında yine en iyisi; kaba saba, inatçı, sağlam bir köylüdür. Bu günün en kibarı o. Bu günün en kibarı köylü, köylü tarzı egemen olmalı. Halk tabakasının ülkesi bu! Ben aldanmam. Halk dediğin bir tuhaf alaşımdır.</p>

  <p class="calibre2">Halk kalabalığı! Bunda her şey birbirine karışık! Kutsalla melun, kahramanla Yahudi ve Nuh’un gemisinden her türlü hayvan!</p>

  <p class="calibre2">İyi adetler mi? Bizde her şey sahte ve bozuk. Kimse hürmet etmeyi bilmiyor. İşte bundan kaçıyoruz. Bunlar ikiyüzlü köpeklerdir ki hurma yapraklarını yaldızlarlar. Bu tiksinti beni boğuyor, biz krallar bile sahte olduk. Atalardan kalma ziynetlerle süslü ve en budala ve en kalın kafalı olanlar için seyredilecek acayip bir garibeyiz. Bu bizimle başlamadı. Fakat şunu söylemeliyiz ki sonunda bu sahtekârlıktan bıktık ve iğrendik.</p>

  <p class="calibre2">Bütün bu nara atanlardan, yazı yazan sahtekârlardan bezirgân kokusundan, ağız kokusundan uzaklaştık! Halk tabakası içinde yaşamak ve onların başı olmak! Tiksinti, tiksinti, tiksinti! Biz krallarda ne var artık?”</p>

  <p class="calibre2">Soldaki kralsa şöyle dedi; "Eski hastalığın nüksetti. Zavallı kardeşim, tiksinme nöbetin tuttu. Fakat biliyorsun ki bizi dinleyen var.”</p>

  <p class="calibre2">Bu sözleri can kulağıyla dinleyen Zerdüşt, gizlendiği yerden çıktı, krallara yaklaştı ve şöyle dedi: "Krallar, sizi dinleyen, seve seve dinleyen Zerdüşt’tür.</p>

  <p class="calibre2">Ben bir zaman; "Krallarda ne var?” diyen Zerdüşt’üm. "Affedin, siz birbirinize "Biz krallarda ne var?” dediğiniz zaman sevindim.</p>

  <p class="calibre2">Fakat burası benim ülkem ve benim egemenliğim altında. Ülkemde ne aramak istiyorsunuz? Belki de aradığım şeyi, yani ‘İnsanüstü’nü yolda bulmuşsunuzdur.”</p>

  <p class="calibre2">Krallar bunu işitince göğüslerine vurdular ve ikisi birden "Biz tanındık” dediler. "Bu sözün kılıcıyla kalbimizdeki en koyu karanlığı dağıttın. Bizim ihtiyacımızı keşfettin. Çünkü bak biz ‘İnsanüstü’nü bulmak için yola çıktık.</p>

  <p class="calibre2">Biz kral olsak da bizden üstün insanı arıyoruz. Bu eşeği ona götürüyoruz. Çünkü en yüksek insan yeryüzünün en yüksek hükümdarı olmalı.</p>

  <p class="calibre2">İnsan yazgısı bakımından, dünyaya hükmedenlerin en kuvvetli insanlar olmaması kadar acı bir şey yoktur. Aksi halde her şey sahte, eğri ve uydurma olur. Hele onlar sonuncu insanlar ve insandan fazla sığırsalar! O zaman ayak takımının fiyatı yükselir. Hatta halk tabakası "Erdem yalnız bendedir!” der.”</p>

  <p class="calibre2">"Neler işitiyorum?” dedi Zerdüşt, "Krallar için ne hikmet, bayıldım! Buna canım bir şiir yapmak istiyor. Fakat öyle bir şiir ki herkesin kulağına göre değil. Ben çoktandır uzun kulaklıları hesaba katmayı unuttum. Haydi bakalım, haydi bakalım.”</p>

  <p class="calibre2">Fakat burada eşek de lafa karıştı ve kötü bir niyetle anırmaya başladı.</p>

  <p class="calibre2"><span class="calibre13">Zamanında - zannederim birinci kutsal yılda</span></p>

  <p class="calibre2"><span class="calibre13">Şarapla sarhoş olan Sibylle dedi ki:</span></p>

  <p class="calibre2"><span class="calibre13">Eyvah, işler ters gidiyor!</span></p>

  <p class="calibre2"><span class="calibre13">Tükendi, bitti, dünya hiçbir zaman bu kadar çökmedi</span></p>

  <p class="calibre2"><span class="calibre13">Roma orospuluğa ve orospu odalığına düştü</span></p>

  <p class="calibre2"><span class="calibre13">Romanın Sezar’ı sığırlaştı, tanrı bile Yahudileşti!</span></p>

  <p class="calibre4"><a id="bookmark16"></a><span class="calibre3">2</span></p>

  <p class="calibre2">Zerdüşt’ün bu mısraları kralların hoşuna gitti. Sağdaki kral dedi ki; "Zerdüşt seni görmeye çıkmakla ne iyi etmişiz! Oysaki senin düşmanların resmini kendi aynalarında, alaylı alaylı gülen bir şeytan suratı gibi gösterdiler. Öyle ki sen kalbimizi açıyordun, sonunda dedik ki "Görünüşünden bize ne?” "Siz barışı yeni savaşların aracı olarak sevmelisiniz. Ve kısa barışı uzun barışa tercih etmelisiniz.” diyen adamı görmemiz gerekir.</p>

  <p class="calibre2">Kimse şimdiye kadar böyle cengâver sözler söylememişti. "İyi nedir? Cesur olmak iyidir. Her şeyi kutsallaştıran, iyi bir savaştır.”</p>

  <p class="calibre2">Ah Zerdüşt, böyle sözler işitince damarlarımızdaki atalar kanı kaynıyor. Bu ilkbaharın, eski şarap fıçılarına seslenişi gibi.</p>

  <p class="calibre2">Kılıçlar, kırmızı benekli yılanlar gibi birbirine girince, atalarımız hayatı severlerdi. Onlara barış güneşi soluk gelirdi. Hele uzun barış onları utandırırdı.</p>

  <p class="calibre2">Yıldırım gibi parlayan kılıçları duvarlarda işe yaramaz bir şekilde asılmış görünce atalarımız içlerini çekerlerdi. O kılıçlar gibi savaşa susuzluk çekerlerdi; çünkü bir kılıç, kan içmek ister. Ve tutku içinde kıvılcımlanır.”</p>

  <p class="calibre2">Krallar, babalarının mutlulukları üstüne böyle gevezelik ederken Zerdüşt’e onlarla alay etmek hevesi geldi. Çünkü bunların yaşlı ve zarif çehreleriyle pek barışsever krallar oldukları belliydi. Fakat Zerdüşt kendini tuttu; "Haydi” dedi, "Zerdüşt’ün mağarası karşıda, yol oraya götürür. Bu günün uzun bir akşamı olmalı. Fakat şimdilik yardım dileyen bir ses beni sizden ayırıyor.</p>

  <p class="calibre2">İçinde krallar oturur ve beklerse mağaram onur duyar. Fakat tabii uzun zaman beklemeye mecbur kalacaksınız.</p>

  <p class="calibre2">Ne yapmalı, bugün beklemek, saraylarda olduğundan daha iyi nerede öğrenilir? Bugün artık krallara kalmış olan tek beceri bekleyebilmekten ibaret değil mi?”</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_65"><a class="calibre10" id="bookmark17"></a><span class="calibre8"><a class="calibre10" id="bookmark18"></a>Kum Sülüğü</span></h3>

  <p class="calibre2">Zerdüşt sık ormanlardan ve yosunlu topraklardan düşünceli düşünceli yürüdü. Fakat güç şeyler üstünde düşünen her insanın başına geldiği gibi, farkında olmaksızın bir insan ayağına basmıştı. Birdenbire bir vay sesi iki lanet ve yirmi küfür suratına çarpıldı. Öyle ki dehşetinden sopasını kaldırdı ve ayağına bastığı adama vurdu. Fakat hemen aklı başına geldi ve yaptığı deliliğe gülmeye başladı.</p>

  <p class="calibre2">Zerdüşt, ayağına bastığı adama -ki öfke ile doğrulup oturmuştu- "Affet!” dedi. "Affet ve önce sana bir sembol söyleyeyim;</p>

  <p class="calibre2">Uzak şeyler hayal eden bir gezginin tenha bir sokakta güneşte yatmakta olan bir köpeğe farkında olmaksızın çarpması gibi.</p>

  <p class="calibre2">Nasıl bu ikisi, ölecekmiş gibi irkilen, kindar düşmanlar gibi birbirlerine saldırırlarsa biz de öyle yaptık.</p>

  <p class="calibre2">Fakat ne de olsa, bu köpekle bu yalnız az kaldı birbirlerini okşayacaklardı. Bunların ikisi de yalnız.” Ayağına basılan, öfke ile "Kim olursan ol!” dedi. "Sen yalnız ayağınla değil, sembolünle de bana fazla basıyorsun!</p>

  <p class="calibre2">Baksana, ben köpek miyim?” Oturan, bunun üzerine ayağa kalktı ve çıplak kolunu bataklıktan çekti. Çünkü başlangıçta yere uzanmış yatıyordu. Bir bataklık vahşisini gözetleyen birisinin tanınmamak için saklanması gibi.</p>

  <p class="calibre2">Zerdüşt, irkilerek "Fakat ne yapıyorsun?” diye bağırdı. Çünkü çıplak kolundan çok kan akmakta olduğunu gördü. "Başına ne geldi, talihsiz, seni uyuz bir hayvan mı ısırdı?”</p>

  <p class="calibre2">Kolu kanayan adam, hâlâ öfkeyle gülüyordu. "Sana ne?” dedi ve yoluna devam etmek istedi. "Ben burada kendi ülkemdeyim. Herkes benden istediğini sorabilir. Fakat kaba bir adama cevap veremem.”</p>

  <p class="calibre2">"Aldanıyorsun!” dedi Zerdüşt acımayla ve onu tuttu, "Aldanıyorsun!” dedi. "Burada kendi değil benim ülkemdesin ve bu ülke içinde kimseye zarar gelmemesi gerekir. Bana ne ad verirsen ver. Ben kendimim ve kendime Zerdüşt diyorum.</p>

  <p class="calibre2">Haydi, şu yukarı yol Zerdüşt’ün mağarasına gider. Uzak değildir. Orada yaralarının iyileşmesini beklemek istemez misin? Şanssız adam, hayatta şansın yok. Önce seni hayvan ısırdı, sonra da ayağına insan bastı.”</p>

  <p class="calibre2">Ayağına basılan adam, Zerdüşt’ün ismini işitince değişti. "Bana ne oluyor?” diye bağırdı, "Bu dünyada beni düşünen Zerdüşt denen bu insandan ve kanla geçinen sülükten gayri kim var? Bu bataklıkta sülüğün yüzünden bir balıkçı gibi yatıyordum. Sülük uzanmış kolumu on defa soktu. Sonra da daha güzel bir sülük, yani bizzat Zerdüşt, soktu.</p>

  <p class="calibre2">Ne şans ne mucize! Beni avutarak bu bataklığa getiren gün yaşasın! Sülüklerin en iyisi, en endamlısı, büyük vicdanlar sülüğü Zerdüşt yaşasın!” Ayağına basılan, böyle dedi.</p>

  <p class="calibre2">Zerdüşt onun bu sözlerine ve zarif, saygılı tarzını sevdi. "Kimsin?” diye sordu ve elini uzattı; "Aramızda aydınlatılacak, neşelendirilecek çok şey kalıyor. Fakat temiz, aydınlık bir gün başlıyor gibime geliyor.”</p>

  <p class="calibre2">"Ben zekânın vicdanlısıyım” dedi öteki "ve ruh konularında benden daha sıkı, daha dar, daha kesin kimse yoktur. İstisnası, bunu kendisinden öğrendiğim Zerdüşt’tür.</p>

  <p class="calibre2">Birçok şeyi yarım bilmektense hiçbir şey bilmemek daha iyidir! Yabancı yasalara göre bir egemen olmaktansa kendi kendimin delisi olmayı tercih ederim. Her şeyin dibine bakarım:</p>

  <p class="calibre2">Acaba o büyük mü küçük mü? Adı bataklık veya gök müdür? Ne çıkar? Bana üstünde durulabilecek bir el kadar yer yeter. Yeter ki gerçekten toprak ve zemin olsun. El kadar bir yer! Bunun üstünde durulabilir. Gerçek bilgi ve vicdan bakımından büyük, küçük diye bir şey yoktur.” "Böylece sen solucanı yalayan mısın?” diye sordu Zerdüşt, "sülüğün her şeyini incelemişsin, vicdanlı adam.”</p>

  <p class="calibre2">"Zerdüşt,” dedi, ayağına basılan, "bu çok büyük bir iş. Ben bunu nasıl başarabilirim.</p>

  <p class="calibre2">Fakat benim ustası olduğum ve iyi tanıdığım şey, solucan beynidir. Bu benim âlemimdir.</p>

  <p class="calibre2">O da bir âlemdir! Burada gururum dile geldiği için beni affet. Bu işte benim eşim yoktur. Onun için diyorum ki burada kendi evimdeyim.</p>

  <p class="calibre2">Bu bir tek şeyi, yani sülüğün beynini ne kadar zamandan beri araştırıp duruyorum ki kaygan gerçek artık elimden kaçmasın! Burası benim âlemim.</p>

  <p class="calibre2">Bu yüzden her şeyi bıraktım. Her şey bana bir geldi. İlmimin hemen yanında kara cehaletim var. Aklımın vicdanı benden onu ister ki bir şeyi bileyim başka hiçbir şey bilmeyeyim! Her yarım bilgi; uçuşan, hayale dalan her şey beni tiksindirir. İçtenliğimin bittiği yerde körüm ben ve kör olmak isterim. Fakat bilmem gereken yerde de içten olmak isterim. Yani sert, dar, kesin, hoşgörüsüz.</p>

  <p class="calibre2">Ah Zerdüşt, senin bir zamanlar ‘Zekâ hayattır ki bizzat hayatı keser!” deyişin, beni senin tarikatına sevk ve ikna etti ve gerçekten, kendi kanımla kendi bilgimi arttırdım.” "Şu manzara gösteriyor ki” diye söze karıştı Zerdüşt, -çünkü vicdanlı adamın çıplak kolundan hâlâ kan akıyordu. On sülük bu kolu sokmuştu. “Ey tuhaf adam, bu görünüş yani bizzat sen bana çok şeyler öğretiyorsun! Senin hoşgörüsüz kulağına belki her şeyi söyleyemezdim!</p>

  <p class="calibre2">Haydi! Ayrılalım artık! Fakat seni tekrar görmek isterim. Şu yukarı doğru olan yol mağarama gider. Bu gece orada benim sevgili konuğum ol!”</p>

  <p class="calibre2">Zerdüşt’ün ayağına basmakla sana verdiği acıyı gidermek isterim. Bunu daha sonra düşünürüm. Fakat şimdi bir yardım isteyen çığlığı, acele beni buradan uzaklaştırıyor.”</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_66"><a class="calibre10" id="bookmark19"></a><span class="calibre8"><a class="calibre10" id="bookmark20"></a>Büyücü</span></h3>

  <p class="calibre4"><span class="calibre3">1</span></p>

  <p class="calibre2">Zerdüşt, bir kayanın etrafından dolaşınca, az aşağıda ve aynı yol üstünde bir saralı gibi çırpınarak karnının üstüne düşen bir adama rastladı. “Dur!” dedi Zerdüşt kendi kendine. “Yardım isteyen ses bu üstün insandan gelmiş olacak. Ona yardım etmek mümkün mü bakayım?” Adamın yattığı yere doğru koşunca, titreyen öküzgözlü bir ihtiyar adam gördü. Onu doğrultmaya ve ayağa kaldırmaya ne kadar gayret ettiyse boşuna! Hatta talihsiz adam yanında birinin bulunduğunun bile farkında değildi. Aksine, terkedilmiş bir yalnız gibi dokunaklı jestlerle etrafına bakınıyordu. Fakat sonunda birçok titreme, bükülme ve çırpınmadan sonra şöyle sızlanmaya başladı:</p>

  <p class="calibre2"><span class="calibre13">Beni kim ısıtır, beni artık kim sever,</span></p>

  <p class="calibre2"><span class="calibre13">Bana kalplerinizin alevini verin!</span></p>

  <p class="calibre2"><span class="calibre13">Ayağı ısıtılan bir yarı ölü gibi</span></p>

  <p class="calibre2"><span class="calibre13">Uzanmış titreyerek, sarsılarak, ah meçhul hummalarla,</span></p>

  <p class="calibre2"><span class="calibre13">Sivri, buzlu, don sütunlarında titreyerek Senden kovuldum ey düşünce!</span></p>

  <p class="calibre2"><span class="calibre13">Artık takılamayan, gizli, korkunç!</span></p>

  <p class="calibre2"><span class="calibre13">Bulutlar arkasındaki avcı, sen!</span></p>

  <p class="calibre2"><span class="calibre13">Senin yıldırımınla çarpılmış olarak!</span></p>

  <p class="calibre2"><span class="calibre13">Bana karanlıklardan alayla bakan göz!</span></p>

  <p class="calibre2"><span class="calibre13">Böyle yatıyorum</span></p>

  <p class="calibre2"><span class="calibre13">Bütün sonsuz işkencelere uğrayan beni eğ, beni sar.</span></p>

  <p class="calibre2"><span class="calibre13">Acıların en insafsızı, sen!</span></p>

  <p class="calibre2"><span class="calibre13">Bilinmeyen tanrı, sen vurdun beni!</span></p>

  <p class="calibre2"><span class="calibre13">Bir defa daha,</span></p>

  <p class="calibre2"><span class="calibre13">Daha derin vur!</span></p>

  <p class="calibre2"><span class="calibre13">Bu kalbi deş, parçala!</span></p>

  <p class="calibre2"><span class="calibre13">Künt dişli oklarla Bu işkence neye!</span></p>

  <p class="calibre2"><span class="calibre13">Yine ne bakıyorsun?</span></p>

  <p class="calibre2"><span class="calibre13">İnsan acılarına doymayan,</span></p>

  <p class="calibre2"><span class="calibre13">Zarara sevinen, tanrıların yıldırım gözü!</span></p>

  <p class="calibre2"><span class="calibre13">Öldürmek değil,</span></p>

  <p class="calibre2"><span class="calibre13">Yalnız işkence etmek, işkence etmek mi istiyorsun?</span></p>

  <p class="calibre2"><span class="calibre13">Bana işkence etmek neden?</span></p>

  <p class="calibre2"><span class="calibre13">Ey kötülüğe sevinen meçhul tanrı!</span></p>

  <p class="calibre2"><span class="calibre13">Ha! Sokularak yaklaşıyorsun,</span></p>

  <p class="calibre2"><span class="calibre13">Bu gece yarısı,</span></p>

  <p class="calibre2"><span class="calibre13">Ne istiyorsun, söyle!</span></p>

  <p class="calibre2"><span class="calibre13">Beni sıkıştırıyorsun, bastırıyorsun,</span></p>

  <p class="calibre2"><span class="calibre13">Ha, çok bile yaklaştın.</span></p>

  <p class="calibre2"><span class="calibre13">Git! Git!</span></p>

  <p class="calibre2"><span class="calibre13">Nefesimi duyuyorsun Kalbimi dinliyorsun Kıskanç!</span></p>

  <p class="calibre2"><span class="calibre13">Neyi kıskanıyorsun?</span></p>

  <p class="calibre2"><span class="calibre13">Defol, defol! Bu merdiven ne olacak?</span></p>

  <p class="calibre2"><span class="calibre13">Kalbime girip, en gizli fikirlerimin içine mi sokulmak istiyorsun? Utanmaz, meçhul hırsız!</span></p>

  <p class="calibre2"><span class="calibre13">Ne çalmak istiyorsun?</span></p>

  <p class="calibre2"><span class="calibre13">Neyi dinlemek istiyorsun?</span></p>

  <p class="calibre2"><span class="calibre13">Ne işkenceler yapmak istiyorsun?</span></p>

  <p class="calibre2"><span class="calibre13">Ey işkence eden,</span></p>

  <p class="calibre2"><span class="calibre13">Ey cellat tanrı!</span></p>

  <p class="calibre2"><span class="calibre13">Yoksa köpek gibi önünde kıvranayım mı?</span></p>

  <p class="calibre2"><span class="calibre13">Boyun eğen, savruk, şaşkın,</span></p>

  <p class="calibre2"><span class="calibre13">Hatırın için kuyruk mu sallayayım?</span></p>

  <p class="calibre2"><span class="calibre13">Boşuna! Sokmaya devam et.</span></p>

  <p class="calibre2"><span class="calibre13">En zalim diken!</span></p>

  <p class="calibre2"><span class="calibre13">Hayır. Ben bir köpek değilim.</span></p>

  <p class="calibre2"><span class="calibre13">Sadece, senin bir vahşinim.</span></p>

  <p class="calibre2"><span class="calibre13">Ey avcıların en zalimi!</span></p>

  <p class="calibre2"><span class="calibre13">Senin en gururlu esirinim,</span></p>

  <p class="calibre2"><span class="calibre13">Ey bulutlar arkasının hırsızı!</span></p>

  <p class="calibre2"><span class="calibre13">Söyle artık!</span></p>

  <p class="calibre2"><span class="calibre13">Benden ne istiyorsun, ey yol kesen?</span></p>

  <p class="calibre2"><span class="calibre13">Ey yıldırıma bürünmüş! Ey meçhul! Söyle,</span></p>

  <p class="calibre2"><span class="calibre13">Ne istiyorsun? Ey meçhul tanrı!</span></p>

  <p class="calibre2"><span class="calibre13">Nasıl? kurtarmak için para mı?</span></p>

  <p class="calibre2"><span class="calibre13">Kurtarmak için parayı ne yapacaksın?</span></p>

  <p class="calibre2"><span class="calibre13">Daha fazla bir şey iste! Gururumun önerisi bu!</span></p>

  <p class="calibre2"><span class="calibre13">Ve kısa konuş! Gururumun biri de bunu önerir.</span></p>

  <p class="calibre2"><span class="calibre13">Ha, ha!</span></p>

  <p class="calibre2"><span class="calibre13">Beni, beni mi istiyorsun, beni mi?</span></p>

  <p class="calibre2"><span class="calibre13">Beni? Tamamen mi?</span></p>

  <p class="calibre2"><span class="calibre13">Ha, ha!</span></p>

  <p class="calibre2"><span class="calibre13">Ey deli, bana işkence mi ediyorsun?</span></p>

  <p class="calibre2"><span class="calibre13">Gururumu mu kırmak istiyorsun?</span></p>

  <p class="calibre2"><span class="calibre13">Bana sevgi ver! Beni artık kim ısıtır?</span></p>

  <p class="calibre2"><span class="calibre13">Beni artık kim sever?</span></p>

  <p class="calibre2"><span class="calibre13">Sıcak eller uzatın!</span></p>

  <p class="calibre2"><span class="calibre13">Kalplerin alevini verin!</span></p>

  <p class="calibre2"><span class="calibre13">En yalnız olana verin!</span></p>

  <p class="calibre2"><span class="calibre13">Bu buzu verin! Ah yedi kanlı buzu.</span></p>

  <p class="calibre2"><span class="calibre13">Bizzat düşmanlara rezilliği öğretin.</span></p>

  <p class="calibre2"><span class="calibre13">Ey en zalim düşman!</span></p>

  <p class="calibre2"><span class="calibre13">Ver, kendini ver!</span></p>

  <p class="calibre2"><span class="calibre13">Kaçtı! Kendisi kaçtı!</span></p>

  <p class="calibre2"><span class="calibre13">Son ve tek dostum,</span></p>

  <p class="calibre2"><span class="calibre13">Büyük düşmanım,</span></p>

  <p class="calibre2"><span class="calibre13">Yerin meçhul.</span></p>

  <p class="calibre2"><span class="calibre13">Benim cellat tanrım Kaçtı!</span></p>

  <p class="calibre2"><span class="calibre13">Hayır, geri gel,</span></p>

  <p class="calibre2"><span class="calibre13">Bütün işkencelerinle!</span></p>

  <p class="calibre2"><span class="calibre13">Son yalnıza dön!</span></p>

  <p class="calibre2"><span class="calibre13">Bütün gözyaşı ırmaklarım Sana doğru akıyor Ve kalbimin son alevi Sana parlıyor!</span></p>

  <p class="calibre2"><span class="calibre13">Geri gel,</span></p>

  <p class="calibre2"><span class="calibre13">Meçhul tanrım, acım, son talihim!</span></p>

  <p class="calibre4"><a id="bookmark21"></a><span class="calibre3">II</span></p>

  <p class="calibre2">Fakat burada Zerdüşt daha fazla kalamazdı. Sopasını aldı, bütün kuvvetiyle, sızlanana vurdu. Öfkeli bir gülüşle "Sus!” diye bağırdı, "Oyuncu, kalpazan, ey her şeyi yalancı, sus! Ben seni iyi tanırım!</p>

  <p class="calibre2">Kötü büyücü, ayaklarını dayakla ısıtırım ben senin. Senin gibilerini dayakla ısıtmayı bilirim!”</p>

  <p class="calibre2">"Bırak!” dedi ihtiyar adam ve yerden sıçradı. "Artık dövme Zerdüşt, ben sana tiyatro yapıyordum. Benim sanatım bu. Böyle bir oyunla seni denemek istedim. Fakat sen benim ne olduğumu iyi anladın.</p>

  <p class="calibre2">Fakat senin de bana verdiğin örnek önemsiz değil. Sen sertsin, egemen Zerdüşt. Gerçeklerinle sert vuruyorsun. Sopan bu gerçeği meydana çıkardı.”</p>

  <p class="calibre2">Hala öfkeli ve karanlık bir bakışla "İkiyüzlülük yapma!” dedi Zerdüşt, "Sahte oyuncu, sen sahtesin; gerçekten nasıl dem vuruyorsun?</p>

  <p class="calibre2">Ey tavusların tavusu, ey kibir denizi, bana oynadığın oyun neydi? Kötü büyücü, sen böyle sızlanırken ben kime inanmalıyım.”</p>

  <p class="calibre2">"Ruhun tövbecisini oynuyorum,” dedi ihtiyar adam, "bu sözü zamanında sen bulmuştun!</p>

  <p class="calibre2">Ruhunu bizzat kendi aleyhine yönelten şairi ve büyücüyü, kendi kötü bakışları ve vicdanı yüzünden donmuş, değişmiş insan rolünü oynadım. Sen de itiraf et Zerdüşt, oyunumu ve yalanımı oldukça geç fark ettin. Kafamı iki elinle tuttuğun zaman bir sıkıntıda olduğuma inanmıştın. ‘Onu çok az sevmişler, çok az sevmişler’ diye sızlandığını duydum. Seni bu derece aldatmak muzipliğime hoş geliyordu.”</p>

  <p class="calibre2">Zerdüşt sertçe; "Benden daha zeki olanları aldatmış olabilirsin. Ben sahtekârlara karşı önlemli değilim. Ben önlem almadan yaşamaya mecburum. Yazgım bu!</p>

  <p class="calibre2">Fakat sen aldatmaya mecbursun. Seni bu kadar tanırım. Sen iki, üç, dört, beş türlü kılığa girmeye mecbursun. Şimdi itiraf ettiğin şey bile bence tam doğru ve tam yalan değil.</p>

  <p class="calibre2">Ey adi kalpazan, nasıl başka türlü olabilirdin? Doktora çıplak görünmen gerekse hastalığına bile makyaj yapardın.</p>

  <p class="calibre2">Şimdi de karşımda ‘Yalnız oyun için yaptım’ dediğin zaman yine yalanın yaldızlıydı. Fakat bunda ciddi bir taraf da vardı. Sende ruhun tövbekârından bir şey var.</p>

  <p class="calibre2">Seni keşfediyorum. Herkesi büyüleyebildin. Fakat kendine karşı yalan ve hilen kalmadı. Artık kendine karşı büyüsüzleştin.</p>

  <p class="calibre2">Bir gerçek olarak tiksinti topladın. Senin artık hiçbir sözün doğru değil! Fakat ağzın, ağzına yapışmış olan tiksinti doğrudur.”</p>

  <p class="calibre2">İhtiyar büyücü, inatçı bir sesle; "Sen kimsin yahu!” diye bağırdı. "Bugün yaşayanların en büyüğü olan benle böyle kim konuşabilir?” Ve gözünden Zerdüşt’e doğru yeşil bir yıldırım fırladı. Fakat yine değişti ve kederli şöyle dedi;</p>

  <p class="calibre2">"Zerdüşt, artık bıktım, sanatımdan tiksiniyorum. Ben büyük değilim. Kendimi niye başka türlü gösteriyorum? Fakat sen çok iyi biliyorsun, ben büyüklük arıyordum.</p>

  <p class="calibre2">Bir büyük adam gibi görünmek istiyordum ve birçoklarını kandırdım. Fakat bu yalan benim gücümü aştı. Bu yüzden helak oluyorum. Zerdüşt, benim her şeyim yalandır. Fakat boş yere harcandığım, doğrudur.”</p>

  <p class="calibre2">Zerdüşt gözünü kaydırarak "Büyüklük araman sana şeref verir. Fakat sana ihanet de eder. Sen büyük değilsin.</p>

  <p class="calibre2">Ey kötü ihtiyar büyücü! Sende saygı duyduğum taraf, senin en iyi ve en içten tarafın kendinden bezmiş olman ve ‘ben büyük değilim’ diye söylemendir.</p>

  <p class="calibre2">Sana ruhun tövbekârı olarak hürmet ederim. Ancak bu içtenliğin yalnız bir andan ibarettir.</p>

  <p class="calibre2">Fakat söyle, benim ormanlarım ve kayalıklarım arasında ne arıyorsun ve kendini yoluma atmakla benden ne öğrenmek istiyorsun?</p>

  <p class="calibre2">Benim neyimi denedin?”</p>

  <p class="calibre2">Zerdüşt böyle dedi. Bakışları kıvılcımlıydı. İhtiyar büyücü bir süre sustu. Sonra dedi ki; "Seni denemek mi? Ben yalnız arıyorum. Zerdüşt, ben saf, doğru, basit bir adam, egemen bir insan, anlayışın en yücesine varmış, bir büyük adam arıyorum.</p>

  <p class="calibre2">Zerdüşt, biliyor musun, ben Zerdüşt’ü arıyorum!”</p>

  <p class="calibre2">Burada ikisi arasında uzun bir susma oldu. Fakat Zerdüşt kendi içine çöktü ve gözlerini kapadı. Ama sonra karşısındakine dönerek büyücünün elini tuttu. Sessizce ve özenle şöyle dedi:</p>

  <p class="calibre2">"Haydi, bu yol oraya çıkar, Zerdüşt’ün mağarası orda. Bulmak istediğini orda arayabilirsin. Kartalımla yılanımdan akıl danış, onlar aramana yardım etsinler. Fakat benim mağaram büyüktür. Bana gelince, henüz büyük bir adam görmedim. Bugün en ince adamların gözü bile büyüğü görmek konusunda pek yeteneksiz. Bu bir halk tabakasının ülkesidir.</p>

  <p class="calibre2">Nice şişirilmiş adamlar gördüm ki halk onlar için "Bak işte büyük adam!” diye bağırmıştır. Fakat körükler neye yarar? Sonunda yerinde yeller eser.</p>

  <p class="calibre2">Pek fazla şişen kurbağa sonunda patlar. Yerinde yeller eser. Şişmiş bir şeyin karnına bıçak batırmak güzel bir eğlencedir. Çocuklar, işitin bunu!</p>

  <p class="calibre2">Şimdi, halk tabakasının günüdür. Büyüğün küçüğün kim olduğunu kim bilecek? Büyüklük aramadan mutluluk duyacak kim? Yalnız bir deli bunu başardı.</p>

  <p class="calibre2">Garip deli, büyük adam mı arıyorsun? Sana kim öğretti bunu? Bugün bunun zamanı mı? Kötü arayıcı, beni ne diye deniyorsun?”</p>

  <p class="calibre2">Zerdüşt ferahlamış bir kalple böyle dedi ve gülerek yoluna devam etti.</p>

  <h3 class="calibre11" id="sigil_toc_id_67"><a class="calibre10" id="bookmark22"></a><span class="calibre8"><a class="calibre10" id="bookmark23"></a>Hizmet Dışı</span></h3>

  <p class="calibre2">Zerdüşt, büyücüden ayrıldıktan az sonra yolunun üstünde yine bir adam gördü. Zayıf, solgun yüzlü, uzun, kara bir adam. Zerdüşt’ün keyfi kaçtı. "Eyvah” dedi kendi kendine, "karşımda oturan mumyalanmış keder. Rahip cinsinden birisi olacak. Bunların benim ülkemde işi ne? Şu büyücüden yakamı sıyırır sıyırmaz, yine bir kara oyuncu mu yoluma çıktı? Kahrolası bir büyü ustası. Tanrının izniyle karanlık mucizeler gösteren birisi. Şerefli kılınmış bir dünyanın inkârı. Fakat şeytan, bulunması gereken yerde hiç bulunmuyor. Bu alçak topal cüce, daima geç kalıyor.”</p>

  <p class="calibre2">Zerdüşt, içinden böyle söverek kara adamın yanından sıyrılmak istedi. Fakat iş başka türlü oldu. Çünkü o anda oturan adam Zerdüşt’ü görmüştü. Ummadığı bir bahtiyarlığa konmuş birisi gibi, yerinden sıçradı ve Zerdüşt’e yaklaştı.</p>

  <p class="calibre2">"Kim olursan ol ey gezgin,” dedi, "yolunu şaşırmış yaşlı bir adama, bir arayıcıya yardım et ki başına bir iş gelmesin.</p>

  <p class="calibre2">Bu âlem bana yabancı ve uzak. Yabani hayvanların uluduğunu da duydum. Beni koruyacak olan burada değil.</p>

  <p class="calibre2">Ben son dindar adamı arıyorum. O kutsal ve yalnızı arıyorum ki ormanında yalnız olarak bugün bütün dünyanın bildiği şeyi henüz işitmemiştir.”</p>

  <p class="calibre2">"Bütün dünya bugün neyi biliyor?” diye sordu Zerdüşt. "Bir zamanlar bütün dünyanın inandığı eski tanrının artık ölmüş olduğunu mu?”</p>

  <p class="calibre2">"Böyle mi diyorsun?” dedi ihtiyar kederli. "Ben bu ihtiyar tanrıya son saati gelinceye kadar hizmet ettim.</p>

  <p class="calibre2">Fakat şimdi hizmet dışıyım. Artık efendim yok. Ama yine de özgür değilim ve artık anılarımdan başka bir zevkim yok.</p>

  <p class="calibre2">Bu dağlara çıktım ki bir ihtiyar papaya ve kilise pederine yakışır bir bayram yapayım.</p>

  <p class="calibre2">Çünkü bilesin ki ben son papayım. Dindar anılar ve ibadetlerin bir Kâbe’si.</p>

  <p class="calibre2">Fakat şimdi ormanın azizi ki tanrısına daima şarkı söyleyerek ve inleyerek ibadet ederdi, yani en dindar adam, ölmüştür.</p>

  <p class="calibre2">Kulübesine gittiğimde onu artık bulamadım. Yalnız ölümüne uluyan iki kurt buldum. Çünkü bütün hayvanlar onu severdi. Bunun üzerine oradan ayrıldım.</p>

  <p class="calibre2">Şu halde bu ormanlara ve dağlara boşuna mı gelmiş olayım? Böylece karar verdim ki başka birini, tanrıya inanmayanların en dindarını, Zerdüşt’ü arayayım.”</p>

  <p class="calibre2">İhtiyar böyle dedi ve keskin bir bakışla karşısındakine baktı. Zerdüşt ise ihtiyar papanın elini tuttu ve hayranlıkla onu seyretti.</p>

  <p class="calibre2">“Bak muhterem adam!” dedi. “Ne güzel ve uzun bir el. Bu daima iyilik dağıtmış bir adamın eli, şimdi de aradığın adamı, beni, yani Zerdüşt’ü tutuyor.</p>

  <p class="calibre2">O benim. Tanrısız Zerdüşt benim, benden daha tanrısız kim var ki ondan ders almakla övüneyim diyen Zerdüşt benim, tanrısız Zerdüşt benim.”</p>

  <p class="calibre2">Zerdüşt böyle dedi ve bakışlarıyla ihtiyar papanın düşüncelerini ve içindekileri deldi. Sonunda şöyle dedi:</p>

  <p class="calibre2">“Onu en çok sevmiş ve ona sahip olmuş olan, onu en çok kaybetmiş olandır.</p>

  <p class="calibre2">Bak, ikimizden daha tanrısız olanı benim. Fakat buna kim sevinebilir?”</p>

  <p class="calibre2">Düşünceli “ona sonuna kadar hizmet mi ettin?” diye sordu Zerdüşt. “Onun nasıl öldüğünü biliyor musun? Onu acıma duygusunun boğduğunu söylüyorlar doğru mu?</p>

  <p class="calibre2">İnsanın çarmıhta asılı olduğunu görüp buna dayanamadığını ve insana olan sevgisi yüzünden öldüğünü söylüyorlar doğru mu?”</p>

  <p class="calibre2">Fakat ihtiyar papa cevap vermedi, ürkek, acılı ve karanlık bir ifadeyle etrafa baktı.</p>

  <p class="calibre2">Uzunca bir düşünmeden sonra “Bırak ölsün,” dedi Zerdüşt ve ihtiyarın gözlerine bakarak “Bırak gitsin, bırak ölsün. Bu ölünün ardından yalnız iyi şeyler söylemen, saygıdeğer olsa da, onun kim olduğunu ve ne garip yollardan gittiğini benden iyi biliyorsun.”</p>

  <p class="calibre2">Üç göz arasında konuşurken (çünkü bir gözü kördü) ihtiyar keyiflenerek; “Tanrıya ait konularda ben Zerdüşt’ten çok şeyler bilirim.</p>

  <p class="calibre2">Sevgim ona yıllarca hizmet etti ve her şeyde iradem onun iradesine uydu. Fakat iyi bir uşak, efendisine ait her şeyi bilir. Hatta efendisinin kendisinden gizlediği şeyleri bile.</p>

  <p class="calibre2">O gizli bir tanrıydı. Gizliliği severdi. Oğlunu bile gizli yollardan meydana getirmişti. İmanının kapısında zina vardır.</p>

  <p class="calibre2">Onu bir aşk tanrısı olarak övenler, aşkı yeter derecede yüksek görmeyenlerdir. Bu tanrı yargıç da olmak istemiyor muydu?</p>

  <p class="calibre2">Fakat seven, ödül ve karşılığın ötesinde sever.</p>

  <p class="calibre2">Bu doğulu tanrı, gençliğinde sert ve kindardı ve sevgililerinin keyfi için bir cehennem yapmıştı. Fakat sonunda yumuşak, merhametli, alıngan oldu. Babadan çok büyükbabaya benzedi, hatta daha çok topal büyükanneye benzedi.</p>

  <p class="calibre2">Sararmış, solmuş bir halde sobasının başında oturur, zayıf bacaklarını ovardı; dünyadan bezgin, iradeden bezgin bir hale gelmişti ve sonunda bir gün pek fazla olan acıma duygusu yüzünden boğuldu.”</p>

  <p class="calibre2">"İhtiyar papa,” dedi Zerdüşt, "bunu gözlerinle gördün mü? Böyle de olabilir, başka türlü de olabilir. Tanrılar öldükleri zaman çeşit çeşit ölümlerle ölürler.</p>

  <p class="calibre2">Pekiyi, şu şekilde veya bu şekilde öldü ya. O, kulağımın ve gözümün hoşuna gitmezdi. Ardından daha kötü bir şey söylemek istemiyorum.</p>

  <p class="calibre2">Ben, berrak ve içten olan şeyleri severim. Fakat o ihtiyar papa biliyorsun, onda sana benzer bir taraf vardı. Onun sözleri türlü anlama gelirdi.</p>

  <p class="calibre2">O açıkça konuşan da değildi. Kendisini iyi anlamadık diye bize ne kadar kızardı, bu öfkeci. Fakat niye daha açık konuşmazdı?</p>

  <p class="calibre2">Kabahat, kulağımızdaysa kendisini iyi işitemeyen bu kulakları bize niye verdi? Kulaklarımızda çamur mu tıkalıydı? Pekâlâ, kim tıkadı bu çamuru oraya?</p>

  <p class="calibre2">Bu acemi çanakçı çok şeyi de kötü yaratmıştı.</p>

  <p class="calibre2">Kötü yarattığı bu yaratıklardan ve çanaklardan intikam alışı sağduyuya karşı bir günah işlemekti. Dindarlığın da bir sağduyusu olur. O zevk şöyle der; "Bırak böyle tanrıyı! Tanrısız daha iyi! Kendi kuvvetiyle kendi yazgısını yazmak, deli olmak ve bizzat tanrı olmak daha iyi!”</p>

  <p class="calibre2">"Neler işitiyorum,” dedi ihtiyar papa kulak kabartarak, "Zerdüşt, sen bu imansızlık içinde sandığından daha dindarsın. İçindeki herhangi bir tanrı seni dinsizliğe sevk etmiş.</p>

  <p class="calibre2">Seni artık bir tanrıya inanmaktan alıkoyan şey kendi dindarlığın değil mi? Senin aşırı içtenliğin, seni iyi ve kötünün ötesine yollayacak.</p>

  <p class="calibre2">Bak, senden esirgenmiş bir şey kaldı mı? Gözün, elin, ağzın var. Bunlar sonsuz geçmişten beri kutsamak görevini almışlardır. Kutsamak yalnız elle olmaz.</p>

  <p class="calibre2">En tanrısız insan olmak iddiasında isen de yakınlarında gizli tütsü kokusu alıyorum. Bu hem hoşuma gidiyor hem de bana acı veriyor.</p>

  <p class="calibre2">Bırak bir gececik konuk olayım Zerdüşt, senin yanında olduğu kadar hiçbir yerde rahat etmem.” Zerdüşt, büyük hayret içinde "Âmin, böyle olsun,” dedi, "bu yol oraya varır. Zerdüşt’ün mağarası orda!</p>

  <p class="calibre2">Oraya kadar sana ben eşlik etmek isterdim ey saygın adam! Çünkü ben bütün dindar insanları severim. Fakat şimdi beni yardım isteyen bir ses çağırıyor. Benim ülkemde kimse dert görmemeli. Mağaram iyi bir limandır. Hele kederlilere yardım etmesini pek severim.</p>

  <p class="calibre2">Fakat senin kederini omuzundan kim kaldıracak? Ben bu işi yapacak kuvvette değilim. Bekleyelim de birisi senin tanrını uyandırsın.</p>

  <p class="calibre2">Çünkü eski tanrı artık yaşamıyor. O, tam olarak ölmüştür.”</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_68"><a class="calibre10" id="bookmark24"></a><span class="calibre8">En Çirkin İnsan</span></h3>

  <p class="calibre2">Zerdüşt, yine dağlardan ve ormanlardan geçti. Gözleri bir şeyler arıyordu. Fakat o yardım isteyen sesi hiçbir yerde göremiyordu. Ama bütün yol boyunca sevinçli ve minnettardı. "Bugün kötü başlamasına karşılık bana ne güzel şeyler getirdi. Ne tuhaf adamlar buldum.</p>

  <p class="calibre2">Sert tahıl taneleri çiğner gibi onların sözlerini uzun zaman çiğneyeceğim. Dişim o taneleri, süt gibi ruhuma akıncaya kadar, çiğneyip öğütmeli.” dedi.</p>

  <p class="calibre2">Yol, bir kayayı dolaşmıştı ki birdenbire manzara değişti ve Zerdüşt bir ölüm diyarına girdi. Burada siyah ve kırmızı kayalar yalçınlaşıyordu. Ne ot, ne ağaç, ne de kuş sesi vardı. Bütün hayvanların, hatta yırtıcı hayvanların çekindikleri bir yerdi burası. Yalnız bir çeşit çirkin, kalın ve yeşil yılan vardı ki ihtiyarladığında ölmek için buraya gelirdi. Onun için çobanlar bu vadiye “yılan mezarı” derlerdi. Fakat Zerdüşt karanlık bir anıya daldı. Bu vadiye bir defa daha geldiğini sanıyordu. Birçok karanlık şeyler aklına geliyordu. Böylece yavaşladı, sonunda durdu. Fakat gözünü açınca yolunun üstünde, insana benzer birinin oturduğunu gördü. Ama insana az benziyordu. İfade edilmez bir şeydi. Zerdüşt’ü birdenbire, böyle bir şeyi gözleriyle görmenin utancı bastırdı. Beyaz saçlarına kadar kızarmış bir halde gözünü kaydırdı ve bu kötü yeri terk etmek için ayağını kaldırdı. Fakat o zaman ölü ıssızlığı ses verdi. Suyun, geceleyin, tıkanmış su borularında çıkardığı sese benzeyen bir uğultu ve bir hırıltı duyuldu. Sonunda bunun bir insan sesi ve bir insan sözü olduğu anlaşıldı. Şöyle diyordu:</p>

  <p class="calibre2">“Zerdüşt, Zerdüşt bilmecemi çöz, konuş, konuş! Tanıktan intikam almak nedir?</p>

  <p class="calibre2">Seni geriye çekiyorum. Burası kaygan buz! Dikkat et ki gururunun bacağı kırılmasın.</p>

  <p class="calibre2">Kendini beğenmiş Zerdüşt, sen kendini güçlü bilirsin. Ey sert cevizler kıran, çöz şu bilmeceyi. Benim kim olduğum bilmecesini! Söyle kimim ben?”</p>

  <p class="calibre2">Zerdüşt bu sözleri işittiğinde ruhunda ne geçtiğini tahmin edersiniz? Merhamet onu bastırmıştı. Birçok balta yemiş bir meşe gibi, kendisini devirmek isteyenleri de korkutacak bir tarzda yere devrildi. Fakat az sonra yine ayağa kalktı. Çehresi sertleşmişti.</p>

  <p class="calibre2">Mekanik bir ses tonuyla; “Seni tanıdım,” dedi, “sen tanrıyı öldürensin. Bırak gideyim.</p>

  <p class="calibre2">Ey en çirkin adam; sen, seni görene, senin içini dışını görene dayanamadın, bu tanıktan intikam aldın.”</p>

  <p class="calibre2">Zerdüşt, böyle dedi ve ayrılmak istedi. Fakat o biçimsiz yaratık Zerdüşt’ün elbisesinin bir kenarından tuttu, yine hırlamaya ve kelimeler aramaya başladı. “Kal!” dedi, “Kal, geçip gitme, seni deviren baltayı anladım. Zerdüşt, tekrar ayağa kalkışın ne iyi!</p>

  <p class="calibre2">Biliyorum, tanrıyı öldürenin halinin nice olduğunu iyi anladın. Kal burada, otur yanıma. Bu boşuna olmayacak.</p>

  <p class="calibre2">Senden başka kime gideyim? Kal yanımda. Fakat bana bakma, böylece çirkinliğime hürmet et.</p>

  <p class="calibre2">Ben izleniyorum! Şimdi son sığınağım sensin. Beni kinleriyle izlemiyorlar, böyle bir izlenmeyle alay ederdim, gururlanır ve sevinirdim.</p>

  <p class="calibre2">Şimdiye kadar bütün başarı iyi izlenenlerin olmadı mı? İyi izleyen boyun eğmeyi kolay öğrenir. Bir defa böyle, fakat sonra.</p>

  <p class="calibre2">Fakat benim kaçışım ve sana sığınışım onların acımalarındandır. Zerdüşt beni anlayan, tek ve son sığınağım, koru beni.</p>

  <p class="calibre2">Tanrı öldürenin halinin nice olacağını iyi anladın. Kal burada. Fakat sabırsız adam, gitmek istersen benim geldiğim yoldan gitme. Bu yol kötüdür.</p>

  <p class="calibre2">Çok laf ettiğime ve sana öğüt verdiğime kızıyor musun? Fakat bilesin ki ben o’yum, en çirkin adam.</p>

  <p class="calibre2">En büyük ve en ağır ayaklar benim. Yürüdüğüm yol bozulur. Geçtiğim yolları çökertir ve harap ederim.</p>

  <p class="calibre2">Benim yanımdan sessizlik ile geçişinden ve yüzünün kızarmasından anladım ki sen Zerdüşt’sün. Başkası olsa bakışı ve sözüyle bana sadakasını ve merhametini fırlatırdı. Fakat ben bu kadar dilenci değilim. Bunu anladın sen.</p>

  <p class="calibre2">Aksine ben; büyük, korkunç, çirkin, anlatılamaz şeyler bakımından çok zenginim. Zerdüşt senin utanman bana şeref verdi.</p>

  <p class="calibre2">Ve bugün ‘acımak sıkıcıdır’ diyen tek adamı, Zerdüşt’ü bulmak için acıyanların kalabalığından yakamı güç sıyırdım.</p>

  <p class="calibre2">Tanrının acıması olsun, insanın acıması olsun; acıma utancın karşıtıdır. Yardım etmek istememek, yardım etmekten daha kibar bir erdem olabilir.</p>

  <p class="calibre2">Fakat bugün, bütün küçük adamların erdemi acımadan ibarettir. Onların büyük felakete, büyük çirkinliğe ve büyük başarısızlığa karşı saygıları yoktur.</p>

  <p class="calibre2">Kalabalık koyun sürülerinin arkasındaki köpeğin yaptığı gibi, bu insanlardan uzaklara bakarım. Bunlar iyi niyet sahibi, iyi irade sahibi akıllı adamlar değil.</p>

  <p class="calibre2">Sığ havuzları küçük gören bir balıkçıl kuşu gibi, küçük dalgalara, küçük iradeler ve küçük ruhlara metelik vermem.</p>

  <p class="calibre2">Bu küçük adamlara çok uzun zaman hak verildi. Öyle ki sonunda onlara iktidar da verildi. Şimdi diyorlar ki; ‘Küçük adamların onayladıkları şey iyidir.’</p>

  <p class="calibre2">Ve bugün gerçek, bu kalabalığın içinden gelen papazın söylediğidir. Şu garip kutsi ve küçük adamların sözcüsü ki kendisi hakkında gerçek ‘benim’ derdi.</p>

  <p class="calibre2">Bu kibirli adam çoktandır küçük adamların ibiklerini kabartır. Ve ‘Gerçek benim!’ diyerek bir ‘Ve hayır!’ ‘Üç defa hayır!’ dedin.</p>

  <p class="calibre2">Sen bu adamın aldatışına karşı insanları uyardın ve ilk olarak acımasına karşı uyardın. Herkesi değil, başkalarını değil, kendini ve senin gibileri!</p>

  <p class="calibre2">Büyük sıkıntı içinde bulunanların utanmasından utanırsın ve gerçekten; ‘Ey insanlar acımadan bu tarafa bir büyük bulut geliyor, dikkat edin!’ diyerek.</p>

  <p class="calibre2">Ve ‘Bütün yaratıcılar sert olur ve her büyük aşk acımanızdan üstündür!’ diyerek. Zerdüşt hava işaretlerini ne kadar iyi öğrendiğimi tahmin edersin!</p>

  <p class="calibre2">Fakat bizzat sen; sen de kendini kendi acımana karşı uyardın. Çünkü birçok sıkıntı içinde olanlar, perişanlar, boğulmakta, donmakta olanlar sana gelmek üzere yoldadırlar.</p>

  <p class="calibre2">Buna karşı da uyanık olman gerek. Benim en iyi, en kötü bilmecemi, bizzat beni ve yaptığım işi iyi çözdün. Seni devirecek baltayı ben bilirim.</p>

  <p class="calibre2">Fakat onun tanrısının ölmesi gerekirdi. O her şeyi gören gözlerle bakıyordu. insanın derinliklerini ve dibini görüyordu, çirkinliği görüyordu.</p>

  <p class="calibre2">Acıması utanmak bilmiyordu. Benim en kirli köşeme sokulmuştu. Bu gizli şeyleri öğrenmeye çalışan, bu sıkıcı, bu aşırı acıyan ölmeliydi.</p>

  <p class="calibre2">O daima beni görüyordu. Ya bu tanıktan intikam almak ya da ölmek istiyordum.</p>

  <p class="calibre2">Her şeyi ve insanı gören tanrı; bu tanrının ölmesi gerekiyordu. İnsan böyle bir tanığın yaşamasına dayanamaz.”</p>

  <p class="calibre2">En çirkin adam böyle dedi. Fakat Zerdüşt ayağa kalktı ve gitmek istedi. Çünkü iliklerine kadar titriyordu.</p>

  <p class="calibre2">“Ey anlatılamaz şey!” dedi. “Senin yolundan gitmekten beni engelledin. Buna bir teşekkür olarak kendi yolumu sana öveyim, bak, Zerdüşt’ün mağarası şu yukarıdadır.</p>

  <p class="calibre2">Mağaram büyük, derin ve çok köşelidir. Orada en gizli şey bile saklanacak bir yer bulur.</p>

  <p class="calibre2">Ve mağaramın hemen yanında sürünen, uçan, sıçrayan yaratıklar için yüz tane köşe bucak vardır. Ey atılmış adam, kendi kendini de attığına göre insanlar ve insanların acıma duygusuyla yaşamak istemiyorsun. Öyleyse benim gibi yap ve her şeyi benden öğren. Yalnız, yapan öğrenir.</p>

  <p class="calibre2">En başta ve ilk olarak hayvanlarımla konuş. En gururlu hayvanla en kurnaz hayvan, bunlar bizim rehberimiz olsun.”</p>

  <p class="calibre2">Zerdüşt böyle dedi. Öncekinden daha düşünceli ve daha yavaş yoluna devam etti. Çünkü kendisine birçok şey soruyor fakat cevap bulamıyordu.</p>

  <p class="calibre2">"İnsanın ne züğürt, ne çirkin, ne hırıltılı ve ne kadar çok gizli utanması var.</p>

  <p class="calibre2">Bana diyorlar ki, insan kendisini sever. Ah, insanın kendisine olan sevgisi ne kadar olsa gerek? Acaba insan kendisini ne kadar küçümseyebilir?</p>

  <p class="calibre2">Şu karşıdaki adam da kendisini seviyor ve kendisini aşağı görüyor, bence o büyük bir seven ve büyük bir küçümseyendir.</p>

  <p class="calibre2">Kendisini ondan daha fazla küçümseyeni görmedim. Bu da bir yüksekliktir! Sakın bu adam bağırmasını işittiğim ‘İnsanüstü’ olmasın?</p>

  <p class="calibre2">Ben büyük küçümseyicileri severim. Fakat insan, yok edilmesi gereken bir şeydir.”</p>

  <h3 class="calibre11" id="sigil_toc_id_69"><a class="calibre10" id="bookmark25"></a><span class="calibre8"><a class="calibre10" id="bookmark26"></a>Gönüllü Dilenci</span></h3>

  <p class="calibre2">Zerdüşt, en çirkin adamın yanından ayrılınca, üşüdüğünü hissetti ve kendisini yalnız buldu. Aklından birçok soğuk ve yalnız şeyler geçiyordu ve bu yüzden kendisine üşüme geliyordu. Fakat yükseklere doğru tırmandıkça bazen yeşil çimenler önünden, bazen sabırsız bir ırmağın açtığı yatak kenarındaki vahşi kayalıklardan geçiyordu. O zaman kendisini daha ısınmış ve daha keyifli hissetti.</p>

  <p class="calibre2">“Bana ne oldu?” diyordu; “Sıcak ve canlı bir şey beni neşelendirdi. Bu benim etrafımda olsa gerek. Şimdi kendimi daha az yalnız hissediyorum. Bilinmez yoldaşlar ve kardeşler etrafımda dolaşıyorlar. Onların sıcak nefesleri ruhuma değiyor.”</p>

  <p class="calibre2">Fakat etrafına bakınıp yalnızlığını avutanları aradığında, civardaki bir tepe üzerinde duran inekleri gördü. Bunların yakınlığı ve kokusu Zerdüşt’ün kalbini ısıtmıştı. Fakat bu inekler bir hatibin sözlerini dinliyorlardı. Bu yüzden kendilerine yaklaşanı görmediler. Fakat Zerdüşt iyice yakınlarına gelince ineklerin ortasında konuşan bir insan sesi duydu. İnekler, başlarını konuşana doğru çevirmişlerdi. Zerdüşt o zaman sıçrayarak hayvanları dağıttı. Çünkü ineklerde acımayla tedavisi mümkün olmayan bir arıza meydana gelebileceğinden korkuyordu. Fakat bunda aldanmıştı. Çünkü yerde bir adam yatıyor ve hayvanlara seslendiği belli oluyordu. Hayvanların bundan ürkmediği anlaşılıyordu. Bu bir uslu adamdı ve bir dağ hatibiydi ki gözlerinden iyilik akıyordu. Zerdüşt hayretle “Burada ne arıyorsun?” diye bağırdı.</p>

  <p class="calibre2">"Burada ne mi arıyorum? Senin aradığını ey rahat bozan! Yani arz üstünde mutluluğu arıyorum. Bunun için bu ineklerden ders almak istiyorum. Biliyor musun, sabahtan beri onlara hitap ediyorum. Şimdi bana cevap vereceklerdi. Bizi niye rahatsız ettin?</p>

  <p class="calibre2">Eğer ineklere benzemezsek cennete gidemeyiz. Biz onlardan geviş getirmeyi öğrenmeliyiz. Gerçekten insan, dünyaya sahip olsa da geviş getirmeyi öğrenmedikten sonra neye yarar? Kederinden kurtulamaz.</p>

  <p class="calibre2">Bugün insanın büyük kederi tiksintidir. Bugün kalbi, ağzı ve gözleri tiksintiyle dolu olmayan kim var? Sen de, sen de fakat ineklere bak!”</p>

  <p class="calibre2">Dağ öğütçüsü böyle dedi ve gözünü Zerdüşt’e çevirdi. Çünkü o ana kadar sevgiyle ineklere bakıyordu. Fakat şimdi birdenbire değişti. "Bu konuştuğum kim?” diye irkilerek bağırdı ve sıçrayarak kalktı.</p>

  <p class="calibre2">"Bu, tiksintisi olmayan insandır, bu bizzat Zerdüşt’tür, büyük tiksintiyi yenendir; bu göz, bu ağız, bu kalp bizzat Zerdüşt’ündür.”</p>

  <p class="calibre2">Böyle diyerek gözyaşlarıyla, karşısındakinin elini öptü ve beklemediği bir zamanda değerli bir armağan ve mücevhere kavuşmuş birisi gibi kalakaldı. İnekler bütün bu olan bitenlere bakıyor ve şaşıyorlardı.</p>

  <p class="calibre2">"Benden bahsetme ey garip, ey sevimli adam!” dedi Zerdüşt. Ve kibarca "Kendinden bahset.” dedi. "Sen, bir zamanlar büyük bir servetten vazgeçen gönüllü dilenci değil misin?</p>

  <p class="calibre2">Kendi servetinden ve zenginlerden utanarak kalbini ve varlığını armağan etmek üzere en fakirlerin yanına kaçan sen değil misin? Fakat o fakirler armağanını kabul etmemişlerdi.”</p>

  <p class="calibre2">"Ama beni kabul etmediler.” dedi gönüllü dilenci. "Biliyorsun bu yüzdendir ki hayvanların ve şu ineklerin yanına geldim.”</p>

  <p class="calibre2">Zerdüşt "İneklerden öğrendin ki hak vermek, hak almaktan daha zordur ve armağan etmek bir sanattır, sanatların ve iyiliklerin en incesi ve en yücesidir.”</p>

  <p class="calibre2">"Hele bugünkü günde!” dedi gönüllü dilenci. "Bütün alçakların ayağa kalktığı ve kibarlık tasladığı, yani halk tabakası gibi hareket ettiği bugünkü günde. Bilirsin, ayak takımının ve kölelerin uzun, kötü ve yavaş yavaş ilerleyen isyan gününe geldik, bu hareket büyüyor, büyüyor.</p>

  <p class="calibre2">Şimdi aşağılık olanları her iyilik ve her armağan, isyana yöneltiyor. Aşırı zenginler dikkatli olsunlar. Geniş karınlı ve dar boğazlı şişelerden damlatmak isteyenler dikkat etsinler. Bugün böyle şişelerin boynunu kırıveriyorlar.</p>

  <p class="calibre2">Şehvetli bir tutku, iğrenç bir kıskançlık, kirli bir öç duygusu, aşağı tabakanın gururu!</p>

  <p class="calibre2">Bütün bunlar suratıma çarpıyor. Fakirlerin mutlu olduğu sözü artık doğru değildir. Gök ülkesi artık ineklerin!”</p>

  <p class="calibre2">Denemek için "Niçin zenginlerin değil?” dedi Zerdüşt ve bu sırada sakin adamı yalamak isteyen inekleri kovdu.</p>

  <p class="calibre2">"Beni ne deniyorsun?” dedi, "Sen benden iyi bilirsin, Zerdüşt, beni en fakirlerin yanına yönelten neydi? En zenginlerinden duyduğum tiksinti, değil mi?</p>

  <p class="calibre2">Soğuk gözler, şehvetli düşüncelerle her çöplükten çıkar derleyen suçlu zenginlerden, çürümüş vücutlarının kokusu göklere yükselen bu ayak takımından.</p>

  <p class="calibre2">Kadınlara karşı vahşi, şehvetli, unutkan ve babaları kuş leşi veya paçavra toplayıcısı olan bu düzme ve sahtekâr halk tabakasından, bunların orospudan pek farkları yoktur.</p>

  <p class="calibre2">Ayak takımı aşağıda, ayak takımı yukarda! Bugün artık zengin ve fakir olan kim? Bu farkı unuttum ve oradan kaçtım. Ve kaça kaça şu ineklerin yanına geldim.”</p>

  <p class="calibre2">Uslu adam böyle dedi. Konuşurken soluyor ve terliyordu. Öyle ki hayvanları buna bir defa daha şaşıyorlardı. Fakat Zerdüşt onun sert konuşmasını duydukça gülümsüyor ve susarak kafasını sallıyordu.</p>

  <p class="calibre2">"Böyle sert sözler gerekince, kendini zorluyorsun ey dağ öğütçüsü! Ağzın ve gözlerin bu sertliğe elverişli değil!</p>

  <p class="calibre2">Ve kanımca miden de değil. Çünkü böyle öfke, kin ve taşkınlık mideyi bozar. Senin miden daha yumuşak şeyler ister. Sen bir et yiyici değilsin. Daha çok bitki ve kök adamısın. Belki taneler öğütürsün. Herhalde etin zevkine yabancısın ve yumuşak şeyler seversin.”</p>

  <p class="calibre2">Gönüllü dilenci ferahlayarak "Beni iyi tanıdın.” dedi. "Balı severim. Taneler de öğütürüm. Çünkü ağıza yumuşak gelen ve nefesi temizleyen şeyleri severim. Yumuşak huylu avareler ve gündüz hırsızları gibi, çiğnemesi uzun zaman isteyen şeyleri severim. Bunda en ileriye varan işte şu ineklerdir. Onlar geviş getirmeyi ve güneşte yatmayı keşfetmişlerdir. Kalbi yoran güç düşüncelerden de çekinmesini bilirler.”</p>

  <p class="calibre2">"Pekâlâ” dedi Zerdüşt "sen benim hayvanlarımı da görmeliydin, kartalımı ve yılanımı. Bugün dünyada onların eşi yoktur.</p>

  <p class="calibre2">Bak, şu yol benim mağarama gider. Bu akşam onların konuğu ol ve hayvanlara hayvan şansından söz et ben gelince kadar. Çünkü şimdi bir yardım isteyen ses beni çağırıyor ve eğer mağaramda buz gibi taze petek ve altın balı bulursan onu da ye.</p>

  <p class="calibre2">Fakat şimdi, tuhaf, sevimli adam, ne kadar güç de olsa, çabuk ineklere veda et. Çünkü onlar senin en yakın dostların ve üstatlarındır.”</p>

  <p class="calibre2">"Yalnız bir ayrıcalığın var!” dedi sevimli dilenci. "Bizzat sen iyisin ve bir inekten daha iyisin Zerdüşt.”</p>

  <p class="calibre2">Zerdüşt öfkeyle "defol, defol dalkavuk” diye bağırdı. "Böyle dalkavukluk ve ikiyüzlülük ile benim balımı ne bozuyorsun?”</p>

  <p class="calibre2">"Defol, defol buradan!” diye bir defa daha bağırdı ve nazik dilenciye sopasını kaldırdı, fakat o kaçtı.</p>

  <p class="calibre2"><a id="bookmark27"></a><span class="calibre3"><a id="bookmark28"></a>Gölge</span></p>

  <p class="calibre2">Gönüllü dilenci kaçmış ve Zerdüşt, yalnız kalmıştı ki arkasından yeni bir ses işitti. Bu ses "Dur, Zerdüşt bekle beni, benim, Zerdüşt, ben senin gölgenim” diyordu. Fakat Zerdüşt beklemedi. Çünkü dağlarındaki kalabalıktan ona ani olarak bir bezginlik gelmişti. "Benim yalnızlığım nerde?” diyordu. "Gerçekten bu çok oluyor. Bu dağ kalabalıklaştı. Benim ülkem artık bu âlemden değil. Bana yeni dağlar gerekir.</p>

  <p class="calibre2">Gölgem mi beni çağırıyor? Gölgemde ne var? Varsın beni takip etsin, ben ondan kaçarım.”</p>

  <p class="calibre2">Zerdüşt, kendi kendine böyle söyledi ve yola koyuldu. Fakat arkasındaki onu izledi ve az sonra birbiri ardında üç koşucu ortaya çıktı. Önde gönüllü dilenci, arkasında Zerdüşt ve en arkada gölgesi! Henüz pek fazla koşmamışlardı ki Zerdüşt, deliliğinin farkına vardı ve bir hamle ile bütün bezginliği ve bıkkınlığı üzerinden silkti.</p>

  <p class="calibre2">"Nasıl!” diyordu, "Eskiden beri en gülünç şeyler bizim gibi eski yalnızlar ve azizlerden gelmez mi? Gerçekten, deliliğim dağlar gibi kabardı. Şimdi altı deli bacağının birbiri arkasından takırdadığını duyuyorum.</p>

  <p class="calibre2">Fakat Zerdüşt bir gölgeden korkabilir mi ve gölgenin benden daha uzun bacakları olduğunu düşünebilir mi?”</p>

  <p class="calibre2">Zerdüşt içiyle, dışıyla gülerek böyle dedi, olduğu yerde durdu ve birdenbire durdu. Az kalsın arkasından gelen gölgeyi yere devirecekti. Gölge onu o kadar yakından izliyordu ve o kadar zayıftı ki! Zerdüşt gölgesini iyice inceleyince bir hayalet karşısındaymış gibi irkildi. Gölge o kadar zayıf, kara kuru ve yaşlanmış görünüyordu ki.</p>

  <p class="calibre2">Zerdüşt şiddetle "Sen kimsin?” dedi. "Burada ne işin var? Neden gölgem olduğunu iddia ediyorsun? Senden hoşlanmıyorum.”</p>

  <p class="calibre2">"Affet” dedi gölge. "Benim, gölgen olduğumu affet. Senin hoşuna gitmiyorsam Zerdüşt, bu konuda seni ve zevkini takdir ederim.</p>

  <p class="calibre2">Ben senin topuklarını çok izlemiş bir gezginim. Hedefsiz ve yurtsuz daima yollardayım. Öyle ki sonsuz Yahudi’den pek farklı değilim. Şu var ki sonsuz değilim ve Yahudi de değilim.</p>

  <p class="calibre2">Ne? Sürekli yollarda mı olmalıyım? Her rüzgârla sarsılarak, kargaşa içinde, itilerek? Ey arz, bana artık fazla yuvarlak geliyorsun!</p>

  <p class="calibre2">Her yerde oturdum ve yorgun tozlar gibi aynalar ve pencere camları üstünde uyudum. Her şey benden alıyor, bana bir şey veren yok ve ben zayıflıyorum. Neden bir gölgeye benzedim. Fakat Zerdüşt, en çok senin arkandan yürüdüm ve uçtum. Kendimi senden sakladımsa da senin en iyi gölgendim. Sen nereye oturduysan ben de oraya oturdum.</p>

  <p class="calibre2">Gönüllü olarak kış damları ve karlar üzerinde koşan bir hayalet gibi seninle en uzak, en soğuk âlemlerde dolaştım.</p>

  <p class="calibre2">Her yasak, çirkin ve uzak şeyi seninle birlikte aradım ve bende herhangi bir erdem varsa hiçbir yasaktan korkmayışımdır.</p>

  <p class="calibre2">Kalbimin saydığı şeylere seninle beraber kıydım, bütün sınır taşlarını ve levhalarını devirdim. En tehlikeli arzulara kapıldım. Gerçekten, her türlü cinayeti bir defa işledim.</p>

  <p class="calibre2">Kelimelere, değerlere ve büyük isimlere olan imanımı senin yüzünden unuttum. Şeytan deri değiştirecek olsa ismi de değişmez mi? Belki bizzat şeytan deriden ibarettir.</p>

  <p class="calibre2">Hiçbir şey gerçek değildir, her şey olabilir. Kendime böyle diyordum. En soğuk sulara kafamla ve kalbimle daldım ve kaç defa bir kırmızı yengeç gibi çıplak kaldım.</p>

  <p class="calibre2">Ah, iyilere karşı duyduğum iman, utanma ve iyilik hissi nereye gitti? Bir zamanlar sahip olduğum yalancı iffet nereye kayboldu? İyilerin ve soylu yalanlarının iffeti!</p>

  <p class="calibre2">Gerçeği çok defa yakından izledikçe, o kafama çarptı. Bazen yalan söylediğimi zannettim. Fakat bir de baktım ki gerçeği bulmuşum.</p>

  <p class="calibre2">Her şey gözümde pek fazla aydınlandı. Şimdi hiçbir şey umurumda değil! Sevdiğim hiçbir şey artık yaşamıyor. Hâlâ kendimi nasıl seveyim?</p>

  <p class="calibre2">Ya arzu ettiğim gibi yaşamak veya hiç yaşamamak. Ben bunu istiyorum. En kutsal varlık da bunu istiyor. Fakat yazıklar olsun! Hâlâ neşem var mı? Hâlâ bir hedefim ve yelkenimin yönelebileceği bir limanım var mı?”</p>

  <p class="calibre2">Gölge, böyle dedi ve onu dinlerken Zerdüşt’ün kaşları çatıldı ve sonunda kederli “Sen benim gölgemsin.” dedi. “Karşı karşıya olduğun tehlike küçük değildir. Ey özgür ruh ve gezgin, sen kötü bir gün geçirdin, dikkat et ki daha kötü bir akşam gelmesin.</p>

  <p class="calibre2">Senin gibi huzursuzlara sonunda bir hapishane bile aziz gelebilir. Hapse tıkılmış canilerin nasıl uyuduğunu hiç gördün mü? Bunlar sakin uyurlar. Yeni güvenlerinin tadını çıkarırlar.</p>

  <p class="calibre2">Kendini sakın ki sonunda sekter bir iman; sert, sıkı, iyi bir rüzgâr mı? Fakat kim bilir o nereye eser ve hangi rüzgârın iyi ve sürükleyici rüzgâr olduğunu kim bilir?</p>

  <p class="calibre2">Bana daha ne kaldı? Yorgun ve küstah bir kalp! Sabırsız bir irade, bükülmüş bir bel.</p>

  <p class="calibre2">Bunlar benim yurdumu arıyorlar. Zerdüşt, bilirsin bu arama bir baskındır. Beni kemirir.</p>

  <p class="calibre2">Benim yurdum nerde? Bunu soruyor, arıyorum ve arıyorum ve bulamıyorum. Ey sonsuz ‘her yer’. Ey sonsuz ‘hiç bir yer’, ey sonsuz ‘boşunalık’.</p>

  <p class="calibre2">Bir keder seni hapsetmesin. Çünkü seni dar ve sıkı olan her şey kirletiyor ve deniyor.</p>

  <p class="calibre2">Sen hedefi kaybetmişsin. Bu kaybın acısını nasıl unutacaksın? Bununla yolu da kaybetmiş oluyorsun. Zavallı hayalperest gezgin! Yorgun kelebek! Bu akşam biraz dinlenmek ve yuva ister misin? Öyle ise benim mağarama çık!</p>

  <p class="calibre2">Şu yol oraya gider. Şimdi acele senden ayrılmalıyım. Sanki şimdiden üstümde bir gölge var. Etrafımın yine aydınlık olması için yalnız yürümek istiyorum. Bunun için daha uzun zaman, neşeli, ayakta olmalıyım. Fakat akşamleyin benim mağarada dans edilecek.”</p>

  <p class="calibre2">Zerdüşt böyle dedi.</p>

  <h3 class="calibre11" id="sigil_toc_id_70"><a class="calibre10" id="bookmark29"></a><span class="calibre8">Öğle Vakti</span></h3>

  <p class="calibre2">Zerdüşt yürüdü, yürüdü ve artık kimseyi bulmadı. Yalnızdı. Yalnızlığın tadını çıkardı ve saatlerce iyi şeyleri düşündü. Fakat öğle vakti güneş tepesinin üstüne geldiğinde yaşlı, eğri ve kambur bir ağacın önüne gelmişti. Ağaç, bir asmanın dallarıyla kucaklanmış ve gizlenmişti. Asmanın bol, sarı üzümleri gezginin gözüne çarptı. Zerdüşt burada susuzluğunu biraz gidermek ve bir üzüm koparmak arzusunu duydu. Fakat elini üzüme doğru uzatınca başka bir şey arzuladı. Ağacın yanına uzanmak ve bu öğle saatinde uyumak!</p>

  <p class="calibre2">Zerdüşt bunu yaptı ve rengârenk çayırların sessizliği ve gizliliği içerisinde yerde yatarken küçük susuzluğunu unuttu ve uykuya daldı. Zerdüşt’ün daha önce dediği gibi “Her şey birbirinden daha gereklidir.” Yalnız Zerdüşt’ün gözleri açık kalmıştı. Çünkü bu gözler ağacı ve asmanın güzelliğini görmeye ve övmeye doymamıştı. Uykuya dalarken Zerdüşt kendi kendine şöyle dedi:</p>

  <p class="calibre2">“Sessizlik, sessizlik, dünya şimdi mükemmel olmadı mı? Bana ne oluyor şimdi?</p>

  <p class="calibre2">Bir hafif rüzgârın görünmeden, tüy gibi hafiflikle kırışık deniz üzerinde dans etmesi gibi, uyku üstümde dans ediyor.</p>

  <p class="calibre2">O benim gözümü kapamıyor, ruhumu uyanık bırakıyor, o gerçekten hafif, tüy gibi hafif.</p>

  <p class="calibre2">O beni kandırıyor, bilmem nasıl? İçimden övgüler yağdıran bir el gibi beni zorluyor. Evet, ruhumun sessizliği için beni zorluyor.</p>

  <p class="calibre2">Garip, ruhum nasıl yorgun ve nasıl gevşiyor!</p>

  <p class="calibre2">Ruhuma "yedinci günü akşamı” tam öğle vakti mi geldi? Çoktandır iyi ve olgun şeyler arasında mı dolaşıyordu?</p>

  <p class="calibre2">Garip ruhum uzanıyor, uzanıyor ve sakin yatıyor. O çok iyi şeyler tatmıştır. Bu altın keder onu eziyor. Sakin limana girmiş bir gemi gibi ağzı sessiz sakinliğe kavuştu. Şimdi uzun gezilerden ve hırçın denizlerden yorgun, toprağa yaslandı. Toprak daha sadık değil mi?</p>

  <p class="calibre2">Böyle bir gemi karaya yanaştığında ve yaslandığında bir örümceğin karadan ona doğru öreceği ağ yeterli gelir. Daha kuvvetli bir halata ihtiyaç olmaz.</p>

  <p class="calibre2">Toprağın koynunda, sakin bir koydaki yorgun gemi gibi dinleniyorum. Toprağa sadık, güvenli ve ince ipliklerle ona bağlı.</p>

  <p class="calibre2">Ne mutluluk, ne mutluluk! Şarkı söylemek ister misin ruhum? Çimende yatıyorsun. Fakat bu saat hiçbir çobanın kaval çalmadığı sakin, gizli bir bayram saati!</p>

  <p class="calibre2">Sakin ol. Sıcak öğle, çimenler üstünde uyuyor, şarkı söyleme, sakin ol, dünya mükemmel.</p>

  <p class="calibre2">Şarkı söyleme, çimen kelebeği; ruhum, fısıldama bile. Sessizliğe bak, öğle uyuyor. Ağzını kımıldatıyor. Bir damla mutluluk içmiyor mu?</p>

  <p class="calibre2">Eski, esmer bir altın mutluluk damlası, bir altın şarap damlası.</p>

  <p class="calibre2">Mutluluk onun üstünden uçuyor, gülüyor, böylece bir tanrı gülüyor. Sakin ol.</p>

  <p class="calibre2">"Mutluluk için ne kadar az şey gerek.” Bir zamanlar böyle derdim ve kendimi akıllı sanırdım. Fakat şimdi öğrendim ki bu bir hataydı. Zeki deliler daha iyi konuşurlar.</p>

  <p class="calibre2">İşte asıl o az şey en eşsiz, en hafif, bir sincap hışıltısı, bir nefes, bir an. Mutluluğun çeşidi o kadar önemli değildir. Sakin ol.</p>

  <p class="calibre2">Bana ne oldu? Dinle, zaman mı kaçtı acaba? Düşmüyor muyum, düşmedim mi? Dinle, sonsuzluk pınarlarında mıyım?</p>

  <p class="calibre2">Bana ne oldu? Sakin ol. Eyvah kalbime saplanıyor; kalbim, bu kadar mutluluk ve böyle bir darbeden sonra, parçalan, parçalan!</p>

  <p class="calibre2">Nasıl, dünya şimdi, mükemmel daha yuvarlak ve daha olgun değil mi? Yuvarlak, altın olgunluk nereye uçuyor acaba? Arkasından gideyim; akıl, sakin ol.”</p>

  <p class="calibre2">Burada Zerdüşt uyandı ve uyumakta olduğunu hissetti.</p>

  <p class="calibre2">"Kalk ey uykucu!” dedi kendine. "Öğle uykucusu, haydi, haydi ihtiyar bacaklar. Vakit geldi, daha alacağım epeyce yol var.</p>

  <p class="calibre2">Uykuya kanıyorsunuz daha ne kadar, bir sonsuzluk mu? Haydi, haydi ihtiyar kalbim, böyle bir uykudan sonra ne kadar uyanık kalacaksın!”</p>

  <p class="calibre2">O tekrar uykuya dalmıştı. Ama ruhu bedeninin aleyhindeydi ve isyan ediyordu, yine yattı. "Rahat bırak beni. Dünya şimdi mükemmel olmadı mı? Ah altın, yuvarlak top.”</p>

  <p class="calibre2">"Kalk,” dedi Zerdüşt, "küçük hırsız, gündüz hırsızı, nasıl hâlâ gerinip uzanıyorsun, içini çekiyorsun, derin pınarlara düşüyorsun ha!”</p>

  <p class="calibre2">Ruhum sen kimsin? Burada irkildi, çünkü bir güneş huzmesi yüzüne düşmüştü.</p>

  <p class="calibre2">"Ey üstümdeki gök!” dedi içini çekerek ve doğruldu, "Bana mı bakıyorsun? Garip ruhumu mu dinliyorsun?</p>

  <p class="calibre2">Topraktaki her şeyin üstüne düşen bu bir damla çiyi ne zaman içeceksin? Bu garip ruhu ne zaman içeceksin? Ne zaman ey sonsuzluk pınarı, ey korkunç öğle uçurumu, ruhumu ne zaman geriye alacaksın?”</p>

  <p class="calibre2">Zerdüşt böyle dedi ve ağacın yanında yattığı yerden bir meçhul sarhoşluktan uyanır gibi uyandı. Güneş hâlâ başının üzerindeydi. Bundan anlaşılır ki Zerdüşt pek uzun uyumamıştı.</p>
</body>
</html>
