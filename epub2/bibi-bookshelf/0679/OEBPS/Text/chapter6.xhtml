<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title>Mozart</title>
  <link href="../Styles/main.css" rel="stylesheet" type="text/css" />
</head>

<body class="chapter epub-type_chapter" id="chapter6">
  <div class="container html5_section">
    <h1><span class="epub-type_pagebreak" id="page109" title="109"></span>1777-1779</h1>

    <h2>Yeniden Paris - İlk büyük aşk - İlk hayal kırıklığı</h2>

    <p class="mektup">Yola çıkışınızın ardından, bitkin bir halde merdivenleri tırmanıp kendimi bir koltuğun üzerine attım. Vedalaşmamızı daha fazla güçleştirmemek için büyük çaba harcadığım o karmaşada oğlumu kutsamayı unutmuşum. Arkanızdan hemen pencereye koşarak onu gerçekleştirdim. Ancak kapıdan çıkışınızı göremedim, oturduğum yerde hiçbir şey düşünmeden kaldığım sürede uzaklaşmış olacağınızı düşündük. Nannerl öyle çok ağladı ki, onu sakinleştirmek için çok çaba harcamam gerekti. Baş ağrısından ve mide bulantısından yakındı, bir süre sonra kustu, başına bir şeyler bağladı, kepenkleri sıkıca kapatarak yattı. Üzgün Pimpes<a class="si-noteref epub-type_noteref" href="#f132" id="ref_f132">132</a> onun yanında kaldı. Ben de odama gidip yatağa uzandım ve kitap okumaya başladım, bir süre sonra dalmışım. Köpeğin gelmesiyle uyandım, ayağa kalktım, paltomu aldım, Nannerl’ı derin bir uykuda buldum, saat 12.30’du. Akşam Nannerl yeniden sağlığına kavuşmuştu ve iştahı yerindeydi. Birlikte kâğıt oynadık, sonra da duamızı edip yatmaya gittik. Hayatımda yaşayacağımı hiç ummadığım bu üzüntülü gün işte böyle geçti.<a class="si-noteref epub-type_noteref" href="#f133" id="ref_f133">133</a></p>

    <p>23 Eylül 1777 tarihinde, oğlunu ve karısını Münih’e uğurlayan Leopold Mozart, o gün yaşadıklarını, iki gün sonra kaleme aldığı mektupta bu şekilde anlatıyordu. Oysa henüz Münih’e ulaşmadan yolda konakladıkları Wasserburg’dan, Mozart aynı güne ilişkin izlenimlerini oldukça farklı bir ruh haliyle aktarıyordu: <em>Viviamo come i Principi</em>.<a class="si-noteref epub-type_noteref" href="#f134" id="ref_f134">134</a> Rahatımız, babamızın Tanrı’dan dileyeceği gibi yerinde. Her şey daha iyi olacak. Babamın keyfinin yerinde olduğunu ümit ediyorum. Kendimi babamın yerine ko<span class="epub-type_pagebreak" id="page110" title="110"></span>yup yolculukta her şeyle ilgileniyorum. Konakladığımız yerlerde ödemeleri yapıyorum, erkeklerle anneme göre daha iyi konuşuyorum. Her ikimiz de babamızdan sağlığına dikkat etmesini, gülüp eğlenmesini ve bizim gibi, Hieronymus Colloredo’nun işe yaramaz biri ama Tanrı’nın bağışlayıcı ve yüce gönüllü olduğunu düşünmesini istiyoruz. Babamın ellerinden binlerce kez öper kız kardeşimi kucaklarım.”<a class="si-noteref epub-type_noteref" href="#f135" id="ref_f135">135</a></p>

    <p>Yaşamında ilk kez oğlundan ayrılan Leopold Mozart ile babası olmadan, annesinin sorumluluğunu da üstlenmiş bir delikanlı olarak Salzburg’dan uzaklaşmakta olan Mozart, adeta gece ve gündüz gibi farklı iki ruh hali sergiliyordu. Paris’e dek sürmesi planlanan yolculuk boyunca babasının öneri ve direktiflerinden çok fazla kurtulamayacak olan Mozart, yine de kendi başına olmanın, ayakları üzerinde durmanın, farklı kesimden pek çok insanla ilişki kurmanın nasıl olduğunu yaşayarak öğrenecek, bazı konularda yenilgiye uğrasa da, on beş ay sonra Salzburg’a hayata bakışı değişmiş olarak dönecekti. Leopold Mozart’ın ilk gün içini kaplayan derin üzüntü, sanki çok sevdiği karısını bir daha göremeyecek olmasının habercisi gibiydi. Her zaman çok iyi bir eş ve müşfik bir anne olan Anna Maria Mozart, hızla dönen tekerleklerin onu doğup büyüdüğü topraklardan ebediyen ayırmak üzere olduğunu bilse, herhalde çok daha farklı davranırdı. Ancak yaşam, her zaman olduğu gibi, olayları kendi isteğine göre düzenlemekte ve yüzyıllar sonra onları kayda geçirenleri kâhin konumuna sokmakta çok ustaydı.</p>

    <p>1777 sonbaharında başlayan bu yolculuk, öncekiler gibi uzun süredir planlanıyordu. Leopold Mozart, oğluyla gitmeyi çok istemesine karşın, gelişen olaylar onun Salzburg’da, görevinin başında kalmasını gerektirmişti. İtalya’dan döndüklerinden beri, Mozart’a daha uygun bir iş bulmanın yollarını arayan Leopold Mozart, artık yapılacak gezinin eğitim amaçlı olmayacağının bilincindeydi. O nedenle, Münih, Augsburg, Mannheim gibi Alman kentlerinden geçerek her dönemde sanatçılar için büyük bir çekim kaynağı konumundaki Paris’e dek uzanmayı planlamıştı. Üstelik Seine Irmağı kıyısındaki bu kent, on yıl kadar önce, “harika çocuk” Wolfgang’ı çılgınca alkışlamış, onu alabildiğine onurlandırmıştı. Artık yetenekli bir besteci konumuna gelmiş olan Mozart için Paris’te daha çok iş olanağı bulunabilirdi.</p>

    <p><span class="epub-type_pagebreak" id="page111" title="111"></span>Leopold Mozart, yaz aylarında, oğluyla birlikte yeni bir iş gezisine çıkmak için Başpiskopos nezdinde izin talebinde bulundu. Büyük olasılıkla bu dileğini dolaylı yoldan iletmiş, olayların gelişimine göre tavrını belirlemeyi uygun bulmuştu. Alacağı yanıtın olumsuz olacağını kestirince farklı bir planı uygulamaya koydu. 1 Ağustos 1777 tarihinde Mozart bir dilekçeyle Başpiskopos Colloredo’ya başvurarak işinden affını istedi. Dönemin alışkanlıkları doğrultusunda son derece alçakgönüllü bir dille kaleme alınmış olan bu belgenin satır aralarında, aslında Başpiskopos’a açıkça meydan okunuyor, neredeyse işten ayrılmak istediği tebliğ ediliyordu. Oğlunun imzasını taşımasına karşın, Leopold Mozart’ın kaleminden çıktığı konusunda tüm müzik tarihçilerinin hemfikir olduğu dilekçede şunlar yazıyordu:</p>

    <p class="sag-metin">1 Ağustos 1777, Salzburg</p>

    <p class="mektup">Sayın Majesteleri,</p>

    <p class="mektup">Kutsal Roma Germen İmparatorluğu’nun Şanlı Prensi,</p>

    <p class="mektup">Efendilerin Efendisi,</p>

    <p class="mektup">Sayın Majesteleri, içinde bulunduğumuz sıkıntılı koşulları ayrıntısıyla anlattığım için canınızı sıkmam umarım. Babam bu yıl göndermiş olduğu 14 Mart tarihli mektubunda bunları büyük bir dürüstlük ve açık yüreklilikle size açıklama cüretinde bulunmuştu zaten. Ancak siz Sayın Majesteleri’nden umduğumuz yanıt, ne yazık ki gelmeyince babam da Haziran ayında sizden, bize birkaç ay sürecek bir yolculuk için izin verme lütfunda bulunmanızı rica etmişti; içinde bulunduğumuz zor durumdan kurtulmak için biraz olsun faydası olacaktı bunun; ancak İmparatorumuzun yaklaşan ziyareti için müziğin her şeyiyle tamamen hazır olması gerektiğinden, siz Sayın Majesteleri bu konuda bize yardımcı olamamıştınız ve ben yarı zamanlı çalıştığımdan, yolculuğa benim tek başıma çıkabileceğimi söylemiştiniz. Durumumuz gerçekten kötü. Babam beni tek başıma göndermeye karar vermişti. Ancak Sayın Majesteleri’nin bu konuda da bazı itirazları olmuştu.</p>

    <p class="mektup">Şanlı Prensimiz, Efendilerin Efendisi! Anne babalar çocuklarını kendi ekmek paralarını kazanabilecek hale getirmek için uğraşır. Bunu hem çocuklarına hem de devletimize karşı borçludurlar. Çocukların Tanrı vergisi yetenekleri ne kadar çoksa bu yeteneklerden faydalanma sorumlulukları da o denli büyüktür; böylece hem kendilerinin hem de ailelerinin koşullarını düzeltebilir, ailelerine yardımcı olabilir, ayrıca hem mesleklerinde kendilerini geliştirmek hem de geleceklerini garantiye almak için çaba sarf etmiş olurlar. Yeteneklerden sonuna kadar faydalanmak <span class="epub-type_pagebreak" id="page112" title="112"></span>gerektiğini İncil de bize söylüyor zaten. Bu nedenle Tanrı’nın huzurunda benim vicdanım da kendini babama karşı borçlu hissediyor. Hem babam hiç yorulmaksızın tüm vaktini benim eğitimime harcadı, benim yeteneklerimin karşılığını vermeye çalıştı; ben de onun acısını hafifletmek ve hem kendim hem de kız kardeşim için bir şeyler yapmak istiyorum. Kız kardeşimin durumu çok üzüyor beni, saatlerce piyanonun başında zaman geçiriyor ama bunun ona hiç faydası olmuyor.</p>

    <p class="mektup">Bu nedenle Saygıdeğer Prensimiz, size olan tüm hürmetimle haddime düşmeyerek görevime son vermenizi rica ediyorum. Böylece ben de gelecek soğuk kış günlerinde sıkıntı çekmemek için, önümüzdeki sonbahar aylarından faydalanmak istiyorum. Umarım Sayın Prensimiz, benim bu naçizane ricamı bir saygısızlık olarak görmezler, çünkü bundan üç yıl önce Viyana yolculuğu için izin istediğimde, kendileri başka bir umudum olmadığını ve şansımı başka bir yerde denememin daha iyi olacağını söylemişlerdi. Şimdi size tüm iyilik ve lütuflarınız için en derin saygılarımla teşekkürlerimi sunuyor ve yetişkinlik yaşlarımda daha çok alkış alabilmek için vedalaşıyor ve Saygıdeğer Prensimize esenlikler diliyorum.</p>

    <p class="mektup">Efendilerin Efendisi Saygıdeğer Prensimizin, Sayın Majestelerinin itaatkâr kulu</p>

    <p class="sag-metin">Wolfgang Amadé Mozart<a class="si-noteref epub-type_noteref" href="#f136" id="ref_f136">136</a></p>

    <p>Dilekçe, istenilen etkiyi yapmış Mozart’ın işine son verilmişti ancak babasının hesaba katmadığı bir olay daha gerçekleşmiş, kendi de işsiz kalmıştı. Bu durum, otuz yıldır aynı sarayda görevli Leopold Mozart için tam bir şok etkisi yapmıştı. Kısa bir süre sonra, Eylül ayında Başpiskopos onu eski görevine döndürmüştü. Ancak bu durum, planlanan geziye gitmesini tümüyle olanaksız kılıyordu. Sarayla bunca sorun yaşadıktan sonra, sonucu belli olmayan bir gezi için ısrarcı olmak faydasızdı. Eğer oğlu uygun bir iş bulabilirse Salzburg’da kalmayı yeniden gözden geçirebilirdi. Mozart’ı yalnız bir halde göndermeyi göze alamadığı için de, karısının ona eşlik etmesini uygun bulmuştu. Nannerl, evde babasının bakımıyla ilgilenirken Mozart da annesinin kontrolünde olacaktı. En iyi çözüm buydu.</p>

    <p>XVIII. yüzyılın ikinci yarısının ortalarına gelindiği o tarihlerde Mozart’ın kendine uygun bir iş arama serüveni, aslında Barok Dönem’den beri süregelen pek çok alışkanlığın, yavaş yavaş terk <span class="epub-type_pagebreak" id="page113" title="113"></span>edilmeye başlandığının da göstergesi gibiydi. XVII. yüzyılın sonlarında dünyaya gelip XVIII. yüzyılın ilk yarısında meslek yaşamlarının zirvesine ulaşan Johann Sebastian Bach ve Georg Frideric Handel’in hayatlarını Mozart’la karşılaştırınca nelerin değiştiği daha açık anlaşılabilir. Aynı yıl (1685) dünyaya gelen Bach ve Handel, iyi bir eğitim aldıktan sonra yirmi yaşına ulaşmadan (1703) meslek yaşamlarına adım atmışlardı. Bach, küçük bir Kuzey Alman kenti olan Arnstadt’ta orgcu olarak çalışmaya başlamış, Handel ise Hamburg Operası’na kemancı olarak girmişti. Bach, çevresindeki iyi iş olanaklarını kullanarak ancak yirmi yıl sonra (1723) Leipzig Thomas Kilisesi kantorluğunu elde etmiş, bu görevde kaldığı yirmi yedi yıl boyunca da, yeni iş olanaklarını araştırmıştı. Ancak daha iyi bir iş bulmadan, kesinlikle çalıştığı kenti terk etmemişti. Bunda bestecinin, her şeyi büyük bir sabırla olgunlaştırmasının ve olaylara akılcı yaklaşan karakterinin de önemli rolü vardı; ancak o çağda zaten herkes aynı yolu izliyordu. Bach’a göre çok daha renkli bir yaşam süren Handel, Hamburg Operası’nda üç yıl çalıştıktan sonra 1706 yılında İtalya’ya giderek özellikle opera konusundaki bilgisini ilerletmiş; tıpkı Mozart’ın yaptığı gibi İtalyanların beğenisini kazanmayı başarmıştı. O topraklarda kalıcı bir iş peşinde koşmadan, 1711’de Almanya’ya dönmüş, bir süre sonra Londra’ya yerleşerek burada sarayın büyük desteği sayesinde, İtalyan operası temsillerini yaygınlaştırmak için çalışmıştı. Onun için de, daha iyi bir iş bulmadan yeni bir arayışa girmek düşünülemezdi.</p>

    <p>Oysa Mozart için durum tümüyle farklıydı. Bu fark, bir yönüyle bestecinin aceleci ve hemen sonuca gitmek isteyen tavrından ve babasının onu daima herkesten üstün görmesinden kaynaklansa da, sosyal yaşamdaki değişiklikler de göz ardı edilemezdi. Geçmiş yüzyılların katı kuralları esnemeye başlamıştı. Denizaşırı bir kıtada Amerika, İngiltere’ye baş kaldırmış, insan hakları konusunda önemli adımlar atılmıştı. On yıl sonra Bastille’e yürüyecek kalabalığın ayak sesleri duyulmaya başlamıştı. Bir besteci, emrinde çalıştığı soylunun kölesi olmamayı seçebilirdi; üstelik başkalarının yirmili yaşlarına yaklaşırken başladığı meslek yaşamına o sekiz yaşında başlamış ve babası onu daima –belki de haklı olarak– yeryüzüne gönderilmiş olağanüstü bir varlık gibi değerlendirmişse. İşte bu yüzden, 1777’de daha iyi bir iş aramak için başlayan gezi başarısızlıkla sonuçlansa bile Mozart, yaşamının son on yılını Viyana’da, eserlerinden elde ettiği gelirle sürdürmeyi se<span class="epub-type_pagebreak" id="page114" title="114"></span>çecek ve bunu büyük ölçüde de başaracaktı. Onun açtığı yoldan ilerleyen Ludwig van Beethoven için benzer bir yaşam çok daha kolaydı. Çünkü toplum, yeniden şekillenen yapısıyla, bu tarz bir hayatı benimseye hazırdı.</p>

    <h2 class="ic-baslik">Münih</h2>

    <p>Mozart ve annesi, 23 Eylül 1777’de Münih’e doğru yola çıktıklarında akıllarında böylesi derin düşünceler yoktu. İlk duraklarına bir an önce ulaşmak, olabildiğince çabuk kentteki eski dostlarıyla iletişim kurmak istiyorlardı. Önceki gezilerde olduğu gibi Zum Schwarzen Adler’de (Kara Kartal Hanı) konaklayacaklardı. Burayı işleten Franz Joseph Albert, Mozart’ı ve annesini bir kez daha görmekten çok mutluydu. Müziğe oldukça meraklı olan ve kentte sözü geçen Albert, bir süre sonra ilginç projelerle, bu yetenekli delikanlının Münih’te yerleşmesine yardımcı olmaya çalışacaktı.</p>

    <p>Mozart, önceki yıllarda önemli başarılara imza attığı bu kentte kalmasının en emin yolunun, Bavyera Elektörü’nün sarayında elde edeceği bir iş olduğunu düşündüğünden, onunla görüşmesini sağlayacak dostlarını ziyarete gitti. Aklına ilk gelen, operanın yöneticisi Kont Seeau idi. <em>La finta giardiniera</em>’nın temsili sırasında kendisine yakın ilgi gösteren konta ulaşmak çok kolay olmadıysa da birkaç gün içinde istenilen buluşma gerçekleşti. Münih’te kalma konusunda yardım isteyebileceği bir diğer kişi de Chiemse Piskoposu Ferdinand Christoph Zeill’dı. Leopold Mozart, oğluna mutlaka Elektör’ün bulunduğu bir ortamda becerilerini sergilemenin bir yolunu bulmasını öğütlüyor ve onu etkilemek için, Mozart’ın yolculuğa çıkarken aceleyle evde unuttuğu bazı belgeleri arkalarından Münih’e yolladığını yazıyordu. Bu belgelerin içinde ilk sırayı, Bologna Akademisi’nin Mozart’a verdiği diploma alıyordu. Babasının öğütlerinden biri de, müziğe oldukça meraklı olan ve gamba çalan Elektör’ün gözüne girmek için, bu çalgıyı kullandığı eserler bestelemekti. Elektör’ün müzikal zevki konusunda danışması gereken kişileri de belirtmeyi unutmamıştı. Her şeyi en ince ayrıntısına dek planlamayı seven, bunu oğlu için yıllardır yapan Leopold Mozart ayrıca, Elektör’e yazılı olarak başvurması gerekirse Münih’te kimden yardım alabileceğini de ayrıntısıyla bildiriyordu.</p>

    <p>Ancak Elektör’den gelen haberler ne yazık ki çok iç açıcı değildi. Chiemse piskoposuyla konuşan III. Maximilian Joseph, Mo<span class="epub-type_pagebreak" id="page115" title="115"></span>zart’ın bir süre İtalya’da kalıp kendini iyice tanıttıktan sonra Münih’e gelmesini daha doğru bulduğunu söylemişti. Bu Mozart’ı oldukça sinirlendirmiş, İtalya’da kazandığı onca başarıya ve belgeye rağmen hâlâ kendisine güvenilmemesine çok içerlemişti. Yine de bu söylenenleri sineye çekerek, Elektör’le karşılaştığında son derece saygılı bir ifadeyle, onun hizmetine girmeye ve verilecek her görevi yapmaya hazır olduğunu bildirmişti. 30 Eylül tarihli mektupta yaşadıklarını babasına şöyle aktarıyordu:</p>

    <p>“Bu sabah saat 09.00’da saraya gittim. (...) Herkes av için hazırlık yapıyordu. Saat 10.00’da Bay Wotschitka<a class="si-noteref epub-type_noteref" href="#f137" id="ref_f137">137</a> beni Elektör’ün avdan önce ayine giderken geçeceği dar bir odaya götürdü. Kont Seeau yanımdan geçerken son derece içten, ‘Sevgili Mozart,’ diye beni selamladı. Elektör bana doğru yaklaştığında hemen ileri atılarak, ‘Elektör Hazretleri, lütfen bu değersiz kulunuzun kendini ayaklarınızın altına atmasına ve size hizmet etmesine izin verin,’ dedim.</p>

    <p>‘Salzburg’dan tümüyle mi ayrılmak istiyorsun?’</p>

    <p>‘Evet, tümüyle Ekselansları.’</p>

    <p>‘Peki neden? Kovuldun mu?’</p>

    <p>‘Hayır, kesinlikle Ekselansları. Ben gezi için izin istedim ve reddedildim; böylece bu adımı atmak zorunda kaldım. Aslında uzun zamandır oradan ayrılmak istiyordum. Salzburg bana göre bir yer değil.’</p>

    <p>‘Aman Tanrım, senin gibi biri için kesinlikle değil. Ama baban hâlâ orada değil mi?’</p>

    <p>‘Evet, Ekselansları o da en sadık hizmetkârınızdır. Majesteleri! Üç kez İtalya’ya gittim ve orada üç opera besteledim. Bologna Akademisi’ne girmek için yapılan sınavı bir saatte tamamladım; pek çok usta aynı sınav için dört-beş saat ter dökmüştü. Bu benim her sarayda rahatça çalışabileceğimin kanıtı ama benim tek isteğim Ekselanslarına hizmet edebilmek.’</p>

    <p>‘Evet, sevgili çocuğum ama maalesef boş kadro yok, üzgünüm. Keşke boş bir kadro olsaydı!’</p>

    <p>‘Sizi temin ederim ki Ekselansları, varlığım, Münih için de önemli olur.’</p>

    <p>‘Evet, ama bunun hiç önemi yok, ne yazık ki boş kadro yok,’ diyerek yoluna devam etti ve ben de saygıyla eğildim.”<a class="si-noteref epub-type_noteref" href="#f138" id="ref_f138">138</a></p>

    <p><span class="epub-type_pagebreak" id="page116" title="116"></span>Elektör III. Maximilian Joseph’in Mozart’a söylediği, “Evet, sevgili çocuğum ama maalesef boş kadro yok,” cümlesi, müzik tarihçisi Heinrich Eduard Jacob’un ifadesiyle, bir anlamda tüm gezinin sloganı haline gelecek; Mozart her gittiği yerde, uygun bir kadro bulunmadığı için geri çevrilecekti.</p>

    <p>Aslında onu en çok sinirlendiren şeylerin başında İtalyan hayranlığı geliyordu. İtalya ve bu ülkeden gelenler el üstünde tutulurken onun aynı topraklarda kazandığı başarı göz ardı ediliyordu. Bu konuyu babasına yazdığında aldığı cevap biraz olsun içini rahatlatmıştı: “İtalyan hayranlığı Münih’ten daha öteye geçmiyor. Zaten bu abartılmış bir hayranlık. Mannheim’da, birkaç kastrato dışında her şey Alman. Mainz da öyle; Würzburg’da yalnızca Bay Fracassini<a class="si-noteref epub-type_noteref" href="#f139" id="ref_f139">139</a> adlı bir kemancı var. Küçük Protestan kentlerinde bir tek İtalyan yok.”<a class="si-noteref epub-type_noteref" href="#f140" id="ref_f140">140</a></p>

    <p>Mozart’ı Münih’te en çok etkileyen olay, seyrettiği Almanca bir operaydı. Babasına yazdığı 2 Ekim 1777 tarihli mektupta bu konuya oldukça ayrıntılı bir şekilde değinmiş, başrol oyuncusunun da çok yetenekli olduğunu eklemişti. Söz konusu yapıt, çağın ünlü İtalyan bestecisi Piccinni’nin <em>La Pescatrice</em> (Balıkçı Kız) adlı operasıydı. İlk kez 1766’da Roma’da sahnelenen eser, 1770’lerin hemen başında <em>Die Fischerin</em><a class="si-noteref epub-type_noteref" href="#f141" id="ref_f141">141</a> adıyla Almancaya çevrilmiş ve Münih Operası’nda sahnelenmişti. Seyircinin ilgisini çeken yapıt, 1777’de yeniden sahnelenmeye başlamış, Mozart da operayı izleme şanını yakalamıştı. İtalyan operalarına ilgi duyan Münih Operası’nın yöneticisi Kont Seeau, aynı zamanda Almanca yapıtların sahnelenmesini teşvik ediyor, hatta bir Alman ciddi operası sipariş etmeyi bile düşünüyordu. Mozart, eğer Münih’te kalabilirse bu konuda adının gündeme geleceğinden emindi. Aynı tarihlerde, Viyana’da, İmparator II. Joseph, Almanca müzikli oyunların daha fazla sahnelenmesi için çaba harcayacak ve bu moda, Mozart’ın <em>Saraydan Kız Kaçırma</em> yapıtıyla birkaç yıl sonra doruğa ulaşacaktı.</p>

    <p>Leopold Mozart, oğlunun ve karısının daha fazla Münih’te kalmasını doğru bulmuyordu. Ona göre kentte geçen her gün zaman kaybetmekti. Oysa Mozart, bir süre daha kalmaktan yanaydı. Pek çok dostu, orada kalarak konserler vermesinin, Elektör’ün <span class="epub-type_pagebreak" id="page117" title="117"></span>fikrinin değişmesine neden olabileceğini düşünüyordu. Hatta yanında konakladıkları Franz Joseph Albert, birkaç dostuyla birlikte Mozart’ın kentteki masraflarını karşılamayı önermişti. Ancak Leopold Mozart daha somut adımlar atılmasından yanaydı. Sonucu belli olmayan planlar ona göre değildi. Mozart da, Kont Seeau’yla yaptığı bir konuşmada, bazı ayrıntıları bir kez daha vurgulamaya gereksinim duymuştu: İtalya’da on altı ay kalmış ve üç opera bestelemişti. Orada kazandığı başarılar, diplomalar ve yazılı belgelerle kanıtlanmıştı; bütün bu gerçekler ortadayken işe kabul edilmemesine bir anlam veremiyordu.</p>

    <p>11 Ekim’de Mozart ve annesi, Münih’ten ayrılıp babalarının doğduğu kent Augsburg’a doğru yola çıktılar. Mozart, babasına Münih’ten yazdığı son mektupta, İtalya günlerinden tanıdıkları eski bir dostun hüzünlü öyküsünü haber veriyordu. Çek besteci Josef Mysliveček oradaydı ve hastanedeydi. Mozart, frengiye yakalanan Mysliveček’i iki kez ziyaret etmiş; bu ilgi hasta besteciyi çok mutlu etmişti. Onun kimsesiz ve çaresiz durumundan çok etkilenmiş, ağlamamak için kendini zor tutmuştu. Babasına da fırsat bulduğu zaman eski dostlarına yazmasını öğütlüyordu.</p>

    <h2 class="ic-baslik">Augsburg-Bäsle’yle karşılaşma</h2>

    <p>Leopold Mozart, oğlunun ve karısının, Augsburg’da nerede kalacaklarını önceden ayarlamıştı. Kardeşi Franz Alois Mozart’ın evine çok yakın olan bir otelde konaklıyorlardı. Büyük olasılıkla kente geldikleri gün amcasının evine ziyarete gittiler. Mozart, ailece Avrupa gezisi yaptıkları yıllardan beri akrabalarıyla karşılaşmamıştı. 1763 ve 1766’da uğradığı Augsburg’a bu kez gerçek bir genç adam olarak geri dönmüştü. O yıllarda dikkatini çekmemiş olan kuzini Maria Anna Thekla ya da Mozart’ların adlandırdığı şekliyle “Bäsle”<a class="si-noteref epub-type_noteref" href="#f142" id="ref_f142">142</a>, on dokuz yaşında bir genç kız olmuştu. İki gencin birbirlerine hemen kanı kaynamış; Mozart, Augsburg’da kaldığı iki hafta boyunca en yakın arkadaşı Bäsle olmuştu. Bu arkadaşlığın boyutlarının nereye dek uzandığı, pek çok müzik tarihçisinin aklını kurcalamıştır. Bunun başlıca nedeni, Augsburg’dan ayrıldıktan sonra iki gencin mektuplaşmaya başlamaları, yazışmalardaki erotik ifadelerin ve bayağı söz oyunlarının, Mozart’ın başka hiçbir <span class="epub-type_pagebreak" id="page118" title="118"></span>mektubunda olmadığı denli yoğun ortaya çıkmasıdır. Müzik tarihçilerinin pek çoğu, iki gencin ilk cinsel deneyimlerini birlikte yaşadıklarını ya da en azından bunu çok arzuladıklarını varsaymaktadır. Ayrıca Mozart ve kuzini birlikteyken çok iyi vakit geçiriyor, etraflarındakileri gizliden gizliye alaya almaya bayılıyorlardı. Açıkçası, her ikisinin de aynı kandan geldiği belli oluyordu.</p>

    <p>Mozart, Augsburg’a geldikten hemen sonra, babasının tavsiyesi doğrultusunda, kentteki ünlü çalgı yapımcısı Johann Andreas Stein’ı ziyarete gitti. Önceleri org yapımcısı olarak tanınan Stein, daha sonra piyano yapımında adını duyurmuş, sonraki yıllarda “Alman mekaniği” olarak adlandırılacak yeni çekiç sistemini geliştirmişti. Leopold Mozart, 1750’den beri orada yaşayan yapımcıyla, 1763’teki Avrupa gezileri sırasında tanışmış, çocuklarına onun imalatı olan, portatif bir çalışma klavyesi almıştı. Mozart, önce kendini tanıtmadan yapımcının atölyesine gitmiş ancak bir süre sonra piyano çalmaya başlayınca Stein, heyecanla onun boynuna sarılmış ve kim olduğunu hemen anlamıştı. On dört yıl öncesinin harika çocuğu, artık bir delikanlıydı.</p>

    <p>Mozart, babasına bu karşılaşmayı anlattığı 14 Ekim tarihli mektubunu, “Bir dahaki sefere piyanoları üzerine konuşacağım,” diyerek noktalamış ve 17 Ekim’de yazdığı mektubun büyük bölümünü Stein’ın çalgılarına ayırmıştı: “(...) Stein’ın işlerini görmeden önce Späth klavyelerini beğeniyordum ama şimdi Stein’ı daha üste koyuyorum. Kuvvetli ve canlı çaldığım zamanlarda, tuşa aşağı da bastırsam, yukarı da kaldırsam sesi, ben onu çıkarttıktan hemen sonra bitiyor. Tuşlara nasıl istersem öyle basabiliyorum, çok güçlü ya da çok hafif de bassam hep güzel çalışıyor. Doğru, böyle bir çalışmaya en az 300 <em>florin</em> ister ama uğraştığı güçlükler ve temiz işçiliği göz önüne alınırsa bu normal karşılanmalıdır. Çalgıların farklı bir özelliği daha var: Hepsi maşalı<a class="si-noteref epub-type_noteref" href="#f143" id="ref_f143">143</a>. Yüz kişiden biri bile bu özelliği dikkate almamıştır ama bunsuz piyanonun bloke olması ya da arka arkaya sesler çıkartması engellenemez. Tuşlara bastığında, çekiç tele vurur vurmaz geri düşüyor, sen tuşu aşağı da itsen, yukarı da kaldırsan fark etmiyor. Bana anlattığına göre, klavyeyi bitirmeden önce, onu çok uzun süre deniyormuş, tüm pasajları çalıyormuş; atlamalar yapıyormuş; ancak tam olarak emin olduğunda çalgıyı bitiriyormuş. Bunu yaparken, <span class="epub-type_pagebreak" id="page119" title="119"></span>“Kendi çıkarımı değil, müziğin çıkarını koruyorum,” diyor. Yoksa çalgıyı yapmayı çok kısa sürede bitirebilirmiş. Sıklıkla şöyle diyor: “Eğer ben, bu kadar tutkulu bir müziksever olmasaydım ve klavyeyi de bir parça çalabiliyor olmasaydım, işime olan sabrımı uzun zaman önce kaybederdim. Çalanı aldatmayan ve uzun süre dayanabilen çalgıları seviyorum,” diyor. Klavyeleri gerçekten dayanıklı. Ses tahtasının kırılmasına ya da çatlamasına karşı kesin garanti veriyor. Ses tahtası hazırlandıktan sonra onu dışarıda yağmura, kara, güneşe, tüm koşullara karşı bırakıyor; tahta küçük çatlamalar yapıp doyduğunda, bu çatlakları doldurup onun çok sağlam hale getiriyor. Çatladığı zaman çok mutlu oluyor çünkü bu şekilde ileride ona bir şey olmayacağı kesinleşmiş oluyor.”<a class="si-noteref epub-type_noteref" href="#f144" id="ref_f144">144</a></p>

    <p>Mozart, onun elinden çıkan orgları da denemek istediğini söylediğinde Stein oldukça şaşırmış, böylesine iyi piyano çalan birinin, sürekli aynı volümde ses veren, hiçbir nüans farkına olanak tanımayan, org gibi bir çalgıya ilgi duymasını anlayamadığını ifade etmişti. Ancak Mozart aynı fikirde değildi; onun gözünde ve kulağında org, tüm çalgıların kralıydı.<a class="si-noteref epub-type_noteref" href="#f145" id="ref_f145">145</a></p>

    <p>Çalgı yapımcısının sekiz buçuk yaşındaki küçük kızı Anna Maria Stein’ın müzik yeteneği, Mozart’ın çok ilgisini çekmişti. Ancak babasının kısaca “Nanette” diye adlandırdığı bu kızın bazı zaafları vardı. Bir parçayı baştan sona aynı tempoda çalamıyordu. Mozart’a göre bu, çok büyük bir eksiklikti; çünkü müzikte en önemli nokta tempoydu ve küçük yaştan başlayarak kazanılmayan bu alışkanlık, ileri yaşlarda edinilemezdi. Mozart, küçük Nanette’in aynı pasajı iki kez peş peşe çaldığında giderek tempoyu yavaşlattığını belirtiyor ve bu konuyu Stein’la uzun uzun tartıştıklarını babasına yazıyordu.<a class="si-noteref epub-type_noteref" href="#f146" id="ref_f146">146</a> Ne de olsa, yetenekli çocukların nasıl eğitilmesi gerektiğini o, herkesten daha iyi bilirdi.</p>

    <p>Augsburg’da Bäsle ve Stein gibi, Mozart’ı heyecanlandırıp neşelendiren kişilerden başka, keyfini kaçıranlar da vardı. Babasının çocukluk arkadaşı, Salzburg’a eğitim için birlikte gittiği Jakob Wilhelm Benedikt Langenmantel, kentin belediye başkanı olmuştu, onu mutlak ziyaret etmeliydi. Ancak bu ziyaret ne yazık ki fazla neşeli geçmemişti. Özellikle belediye başkanının oğlu Jakob Alois Karl Langenmantel, Mozart’ın yolculuk boyunca, baba<span class="epub-type_pagebreak" id="page120" title="120"></span>sının öğüdü doğrultusunda takmayı âdet edindiği şövalyelik nişanıyla alay etmiş, toplantıda bulunanların çoğu ona katılmıştı. Bu durum Mozart’ın çok canını sıkmış, bir an önce toplantıyı, hatta kenti terk etmek istemişti. Sonraki günlerde araya giren dostlar, ortamı yumuşatmayı başarmış, konu kapanmıştı.</p>

    <p>Bu gezinin ilk amacı Mozart’a yeni bir iş olanağı yaratmak olsa da, aynı zamanda yolculuğun masraflarını karşılamak için konser vermeleri de gerekiyordu. Augsburg’da iş olanağı kesinlikle gündeme gelemeyeceği için en azında hemşerileri Mozart’ı maddi yönden destekleyebilirdi. Aslında sarayın ve soyluların bulunmadığı Augsburg, müzisyenler için uygun bir yer değildi. Mozart da, tüccarların ağırlıkta olduğu bu yerden ayrılmaya can atmaya başlamıştı. 21 Ekim 1777’de düzenlenen konser, her zaman olduğu gibi, maddi yönden fazla tatminkâr olmasa da, Mozart’ın yeteneklerini bir kez daha gözler önüne serdiği için olumluydu. Konserin en ilginç yanı, yolculuğa çıkmadan Salzburg’lu Lodron ailesi için bestelenen KV 242, <em>Üç Piyano İçin Konçerto</em>’nun seslendirilmesiydi. Birinci piyanoyu, Augsburglu besteci ve orgcu Johann Michael Demmler, ikinci piyanoyu Mozart, üçüncü piyanoyu ise Stein çalmıştı. Mozart daha sonra kendi yapıtlarından örnekler sunmuş, konseri henüz tamamlamadığı bir sonatla noktalamıştı. Yapıtın son bölümünü konserde doğaçlama çalmıştı. Bu eser sonradan KV 309, <em>Do Majör Piyano Sonatı</em>’na dönüşecekti.</p>

    <p>26 Ekim sabahı Augsburglu dost ve akrabalara veda edip yola koyuldular. Mozart’ın ve Bäsle’nin ayrılması kolay olmamış, özellikle genç kız epey gözyaşı dökmüştü. Ayrılmalarından bir gün önce Mozart, kuzininin günlüğüne Fransızca olarak şu satırları yazmıştı:</p>

    <div class="siir html5_section">
      <p><em>Si vous aimés ce que j’aime</em></p>

      <p><em>vous vous aimés donc vous même</em></p>

      <p><em>votre</em></p>

      <p><em>Tres affectioné Neveu</em><a class="si-noteref epub-type_noteref" href="#f147" id="ref_f147">147</a></p>

      <p>&nbsp;</p>

      <p>Wolfgang Amadée Mozart</p>

      <p>Augspourg le 25 oct. 1777<a class="si-noteref epub-type_noteref" href="#f148" id="ref_f148">148</a></p>
    </div>

    <p><span class="epub-type_pagebreak" id="page121" title="121"></span>Franz Alois, ağabeyi Leopold Mozart’a çocukların ayrılırken çok üzüldüklerini bildirmişti. Bäsle hakkında oğlundan sürekli olumlu şeyler duyan Leopold Mozart, gençlerin ilk aşkını ve ilk ayrılığını oldukça farklı bir şekilde “ölümsüzleştirmek” istemişti. Arkadaşlarıyla hafta sonlarında oynadıkları oyun için yeni bir nişan tahtası sipariş etmiş, üzerine Mozart ve Bäsle’nin ayrılık sahnesini resmettirmişti. Fondaki Augsburg kiliselerinin önünde, gözleri yaşlı ve ellerinde kocaman mendillerle ağlayan iki genç görünüyordu. Bu olay, Leopold Mozart’ın ne denli açık fikirli bir baba olduğunun en iyi kanıtlarından biridir.</p>

    <h2 class="ic-baslik">Mannheim-Bäsle’yle mektuplaşma</h2>

    <p>Mozart ve annesinin sonraki durağı, Pfalz Elektörü Karl Theodor’un yaşadığı Mannheim’dı. Yolda küçük bir prenslik olan Wallerstein’a uğradılar ancak umdukları ilgiyi bulamadılar. Prenses’in doğum sırasında ölmesi ve Prens’in derin bir üzüntü içinde yeni doğan bebeğin başında gözyaşı dökmesi, sarayda kimsede müzik düşünecek hal bırakmamıştı. Bu durum Mozart’ın annesine çok dokunmuş, kocasına yazdığı mektupta olayı detaylı olarak anlatmıştı.</p>

    <p>30 Eylül 1777’de Mannheim’a ulaştılar. Çok eski dönemlerden beri hareketli bir kültür ve sanat yaşamına sahip olan kentte, o yılbaşında Ulusal Tiyatro açılmış, Almanca müzikli oyunların sergilenmesi için önemli bir adım atılmıştı. 1763’teki Avrupa gezisinde Leopold Mozart’ı çok etkileyen Mannheim Orkestrası, bu kez oğlunun da beğenisini kazanacak, mektuplarında uzun uzun bu topluluğun kusursuzluğunu dile getirecekti. Mozart, kente gelirken kendine uygun bir iş ortamını burada bulacağından emindi. Çünkü dışarıdan bakıldığında, müziğe bu denli önem veren bir hükümdarın yanında, onun gibi yetenekli biri için her zaman çalışma olanağı olmalıydı. Ancak olaylar beklendiği gibi gelişmedi.</p>

    <p>31 Ekim’de Leopold Mozart’a yazdıkları mektupta, hem annesi hem de Mozart, yolculuklarından ve ilk gün yaptıklarından bahsetmişlerdi. Her zaman olduğu gibi, delikanlının aklındaki tek düşünce olabildiğince çabuk, Elektör Karl Theodor’la temasa geçmekti. On dört yıl önceki gezilerinde yazlık sarayında ziyaret ettikleri bu müzik düşkünü soylu, o zamanlar çocuğun yeteneğine hayran kalmıştı. Mozart, Elektör’e ulaşmak için orkestra şefi Johann Christian Cannabich kanalıyla ilerlemeyi planlamış, Mannheim’daki ilk gününde onu ziyaret etmiş, ertesi gün sarayın <span class="epub-type_pagebreak" id="page122" title="122"></span>müzik işlerinden sorumlu Kont Louis Aurel Savioli’ye gitmek üzere sözleşmişlerdi. Mozart, babasına gönderdiği ilk mektubu fazla ayrıntılı yazmamasının nedenini şöyle açıklıyordu: “Şimdi kesmeliyim, çünkü kuzinime yazmam lazım.” Ve sanki Bäsle’yle mektuplaşmaya başlamış gibi, oldukça ciddi devam eden mektubuna neşeli bir ton hâkim olmuştu: “Babamın ellerinden öper, sevgili ablamı kısa ve kesin bir şekilde kucaklarım. Johannes Chrisostomus (27 Ocak benim doğum günüm). Sigismundus (Bu, benim Kilise’ye kabul edildiğim adım). Wolfgang Gottlieb Mozart. (Bugün benim isim günüm.)”<a class="si-noteref epub-type_noteref" href="#f149" id="ref_f149">149</a></p>

    <p>Babasının mektubunun ardından Mozart, yaklaşık bir haftadır ayrı kaldığı ve yokluğunu derinden hissettiği kuzinine mektup yazmaya koyuldu. Bu ondan uzaktayken kaleme aldığı ilk belge olduğu için nasıl bir dil kullanması gerektiğini bilemez gibiydi: “İşte bu çok önemli! Ciddi şeyler yazmak istiyorum ama aklıma öylesi gelmiyor. Bay Dekan’a bana notaları çabuk göndermesini hatırlatmayı unutmayın. Bana verdiğiniz sözü unutmayın, ben de kendi verdiğimi unutmayacağım.”<a class="si-noteref epub-type_noteref" href="#f150" id="ref_f150">150</a> Oldukça resmî bir dille yazılan mektupta, iki gencin neşeli şakalarından iz yoktu. Ancak bir süre sonra Mozart, kuzinine hitap etmek için kalemi her eline aldığında, pek çoğu günlük konuşma dilinde yer almayan kaba ve argo kelimelere başvurmaktan, ayrıca bunlara bitmek bilmez kafiyeler uydurmaktan adeta zevk alacaktı. Mektuplaşmaları kısa sürede, aklına gelen her şeyi paylaşabileceği, kendine kesinlikle sınır koymayacağı bir şekle bürünmüştü. Bu ilk mektupta sözü edilen dekan, Augsburg’daki manastırın yöneticisiydi. İki gencin unutmamaları gereken söz ise birbirilerine göndermeyi taahhüt ettikleri portreleriydi.</p>

    <p>Keyifli ve neşeli başlayan Mannheim günleri aynı şekilde devam ediyordu. Mozart, zamanının büyük bölümünü orkestra şefi Cannabich’in evinde geçiriyor; onun çevresi ve ailesiyle dostluğunu ilerletiyordu. Herkes tarafından “Rosa” diye çağrılan evin kızı Rosina Theresia Petronella, on üç yaşında olmasına rağmen çok iyi piyano çalıyordu. Mozart, Augsburg’da başladığı KV 309, <em>Do Majör Piyano Sonatı</em>’nı Mannheim’da tamamlayacak ve yapıtın ikinci bölümünün kızın, müzikal bir portresi olduğunu belirtecekti. Kentteki müzisyenlerden flütçü Johann Baptist Wendling, obuacı Friedrich Ramm, fagotçu Georg Wenzel Ritter ve tenor <span class="epub-type_pagebreak" id="page123" title="123"></span>Anton Raaff genç bestecinin kısa zamanda yakın dost olduğu diğer isimlerdi. Orkestra şefi yardımcısı olarak görev yapan Joseph Georg Vogler ise Mozart’ın kanının bir türlü kaynamadığı isimlerin başında gelecek, babasına yazdığı mektuplarda sık sık onun yapıtlarını eleştirecekti.</p>

    <p>Mozart’ın sarayın dikkatini çekebilmesi için uygun bir fırsat aranıyordu. Kasım ayı başında kutlanmakta olan Elektör’ün isim günü şenlikleri sırasında genç besteci yeteneğini gösterebilir, istediği işe kavuşabilirdi. 6 Kasım’da gerçekleşecek konsere katılması kararlaştırılmıştı. Bu arada Mozart, kente gelmesinin üzerinden henüz birkaç gün geçmiş olmasına rağmen, Mannheim’ın müzik yaşamı hakkında epey fikir sahibi olmuştu. Özellikle orkestranın disiplini, teknik kapasitesi ve güçlü sesi onu çok etkilemişti. Babasına yazdığı mektupta, o dönem için alışılmadık sayıda müzisyenden oluşan topluluk hakkında şunları söylüyordu: “Orkestra çok iyi ve güçlü, her bir keman grubunda on ya da on bir kişi çalıyor; ayrıca dört viyola, iki obua, iki flüt, iki klarnet, iki korno, dört viyolonsel, dört fagot, dört kontrbas, trompetler ve timpani var. Bu kadro iyi müzik yapmaya izin veriyor; ancak bana burası için bir <em>missa</em> besteleme arzusu vermiyor. Neden? Yalnızca süre yüzünden mi? Hayır, burada da her şey kısa olmak zorunda. Ancak buradaki şartlar göz önüne alınınca insan, çalgılar için bestelemek zorunda kalıyor. Çünkü insan altı soprano, altı alto, altı tenor ve altı bastan oluşan bir koroya karşılık yirmi keman ve on iki bas kullanınca aradaki oran sıfıra karşı bir oluyor.”<a class="si-noteref epub-type_noteref" href="#f151" id="ref_f151">151</a></p>

    <p>6 Kasım’da sarayda gerçekleşen konser her zaman olduğu gibi çok başarılı geçmiş; Mozart, Elektör ve eşinin huzuruna kabul edilmişti. Yaşadıklarını Salzburg’a anlatmak için önce Anna Maria Mozart mektuba başlamıştı.</p>

    <p class="sag-metin">Mannheim, 8 Kasım 1777</p>

    <p class="mektup">En Sevdiğim,</p>

    <p class="mektup">Ayın 29’unda gönderdiğin son mektubu ve diğerlerini de vaktinde aldık ama hemen cevaplayamadık. Aslında mektup yazacak zamanı bir türlü bulamadık. Akşamları hep çok geç geliyorduk. Saat 12.30’da yatıp sabah geç kalktıktan sonra zaman, yemek hazırlamakla geçiyordu. Yemekten sonra da Bay Cannabich’e gidiyorduk. Sonunda törenler<a class="si-noteref epub-type_noteref" href="#f152" id="ref_f152">152</a> sona <span class="epub-type_pagebreak" id="page124" title="124"></span>erdi. İlk günü saat 11.00’de top atışları yapıldı. Ardından Wolfgang, Bay Savioli’yle birlikte Prenses’i görmeye gitti. On dört yıl önce buraya bir kez daha geldiğini ona söylemiş ama Prenses hatırlayamamış. Daha sonra büyük bir ziyafet vardı. İkinci gün, büyük bir Almanca opera sahnelendi; adı, <em>Günther von Schwarzburg</em><a class="si-noteref epub-type_noteref" href="#f153" id="ref_f153">153</a> idi. Çok güzel bir opera müziği mükemmel; içinde bir bale de yer alıyordu. Üçüncü gün büyük “akademi”<a class="si-noteref epub-type_noteref" href="#f154" id="ref_f154">154</a> düzenlenmişti. Wolfgang da bir konçertosunu, bir senfonisini seslendirdi ve bir sonatını doğaçlama çaldı. Orada bulunan herkes, başta Elektör ve Prenses olmak üzere konseri çok beğendi ve Wolfgang’ı çok alkışladı. Cuma günü, dördüncü gün bir komedi sahnelendi. Bay ve Bayan Cannabich’le birlikte gittik. O gün de, “akademi”nin olduğu gün gibi, Cannabich’lerin evinde yemek yedik. Bugün de Wolfgang onlarda yemekte; hemen sonrasında Elektör’ün çocuklarına gidecek. Dün de oradaydı. Elektör’ün dört çocuğundan ikisi piyano çalıyor ve Elektör, onları her şeyden çok seviyor. Wolfgang bir kere de Prenses’in huzurunda çalacak. Ne zaman olacağını henüz bilmiyoruz.</p>

    <p class="mektup">Sevgili kocacığım, yaklaşmakta olan isim günün için sana binlerce şans ve sağlık diliyorum. Bu dileklerimi sana yanında iletmek isterdim ama ne yazık ki bu kez böyle oldu. Senin şerefine güzel bir şarap içip senin de aynı şeyi yaptığını hayal ederek, Tanrı’nın izniyle en kısa sürede tekrar bir arada olmayı umuyoruz.</p>

    <p>Mozart ise annesinin yazdıklarının altına şunları eklemişti:</p>

    <p class="mektup">Bugün öğleden önce Bay Cannabich’lerde kızı için bestelediğim sonatın<a class="si-noteref epub-type_noteref" href="#f155" id="ref_f155">155</a> rondosunu<a class="si-noteref epub-type_noteref" href="#f156" id="ref_f156">156</a> tamamladım. Sonrasında da beni bırakmadılar. Burada başta Elektör olmak üzere herkes benden çok memnun. <em>Akademi</em>’de çaldığım zaman Elektör ve beraberindekiler hemen piyanonun yanındaydı. Konserden sonra Bay Cannabich Elektör’le konuşmamı sağladı. Elini öptüğümde bana, “Sanırım on beş yıl önce buradaydınız?” dedi. “Evet, Majesteleri, o onura erişeli on beş yıl oldu.” “Mükemmel çalıyorsunuz.” Prensesin elini öptüğümde bana şöyle dedi: “<em>Monsieur, je vous assure, on ne peut jour meux</em>.”<a class="si-noteref epub-type_noteref" href="#f157" id="ref_f157">157</a></p>

    <p class="mektup"><span class="epub-type_pagebreak" id="page125" title="125"></span>Annemin de az önce yazdığı gibi dün yine Bay Cannabich’le birlikte saraydaydım. Elektör’le iki dost gibi konuştuk; çok içten ve merhametli biri. Bana, “Münih için bir opera bestelediğinizi duydum,” dedi. “Evet, Majesteleri ama en büyük arzum burada sizin için bir opera bestelemek. Beni unutmamanızı dilerim. Tanrı’nın izniyle Almanca bir opera besteleyebilirim.” “Bu iyi olurdu.”</p>

    <p class="mektup">Elektör’ün bir oğlu ve üç kızı var. Kızların en büyüğü ve genç kont piyano çalıyor. Elektör, benimle çocukları hakkında konuştu. Onu, çocukların öğretmenlerini incitmeyecek şekilde cevapladım. Bay Cannabich de söylediklerimle hemfikirdi. Elektör ayrılırken bana son derece içten teşekkür etti. Bugün yemekten sonra saat iki sularında Bay Cannabich’le birlikte flütçü Wendling’i ziyaret ettik. Herkes çok kibardı. Kızı (bir zamanlar Elektör’ün metresiymiş) oldukça iyi piyano çalıyor. Onun ardından ben çaldım. Bugün size anlatamayacağım kadar keyifliydim. Sadece o anda aklıma gelen şeyleri çaldım. Sonrasında da kemanla üç düet çaldık ama parçaları ve bestecisini hayatımda daha önce hiç duymamıştım. (...) Daha sonra Elektör’ün çocuklarına gittik. Orada da üç kez tüm kalbimle çaldım. Elektör hiç hareket etmeden hep yanımda oturdu. Oradaki bir profesörün verdiği füg temasını işledim.</p>

    <p class="mektup">Ve sırada kutlamam var.</p>

    <p class="mektup">Çok sevgili babacığım,</p>

    <p class="mektup">Duygularımı şiirle aktaramam, şair değilim; kendimi gölgeler ve ışıkla ifade edemem, ressam değilim; düşüncelerimi hareketlerle de açıklayamam, dansçı değilim. Ama bunların hepsini seslerle yapabilirim. Ben bir müzikçiyim. Yarın Cannabich’lerin evinde, sizin doğum ve isim gününüzü kutlamak için piyano çalacağım. Bugün için <em>Mon tres cher Père</em><a class="si-noteref epub-type_noteref" href="#f158" id="ref_f158">158</a>, her sabah ve her akşam yaptığım gibi, size tüm kalbimle sağlık, uzun bir yaşam ve mutluluk diliyorum. Salzburg’da olduğum zamana kıyasla sıkıntınız azalmıştır diye yürekten diliyorum; çünkü kabul etmeliyim ki, sıkıntınızın başlıca nedeni bendim. Hiç hak etmediğim şekilde bana kötü davrandılar, siz ise tüm şefkatinizle beni savunup tarafımı tuttunuz. Salzburg’u öylesine telaş içinde terk etmemin başlıca ve ivedi nedeni buydu. Bu yüzden umarım dileğim yerine gelmiştir. Müzikal bir kutlamayla noktalamak istiyorum. Size, müzikte yeni hiçbir şeyin bestelenemeyeceği yılları görecek kadar uzun bir yaşam dilerim. Hoşça kalın! Tüm samimiyetimle beni her zaman birazcık da olsa sevmeniz için yalvarıyorum ve bu arada, sınırlı küçücük bilgelik çekmecemde yenileri olmadığından doğum gününüzü bu denli zavallı şekilde kutladığım için, sizin arzuladığınız gibi bir <span class="epub-type_pagebreak" id="page126" title="126"></span>olgunluğa erişene kadar beni affetmenizi diliyorum. Ellerinizden bin kez öperim, ölünceye dek size sadık oğlunuz</p>

    <p class="sag-metin">Mannheim, 8 Kasım 1777</p>

    <p class="sag-metin">Wolfgang Amadé Mozart<a class="si-noteref epub-type_noteref" href="#f159" id="ref_f159">159</a></p>

    <p>Mannheim’da haftalar birbirini kovalıyor, Mozart bir türlü Elektör’den kentte kalmasını sağlayacak yanıtı alamıyordu. Artık kış ayları geldiği için, oldukça zor şartlarda geçeceği kesin olan Paris yolculuğuna çıkmak doğru bir karar gibi görünmüyordu. Bu arada masrafları sürekli artıyor, kazandıkları ufak meblağlar geçimlerini sağlamaya yetmiyordu. Böyle durumlarda Leopold Mozart, Salzburg’dan yardım etmeye çalışıyor ancak o da çevresine oldukça yüklü miktarda borçlandığı için, para bulmak her zaman kolay olmuyordu. Bu belirsizlik, herkesten çok Leopold Mozart’ın sinirlerini bozmaya başlamıştı. Mannheim’dan gelen mektupları her defasında olumlu bir haber bulmak umuduyla açıyor; ancak oğlunun hâlâ Elektör’ün cevabını beklediğini öğrenerek öfkeye kapılıyordu.</p>

    <p>Aslında Mozart için de durum iç açıcı değildi. Hemen her gün, Elektör’le konuşma şansı olan kişilerin yanına gidip haber almayı umuyordu. Özellikle Kont Savioli sürekli olarak efendisine ulaşamamaktan yakınıyor, konunun aklında olduğunu söyleyerek genç besteciyi oyalıyordu. Elektör’ün danışmanı konumundaki orkestra şefi yardımcısı Joseph Georg Vogler, bu arabuluculukta belki daha etkin rol alabilirdi ancak Mozart, onu bir türlü sevemiyordu. Büyük olasılıkla orkestra üyeleri tarafından dışlandığı ve Cannabich’le çekişme içinde olduğundan Mozart, onların etkisinde kalıyor, yapıtlarının kötü olduğunu ve bilgisizliğini sık sık gündeme getiriyordu. Aslında müzik teorisi üzerinde araştırmaları bulunan Vogler, Elektör’ün maddi desteğiyle İtalya’da eğitim görmüş, tıpkı Mozart gibi Padre Martini’yle çalışıp Papa tarafından nişanla ödüllendirilmişti. Mannheim’da müzik eğitimi konusunda atılım yaparak Mannheim Tonschule’yi (Mannheim Müzik Okulu) kurmuş ve eğitim amaçlı iki kitap yayımlamıştı. <em>Tonwissenschaft und Tonsetzkunst</em> (Müzik Bilimi ve Armoni) adlı müzik teorisi kitabı ile <em>Stimmbildungskunst</em> (Ses Eğitimi Sanatı) adlı şan eğitimi kitabı 1777’de yayımlanmıştı. Mozart, 13 Kasım tarihli mektupta babasına, Vogler hakkında şu satırları yazıyordu: “Yaz<span class="epub-type_pagebreak" id="page127" title="127"></span>dıklarınızdan Vogler’in kitabını okumadığınızı anlıyorum. Ben Canabich’ten ödünç alarak okudum.” Mozart, babasına kısaca Vogler’in müzik eğitimini nerede aldığını ve İtalya yolculuklarını anlattıktan sonra onun hakkındaki olumsuz düşüncelerini sıralamaya devam ediyordu. “Geri döndükten sonra ruhani âleme katılıp saray vaizi olmuş. Ardından herkesin tahammül edilmez olduğunu söylediği ve her şeyin yanlış olduğu bir <em>miserere</em> bestelemiş. Kimsenin kendisini beğenmediğini görünce de, Elektör’e giderek orkestranın bilerek kötü çaldığını söylemiş. Tek kelimeyle, şef yardımcısı olacak şekilde işleri ayarlamayı bilmiş. Kendini eğitmiş bir aptal ama olduğundan daha fazlasına ulaşması imkânsız. Bütün orkestra, en üstten en alta, onu sevmiyor. Holzbauer’e<a class="si-noteref epub-type_noteref" href="#f160" id="ref_f160">160</a> birçok kötülük yapmış. Kitabı kompozisyondan çok hesap yapmayı öğretiyor. Kendine kalsa üç haftada besteci, altı ayda şarkıcı yetiştirdiğini söylüyor. Ancak bunu yaptığını gören yok.”<a class="si-noteref epub-type_noteref" href="#f161" id="ref_f161">161</a></p>

    <p>Aralık ayı gelmiş, kış iyice bastırmıştı. Kaldıkları oda iyi ısınmadığı ve annesi zamanının büyük bölümünü burada geçirdiği için dostlarının yardımıyla başka bir yere taşındılar; üstelik yeni buldukları evin fiyatı daha uygundu. Sürekli olarak Elektör’ün cevabını bekleyen Mozart, sonunda onunla konuşmayı başarmış ancak yine kesin bir cevap alamamıştı. Karl Theodor, genç bestecinin bahar aylarına dek kentte kalmasını çok istediğini söylemiş ancak bunun çocuklarına ders vermek için olduğunu ima etmişti. Doğal olarak böylesi bir işin maddi geliri fazla değildi. Ancak Elektör hâlâ açık bir kapı bırakıyor, Mozart’la ilgili kesin kararını vermediğini ifade ediyordu.</p>

    <p>Her şeye karşın gelecekten umutluydu. Elektör’ün er ya da geç yeteneğini takdir edeceğinden, kendine uygun bir iş bulacağından emindi. O zamana dek kentteki dostlarıyla hoşça vakit geçirmeye ve birlikte müzik yapmaya devam ediyordu. Bu arada kuziniyle mektuplaşmayı sürdürüyordu. İlk Mozart yaşamöykülerinde, özellikle Nissen’inkinde, hiç bahsedilmeyen bu mektuplar daha sonra kısa alıntılar şeklinde metinlere girmeye başlamış, XX. yüzyılda tümüyle açığa çıkmıştır. Olayın bir başka ilginç yönü, günümüzde yalnızca Mozart’ın kaleminden çıkan mektuplara ulaşılabilmekte, Bäsle’nin yazdıklarının kayıp olduğu sanılmaktadır. Müzik tarihçilerinin pek çoğu, genç kızın gönderdiği <span class="epub-type_pagebreak" id="page128" title="128"></span>cevapların sonraki yıllarda, Mozart’ın eşi Constanze tarafından ortadan kaldırılmış olduğuna inanmaktadır.</p>

    <p>3 Aralık 1777 tarihinde kaleme alınan mektup, kullanılan argo ağırlıklı dil ve kelime oyunlarının fazlalığıyla, iki genç arasındaki yazışmanın nasıl geliştiğine çok iyi bir örnek oluşturur:</p>

    <p class="sag-metin">Mannheim, 3 Aralık 1777</p>

    <p class="mektup"><em>Ma très chère Cousine,</em><a class="si-noteref epub-type_noteref" href="#f162" id="ref_f162">162</a></p>

    <p class="mektup">Size yazmadan önce kenefe gitmeliyim – Artık geçti işte! Ah! Şimdi içim yine rahat ... şimdi yüreğime su serpildi ... artık yine ağız tadıyla yiyip içebilirim! Evet, evet, insan içini ne kadar boşaltırsa yaşamı da o kadar iyi olur. Eğer baş, boyun ve kol ağrılarınız olduğunu yazmasaydınız, 25 Kasım tarihli mektubunuz doğru zamanda elime geçmiş olurdu; ama şimdi, şu anda, halihazırda, artık ağrılarınız olmadığı için 26 Kasım tarihli mektubunuzu zamanında almış oldum. Evet, evet, benim sevgili kuzinim, bu dünyada işler işte böyle yürüyor; kiminde para kesesi var, kiminde para, peki sizinki nerede, <span class="char-style-override-32"></span>’inizde değil mi? <em>Hey presto</em><a class="si-noteref epub-type_noteref" href="#f163" id="ref_f163">163</a>, bakırcı, tut onu, vurma bana, tut onu, vurma bana, kıçımı yala, bakırcı, evet, doğru bu, buna inananlar kutsanacaktır, inanmayanlar Cennet’e gidecektir; ama dosdoğru gidecektir, yoksa benim yazılarım gibi değil. Görüyorsunuz ki istediğim gibi yazabiliyorum ben, güzel de yazabiliyorum karmaşık da, düzgün de yazabiliyorum kargacık burgacık da. Kısa bir süre önce keyfim hiç yerinde değildi, yazılarım güzel, düzgün ve ciddiydi; bugünse çok keyifliyim, o yüzden yazdıklarım karmaşık, kargacık burgacık ve neşeli. Ama şimdi önemli olan sizin hangisinden daha çok hoşlandığınız; ama ikisinden birini seçmelisiniz, benim için ortası diye bir şey yok: ya güzel ya karmaşık, ya düzgün ya da kargacık burgacık, ya ciddi ya da neşeli, ya ilk üç sözcük ya da son üç sözcük. Bir sonraki mektubunuzda kararınızı bekliyorum. Benim kararım belli; gerekirse yürürüm, ama duruma göre, müshil almışsam koşarım, hiç tutamazsam da donuma yaparım. Tanrı senin ayağını korusun, pencerede bir hayvan paçası duruyor. Bu arada sevgili kuzinim, Fräulein Freysinger’in yaptığı ve Fräulein Juliana’nın da iletme nezaketini gösterdiği komplimanlar için size minnettarım. Bana daha fazlasını da yazabileceğinizi söylüyorsunuz ama bu kadarı bile fazla –kabul ediyorum, tek bir mektup için bu kadarı çok fazla; ama zamanla daha fazlası da yazılabilir– anlıyor musunuz beni, sonat<a class="si-noteref epub-type_noteref" href="#f164" id="ref_f164">164</a> konusunda biraz daha sabırlı ol<span class="epub-type_pagebreak" id="page129" title="129"></span>mak gerekiyor, değil mi? Eğer sevgili kuzinim için olsaydı, çoktan bitmiş olurdu (Matmazel Freysinger’in hâlâ bunu düşünüp düşünmediğini kim biliyor ki zaten!) Buna rağmen sonatı en kısa zamanda bitireceğim ve bir mektup yazıp sevgili kuzinimden hepsini uygun bir biçimde iletmesini rica edeceğim. Sırası gelmişken Augsburg’dan ayrıldığımdan beri pantolonumu hiç çıkarmadım; yalnızca geceleri yatağa girmeden önce çıkarıyorum. Ne düşünüyorsunuz hâlâ Mannheim’da olmam hakkında, hâlâ burada? Aslında buradan ayrılmamış olduğum için, zaten hiçbir yere gitmiş de değilim. Ama sanırım yakında Mannheim’dan ayrılacağım. Size tekrar haber verinceye kadar yine Augsburg’dan Mannheim adresime yazmaya devam edebilirsiniz. Amcam beyefendi, hanımefendi ve de küçük hanım bizden sürekli haber almak istiyorlar. Uzun süredir bizden mektup almadıkları için, hasta olduğumuzu düşünerek endişelenmişler. Nihayet önceki gün bizim 26 Kasım tarihli mektubumuzu alınca sevinmişler; bugün, yani 3 Aralık’ta da memnuniyetle yanıt verdiler. Bu durumda size verdiğim sözü tutmuş oluyor muyum? Buna sevinmişsinizdir herhalde. Ama Münih’i sonat için hazırlamayı sakın unutmayın, ne de olsa insan tuttuğu sözü vermeli, erinin sözü olmalı.<a class="si-noteref epub-type_noteref" href="#f165" id="ref_f165">165</a> Ama şimdi efendi olalım.</p>

    <p class="mektup">Size çabucak bir şey anlatmalıyım; bugün yemeği evde değil, Mösyö Wendling diye birinin yanında yedim; bu arada bilmelisiniz ki, kendisi her zaman saat bir buçukta yemek yer, evlidir ve sürekli hastalıklı olan bir kızı vardır. Karısı ise bir sonraki operada söylüyor. Kendisi de flüt çalıyor. Düşünsenize, saat bir buçuk, yatakta olan kızları hariç, hepimiz masada oturmuş yemek yiyoruz.</p>

    <p class="mektup">Kız olsun, erkek olsun bütün iyi dostlarımıza biz ikimizden bir kıç dolusu selamlar. Annenizin ve babanızın selamları da üçüncü sayfanın on ikinci satırında. Bunun dışında, yaşlı bir ineğin taze boklarını saymazsak hiçbir taze haber yok. Kızlık soyadı Schlüsselmacher<a class="si-noteref epub-type_noteref" href="#f166" id="ref_f166">166</a> olan Anna Maria Schlosser’e<a class="si-noteref epub-type_noteref" href="#f167" id="ref_f167">167</a> de böylece veda ediyorum. Hoşça kalın ve beni hep sevin; hemen yazın<a class="si-noteref epub-type_noteref" href="#f168" id="ref_f168">168</a> <em>bana</em>, çünkü soğuk <em>hava</em>, sözünüzü <em>tutun</em>, beni <em>avutun</em>, <em>Addieu, mon Dieu</em><a class="si-noteref epub-type_noteref" href="#f169" id="ref_f169">169</a>, sizi binlerce kez öptüm, artık <em>öldüm, geberdim.</em></p>

    <p class="mektup"><span class="epub-type_pagebreak" id="page130" title="130"></span>Mannheim</p>

    <p class="mektup"><em>Ma très chère Cousine</em></p>

    <p class="mektup"><em>Yok balgam</em></p>

    <p class="mektup"><em>Hiç Berlin’e gelmediniz mi?</em></p>

    <p class="mektup"><em>3 Aralık bugün: Dürüst ve gerçek kuzin perhiz yok bugün,</em><a class="si-noteref epub-type_noteref" href="#f170" id="ref_f170">170</a></p>

    <p class="mektup"><em>güzel ve fırtınalı havada gezen.</em></p>

    <p class="mektup"><em>1777, gece yarısında,W.A. Mozart şimdiden sonsuza.</em></p>

    <p class="mektup"><em>S: sıçmak: çok sert.</em></p>

    <p class="mektup"><em>Amin.</em><a class="si-noteref epub-type_noteref" href="#f171" id="ref_f171">171</a></p>

    <h2 class="ic-baslik">Aloisia</h2>

    <p>Yıl sonunda meydana gelen bir olay, genç bestecinin kentte kalma hayallerinin tümüyle kaybolmasına neden olmuştu. 30 Aralık 1777’de ölen Bavyera Elektörü Maximilian’ın yerine, Karl Theodor geçecekti ve bu Mannheim Sarayı’nın eski önemini kaybetmesi anlamına geliyordu. Yeni durum, yönetim merkezinin Münih olmasını gerektirmiş, Karl Theodor da, sarayındaki sanatçılarla birlikte Münih’e doğru yola çıkmıştı. Oradaki müzisyenlerin büyük bölümü işlerinde kalmaya devam etmiş, yeni Elektör Mannheim’dan beraberinde getirdiği kişileri onlara eklemişti. Bu doğal olarak ortaya bir kadro şişkinliği çıkarmış, Mozart gibi iş bekleyenlerin umudunu tümüyle ortadan kaldırmıştı.</p>

    <p>Leopold Mozart, durumu öğrenir öğrenmez oğlunun Mannheim’ı terk etmesi gerektiğini kavramıştı. Kent artık eski günlerindeki gibi önemli bir merkez olmaktan hızla uzaklaşmaya başlayacaktı. Ancak Mozart’ın buna hiç niyeti yoktu. Uzun süredir Mannheim’dan ayrılmakta ayak sürümesinin gerçek nedenini babasına nasıl açıklaması gerektiğini düşünüyor, uygun bir ortam kolluyordu. Elektör’ün kararsız davrandığı aylarda bile Mozart, sanki için için bu belirsizliğin olabildiğince uzamasına dua ediyor; kentten ayrılmasını geciktirecek olaylara dört elle sarılıyordu.</p>

    <p>Adı Aloisia idi. Aile içinde herkesin “Luise” diye hitap ettiği <span class="epub-type_pagebreak" id="page131" title="131"></span>bu kıza Mozart büyük bir tutkuyla bağlanmıştı. Genç kızın inanılmaz güzellikte bir sesi, etkileyici gözleri vardı, ayrıca çok iyi piyano çalıyordu. Mozart’la büyük olasılıkla babası vasıtasıyla tanışmıştı. Sarayda görevli Fridolin Weber, şarkıcılık ve suflörlük yapıyor aynı zamanda nota kopisti olarak çalışıyordu. Gençliğinde bir süre hukuk eğitimi almış, resmî görevlerde çalışmış ancak işleri ters gidince tiyatro dünyasına yönelmişti. Mozart, eserlerinin kopyasını çıkartmak için ona başvurmuş, sonrasında ailesiyle tanışmıştı. Dördü kız beş kardeştiler, anneleri Cäcilia Weber, içkiye olan düşkünlüğü nedeniyle zaman zaman sorunlar yaşasa da, genelde uyumlu ve neşeli bir aile hayatları vardı. En büyük kardeşin adı Josepha’ydı, onu içlerinde tek erkek olan Johann Nepomuk izliyor, Aloisia, Constanze ve Sophie sırasıyla devam ediyordu.<a class="si-noteref epub-type_noteref" href="#f172" id="ref_f172">172</a> Mozart, bu aileyle yolunun ileride yeniden kesişeceğinden ve özellikle Constanze’nin, yaşamında çok farklı bir yeri olacağından, o günlerde doğal olarak habersizdi.</p>

    <p>Mozart ilk andan itibaren kendini Weber ailesinin yanında evindeymiş gibi hissetmeye başlamış; Aloisia’yla piyanonun başında geçirdiği saatlerin bitmesini hiç istememişti. Birlikte çalışarak genç kızın şarkı söylemesinin daha da gelişeceğine inanıyordu. Ona karşı hissettikleri Bäsle’den farklıydı. Bu kez sadece gülüp eğlenmek, kaba saba şakalaşmak yerine, her ânını kaplayan müziği paylaşmak istiyordu. Özellikle Aloisia’nın sesini duymak her defasında Mozart’ın aklını başından alıyordu. Ancak bir sorun vardı: Bu durumu, babasına nasıl açıklayacaktı? Konuyu fazla büyütmeden vermek ve Leopold Mozart’ın kulağına hoş gelecek kelimelerin ardına sığınmak en doğrusu olacaktı.</p>

    <p>Sonunda kendinde o cesareti buldu ve 17 Ocak 1778 tarihli mektubunda şunları yazdı: “Gelecek Çarşamba, birkaç günlüğüne Kircheim-Bolanden’e, Oranje Prensesi’ni ziyarete gidiyorum. Herkes Prenses hakkında çok olumlu konuştuğu için gitmeye karar verdim. Prenses, yakın arkadaşım olan Hollandalı bir subayı, yılbaşında beni yanında götürmediği için fena halde azarlamış. Bu <span class="epub-type_pagebreak" id="page132" title="132"></span>geziden en az sekiz <em>louis</em> altını kazanacağımı umuyorum. Prenses şarkı söylemeye çok meraklı olduğu için dört aryamın kopyasını çıkarttım; ayrıca bir senfoni de götürüyorum. Çünkü sarayda çok iyi bir orkestra var ve her akşam konser düzenleniyor. Aryaları geziye benimle birlikte gelecek Bay Weber adlı bir kişi kopya edeceği için bana pahalıya mal olmayacak. Size onun kızından daha önce bahsettim mi bilmiyorum? Mükemmel şarkı söylüyor, billur gibi bir sesi var. Sadece rol yapmasını biraz ilerletmesi gerek, bunu başarırsa her operada primadonna olarak sahneye çıkabilir. Henüz on altı yaşında.<a class="si-noteref epub-type_noteref" href="#f173" id="ref_f173">173</a> Babası son derece namuslu, çocuklarını iyi eğiten bir Alman; bu yüzden kızıyla çok ilgileniyor. Bay Weber’in altı çocuğu var, beş kız<a class="si-noteref epub-type_noteref" href="#f174" id="ref_f174">174</a>, bir erkek. Karısı ve çocuklarıyla on dört yıl boyunca iki yüz <em>gulden</em> ile geçinmek zorunda kaldıktan sonra, işini çok iyi yaptığı ve Elektör’e çok yetenekli bir şarkıcı yetiştirdiği için şimdi dört yüz <em>gulden</em> kazanıyor. Kızı, De Amicis<a class="si-noteref epub-type_noteref" href="#f175" id="ref_f175">175</a> için bestelediğim korkunç pasajlarla dolu aryayı<a class="si-noteref epub-type_noteref" href="#f176" id="ref_f176">176</a> mükemmel söylüyor. Bu aryayı Kircheim-Bolanden’de de söyleyecek”<a class="si-noteref epub-type_noteref" href="#f177" id="ref_f177">177</a>.</p>

    <p>Satır aralarındaki ayrıntılar, Mozart’ın babasının nelerden etkilenebileceğini çok iyi bildiğini gösteriyordu. Her şeyden önce uzun süredir parasızlıktan yakınan Leopold Mozart’a ilk haber olarak yapmayı planladığı ve sekiz <em>louis</em> altını kazanmayı umduğu geziyi müjdeleyerek başlamış, ardından aryaları kopya etmek için fazla masraf yapmayacağını açıklamış ve bu iyiliği borçlu olduğu kişiyi babasına tanıtmıştı. Hemen ardından, son derece gündelik bir olaydan söz edercesine, kızını daha evvel tanıtıp tanıtmadığını hatırlamadığını vurgulamış, mükemmel şarkı söylemesini övmeye başlamıştı. İlk mektupta babasını daha fazla şüphelendirmemek için ağırlıklı olarak Fridolin Weber’den söz etmiş, adamın çocuklarını iyi eğitebilmek için çaba harcadığını eklemeyi unutmamıştı. Çünkü bu, Leopold Mozart için bir insanda bulunması gereken en önemli vasıflardan biriydi. Ailenin zor şartlarda geçindiğini, yıl<span class="epub-type_pagebreak" id="page133" title="133"></span>larca sadakatle hizmet ettiklerini vurgulayıp kızının şarkı söylemedeki becerisini tam olarak vurgulamak için hangi aryadan bahsettiğinin adeta altını çizmiş, ünlü soprano De Amicis’in teknik becerilerine babasının da en az kendi kadar hayran olduğunu bildiğinden bunu vurgulamaya özen göstermişti. Mektubun bir başka ilginç yanı da, Aloisia ve babasından bahsettiği bu bölümün hemen ardından, birkaç gün önce düzenlenen konserden ve orada çok fazla sevmediği Vogler’le karşılaşmasından söz etmesiydi.</p>

    <p>Leopold Mozart bu mektuba verdiği yanıtta, sağlıklarının yerinde olduğuna sevindiğini belirtiyor ve kızıyla kendisinin de sıhhatli olduklarını ekliyordu. Onu asıl ilgilendiren, bir süre önce Padre Martini’ye yazdığı mektubuna cevap almış olmasıydı. Leopold Mozart, Elektör üzerinde çok etkili olduğunu duyduğu Padre Martini’den, oğlunun Mannheim’da işe alınması konusunda yardım rica etmişti. Gelen cevap oldukça diplomatikti. Konuyu sarayda görevli Anton Raaff’a ileteceğini belirten Padre Martini, Leopold Mozart’ın az da olsa umutlanmasına neden olmuştu. Ancak Elektör’ün o sıralarda, İtalya’dan gelecek tavsiye mektuplarından önce dikkate alması gereken yeni bir görevi vardı ve bu görev ne yazık ki Mozart’ın beklentilerini karşılamıyordu.</p>

    <p>Aslında artık bunların hiçbiri Mozart’ın ilgisini çekmiyordu. Onun aklında yalnızca Aloisia ve onun kusursuz şarkıcılığı vardı. 4 Şubat tarihinde babasına yazdığı mektupta, Bay Weber ve kızıyla birlikte yaptıkları geziyi en ince ayrıntısına dek anlatmıştı:</p>

    <p>“Öncelikle Kirchheim-Bolanden’de sevgili dostlarımla yaşadıklarımı size anlatmam gerek. Tam bir tatil oldu. Cuma sabahı saat sekizde Bay Weber’lerin evinde kahvaltı ettikten sonra yola çıktık. Dört kişilik, rahat bir arabayla yolculuk yapıyorduk. Saat dörtte Kircheim-Bolanden’e vardık ve gelişimizi bir notla saraya bildirdik. Ertesi gün başkemancı Bay Rothfischer<a class="si-noteref epub-type_noteref" href="#f178" id="ref_f178">178</a> bizi görmeye geldi. Onun hakkında Mannheim’da çok olumlu sözler duymuştum, bende de aynı izlenimi uyandırdı. Akşam saraya gittik. Matmazel Weber üç arya söyledi. Tek kelimeyle olağanüstüydü. Geçen mektubumda ondan biraz bahsetmiştim ancak şimdi yapabileceklerini daha yakından görünce onu daha fazla anlatmaktan kendimi alamıyorum. Konserden sonra sarayda yemek yedik. Ertesi gün pazar olduğu için konser yoktu, yemek için saraya gide<span class="epub-type_pagebreak" id="page134" title="134"></span>bilecekken kaldığımız yerde üçümüz birlikte yemeği tercih ettik. Baş başa hiç olmadığı kadar iyi vakit geçirdik.</p>

    <p>Pazartesi, salı ve çarşamba günleri hep konser vardı. Matmazel Weber toplam on üç kez şarkı söyledi, iki kez de piyano çaldı; hiç de kötü çalmıyor. Beni en çok şaşırtan çok iyi nota okuması. Düşünün bir kere, benim zor bir sonatımı ağır ancak hiç yanlış yapmadan deşifre etti. Kendi adıma o sonatı, Vogler’den dinlemektense ondan dinlemeyi tercih ederim.”<a class="si-noteref epub-type_noteref" href="#f179" id="ref_f179">179</a></p>

    <p>Mozart’ın bu yolculuk boyunca çok mutlu olduğu her halinden belli oluyordu. Fridolin Weber, onun için bir anlamda babasının yerini tutmuş gibi görünüyordu, hatta o denli otoriter davranmadığı için belki kendini daha rahat hissediyordu. Leopold Mozart’tan on dört yaş genç olan adam, Mozart’tan yirmi üç yaş büyüktü yani bir çeşit büyük ağabey olarak da algılanabilirdi. Aloisia ise güzelliğinin yanı sıra şarkı söylemesiyle de genç besteciyi tam anlamıyla etkisi altına almıştı. Ancak burada gözden kaçırılmaması gereken bir başka detay, Mozart’ın büyük bir hayranlık duyduğu genç kızın piyano çalışı için, oldukça ölçülü ifadeler kullanmasıydı. Hiç sevmediği Vogler’den daha iyi olduğunu söylese de, şarkıcılığı kadar kusursuz olmadığı kesindi. Bu da, Mozart’ın sanatsal değerlendirmelerde ne denli objektif davranabildiğinin en iyi kanıtlarından biridir.</p>

    <p>Mektupta birlikte yapılan konser gezisinin ayrıntılarından sonra, Mozart’ın gelecek için tasarladıklarıyla ilgili bölüme sıra gelmişti. İşte bu noktadan itibaren Leopold Mozart, oğlunun yazdıklarını okurken derin bir endişeye kapılmaya başlamış olmalıydı; bunca yıldır üzerine titrediği evladı onu hayrete düşürüyordu. İşin ilginç yönü Mozart, yazdıklarını büyük bir içtenlikle kaleme alıyor; etkisini kuvvetlendirmek için annesinin de kendine katıldığını sık sık vurguluyordu.</p>

    <p>Mozart, bir süre önce Mannheim’daki yakın dostları flütçü Johann Wendling ve obuacı Friedrich Ramm’la Paris’e gitme planlarından babasına bahsetmiş; bu iki ismin orada iyi ilişkileri olduğunu ve bunun da kendisine yardımcı olabileceğini bildirmişti. Ancak şimdi Weber ailesinden, özelikle de Aloisia’dan ayrılmayı hiç istemediği için babasına bir mazeret uydurması gerekiyordu. Delikanlı her zaman olduğu gibi, Leopold Mozart’ın <span class="epub-type_pagebreak" id="page135" title="135"></span>zayıf yönünü çok iyi biliyordu: “Wendlig çok dürüst ve çok iyi bir adam ancak ne yazık ki inançsız biri. Ramm çok yararlı bir insan ancak fazla özgür.”<a class="si-noteref epub-type_noteref" href="#f180" id="ref_f180">180</a> Dostlarının zaaflarını böylece vurguladıktan sonra, kendisi gibi inançlarına bağlı birinin, bu tip kişilerle birlikte seyahat etmekten fazla hoşlanmayacağını söylüyordu. Oğluna her zaman iyi bir Hıristiyan olmasını öğütleyen babasının bu durumda söyleyecek fazla bir şeyi olmamalıydı.</p>

    <p>Sıra, Mozart’ın bundan sonra ne yapmak istediğini açıklamasına gelmişti. Önce Leopold Mozart için çok önemli olan maddi sorunların nasıl aşılacağını açıklamak gerekiyordu. Bir süre önce Ferdinand Dejean adlı Hollandalı bir amatör müzisyen, ondan flüt için eserler yazmasını istemiş, karşılığında iki yüz <em>gulden</em> vereceğini söylemişti. Bu meblağ onun uzunca bir süre Mannheim’da kalmasına yeterdi. “Şu anda hiç durmadan De Jean’ın yapıtlarını tamamlamak için uğraşıyorum, böylece 200 <em>gulden</em> alacağım. Burada istediğim kadar kalabilirim. Bay Weber, civardaki konser olasılıklarını değerlendirecek. Birlikte seyahat etmek istiyoruz. Onunla birlikte seyahat ettiğim zaman tıpkı sizinleymişim gibi hissediyorum, bu yüzden onu çok seviyorum. Size çok benziyor, karakteri, düşünme tarzı sizin gibi. Annem size yazmaya vakit bulabilse benzer şeyleri söyleyecek. Birlikte yaptığımız gezide çok rahat ettiğimi itiraf etmeliyim. Çok rahattı ve çok eğlendik. O konuşurken sizi duyar gibi oluyorum. Yanında hiçbir şeyle ilgilenmem gerekmiyor, tek kelimeyle bir prens gibi hizmet görüyorum.”<a class="si-noteref epub-type_noteref" href="#f181" id="ref_f181">181</a></p>

    <p>Mozart, mektubun sonraki bölümünde artık kendini tümüyle Weber ailesiyle yapmayı planladığı geziye kaptırmış gibiydi. Büyük bir heyecanla planlar kuruyor babasını da bu işin olabilirliğine inandırmak istiyordu. Hatta ondan İtalya’daki dostlarıyla en kısa sürede görüşmesini, Aloisia’nın nerelerde sahneye çıkabileceğini araştırmasını rica ediyordu. Genç kızın başrolünü oynayacağı bir eser için kendi, ücretinin yarısını almaya razıydı. Üstelik Mannheim’dan İtalya’ya doğru yapacakları bir gezide büyük olasılıkla Salzburg’a da uğrayacaklar ve iki aile birbirini yakından tanıyacaktı.</p>

    <p>“Bu aileyi gerçekten çok seviyorum ve onları mutlu etmekten başka bir düşüncem yok, bunu belki de gerçekleştirebilirim. Onlara tavsiyem İtalya’ya gitmeleri. Sizden de ricam en kısa zaman<span class="epub-type_pagebreak" id="page136" title="136"></span>da İtalya’daki dostlarımız aracılığıyla orada bir primadonnaya ihtiyaçları olup olmadığını araştırmanız. Matmazel Weber’in şarkı söylemesine her şeyimle kefil olurum ve bu bana büyük onur verir. Birlikte çalışmalarımızdan kısa zamanda çok şey öğrendi. Eğer bu gezi<a class="si-noteref epub-type_noteref" href="#f182" id="ref_f182">182</a> gerçekleşirse Bay Weber ve kızıyla birlikte Salzburg’da sevgili babamı ve ablamı da ziyaret edebiliriz. Ablam Matmazel Weber’i tanıyınca gerçek bir arkadaş bulacak, onun burada, tıpkı ablamın Salzburg’da olduğu gibi, iyi bir ünü var. Babası, tıpkı benim babam gibi, tüm aile Mozart’lara çok benziyor. Onlarla birlikte Salzburg’a gelirsem çok sevineceğim ve siz de onun şarkı söylemesini duyabileceksiniz. Lütfen İtalya’ya gidebilmemiz için elinizden geleni yapın, biliyorsunuz opera bestelemek benim için en önemli şey.”<a class="si-noteref epub-type_noteref" href="#f183" id="ref_f183">183</a></p>

    <p>Oğlunun yazdıklarına karısının eklediği satırlar Leopold Mozart’ın endişesini daha da arttırdı: “Sevgili Kocacığım, bu mektuptan da öğrendiğin gibi Wolfgang yeni dostlar edindi. Ve çok iyi bildiğin gibi böyle olunca onlar için her şeyini vermek istiyor. Yalnız kızın inanılmaz güzellikte şarkı söylediği gerçek. (...) Weber ailesiyle tanıştığından beri tümüyle değişti, benim yanımda vakit geçirmek istemiyor. (...) Bu satırları o evde yokken aceleyle ve ondan gizli yazıyorum. Hoşça kal. Her zaman sadık karın.”<a class="si-noteref epub-type_noteref" href="#f184" id="ref_f184">184</a></p>

    <p>Leopold Mozart, o güne dek oğlundan yüzlerce mektup almış, pek çoğunda onun çocuksu hayalleriyle karşılaşmış, çoğuna gülüp geçmişti. Ancak bu kez durum çok farklıydı. Delikanlı gerçekten kendini, yazdığı fikirlere inandırmış ve yaşamını bu uğurda feda etmeye karar vermişti. Bunca emekle büyüttüğü, üzerine titrediği oğlu, Weber ailesinin peşine takılıp yoksul çalgıcılar gibi kent kent dolaşma hayalleri kuruyordu. Bir şeyler yapmalı, vakit kaybetmeden kontrolü ele almalıydı. Öfkeyle hareket etmemeli ancak düşüncelerinin ne denli anlamsız olduğunu oğluna açıklamalıydı. Tüm kızgınlığına rağmen mantık çerçevesi dışına çıkmadan her şeyi en ince ayrıntısına dek açıklamalıydı. 11 Şubat günü yazmaya başladığı mektubu ancak bir gün sonra tamamlayabildi ve hiç zaman kaybetmeden oğluna gönderdi. “<span class="mektup char-style-override-34" xml:lang="tr-TR">Sevgili Oğlum, 4 Şubat tarihli mektubunu hayret ve korku içinde okudum. Uykusuz geçen bir gecenin ardından, yorgun bir şekilde, bugün, ayın <span class="epub-type_pagebreak" id="page137" title="137"></span>11’inde yazmaya başladığım cevabı çok yavaş, kelime kelime yazarak yarına dek tamamlamayı umuyorum. Almış olduğum mektup bana, oğlumun çok iyi tanıdığım kötü yönünü gösterdi. Başkalarının ağzından çıkan ilk söze kanması, onları hiç düşünmeden kabul etmesi, olayları fazla tartmadan kendi adını ve ailesinin onurunu bu yolda feda etmesi onun en kötü yönlerinden biri. Bu mektup beni derinden yaraladı.”</span></p>

    <p>Leopold Mozart oğlundan, yazdıklarını büyük bir dikkatle okumasını istedikten sonra çocukluk günlerinden bir anıya dönmüştü. Çok küçük yaşlardan beri aralarında eşine ender rastlanır bir ilişki vardı: “Küçük bir çocukken, her gece uykudan önce sana söylediğim aynı şarkıyı dinler, sonunda defalarca burnumu öperek, yaşlandığım zaman beni cam bir fanus içine koymak istediğini, böylece hep yanında kalmamı sağlayacağını ve aynı zamanda başkalarından da koruyacağını söylerdin.” Eski günlerdeki bu duygulu sahnenin hatırlatılmasının ardından, sıra Mozart’ın son yolculuğa çıkış nedeninin bir kez daha vurgulanmasına gelmişti: “Yolculuğunun iki nedeni vardı: İyi ve sürekli bir iş aramak, eğer bu mümkün olmazsa bol kazanç getirecek şehirlerde kendini göstermek. Her iki ihtimalde de amaç, ailene ve sevgili ablana yardım etmek, kendini dünyaya tanıtmaktı. Bunu yapmak, Tanrı tarafından sana bahşedilen olağanüstü yetenek yüzünden boynunun borcu olmalı.”</p>

    <p>Babası, Mozart’ın Salzburg’dan ayrıldıktan sonraki dönemde yaşadıklarını satır başlarıyla hatırlatmayı uygun bulmuştu: “Augsburg’da küçük maceralar yaşadın, kardeşimin kızıyla keyifli anlar geçirdin. Mannheim’da çok iyi vakit geçirdin. Bay Cannabich tarafından övüldün, bestelediğin piyano sonatının <em>Adagio</em>’sunda, onun kızının portresini çizdin, kısacası en gözde dostların onlardı. Daha sonra Bay Wendlig’le dostluğun geldi. Ve en yakın arkadaşın o oldu. Bir süre sonra Bay Weber’le dostluk kurdun, öncekilerin hepsi unutuldu. Şimdi bu aile en şerefli en dini bütün aile ve kızları da, seninle Weber ailesi arasında oynanmakta olan trajedinin başrol oyuncusu.” Leopold Mozart, oğlunun düşüncelerinin ne denli çocukça olduğunu gösterebilmek için, ona çok yakından tanıdığı müzik dünyasından örnek vererek işe başlaması gerektiğinin farkındaydı: “Onu<a class="si-noteref epub-type_noteref" href="#f185" id="ref_f185">185</a> primadonna olarak İtalya’ya götürmek istiyorsun. Lütfen bana söyler misin, sen, öncesinde Alman top<span class="epub-type_pagebreak" id="page138" title="138"></span>raklarında bir kez bile sahneye çıkmamış birinin, oralarda başarı kazandığına tanık oldun mu?”</p>

    <p>Ancak mektubun bundan sonrasında Leopold Mozart’ın sabrı taşmaya başlamış, yavaş yavaş hiddeti artmıştı: “Yazmaya hâlâ elimin varmadığı önerin, Bay Weber ve kızlarıyla<a class="si-noteref epub-type_noteref" href="#f186" id="ref_f186">186</a> dünyayı dolaşma fikrin, neredeyse aklımı kaçırmama neden olacaktı. Sevgili oğlum, nasıl böyle bir düşünceyi ciddiye alabiliyorsun, yazdıkların bana bir roman gibi geldi. Gerçekten tüm ününü, yaşlı anne ve babanı, sevgili ablanı bir kenara bırakıp böyle bir yolculuk yapmayı düşünüyor musun? Beni çok iyi tanıyan, ayrıca seni de seven bu kentte ve Başpiskopos’un önünde rezil olmamı mı istiyorsun?” Leopold Mozart, oğlunun yeteneğini harcamasına göz yummamaya kararlıydı. Bir baba olarak elinden gelen her şeyi yapmalı, Paris’e gitmesini sağlamalıydı. Bu nedenle, karşılıklı konuştuğunu varsaydığı Mozart’a tüm gücüyle seslendi: “Derhal Paris’e doğru yola çık! Büyük insanların yanında yerini al! ‘<em>Aut Caesar aut nihil!</em>’<a class="si-noteref epub-type_noteref" href="#f187" id="ref_f187">187</a> Paris’i görme fikri, seni bu boş hayallerden koruyabilir. Yetenekli bir insanın ünü, ancak Paris’ten tüm dünyaya yayılabilir.”</p>

    <p>Leopold Mozart, bu sert çıkışın ardından, daha yumuşak bir ifadeyle oğlunun gönlünü alıcı sözler yazmaya özen gösterdi: “Sevgili oğlum, beni kızgın bir babadan çok, gerçek bir arkadaş gibi gör. Paris’te ün ve para kazandıktan sonra İtalya’ya gidip istediğin gibi opera besteleyebilir, Mademoiselle Weber’i de orası için önerebilirsin. Yüz yüze konuşmak, emprezaryolara yazılan mektuplardan daha iyi sonuç verir. Bununla birlikte, ben bu yolu da deneyeceğim<a class="si-noteref epub-type_noteref" href="#f188" id="ref_f188">188</a>. En kısa zamanda bana cevap yaz. İkimiz de seni milyonlarca kez öpüyoruz. Yaşlı ve dürüst baban.</p>

    <p>Nannerl kendi hesabına iki gündür ağlıyor.</p>

    <p>Annen de seninle birlikte Paris’e gitmeli ki, orada düzen sağlanabilsin.”<a class="si-noteref epub-type_noteref" href="#f189" id="ref_f189">189</a></p>

    <p>Mektup, Mozart üzerinde beklenilen etkiyi yapmıştı. Babasının düşünceleri onun için her zaman çok önemliydi. Sevdiği insanla bilinmez bir ufka doğru kanat çırpmak istemiş ama bunu başa<span class="epub-type_pagebreak" id="page139" title="139"></span>ramamıştı. Mannheim’dan ayrılmanın Aloisia’yla olan ilişkisinin boyutunu değiştireceğinin farkındaydı. Babasına yazdığı cevapta, onun bu şekilde düşüneceğini tahmin ettiğini belirtiyor ancak bu konudan kendisine bahsedeceğine dair Weber ailesine söz verdiğini ekliyordu. Mozart bu süreçte ağır bir hastalığa yakalanmış, soğuk algınlığı yüzünden birkaç gün yataktan çıkamamıştı. Belki bozulan morali, bünyesini zayıflattığı için hastalığa yenik düşmüştü. Belki de Nannerl gibi ağlayarak geçirmek istediği birkaç gün boyunca hastalığını bahane ederek herkesten uzak kalmayı seçmişti.</p>

    <p>1778 Şubatı sona ererken Mozart artık Mannheim’da daha fazla kalamayacağının farkındaydı. Baştan planlandığı gibi Paris’e gitmeli, şansını orada denemeliydi. Yine de olabildiğince ağır hareket etmekten kendini alamıyordu. Aloisia’nın bulunduğu kentte geçireceği her saat ona başka bir mutluluk veriyordu. Babası, Paris’te ne yapması, kimlerle konuşması gerektiğini en ince ayrıntısına dek yazıyordu. Aslında bu denli titizlenmekte haksız sayılmazdı. Çok hareketli ve karmaşık bir kent olan Paris’te “yoldan çıkmak” an meselesiydi. Leopold Mozart, önceki ziyaretlerinde daima kendileri gibi insanlarla arkadaşlık etmeye büyük özen gösterdiği için, başlarına bir şey gelmediğini belirterek bu kez de aynı şekilde davranması için oğlunu uyarıyordu. Özellikle kadınlar konusunda çok dikkatli olmasının altını çiziyordu. Ayrıca bu yolculuğun onu Salzburg’dan, dolayısıyla kendinden çok daha uzağa götüreceğine de üzülüyordu. Aslında Leopold Mozart gerçekten oğluyla bir babadan çok, bir arkadaş gibi konuşmaya özen gösteriyor, zorda kalmadıkça otoriter bir tavır sergilemiyordu. Büyük olasılıkla Mozart üzerinde bu denli etkili olabilmesinin altında yatan gerçek neden buydu.</p>

    <p>Babasının endişelerine hak veren Mozart, 28 Şubat tarihli mektubunda onu rahatlatmak istercesine şu satırları yazıyordu: “Her şeyi bana bırakın. Tüm gücümle Mozart adını yüceltmek için çaba harcayacağım, bu konuda hiç şüphem yok.”<a class="si-noteref epub-type_noteref" href="#f190" id="ref_f190">190</a> Aynı mektupta, Mannheim’daki son günlerinde bestelediği iki aryadan da söz ediyordu. İlkini (KV 295, <em>Se al labro mio con credi</em>) tenor Anton Raaff için yazmış ve kendisine ulaştırmıştı. Ayrıca yapıt üzerinde istediği düzeltmeleri yapmaya hazır olduğunu belirterek, onun sanatına ne denli değer verdiğini vurgulamıştı. Aryayla ilgili babasına her zaman olduğu gibi ayrıntılı bilgi vermeyi ihmal etmiyordu: “Dün <span class="epub-type_pagebreak" id="page140" title="140"></span>Raaff’ın yanındaydım ve ona bugünlerde bestelediğim bir aryayı götürdüm. Sözleri, ‘<em>Se al labro mio con credi, bela nemica mia,</em>’<a class="si-noteref epub-type_noteref" href="#f191" id="ref_f191">191</a> şeklinde. (...) Aryayı beğenmezse bana çekinmeden söyleyebileceğini, üzerinde her türlü düzeltmeyi yapmaya, hatta başka bir tane bestelemeye hazır olduğumu söyledim. ‘Tanrı esirgesin,’ diye cevap verdi: ‘Arya kalmalı, çok güzel, yalnız sizden ricam biraz kısaltmanız, eski formumda değilim.’ ‘Büyük bir memnuniyetle,’ dedim, ‘Onu bu uzunluğa getirmek için çok uğraştım, kısaltma yapmak her zaman için mümkün ama eklemek oldukça zor.’ Diğer bölümünü de söyledikten sonra gözlüğünü çıkardı, dikkatle bana baktı ve, ‘Güzel, güzel! Çok güzel bir ikinci bölüm,’ diye üç kez tekrarladı. Yanından ayrılırken bana çok kibar bir şekilde teşekkür etti. Yapıtı keyifle söylemesini sağlayacak düzeltmeleri yapmaya hazır olduğumu yineledim. Bir aryanın, bir şarkıcının sesine, tıpkı iyi dikilmiş bir elbise gibi mükemmel uyması çok hoşuma gidiyor. (...) Bu aryadan önce çalışma olması için, ‘<em>Non so d’onde viene</em>,’<a class="si-noteref epub-type_noteref" href="#f192" id="ref_f192">192</a> sözleriyle başlayan bir aryaya başladım. (...) Önceleri Raaff için düşündüğüm bu parçanın onun için çok tiz olduğuna karar verdim, biraz daha çalışıp çalgıları da katınca bir soprano tarafından seslendirilmesinin daha iyi olacağını anladım. Onu Madeimoiselle Weber için bestelemeye karar verdim.”<a class="si-noteref epub-type_noteref" href="#f193" id="ref_f193">193</a></p>

    <p>Böylece Mozart, sesine ve şarkıcılığına büyük hayranlık duyduğu Aloisia için ilk aryasını bestelemişti (KV 294, “Non so d’onde vieni”). Yaklaşık on beş gün sonra ayrılmak zorunda olduğu genç kıza, bu yapıt yardımıyla duygularını anlatmak ister gibiydi. Pietro Metastasio’ya ait olan sözler, Mozart ve Aloisia’nın durumuna çok uyuyordu:</p>

    <div class="siir html5_section">
      <p><em>Non so d’onde viene</em></p>

      <p><em>Quel tenero affetto,</em></p>

      <p><em>Quel moto che ignoto</em></p>

      <p><em>Mi nasce nel peto,</em></p>

      <p><em>Quel gel che le vene</em></p>

      <p><em>Scorrendo mi va.</em><a class="si-noteref epub-type_noteref" href="#f194" id="ref_f194">194</a></p>
    </div>

    <p><span class="epub-type_pagebreak" id="page141" title="141"></span>Doğal olarak, Mozart’ın müziğinin sözlere fazla gereksinimi yoktu. Aloisia’nın yumuşacık ama yeri geldiğinde en tiz notalara dek rahatlıkla tırmanabilen sesi için, yapabildiğinin en iyisini ortaya koydu. Ayrıca yapıtın notalarını genç kıza verirken ilk sayfasına İtalyanca olarak şu sözleri yazdı: “<em>di Amadeo Wolfgango Mozart mpr. Per la Signora Weber a Mannheim li 24, di Feb. 1778.</em><a class="si-noteref epub-type_noteref" href="#f195" id="ref_f195">195</a>”<a class="si-noteref epub-type_noteref" href="#f196" id="ref_f196">196</a> Bu şekilde, bir anlamda birlikte çıkmayı planladıkları İtalya gezisinin özlemini biraz olsun gidermek ister gibiydi.</p>

    <p>Şubat ayı sonunda Bäsle’ye gönderdiği mektup, Mozart’ın uzun zamandır ciddi konularla uğraşmaktan ne denli sıkıldığının en iyi kanıtıdır.<a class="si-noteref epub-type_noteref" href="#f197" id="ref_f197">197</a></p>

    <p class="sag-metin">Mannheim, 28 Şubat 1778</p>

    <p class="mektup"><em>Mademoiselle</em></p>

    <p class="mektup"><em>Ma très chère cousine!</em><a class="si-noteref epub-type_noteref" href="#f198" id="ref_f198">198</a></p>

    <p class="mektup">Belki de benim öldüğümü sanacak ve hatta buna inanacaksınız! –geberdim mi?– ya da nalları diktim mi? Tabii ki hayır! Böyle düşünmeyiniz, rica ediyorum; zira düşünmek ve sıçmak iki ayrı şeydir! Ölmüş olsaydım nasıl böyle güzel yazabilirdim? Bu nasıl mümkün olurdu? – Bu kadar uzun süre sessiz kalmış olduğum için hiç de özür dilemeyeceğim, çünkü bana inanmayacaksınız; ama evet, gerçek gerçektir! – Yapacak o kadar çok şeyim vardı ki, belki Bäsle’yi düşünecek zaman bulduysam da, yazacak zamanım olmadı, onun için ben de böylece bırakmak zorunda kaldım işte.</p>

    <p class="mektup">Ama şimdi, nasıl olduğunuzu ve kendinizi nasıl hissettiğinizi sorma onurunu bahşedin bana. – hâlâ canlı kanlı <em>mısınız</em><a class="si-noteref epub-type_noteref" href="#f199" id="ref_f199">199</a>? – yoksa yaralı <em>mısınız</em>? – bana birazcık daha tahammül edebilir <em>misiniz</em>? – bana tebeşirle daha sık yazabilir <em>misiniz</em>? – sonra beni yine de bir ara düşünebilir <em>misiniz</em>? – ara sıra kendinizi asmak ister <em>miydiniz</em>? – belki de bana <em>kızgındınız</em>? Zavallı bir deli olan <em>bendeniz</em>; belki de kendi isteğinizle barış yapmak <em>isterdiniz</em>, ya da ben gidip bütün onurumla birini dağıtırım <em>görürsünüz</em> – işte <em>güldünüz</em> – zafer! Kıçlarımız da barışın simgesi olacak! – bana daha fazla direnemeyeceğinizi düşünüyordum. Evet, evet, farkındayım ben ne <em>yaptığımın</em>, bugün bir <span class="epub-type_pagebreak" id="page142" title="142"></span>bok daha <em>yapmalıyım</em>, 14 gün sonra Paris’e gidecek olmama <em>rağmen</em>, yine de bana cevap yazmak isterseniz, bulunduğunuz Augsburg şehrinden, bana yazınız ki, yakın <em>zamanda</em>, böylece mektubunuzu alabileyim <em>zamanında</em>, aksi halde gidersem <em>oraya</em>, mektubunuz yerine alırım <em>hava</em>...</p>

    <p class="mektup">Şimdi bir başka konuya geçelim: Karnaval akşamında bir güzel neşelenmişsinizdir. Augsburg’da böyle zamanlarda buradakinden daha fazla eğlenebiliyor insan. Yanınızda olmayı arzu ederdim, böylece sizlerle birlikte hoplayıp zıplayabilirdim. Anneciğim ve ben, ikimiz de babanız beyefendiye, anneniz hanımefendiye ve siz sevgili Bäsle’ye selamlarımızı gönderiyoruz ve üçünüzün de sağlık ve esenlik içinde olmanızı diliyoruz. Bizler Tanrı’ya şükür öyleyiz. Buna inanmam. Ne kadar iyi, iyi o kadar. <em>à propos</em><a class="si-noteref epub-type_noteref" href="#f200" id="ref_f200">200</a>: Fransızcayla işler nasıl? – yakında tamamen Fransızca bir mektup yazabilir miyim? – Paris’ten yazacağım ne de olsa! Söyleyiniz bana, <em>spunicunifait</em><a class="si-noteref epub-type_noteref" href="#f201" id="ref_f201">201</a> hâlâ sizde mi? – buna inanırım. Şimdi artık bitirmeden önce, zira birazdan son vermek zorundayım, çünkü acelem var, zira şimdi artık yapacak hiçbir şeyim yok ve ayrıca, gördüğünüz gibi yerim de olmadığı için; kâğıdım neredeyse bitiyor; zaten yorgunum da; sürekli yazmaktan parmaklarım yanıyor ve nihayet gerçekten yerim olsaydı da ne yazacağımı bilemezdim. Size anlatmayı düşündüğüm hikâyeden başka. O halde dinleyiniz. Bu olayın meydana gelmesinin üzerinden henüz çok zaman geçmedi; bu civarda olmuştu. Buralarda çok da dikkat çekti, çünkü imkânsız görünüyordu; laf aramızda olayın sonu da bilinmiyor. Yani kısaca söylemek gerekirse, buradan yaklaşık dört saat uzakta, tam yerini artık ben de bilmiyorum – köy gibi bir yer miymiş neymiş; işte, pisliğin denize aktığı tribsterill<a class="si-noteref epub-type_noteref" href="#f202" id="ref_f202">202</a> mi, yoksa yamuk göt deliklerini düzelttikleri <em>burmesquick</em> mi; tek kelimeyle köyün birindeymiş. Orada bir çoban ya da koyunları güden bir adam varmış, çok yaşlı olmasına rağmen çok dinç ve güçlü görünüyormuş; bekârmış ve hâli vakti yerindeymiş, çok da rahat yaşıyormuş. Evet, hikâyeyi anlatmadan önce şunu size söylemeliyim ki, konuştuğu zaman sesi çok ürkütücüymüş; insan onu ne zaman dinlese ondan korkarmış. İşte, konuyu kısaca anlatmak gerekirse, bilmelisiniz ki – bir de Bellot adını verdiği bir köpeği varmış, çok güzel, büyük, siyah benekleri olan beyaz bir köpek. Sonra, bir gün koyunlarını dolaştırıyormuş, koyunları on bir bin taneymiş; elinde de bir baston tutuyormuş, bastonun güzel pembe renkli bir tutacağı varmış. <span class="epub-type_pagebreak" id="page143" title="143"></span>Zira bastonu olmadan hiçbir yere gitmezmiş. Bu böyle bir gelenekmiş vs. vs. Böyle bir saat kadar gittikten sonra yorulmuş ve bir derenin kıyısına oturmuş. Nihayet uyuyakalmış ve rüyasında koyunlarını kaybettiğini görüp bu korkuyla uyanmış; ama koyunlarının hepsinin de orada olduğunu görünce sevinmiş. Sonra ayağa kalkmış ve yürümeye devam etmiş, ama bu çok uzun sürmemiş; zira aradan yarım saat geçmiş geçmemiş ki, bir köprüye gelmiş, çok uzun bir köprüymüş; ama kimse düşmesin diye iki tarafı da çok sağlam yapılmış; böylece çoban, sürüsüne bakmış ve köprüden geçmek zorunda olduğu için de on bir bin koyununu köprüye doğru sürmeye başlamış. Şimdi lütfedip on bir bin koyunun köprüye çıkmasını bekleyiniz ki, size hikâyenin kalanını anlatayım. Size daha önce de söylediğim gibi hikâyenin nasıl bittiği bilinmiyor. Ama size yazana kadar bunun bilineceğini umuyorum; eğer olmazsa bu benden kaynaklanmayacaktır; bana göre orada kalabilirler de. Siz de bu kadarıyla yetinmelisiniz; bu olayla ilgili bildiklerimi yazdım zaten. Ve yalan söyleyerek devam etmektense, bitirmek daha iyi. O zaman sıçtığım bu hikâyenin hiçbir yerine inanmazdınız; ama böyle olunca –inanın bana– yarısına inanmazsınız. Şimdi bitirmeliyim <em>mektubumu</em>, canımı sıksa da benim <em>bu</em>, bir şeye başlayan bitirir o şeyi, yoksa rahatsız eder <em>herkesi</em>, bütün arkadaşlara benden <em>selamlar</em>, inanmayan varsa, yalasın popomu baylar <em>bayanlar</em>, şimdiden sonsuza <em>kadar</em>, aklım başıma gelene <em>kadar</em>...</p>

    <p class="mektup"><em>Adieu</em> Bäsle. Benim, bendim, ben olsaydım, benmişim, ben olsaymışım, ah ben olaydım, tanrı aşkına ben olsaydım, ben olurdum, ben olacağım, ben olacak olsaydım, ah ben olsaydım, ben olmuş olurdum, ben olmuş olacaktım, ben olmuş olsaydım, tanrı aşkına ben olmuş olsaydım, ne? – suskun bir palyaço, <em>adieu</em> sevgili kuzinim, nereye? –</p>

    <p class="sag-metin">Hakiki kuzenin</p>

    <p class="sag-metin">Wolfgang Amadé Mozart</p>

    <p class="sag-metin">Mannheim, 28 Şubat 1778<a class="si-noteref epub-type_noteref" href="#f203" id="ref_f203">203</a></p>

    <p>Paris’e gitmek üzere 14 Mart günü, Mannheim’dan ayrılmaya karar vermişlerdi. Ayın 12’sinde, Cannabich’lerin evinde, Mozart’a veda konseri düzenlendi. Dört ay boyunca kentte onunla dostluk kurmuş hemen herkes oradaydı. Önce Rosa Cannabich piyano çalmış, ardından Therese Pierron ve Aloisia’nın da katılımıyla <span class="epub-type_pagebreak" id="page144" title="144"></span>Mozart’ın KV 242, <em>Üç Piyano için Konçertosu</em> seslendirilmişti. Ama gecenin en önemli olayı, Aloisia’nın şarkı söylemesiydi. Genç kız hem <em>Il re pastore</em> operasından bir aryayı hem de Mozart’ın kendisine ithaf ettiği yeni yapıtı seslendirmişti. Kendi eserini ilk kez orkestra eşliğinde duyan Mozart, sonuçtan çok memnundu.</p>

    <p>Paris’ten babasına gönderdiği ilk mektupta Mozart, o geceyi ve Mannheim’dan ayrılışlarını detaylı olarak anlatmıştı. Sanki satır aralarında babasına, Weber ailesinin ne kadar iyi olduğunu vurgulamak ister gibiydi, Aloisia’dan “Sevgili Weber’im” diye bahsetmekte bir sakınca görmüyordu: “Sevgili Weber’im son arya ile kendini ve beni tarif edilmez bir biçimde yüceltti. Herkes daha önce hiçbir aryadan bu denli etkilenmediğini söyledi. Tam söylenmesi gerektiği gibi seslendirdi. (...) Babası bana nota kâğıtları verdi ve hiç para almadan ihtiyacım olan notaları kopya etti. Ayrıca, daha önce okumadığımı bildiği için Molière’in komedilerini hediye etti. Annemle yalnız kaldıklarında, ‘En iyi dostumuz ve koruyucumuz gidiyor,’ dedi. ‘Gerçekten, oğlunuzun onun için yaptıklarına karşılık kızım ne yapsa yeteri kadar minnettar olamaz.’ Yola çıkmamızdan bir gün önce beni akşam yemeğine davet etmek istediler. Evde olmam gerektiği için davete gidemedim ancak yemekten iki saat önce uğradığımda bana nasıl teşekkür edeceklerini bilemediler. Ayrılırken hepsi ağlıyordu. Kusura bakmayın ama o ânı düşününce benim de gözlerimden yaşlar geliyor.” <a class="si-noteref epub-type_noteref" href="#f204" id="ref_f204">204</a></p>

    <h2 class="ic-baslik">Harika çocuk günlerinden farklı bir Paris</h2>

    <p>14 Mart 1778’de Mannheim’dan ayrılan Mozart ve annesi, zahmetli bir yolculuğun ardından, 23 Mart’ta Paris’e ulaştılar. Yol boyunca sürekli yağan yağmur, henüz baharın gelmediğinin habercisiydi. Zaten büyük bir moral bozukluğu içinde, istemeden ayrıldığı Mannheim’ın ardından, Mozart, Paris için fazla iyimser hayaller kuramıyordu; aklı ve kalbi ayrıldığı kentte kalmıştı. Ancak yine de, tüm Avrupa’nın en hareketli şehirlerinin başında gelen Paris, ona yeni olanaklar sunabilirdi. On beş yıl önce “harika çocuk” olarak etkilediği çevrelerin ilgisini, bu kez yapıtlarıyla çekmeye çalışacaktı. Yaklaşık altı yüz bin kişinin yaşadığı kentte iki yüzden fazla bestecinin ekmeğini kazanmak için çaba harcadığı <span class="epub-type_pagebreak" id="page145" title="145"></span>göz önüne alındığında, işinin ne denli zor olduğu daha kolay anlaşılabilir.</p>

    <p>Her zaman olduğu gibi, yeni bir çevreye girince nasıl bir yol izleyeceğini belirlemek Leopold Mozart’ın işiydi. Bir süredir oğluna yazdığı mektuplarda en çok yer tutan konu buydu. Önceki gezilerinde yardımını gördükleri Melchior Grimm, yaşlı babanın yine en güvendiği isimdi. Mozart da Mannheim’dan ayrılmadan bazı tavsiye mektupları almış, özellikle kendini müzik çevresine hatırlatmaya yardımcı olacak soylularla yakın ilişki içine girmeye gayret etmişti. Mannheim’da çok iyi dostluk kurduğu Johann Wendling bir süredir Paris’teydi. Mozart’ın kentte ziyaret ettiği isimlerin başında Kont Karl Sickingen geliyordu. Pfalz Prensliği elçisi olarak Paris’te bulunan Sickingen, Mannheim’daki müzisyenleri yakından tanıdığı için onların tavsiye mektubuyla kapısını çalan Mozart’a çok ilgi göstermiş, genç besteciyi sık sık konuk etmiş, piyano başında uzun saatler geçirmişlerdi.</p>

    <p>Önceleri işler yolunda gibi görünüyordu. Mozart, yoğun bir tempoda çalışmaya başlamış, eser siparişleri almış, hatta bir opera bestelemesi bile gündeme gelmişti. Annesi, oğlunun bu tempoda çalışmasından memnundu. Aslında onu ancak akşamları görebiliyordu ama Salzburg’a yazdığı mektuplarda Mozart’ın bu denli yoğun çalışmasını aranılır olmasına bağlıyor, halinden şikâyet etmiyordu. Oğlunun kazanacağı başarı, maddi rahatlamayı beraberinde getirecek, aile yeniden bir araya gelebilecekti. Leopold Mozart da karısı gibi düşünüyordu. 6 Nisan’da oğluna gönderdiği mektupta, Fransızlar ve Paris hakkında uzun uzun öğüt verdikten, her konuda Bay Grimm’e danışmadan kendi başına hareket etmemesini bir kez daha hatırlattıktan sonra şunları yazıyordu: “Parisli bir prensin yanında aylık gelirle bir iş bulduktan sonra, Concert sprituel, Concert des Amateurs<a class="si-noteref epub-type_noteref" href="#f205" id="ref_f205">205</a> ve tiyatro için beste yapabilir, ayrıca yapıtlarını bastırabilirsin. Sevgili ablan ve ben ders verebiliriz, ayrıca ablan konserlerde çalabilir, böylece iyi şartlarda yaşayabiliriz.”<a class="si-noteref epub-type_noteref" href="#f206" id="ref_f206">206</a> Bu satırlar çok açık bir şekilde, Mozart’ın Paris’te kazanacağı başarının, tüm ailenin yaşamını değiştireceğine inanıldığını ve bunun gerçekleşmesi için çaba harcandığını gösteriyordu.</p>

    <p>Mozart’ın Paris’e gelir gelmez aldığı siparişlerin başında Paskalya haftasında seslendirilmesi planlanan bir <em>miserere</em> bestelemek <span class="epub-type_pagebreak" id="page146" title="146"></span>de vardı. Annesinin Salzburg’a büyük bir heyecanla bildirdiği bu siparişin gerçek öyküsünü Mozart aynı mektupta ayrıntılı olarak açıklamıştı. Söz konusu yapıt aslında Mannheim’da görevli müzisyenlerden Ignaz Jakob Holzbauer’e aitti. Mannheim Sarayı’ndaki koro, büyük orkestrayla kıyaslandığında çok cılız kaldığı için, besteciler vokal yapıt yazmaya çok istekli davranmıyorlardı. Holzbauer de aynı fikirden hareketle, bestelediği eseri Mannheim’da seslendirmek yerine, Mozart’la Paris’e göndermeye ve şansını, koro geleneğinin çok güçlü olduğu bu kentte denemeye karar vermişti. Paris’teki konser organizasyonlarından Concert Sprituel’in yöneticisi Joseph Le Gros, yapıtı seslendirmeyi kabul etmiş ancak Mozart’tan bazı ekler yapmasını istemişti. Böylelikle <em>miserere</em>, iki bestecinin ortak yapıtı olarak seslendirilecekti. Bu eserden başka, uygun bir libretto bulunur bulunmaz genç bestecinin opera bestelemesi isteniyordu. Ayrıca yine Concert Sprituel dinletilerinde seslendirilmek üzere, nefesli çalgıların solist olarak kullanıldığı bir <em>sinfonia concertante</em><a class="si-noteref epub-type_noteref" href="#f207" id="ref_f207">207</a> üzerinde çalışıyordu. Mannheim Orkestrası’ndan yakından tanıdığı solistler için yazdığı bu yapıt Mozart’ı heyecanlandırıyor, babasının söz konusu eseri dinleyebilmesini çok arzuladığını bildiriyordu. Flüt, obua, korno ve fagot için bestelenen eserde Johann Wendlig, Friedrich Ramm, Giovanni Punto ve Georg Ritter solist olarak çalacaklardı.</p>

    <p>Leopold Mozart, oğlunun böylesine yoğun bir çalışma temposunun içine girmesinden hoşnuttu. Ancak tek korkusu, özellikle <em>miserere</em> için zamanın çok az olmasından dolayı, yapıtın yeteri kadar kusursuz olamayacağıydı. Mozart’ın ne denli çabuk ve kolay beste yaptığını bilmesine rağmen, gerçek başyapıtların aceleye gelemeyeceğinin de farkındaydı. Ayrıca opera bestelemeden önce, mutlaka Paris’te sahnelenen yapıtları izlemesini, Fransızların ne tür müzikten hoşlandıklarını iyice anlamasını istiyordu. Özellikle operada elde edilecek bir başarının etkilerinin çok geniş olacağını en iyi bilenlerdendi. Oğlunun Fransızca bir libretto ile sorunlar yaşayacağından da endişelenen Leopold Mozart, bu konuda onu defalarca uyarmaktan çekinmiyordu: “Sözleri Bay Grimm ve Noverre<a class="si-noteref epub-type_noteref" href="#f208" id="ref_f208">208</a> ile birlikte gözden geçir, daha sonra yaptığın eskizleri onlara dinlet. Herkes böyle yapıyor. Voltaire şiirlerini arkadaşlarına okuyup fikirlerini aldıktan sonra değişiklikler yapar.” Bu satırların <span class="epub-type_pagebreak" id="page147" title="147"></span>hemen ardından, oğlunu fazla sıkıştırmış olabileceğini hissederek onun çalışma şevkini kamçılamak için şunları yazıyordu: “Bu söylediklerim ün ve para kazanmak için, daha sonra, yeterli paramız olunca tekrar İtalya’ya gidebiliriz.”<a class="si-noteref epub-type_noteref" href="#f209" id="ref_f209">209</a></p>

    <p>Mozart, Paris’teki ilk haftalarında, eser siparişlerinin yanı sıra, yeni öğrenciler de bulmuş, zamanının olmaması nedeniyle ancak üçünü kabul edebilmişti. Bunların içinde özellikle Guines Kontu Adrien-Louis Bonnières de Souastre ve kızı, Mozart’ın ilgisini çekiyordu. Amatör olarak flüt çalan kontla oldukça iyi arp çalan kızı için bestelediği KV 299, <em>Do Majör Flüt ve Arp Konçertosu</em>, günümüze dek repertuvardaki en ilginç yapıtlardan biri olma özelliğini korumaktadır. Mozart, babasına yazdığı mektupta, kontun kızıyla yaptığı kompozisyon derslerini ayrıntılı bir biçimde anlatıyor ve öğrencisinin istediği gibi ilerleme kaydetmemesinden yakınıyordu. Guines Kontu’nun, kızından beklentisi oldukça alçakgönüllü sayılabilirdi; Mozart ile derslere başlarken bunu şu sözlerle dile getirmişti: “Operalar, aryalar, konçertolar ya da senfoniler bestelemese de olur. Ondan istediğim kendi çalgısı ve benimki için sonatlar besteleyebilmesi.” <a class="si-noteref epub-type_noteref" href="#f210" id="ref_f210">210</a></p>

    <p>Mozart büyük bir istekle işe koyulmuş, kızın yaratıcı yönünü ön plana çıkarabilmek düşüncesiyle, tema ve çeşitlemeler üzerinde çalışmasını istemişti. Ancak öğrencisinin kaydettiği ilerlemeden hoşnut değildi. Burada asıl ilginç olan Leopold Mozart’ın tepkisiydi. Müzik eğitimi konusunda engin bir deneyime sahip olan ve oğlunun yeteneğini çok iyi bilen baba, herkesten aynı hızla öğrenmesini bekleyemeyeceğini bir kez daha hatırlatma gereğini duymuştu: “Kont’un kızıyla dördüncü dersini yaptığını ve onun kendine özgü temalar bulamadığından yakınmışsın. Herkesin sendeki dehaya sahip olduğunu mu zannediyorsun? İyi bir belleği var, bu çok iyi; insanın cesaret kazanıncaya dek biraz zamana ihtiyacı var. Çeşitlemelerle işe başlaman çok iyi, bu yolda devam et. Kont, kızının bir şeyler bestelediğini görünce çok sevinecektir; bu dostluk senin için çok yararlı.”<a class="si-noteref epub-type_noteref" href="#f211" id="ref_f211">211</a></p>

    <p>Ancak Mozart’ın Paris’te soylularla olan ilişkileri her zaman böylesine uyumlu olmuyordu. Rohan-Chabot dükü ve düşesiyle yaşadıkları, o dönem soylularının müziğe ve müzisyene bakış açı<span class="epub-type_pagebreak" id="page148" title="148"></span>sını yansıtması açısından oldukça ilginç. Melchior Grimm’in tavsiyesi üzerine Chabot Düşesi’yle temasa geçen Mozart, soylu kadının ilgisizliğini ve kendine karşı davranışını 1 Mayıs 1778 tarihli mektupla babasına şöyle bildiriyordu: “Hiçbir haber çıkmadan aradan sekiz gün geçti; Kontes bana sekizinci gün için randevu vermiş olduğundan, ben de sözümü tutup gittim ama buz gibi soğuk, şöminesi bulunmayan büyük bir odada yarım saat beklemek zorunda kaldım. Nihayet gelen Kontes Chabot bana son derece kibar davrandı ve benden piyanoya geçmemi, piyanolarının akortlu olmadığını ama yine de denememi rica etti. Bir şeyler çalmayı çok istediğimi ama bunun olanaksız olduğunu, çünkü soğuktan parmaklarımı hissetmediğimi söyledim ve beni hiç olmazsa şöminesi yanan bir odaya götürmelerini rica ettim. ‘Evet, Mösyö, haklısınız.’ Kontes’in bütün söylediği, bu oldu; sonra oturup bir saat sürecek resim çalışmalarına başladı; kendisine büyük bir masanın çevresinde oturmuş olan başka beyler de eşlik etmekteydiler. Tam bir saat böylece beklemekle onurlandırıldım. Pencereler ve kapılar açıktı. Yalnız ellerim değil, bütün vücudum ve ayaklarım da donuyordu; başım da ağrımaya başlamıştı. Çevremde mutlak bir sessizlik vardı. Onca zaman boyunca soğuktan, baş ağrısından ve sıkıntıdan ne yapacağımı bilemedim. Sık sık, eğer arada Bay Grimm olmasaydı, buradan hemen çıkıp giderdim, diye düşündüm. Neyse sözü fazla uzatmayalım, sonunda o berbat piyanoda çalmaya başladım. Ama işin en kötü yanı, ben çalarken gerek madamın, gerekse öteki beylerin resim yapmaya bir an bile ara vermemeleriydi; dolayısıyla ben de koltuklar, masalar ve duvarlar için çalmış oldum. Böylesine kötü koşullar altında, sabrımı yitirdim. Başladığım Fischer<a class="si-noteref epub-type_noteref" href="#f212" id="ref_f212">212</a> varyasyonlarını bitirmeden ayağa kalktım. Bunun üzerine beni uzun uzun alkışladılar. Ama ben, gerekeni söyledim, yani bu piyanoyla kimseyi memnun edemeyeceğimi, daha iyi bir piyanoda çalabileceğim başka bir gün saptamanın daha iyi olacağını belirttim. Ama Kontes buna razı olmadı, bir yarım saat daha kocasının gelmesini beklemek zorunda kaldım. Kont yanıma oturdu ve beni bütün dikkatiyle dinledi – bunun üzerine soğuğu ve baş ağrısını unutup o berbat piyanoyu sanki keyfim yerindeymiş ve bana Avrupa’nın en iyi piyanosunu vermişler gibi çaldım; ama hiçbir şey anlamayan ya da anlamak istemeyen, çaldığımı benimle <span class="epub-type_pagebreak" id="page149" title="149"></span>birlikte hissetmeyen insanlara çalmayı sürdürdüğüm takdirde, çalmaktan duyduğum bütün zevki yitireceğim.”<a class="si-noteref epub-type_noteref" href="#f213" id="ref_f213">213</a></p>

    <p>Yoğun bir çalışma temposuyla başlayan Paris dönemi ne yazık ki aynı şekilde devam etmiyordu. Holzbauer’in <em>miserere</em>’sine eklemesi istenen koro bölümleri, yapıtın tümü çok uzun olduğu için tam olarak seslendirilmemişti. Mozart, özellikle en iyi bölümlerin çıkarılmış olmasından yakınıyor, ayrıca dinleyicilerin yapıt içinde kendi bestelediği bölümler olduğundan habersiz olmasına da içerliyordu. Delikanlının gururunu inciten bir başka nokta da, pek çok kişi için adının hiçbir anlam ifade etmiyor olmasıydı. Ancak yine de, özellikle provalarda müzisyenlerin beğenisini kazanması hoşuna gitmişti. Ayrıca kendi bestelediklerinden son derece hoşnuttu. Mozart’ın yapıtları hakkında, objektif değerlendirmeler yapması, kimi zaman başkalarının dikkatini çekmeyen bazı ufak eksiklikleri babasına bildirmesi, onun müziğe karşı ne denli tarafsız olabildiğinin en güzel kanıtıdır.</p>

    <p>Büyük bir heyecanla bestelediği nefesli çalgılar için senfoni konçertantın de akıbeti belli değildi. Konser programına alındığı bildirilen yapıtın bir süre sonra kopiste gönderilmediği anlaşılmış, her zaman olduğu gibi, kimse sorumluluğu üstüne almayarak suçu diğerinin üzerine atmıştı. Böylece eser seslendirilmeden kalmış ve bir daha gündeme gelmemişti.<a class="si-noteref epub-type_noteref" href="#f214" id="ref_f214">214</a> Mozart yaşadıklarında kendini çekemeyenlerin parmağı olabileceğini düşünüyor, mektuplarında oldukça ender görülen bir milliyetçilik duygusuyla babasına şu satırları yazıyordu: “Tanrı’ya her gün, bana dayanma gücü vermesi için, Alman halkının şerefini ve kendi şerefimi yüceltebilmem, başarı kazanabilmem, para kazanabilmem, sizi içinde bulunduğunuz sıkıntılardan kurtarabilmem için dua ediyorum. Ayrıca en kısa sürede kavuşmamız ve birlikte mutlu bir hayat sürmemiz için de.”<a class="si-noteref epub-type_noteref" href="#f215" id="ref_f215">215</a></p>

    <p>Leopold Mozart en çok oğlunun besteleyeceği operayı merak ediyordu. Mozart hemen her mektubunda uygun bir libretto aradı<span class="epub-type_pagebreak" id="page150" title="150"></span>ğından, metin yazarının en kısa sürede çalışmaya başlayacağından söz ediyordu. Babası bu bilgilere karşılık, ısrarla Paris’teki oyunları izlemesini, eserini ona göre bestelemesini istiyordu. Leopold Mozart bu ısrarında çok da haksız sayılmazdı; çünkü o yıllarda Paris gerçek bir “opera savaşı”na sahne oluyor, müzik çevreleri hemen her gün bu konuyla ilgili haberlerle çalkalanıyordu. Olayların temelinde, Fransız opera geleneğine bir alternatif olarak düşünülen İtalyan <em>opera buffa</em>’sının Paris’e getirilmesi yatıyordu. Yaklaşık yirmi beş yıl kadar önce, Giovanni Battista Pergolesi’nin <em>La serva padrona</em> (Hanım Olan Hizmetçi) adlı yapıtı sahnelenmiş, aralarında Jean-Jacques Rousseau ile Melchior Grimm’in de bulunduğu bir kesim bu olayı desteklemişti. Aslında bunu bir yarış şeklinde algılamak yerine, Paris’i her türlü sahne yapıtının oynanabildiği bir kent olarak görmek daha doğru olabilirdi. Ancak o tarihlerde, İtalyan operasının ve İtalyan sanatçıların tüm Avrupa’ya yayılması karşısında, ulusal ekoller tam anlamıyla savunmaya geçmişlerdi.</p>

    <p>1776’da ünlü İtalyan opera bestecisi Niccolò Piccinni’nin Paris’e davet edilmesi savaşa yeni bir boyut kazandırdı. Üstelik bu gelişmenin Fransa Kraliçesi Marie Antoinette’in bilgisi dahilinde gerçekleşmesi daha ilginçti. Her zaman Fransız operasını destekleyen Kraliçe, önceki yıllarda Paris’te önemli başarılara imza atan Gluck’a da çok değer veriyordu. Avusturya İmparatoriçesi Maria Theresia’nın kızı olan Marie Antoinette, Viyana’da geçen çocukluk günlerinde Gluck’tan ders almıştı. Piccinni’nin Paris’e çağırılması, doğal olarak Gluck’a bir meydan okuma olarak algılandı. Bu tür kamplaşmaları çok seven Fransız sanat çevresi, hemen “Piccinni Yandaşları” ve “Gluck Yandaşları” olarak ikiye ayrıldı. Bu kamplaşma ve yarış öylesine ciddiye alındı ki, iki bestecinin aynı librettoyu bestelemesi bile gündeme gelmiş, Haçlı Seferleri’ni konu olan bir metin olan “Orlando” bu yarışma için seçilmişti. Gluck’tan istenen, eseri Fransızca olarak “Roland” adıyla bestelemesiydi. Ancak ünlü besteci, böylesine bir yarışma içine girmeye fazla istekli olmadığından metni kabul etmemiş, Paris için, yine aynı konudan esinlenmiş <em>Armide</em>’i bestelemişti.</p>

    <p>Her iki tarafın yandaşları savaşı kazanabilmek için kıyasıya bir mücadeleye girişmişlerdi. Fransız operası yandaşları yayımladıkları bildirilerle, İtalyan sanatçıların Avrupa’da aldıkları yüksek ücretleri gündeme getiriyor, bu meblağlar karşısında Fransızların ne denli düşük rakamlara çalıştıklarını vurgulamaya özen gösteriyorlardı. Ancak benzer durumlarda sıkça karşılaşıldığı gibi, İtalyanla<span class="epub-type_pagebreak" id="page151" title="151"></span>rın aldığı iddia edilen ücretlerin gerçekle fazla bir ilgisi yoktu, aşırı derecede abartılmışlardı. Örneğin Polonya’da İtalyan operası için yüz bin <em>duka</em> ödendiği, Lizbon’da birkaç kastrato için bir milyon <em>duka</em>’nın gözden çıkarıldığı açıklanıyordu. Rusya’da İtalyan sanatçılara, ordudaki generaller kadar ücret ödendiği belirtildikten sonra Paris operasında yabancı şarkıcılara ödenen ücretle, kentte açlık çekmekte olan iki bin kişinin rahatça yaşayabileceği vurgulanıyordu.<a class="si-noteref epub-type_noteref" href="#f216" id="ref_f216">216</a> İşin ilginç yanı, Fransa krallarının yüzyıllardır yaptıkları aşırı harcamaların hiç gündeme getirilmeden, yalnızca İtalyanlar için ödenen ücretlerin sorgulanmasıydı.</p>

    <p>Aslında opera alanında yaşanan bu çekişme Mozart’ın işini kolaylaştırabilir, iki cepheye ayrılmış olan kamuoyu, üçüncü bir isme daha tarafsız yaklaşabilirdi. Leopold Mozart bunu göz önünde bulundurarak oğluna, Gluck ve Piccinni ile yakın dostluk kurmaktan kaçınmasını özellikle öğütlemişti. Mozart’ın kentte bulunduğu aylarda yalnızca Piccinni, Paris’teydi. Genç besteci, İtalyan ustayla bir kez karşılaşmış, ona karşı elinden geldiğince saygılı davranmıştı.</p>

    <p>Mozart’ın opera librettosu konusunda bekleyişi sürerken, dönemin dans konusundaki en ünlü ismi olan Jean-Georges Noverre’in koreografisini gerçekleştirdiği bir bale için müzikler bestelemişti. Bir süre Viyana’da kalan, Gluck ile yakın dostluk kuran Noverre, Mozart’ı da önceden tanıyordu. Paris’teki ortak çalışmaları büyük olasılıkla KV 299b, <em>Le Petits Riens</em> (Küçük Hiçlikler) başlığını taşıyan ve ilk kez 11 Haziran 1778 tarihinde sahnelenen yapıttı. Mozart babasına yazdığı mektuplarda Noverre için sadece on iki bölüm bestelediğini, eserin dört kez başarıyla oynandığını belirtiyordu.</p>

    <p>Mozart’ın, babasına Paris’ten ilk aylarda gönderdiği mektuplarda, yaşlı adamı heyecanlandıran en önemli konulardan biri, oğluna Versailles Kilisesi orgculuğunun teklif edilebileceği haberiydi. İyi bir gelir getirebilecek bu görev, altı ay Versailles’da kalmayı gerektiriyor, yılın geri kalan süresinde fazla yoğun bir mesaiye ihtiyaç olmuyor, zamanın büyük bölümü Paris’te geçiyordu. Leopold Mozart, bu teklife çok heyecanlanmış, Mozart’a iyi düşünmesi için telkinlerde bulunmaya başlamıştı: “Bu işi hemen geri çevirmemelisin, 83 <em>louis</em> altınını altı ayda kazanabileceğini, başka işler yapabilmen için de sana altı ay kalacağını düşünmen gerek... <span class="epub-type_pagebreak" id="page152" title="152"></span>Sarayda olacaksın, yani her gün kralla kraliçenin gözlerinin önünde olacaksın, şansın daha kolay açılacak. Bu görevinden ayrılırken iki orkestra şefliğinden birini elde edebilirsin, zamanı gelince, biri bu konuda uyarıda bulunursa Kral hazretlerinin piyano virtüözü de olabilirsin, bu iş çok kazançlı olurdu. Tiyatro ve konserler için yazmana, müziğini süslü kâğıtlara geçirmene, önemli dostlarına ithaf etmene kimse engel olamaz, zaten bakanların çoğu Versailles’da kalıyor, hiç değilse yazın. Versailles’ın kendisi küçük bir kent, en azından birçok önemli kişi oturuyor orada, onların arasında erkek ya da kız öğrenci bulabilirsin; son olarak da, bu işin Kraliçe’nin koruması altına girmek, kendini sevdirmek için en emin yol olduğuna inanıyorum. Bu yazdıklarımı Bay Grimm’e oku ve onun görüşünü al.”<a class="si-noteref epub-type_noteref" href="#f217" id="ref_f217">217</a> Ancak Mozart fazla istekli değildi. Paris’te akıl danıştığı pek çok dostu da bu işin göründüğü kadar iyi olmadığını, altı ay Versailles’da yaşamak zorunda kalan birinin, başkentteki müzik ortamından uzak kalacağını söylediğini belirtiyordu.</p>

    <p>Leopold Mozart, Salzburg’da gazetelerde okuduğu bir haberin oğluna yeni iş olanakları yaratabileceğini umuyordu: Marie Antoniette bir süre sonra doğum yapacaktı. Bu olay büyük törenlerle kutlanacak, bu kutlamalar için bol bol müziğe gereksinim duyulacaktı. Mozart dikkatli olmalı, sarayın gözüne girebilmek için bu fırsatı kullanmalıydı. Aslında Kraliçe’nin, henüz küçük bir çocukken sarayda tanıştığı, yere düşerken yardımına koştuğu üstün yetenekli Wolfgang’ın, Paris gezisine karşı neden tümüyle ilgisiz kaldığı, pek çok müzik tarihçisinin aklını kurcalayan bir sorudur.</p>

    <p>Oğluyla birlikte Paris’e gelen Anna Maria Mozart’ın günleri oldukça sıkıcı geçiyordu. Kente geldiklerinden beri kendini iyi hissetmiyordu. Önceleri bunu havaların yeterince ısınmamasına bağlamış, baharın ve yaz aylarının sorunu çözeceğini umarak halinden fazla şikâyetçi olmamıştı. Ancak ilerleyen haftalarda sağlık durumunda hiçbir iyileşme yaşanmamış, aksine giderek kötüleşmişti. Kaldıkları evde piyano olmadığı için Wolfgang hemen her gün çalışabileceği bir dostunun yanına gidiyor, gece geç saatte annesinin yanına dönüyordu. Fransızca konuşamayan kadının dış dünyayla tek ilişkisi, gün sonunda oğluyla yaptığı sohbetler ve kocasına yazdığı mektuplarla sınırlı kalıyordu. 12 Haziran’da Salzburg’daki kocasına şunları yazmıştı:</p>

    <p class="mektup"><span class="epub-type_pagebreak" id="page153" title="153"></span>Çok Sevgili Kocacığım,</p>

    <p class="mektup">28 Mayıs tarihli mektubunu, 9 Haziran’da aldık ve ikinizin de sağlığının yerinde olduğuna çok sevindik. Wolfgang ve ben de Tanrı’ya şükür iyiyiz. Dün kan aldırdım<a class="si-noteref epub-type_noteref" href="#f218" id="ref_f218">218</a>, o yüzden bugün yorgunum ve fazla yazamayacağım. Wolfgang evde değil, Bay Raaff ile birlikte Kont Sickingen’e yemeğe gitti. Oraya sık sık gidiyorlar. Kont Wolfgang’ı çok seviyor ve müzikten iyi anlıyor, aynı zamanda kendi besteleri de var. Bay Raaff hemen her gün uğruyor, bizi çok seviyor bana “anne” diyor. Bazı günler yalnızca beni görmeye uğruyor ve iki üç saat sohbet ediyoruz, geçen gün bana şarkı söylemek için uğradı ve üç arya söyledi, sesine hayran oldum. Çok iyi biri, sen de tanısan çok seversin.</p>

    <p class="mektup">Bizim nerede kaldığımızı merak ediyorsundur. Haritada Rue Montmarter’ı bul, sonra da Rue Clery’i.<a class="si-noteref epub-type_noteref" href="#f219" id="ref_f219">219</a> Bu cadde üzerinde soldan ilk sokak. Güzel bir yer. (...) İki gün önce Bay Heina’da<a class="si-noteref epub-type_noteref" href="#f220" id="ref_f220">220</a> yemek yiyip daha sonra Luxembourg Bahçesi’nde dolaştık. Oradaki sarayda çok güzel resimler gördüm ama eve döndüğümde çok yorulmuştum. Wolfgang, Bay Raaff’la Bay Grimm’e yemeğe gittiği için beni eve Bay Heina getirdi. (...) Burada güzel bir yaz yaşıyoruz, Tanrı’ya şükür fırtına olmadı. (...) Hoşça kalın, her ikinize de sağlıklı günler diler, <span class="sayi">1</span> 000 defadan fazla öperim. Her zaman sadık karın.</p>

    <p class="sag-metin">Mozart</p>

    <p class="mektup">Kesmem gerek; kolum ve gözüm çok acıyor.<a class="si-noteref epub-type_noteref" href="#f221" id="ref_f221">221</a></p>

    <p>Kısa bir süre sonra, ne yazık ki bu satırlar hasta kadının kaleminden çıkan son mektup olma özelliğini kazanacaktı.</p>

    <p>18 Haziran 1778 tarihinde Concerts Spirituel dinletileri çerçevesinde Mozart’ın bir senfonisi çalındı (KV 297, <em>Re Majör</em> “Paris Senfonisi”, No. 31). Seyirciler tarafından çok beğenilen yapıt, o dönemde Fransa’da âdet olduğu üzere üç bölümlüydü. Mozart kazandığı başarıdan dolayı mutluydu ancak annesinin giderek ciddileşen sağlık sorunları keyfini kaçırıyordu. Haziran sonuna doğru bilincini kaybeden Anna Maria Mozart’a doktorlar son müdahaleleri yapmayı denediler. Sonuç değişmemiş, artık dünyevi yardımların yararı olmayacağı düşünülerek son dinî vecibeler <span class="epub-type_pagebreak" id="page154" title="154"></span>de yerine getirilmişti. Mozart bir an bile annesinin başından ayrılmıyor, gözlerinin önünde yaşama veda eden kadını kurtarabilmek için yalnızca dua ediyordu. 3 Temmuz 1778’de, akşam saat 22.21’de kaçınılmaz son gerçekleşti. Oğluna daha iyi bir gelecek kurabilmek umuduyla, onunla birlikte aylardır evinden uzakta dolaşan Anna Maria Mozart, bu dünyaya veda etti. Henüz elli sekiz yaşındaydı.</p>

    <p>Mozart, tek başına göğüslemek zorunda kaldığı, yaşamının bu en büyük acısını babasına ve ablasına hemen bildirmeyi göze alamadı. Özellikle babasının böyle bir haberden çok büyük üzüntü duyacağını, belki de sağlığının etkileneceğini düşündüğü için Salzburg’daki aile dostları rahip Joseph Bullinger’den yardım istemeye karar verdi. Annesinin öldüğünü ona bildirecek, babasını ve ablasını bu acı olaya hazırlamasını isteyecekti. Ancak önce, uzun zamandır yazmadığı ailesine cevap vermeli, onları daha fazla merakta bırakmamalıydı.</p>

    <p class="sag-metin">Paris ce 3 de julliet 1778</p>

    <p class="mektup"><em>Monsieur mon très cher Père!</em></p>

    <p class="mektup">Size çok tatsız ve üzüntülü bir haber vermek zorundayım, bu aynı zamanda 11 Haziran tarihli mektubunuza daha erken cevap vermemi engelleyen olay. Sevgili annem çok hasta. Bir süre önce kan alındı ve kendini iyi hissetti ancak sonrasında önce soğuktan, hemen ardından da sıcaktan şikâyet etmeye başladı. (...)</p>

    <p class="mektup">Giderek durumu kötüleşti, konuşamaz ve duyamaz hale geldi. Bay Grimm kendi doktorunu yolladı. Çok güçsüz, ateşi var ve sayıklıyor. Henüz ümidi kesmediler ancak ben çok iyimser değilim. Günlerdir korku ve umut arasında gidip geliyorum ve kendimi tümüyle Tanrı’nın ellerine bıraktım. Umarım siz ve sevgili ablam da aynısını yaparsınız, huzur bulabilmek için insanın elinden başka bir şey gelmiyor. (...)</p>

    <p class="mektup">Çünkü inanıyorum ki Tanrı bizler için en iyisini gerçekleştiriyor. (...) Etrafımızdaki insanların hastalanıp, yatağa düşüp öldüklerini görüyoruz. Bir kez vakit gelmişse hiçbir şey fayda etmiyor. Bazen ölümü geciktirmeye çalışmak çok daha kötü oluyor. Yakın dostumuz Hefner’in<a class="si-noteref epub-type_noteref" href="#f222" id="ref_f222">222</a> durumunu hepimiz biliyoruz. Söylemek istediğim, sevgili annemin öleceği ve artık hiçbir umudun kalmadığı değil ama o ancak Tanrı isterse yeniden sağlığına kavuşabilir. (...)</p>

    <p class="mektup"><span class="epub-type_pagebreak" id="page155" title="155"></span>Bir süreliğine de olsa şimdi bu üzüntülü duygulardan kurtulup çok fazla umut beslemeden kendimizi Tanrı’nın merhametine bırakalım. Onun bizim için her şeyin en iyisini yapacağına güvenelim.</p>

    <p class="mektup">Concerts Spirituel’in açılışı için bir senfoni bestelemem gerekiyordu. <em>Fronleichnam Günü</em><a class="si-noteref epub-type_noteref" href="#f223" id="ref_f223">223</a> büyük alkış alarak seslendirildi ve çok beğenildi; duyduğum kadarıyla <em>Couriere de L’Europe</em>’da bu konuyla ilgili bir haber çıkmış. Prova günü tam bir felaketti, hayatım boyunca bu denli kötü bir şey duyduğumu hatırlamıyorum. Senfoniyi iki kez baştan sona nasıl bir gürültü patırtı içinde çaldıklarını tahmin edemezsiniz. Ben bir kez daha çalmalarını isterdim ama vakit yoktu. Korku, sıkıntı ve hoşnut olmayan bir ruh haliyle yatağa girdim. Ertesi gün konsere gitmemeye karar verdim. Akşam olduğunda hava çok güzeldi. Kendi kendime eğer provadaki kadar kötü çalarlarsa sahneye fırlayıp, başkemancının elinden çalgısını kapıp kendim yönetmeye karar verdim. Tüm kalbimle Tanrı’ya iyi gitmesi için dua ettim. Neyse senfoni başladı, Raaff hemen yanımda duruyordu. İlk <em>allegro</em>’nun ortasında bir yer vardı, bestelerken seyircinin hoşuna gideceğini tahmin etmiştim. Orada büyük bir alkış koptu. İyi bir etki yapacağını bildiğim için bölüm sonunda tekrar koymuştum. Andante de beğenildi ama en çok son <em>allegro</em> hoşa gitti. Burada özellikle son bölümlerin <em>unison</em><a class="si-noteref epub-type_noteref" href="#f224" id="ref_f224">224</a> başlamasının âdet olduğunu bildiğim için sekiz ölçü boyunca birinci ve ikinci kemanları tek başlarına aynı sesten ve çok hafif başlattım. Daha sonra aniden kuvvetli bir bölüm geliyordu. Tam beklediğim gibi hafif kısımda seyircilerden, “Şişşt!” sesleri yükseldi, ardından gelen <em>forte</em>’de ise hep birlikte el çırpmaya başladılar. Konserden sonra sevinç içinde Palais Royale’e gittim, dondurma yedim, Tanrı’ya şükrettim, ardından her zaman kendimi çok iyi hissettiğim ve hissedeceğim eve gittim. Kendimi evimde gibi hissedeceğim bir başka yer de, dürüst bir Alman’ın yanı. Eğer bekârsa, iyi bir Hıristiyan olarak yaşamaya özen gösteren, eğer evliyse karısını seven ve çocuklarını iyi yetiştirmek isteyen bir kimsenin yanı.<a class="si-noteref epub-type_noteref" href="#f225" id="ref_f225">225</a></p>

    <p>Annesinin ölümünün üzerinden henüz birkaç saat bile geçmeden, Mozart’ın böylesi bir mektup kaleme alması onun ruh halini yansıtması açısından son derece ilginç. Babasını ve ablasını, onlara bildirmediği ölüm haberine hazırlamak için hastalıkla ilgi<span class="epub-type_pagebreak" id="page156" title="156"></span>li detayları verip ardından Tanrı’ya sığınması ne denli anlaşılabilirse 18 Haziran günü gerçekleşen konserin ayrıntılarına aynı mektupta yer vermesi o denli şaşırtıcı. Aslında Mozart, büyük olasılıkla konseriyle ilgili ayrıntıları yazarken az önce yaşadığı şokun etkisini atlatmayı ve Salzburg’da bulunanlarla birlikte kendini de, olayların o denli vahim olmadığına inandırmayı amaçlıyordu. Oldukça uzun bu mektubun devamında Mozart, babasına Voltaire’in ölüm haberini, “Tanrıtanımaz Voltaire, tıpkı bir köpek, bir hayvan gibi can verdi, onun hak ettiği de buydu,”<a class="si-noteref epub-type_noteref" href="#f226" id="ref_f226">226</a> şeklinde bir ifadeyle bildiriyor, ayrıca bestelemek için librettosunu beklediği opera hakkında da detaylı açıklamalara yer veriyordu. Kapanış satırları ise yine Tanrı’ya sığınma ve ondan merhamet dilemeyle ilgiliydi.</p>

    <p>Ancak ölümün soğuk ve ürkütücü yüzü, aynı gece Salzburglu dostları Joseph Bullinger’e yazdığı mektupta tümüyle belli oluyordu. Çaresiz ve yalnız bir delikanlı, kilometrelerce uzaktaki dostundan kendini ve yaslı ailesini avutmasını istiyor, bu korkunç haberi eve bildirmesinde yardımcı olması için adeta yalvarıyordu.</p>

    <p class="sag-metin">Paris ce 3 julliet 1778</p>

    <p class="mektup">En iyi dostum –yalnızca size özel–</p>

    <p class="mektup">Benimle birlikte yas tutun dostum. Bugün yaşamımın en üzüntülü günü. Size bu satırları gece saat ikide<a class="si-noteref epub-type_noteref" href="#f227" id="ref_f227">227</a> yazıyorum. Annemin, sevgili annemin artık olmadığını siz söylemek zorundayım. Tanrı onu yanına çağırdı. Onu istedi, bunu anlayabiliyorum ve kendimi Tanrı’nın ellerine bırakıyorum. Bana onu Tanrı vermişti, benden ancak o alabilirdi. Son on dört gün içinde yaşadığım karmaşayı tahmin etmeye çalışın. Kendini bilmez bir halde, sanki bir mum gibi eriyip söndü. Üç gün önce günah çıkardı ve kutsal yağla takdis edildi. Son günlerinde hayal görüyordu. Bugün saat 05.21’de durumu ağırlaştı, tümüyle kendini kaybetti. Elini tuttum; ama ne söylediklerimi anlıyor ne beni görüyor ne de konuşabiliyordu. Bu durum ruhunu teslim edinceye dek, yani beş saat sürdü ve 10.21’de bitti. Orada benim yanımda, babamı da tanıyan iyi bir arkadaşım Bay Heina ve bakıcıdan başka kimse yoktu. Hastalığın tüm safhalarını size bugün anlatamam. Bence Tanrı öyle istediği için ölmesi gerekiyordu. Sizden dostluğumuz adına tek dileğim, zavallı babamı bu habere hazırlamanız. Biraz evvel ona yazdığım mektupta, annemin ağır hasta <span class="epub-type_pagebreak" id="page157" title="157"></span>olduğunu bildirdim. Ona gerçeği yazmak için sizden haber bekleyeceğim. Tanrı ona dayanma gücü versin. (...) Sizden ricam sevgili dostum, babamı koruyun ve ona bu zor âna dayanabilmesi için güç verin. Ablamı da tüm kalbimle size emanet ediyorum. Hemen onlara gidin ama annemin öldüğünü söylemeyin, sadece onları hazırlayın. Nasıl isterseniz öyle davranın. Benim bir başka felaket haberi almama engel olun. Babamı ve ablamı sizin ellerinize bırakıyorum, lütfen bana hemen cevap verin. <span class="mektup char-style-override-28" xml:lang="fr-FR">Adieu</span>, sadık ve müteşekkir hizmetkârınız...</p>

    <p class="sag-metin">Wolfgang Amadè Mozart<a class="si-noteref epub-type_noteref" href="#f228" id="ref_f228">228</a></p>

    <p>Salzburg’da olaylar, büyük oranda Mozart’ın tasarladığı gibi gelişmişti. Karısının isim günü yaklaştığı için Leopold Mozart 12 Temmuz akşamı, uzunca bir süredir haber alamadığı Paris’e mektup yazmaya başlamış, nasıl olsa ertesi gün tamamlayıp postaya vereceği için “13 Temmuz 1778” tarihini atmıştı. Asıl acı olan, durumun ne boyuta ulaştığından tümüyle habersiz Leopold Mozart’ın mektubuna, her zaman olduğu gibi “Sevgili karım, sevgili oğlum” diye başlaması ve, “İsim günün için sana milyonlarca kez şans diliyorum; yüce Tanrı’dan bugünü yıllar boyunca sağlıklı ve değişken dünya sahnesinde neşeyle yaşamana izin vermesini temenni ediyorum. Geçen yıl, gelecek isim gününü Paris’te geçireceğini düşünebilir miydin?” diye sürdürmesiydi. Son derece keyifli bir havada başlayan mektupta biraz altta, şu cümle yer alıyordu:</p>

    <p>“Yukarıdakileri, dün ayın 12’sinde yazdım. Bu sabah, 13’ünde biraz önce saat 10.00’da, ayın üçünde yazdığın kederli haberleri aldım. Her ikimizin de ne hale geldiğimizi kolaylıkla tahmin edebilirsin.” Ancak Leopold Mozart ve Nannerl, hâlâ daha Anna Maria Mozart’ın öldüğünden habersizdiler. Ağır hasta oluşu her ikisini de perişan etmişti. Leopold Mozart ısrarla, oğluna hastalıkla ilgili bazı detayları sormakta, sanki hemen cevap alabilecekmiş gibi davranmaktaydı. Kederli adam bir yandan karısının sağlığına kavuşacağını ummakta, ancak aksi gerçekleşirse oğlunun tek başına onca formaliteyle nasıl başa çıkacağını da hesaplamaktaydı. Tıpkı Mozart gibi, babası da konuyu dağıtmak istercesine, Concerts Spirituel’deki başarıdan söz etmiş, oğluna şu satırları yazmıştı:</p>

    <p><span class="epub-type_pagebreak" id="page158" title="158"></span>“Konser sırasında işler iyi gitmediği takdirde, sahneye çıkma fikrin çok yersiz. Tanrı esirgesin, bu tür düşünülmeden yapılmış davranışlar senin yaşamına mal olabilir ve kimse hayatını bir senfoni için feda etmek istemez. Böyle bir davranış, üstelik herkesin içinde gerçekleşirse, yalnızca bir Fransız’ın değil, şerefli herhangi birinin kılıcına sarılmasına neden olabilir.”<a class="si-noteref epub-type_noteref" href="#f229" id="ref_f229">229</a></p>

    <p>Ancak mektubun devamı öğleden sonra saat dörtte büyük bir üzüntü ve acı içinde yazılmıştı. Rahip Bullinger ziyarete gelmiş, Leopold Mozart’a karısının hastalığını açmış ve konuşma ilerleyince gerçek ortaya çıkmıştı. Bu kez oğlunu teselli etme sırası babadaydı. Leopold Mozart, bir yandan karısını kaybetmiş olmanın üzüntüsüyle Tanrı’ya yakarıyor, bir yandan da oğluna, “Sağlığına dikkat et, benim yaşamım senin yaşamına bağlı,” diye öğüt veriyordu. Henüz Nannerl’ın son gelişmeden haberi yoktu, kızının bu şoku olabildiğince hafif atlatması için elinden geleni yapmaya kararlıydı. Mektubun sonunda bitkin adamın ağzından şu cümleler dökülüyordu: “Yüce Tanrım, sevgili karımın mezarını Paris’te aramak zorundayım!”<a class="si-noteref epub-type_noteref" href="#f230" id="ref_f230">230</a></p>

    <p>Annesinin ölümü sırasında Mozart’ın mektuplaştığı bir başka aile daha vardı. Delikanlı, yaşamının bu en sıkıntılı ve acı dolu günlerinde Fridolin Weber’e üç mektup göndermiş ancak beklediği çabuklukta cevap alamamıştı. Annesinin ölümünü bildiren mesajının ardından Mannheim’daki dostlarından haber gelmişti. Fridolin Weber, sarayda görevli müzisyenlerin pek çoğunun Münih’e gittiğini ancak kendisinin kentteki borçları nedeniyle bu yer değişikliğini henüz gerçekleştiremediğini bildiriyordu. Mozart her zaman olduğu gibi Weber ailesine yardım etmek için kolları sıvamaya kararlıydı. Kış aylarında bir süreliğine Paris’e gelebileceklerini, yolculuk ve konaklama giderlerini karşılamak için kendinin de yardım edeceğini yazmıştı.</p>

    <p>Ayrıca Leopold Mozart’a gönderdiği bir mektupta, Weber ailesine birkaç yıllığına bin <em>gulden</em> kadar borç verip veremeyeceğini soruyordu. Oğlunun bu tip isteklerini artık daha soğukkanlılıkla karşılamaya çalışan Leopold Mozart, böyle bir imkânı olsa, kendi borçlarını ödeyip ona ve Nannerl’a daha iyi bir yaşam sunmanın yollarını arayacağını bildiriyordu.</p>

    <p>Ancak Mozart’ın Aloisia’ya olan aşkı geçmemiş, araya giren <span class="epub-type_pagebreak" id="page159" title="159"></span>uzaklığa bağlı olarak sanki artmıştı. Annesinin ölümünün ardından kendini tümüyle yalnız ve terk edilmiş hissettiği Paris’te, genç kızla ilgili yaşam dolu anılar gözünün önünden hiç gitmiyordu.</p>

    <p>30 Temmuz 1778’de, Fridolin Weber’e yazdığı mektuplara aldığı cevaptan yüreklenerek kaleme sarıldı. Hâlâ birlikte çıkmayı hayal ettikleri İtalya gezisine olan inancından olsa gerek, sözcükler kâğıda İtalyanca dökülüyordu:</p>

    <p class="sag-metin">Parigi li 30 di giuglio<a class="si-noteref epub-type_noteref" href="#f231" id="ref_f231">231</a></p>

    <p class="mektup"><em>Carissima Amica!</em><a class="si-noteref epub-type_noteref" href="#f232" id="ref_f232">232</a></p>

    <p class="mektup">Bu kez size, benden rica ettiğiniz aryanın<a class="si-noteref epub-type_noteref" href="#f233" id="ref_f233">233</a> değişikliklerini gönderemediğim için özür dilerim. Babanızın mektubuna vaktinde cevap vermeyi daha önemli gördüğüm için, bu değişiklikleri yazacak vaktim kalmadı. Gelecek mektupta elinize geçeceğinden emin olabilirsiniz. Sonatlarımın en kısa sürede basılacağını, onlarla birlikte size, şu anda yarısı tamamlanmış olan <em>Popoli di Tessaglia</em>’yı (<em>Tesalya Halkı</em>) da göndereceğimi umuyorum.<a class="si-noteref epub-type_noteref" href="#f234" id="ref_f234">234</a> Eğer o arya, benim hoşuma gittiği gibi sizin de giderse kendimi çok mutlu hissedeceğim. (...) Bu arada eğer size gönderdiğim “Andromeda”<a class="si-noteref epub-type_noteref" href="#f235" id="ref_f235">235</a> aryasını büyük bir dikkatle çalışırsanız, çok başarılı olacağınıza ve parçanın size çok uyacağına eminim. Her şeyden önce sözlerin anlamı ve gücü üzerinde düşünün; kendinizi büyük bir ciddiyetle “Andromeda”nın yerine koyun. Bu yöntemi uygulamanız halinde, kusursuz sesiniz en kısa sürede çok daha büyük aşamalar kaydedecek. (...)</p>

    <p class="mektup">Sevgili arkadaşım, umarım sağlığınız yerindedir, sizden ricam ona her zaman çok iyi bakmanız. Benim sağlığım Tanrı’ya şükür iyi. Ancak ruhum huzursuz ve öyle de kalmaya devam edecek. Ancak sizi tekrar gördüğüm ve yürekten kucakladığım zaman yeniden mutlu olabileceğim. Yalnızca bu düşünce beni avutuyor. Lütfen bana sık sık yazın. Sizden gelen mektupların beni nasıl sevindirdiğini bilemezsiniz. (...) Sevgili arkadaşım, sizden bir haber alabilmek için yanıp tutuşuyorum. Lütfen beni daha <span class="epub-type_pagebreak" id="page160" title="160"></span>fazla bekletmeyin. En kısa sürede sizden yeni haberler duymayı umuyorum. Ellerinizi öper, en içten duygularla sizi kucaklarım. Her zaman gerçek ve samimi dostunuz olan</p>

    <p class="sag-metin">W.A. Mozart</p>

    <p class="mektup">&nbsp;</p>

    <p class="mektup">Lütfen benim yerime çok kıymetli annenizi ve kız kardeşlerinizi kucaklayınız.<a class="si-noteref epub-type_noteref" href="#f236" id="ref_f236">236</a></p>

    <p>Mozart, bu mektuptaki ifadeden de anlaşılacağı gibi, Aloisia için her şeyden önce gerçek bir yol gösterici ve öğretmen olmak istiyordu. Kızın yetenekleri, cana yakınlığı genç bestecinin başka hayaller kurmasına neden olsa da, ona hitap ederken belirli bir mesafe koymaya her zaman özen gösteriyordu. O hiçbir zaman, kişiliğinin en değişken yönlerini çekinmeden sergilediği Bäsle olmayacaktı.</p>

    <p>Paris’te ne yapacağına bir türlü karar veremeyen ve buradaki müzik zevkine uyum sağlamayan Mozart, Ağustos ayında eski bir dostuyla karşılaşınca çok sevindi. Bu eski dost, Johann Christian Bach’tan başkası değildi. Paris için besteleyeceği yeni operanın hazırlıkları nedeniyle, İtalyan kastrato Giustino Ferdinando Tenducci’yle birlikte kente gelmiş, St. Germain’de Mareşal Noailles’in şatosunda konaklamıştı. Fransa’nın en varlıklı kişileri arasında sayılan Mareşal’in emrinde, çoğunluğunu Alman müzisyenlerin oluşturduğu bir orkestra vardı. Mozart, Ağustos ayında bir süre burada misafir olmuş, Johann Christian Bach’la eski günleri anma fırsatı bulmuştu.</p>

    <p>Aslında bu buluşma yalnızca eski günlerin anılmasıyla sınırlı kalmamıştı. Yaşamında en sevdiği ve en çok değer verdiği müzisyenlerden biriyle karşılaşmak Mozart’a esin kaynağı olmuş, birlikte geçirdikleri süre zarfında Tenducci için bir arya bestelemiş ancak yapıtın notaları ne yazık ki günümüze ulaşamamıştır. St. Germain’de geçen günler, büyük olasılıkla, geleceğe ilişkin bazı planlar yapılmasına da neden olmuştu. Müzik tarihçisi Heinz Gärtner’e göre Mozart, Londra’ya gitmeyi ciddi olarak düşünmüştü. Pek çok yönden akla yatkın görünen bu görüşü destekleyen en önemli etken, genç bestecinin Johann Christian Bach’ı babasının yerine koyacak denli sevmesi ve güvenmesidir. Çocuk<span class="epub-type_pagebreak" id="page161" title="161"></span>luk günlerinin, Leopold Mozart dışında, tek gerçek öğretmeni olan Bach, kararsız ve umutsuz bir dönem geçiren genç besteci için sığınmak isteyeceği gerçek bir liman olabilirdi. Gärtner’e göre, Leopold Mozart’ın oğlunu Paris’ten Salzburg’a döndürme planlarına hız vermesinin ardında yatan asıl neden, Johann Christian Bach’ın devreye girmiş olmasıdır. Böylece, zaten kilometrelerce uzaktaki Mozart’a söz geçirmekte zorlanan baba, onu tümüyle kaybetme tehlikesiyle karşı karşıya kalmıştı. Üstelik Londra çok daha uzak ve müzik yaşamı, kıta Avrupası’na göre farklı bir kentti. Eğer Mozart oraya yerleşirse onu tamamen kaybedebilirdi.</p>

    <p>Gerçekten de 1778 Ağustosu’ndan itibaren Leopold Mozart’ın, oğlunu Salzburg’a döndürme yönünde büyük çaba harcadığı görülür. Başpiskopos’la olan anlaşmazlıkları aşabilmek için ustaca hareket ediyor, sarayda boşalan bazı görevler için isimler ortaya atıldığında, oğlunun adını sürekli gündemde tutuyordu. Bu arada, Padre Martini’yle olan dostluklarını da bir kez daha devreye sokmayı denedi. 21 Ağustos’ta yaşlı besteciye gönderdiği mektupta, karısının ölümünün ardından oğlunun Paris’te tek başına kaldığını ve geleceğine ilişkin bir karar vermekte zorlandığını bildirdi. Ayrıca çok kibar bir dille, Elektör Karl Theodor henüz Mannheim’dayken yazmayı taahhüt ettiği mektubun, olası bir karışıklık yüzünden yerine ulaşmadığını ve bu kez Münih için ondan yardım istediklerini bildirdi. Bu arada Salzburg’da işler umduğundan iyi gitmiş, Başpiskopos, Mozart’ı sarayında görevlendirmeye karar vermişti. Aslında Leopold Mozart’ın gönlünde oğlu için, bir süre önce ölen müzik yöneticisi Lolli’nin görevi vardı ama Başpiskopos böyle bir atamanın henüz erken olduğunu düşünüyordu. Uzun süredir Salzburg dışında olan, elle tutulur bir başarı kazanamayan asi delikanlıyı ödüllendirmeye niyetli değildi. Sarayda orgcu olarak maaş alacak, eskiden olduğu gibi orkestranın başkemancılığını yürütecek, gerektiğinde ders verecekti. Leopold Mozart, 31 Ağustos’ta Paris’e gönderdiği mektupta haberi oğluna müjdeliyor, ikisinin maaşlarının toplamının yıllık bin <em>gulden</em>’e ulaşacağını söylüyordu. Ayrıca istediği zaman Münih ya da bir İtalyan kentinde operalarını yönetmek için izin alabilecekti. Mektubun en ilginç yönü, Leopold Mozart’ın, Başpiskopos’un Aloisia’nın şarkıcılığıyla da ilgilendiğini yazmasıydı. Bu satırları okuyunca, büyük olasılıkla gözlerine inanamayan Mozart, mektubun devamında daha da şaşırmış olmalıydı: “Burada onu mutlaka dinlemek istiyorlar, geldiklerinde bizde kalabilirler. Bana babası pek aklı başında bir adam gibi görünmediği için konu<span class="epub-type_pagebreak" id="page162" title="162"></span>yu kızın kendisine bildireceğim.”<a class="si-noteref epub-type_noteref" href="#f237" id="ref_f237">237</a> 3 Eylül tarihli mektupta ise Leopold Mozart’ın kaleminden dökülenler gerçekten hayret vericiydi: “Her delikanlı zaman zaman bazı çılgınlıklar yapmak isteyebilir. Salzburg’da, şimdi olduğu gibi mektuplaşmalarını sürdürebilirsin. Kesinlikle sana onlar hakkında soru sormam ve yazdıklarını okumak istemem. Hatta sana bir öğütte bulunayım: Salzburg’da bir sürü tanıdığın var. Weber’lerden gelen mektupların bu kişilerden birine gitmesini sağlayabilirsin.”<a class="si-noteref epub-type_noteref" href="#f238" id="ref_f238">238</a> Deneyimli baba, oğlunun Londra’ya gidebileceğinden gerçekten korkmuşa benziyordu ve Aloisia’ya bile göz yummaya karar vermiş gibiydi. Bir süre sonra Weber ailesinin Münih’e yerleştiğini ve baba kız ellerine toplam bin <em>gulden</em> para geçeceğini de Mozart’a yine o bildirecekti.</p>

    <h2 class="ic-baslik">Dönüş yolunda</h2>

    <p>Paris’ten ayrılmayı istemesine ve bu kentte mutlu olmamasına rağmen, Salzburg’a geri dönme fikri, Mozart’ın çok hoşuna gitmemiş ancak başka çaresi olmadığı için kabul etmek zorunda kalmıştı. Aile dostları Bullinger’e yazdığı bir mektupta Salzburg’un onun yeteneklerine göre bir kent olmadığını belirtmekten kendini alamıyordu. Paris’ten ayrılmadan önce, 8 Eylül’de düzenlenen bir konserde yapıtları çalınmış, pek çok kişi onun geri dönme fikrinden haberdar olduktan sonra yeni siparişleri olduğunu söylemeye başlamıştı. Onu asıl üzen kenti, Piccinni kadar başarılı olamadan terk ediyor oluşuydu. Bir Alman olmasına rağmen bunu gerçekleştirebileceğine inanıyordu.<a class="si-noteref epub-type_noteref" href="#f239" id="ref_f239">239</a> Dönüş yolculuğu sırasında Münih’e uğrayarak Aloisia’yı görecek olması, belki de onu avutan tek şeydi. 26 Eylül’de Paris’ten ayrıldı. Nancy üzerinden geçerek 4 Ekim günü Strassbourg’a ulaştı. Elinden geldiğince yolculuğunu uzatmak, Salzburg’a olabildiğince geç dönmek istiyordu. Burada asıl üzerinde durulması gereken nokta, Mozart’ın Aloisia’yı göreceği Münih’e ulaşmak için de aceleci davranmamasıydı. Yaklaşık üç hafta kaldığı Strassbourg’da, aynı zamanda konserler veriyor ancak her zaman olduğu gibi istediği maddi geliri elde edemiyordu. Onu asıl üzen dinleyici sayısının az oluşuydu: “Eğer az <span class="epub-type_pagebreak" id="page163" title="163"></span>kişi geleceğini daha evvel tahmin edebilseydim, salonu dolu görebilmek mutluluğuna erişmek için, büyük bir memnuniyetle konseri bedava yapardım ve bu hoşuma giderdi. Bana seksen kişi için kurulmuş bir sofrada, üç kişinin yemek yemesinden daha fazla hüzün veren bir şey olamaz.”<a class="si-noteref epub-type_noteref" href="#f240" id="ref_f240">240</a></p>

    <p>6 Kasım’da Mannheim’a ulaştı. Bir yıl önce en güzel günlerini geçirdiği bu kentte artık dostlarının pek çoğu yoktu. Müzisyenlerin hemen hepsi Münih’e gitmişti. Her şeyden önemlisi Weber ailesi de kenti terk edenlerin arasındaydı. Orkestra şefi Cannabich, Elektör’ün yeni sarayında görevli olduğu için onu görememiş ancak hâlâ Mannheim’da bulunan karısı, Mozart’ı çok içten karşılamış, kendi evlerinde misafir etmişti. Kent, sanatsal yönden eski görkemli günlerinden uzak olmasına rağmen, yine de genç bestecinin ilgisini çekecek olaylara rastlanıyordu. Babasına yazdığı 12 Kasım tarihli mektupta <em>Duodrama</em> adlı bir tür sahne eserinden bahsediyordu. Bu türün özelliği, müzik eşliğinde sanatçıların konuşmasıydı. Operalardaki resitatiften farklı olarak sözler müziğe uydurulmaya çalışılmıyor, tıpkı tiyatro eserlerinde olduğu gibi, fon müziği eşliğinde konuşuluyordu. Daha sonra “Melodram” adıyla yaygınlaşacak olan bu uygulamaya Mozart, tamamlamadan bıraktığı <em>Zaide</em> operasının bazı bölümlerinde yer verecekti. Aynı yöntem, XIX. yüzyıl başında da zaman zaman kullanılmaya devam edecek, benzer bir uygulama Beethoven’ın <em>Fidelio</em>’sunda da görülecekti.</p>

    <p>9 Aralık’ta ayrıldığı Mannheim’dan sonra hemen Münih’e gitmedi. Önceki seferden tanıdığı Rahip Coelestin Angelsprugger’le birlikte seyahat ediyor, yolda dilediği gibi vakit geçiriyordu. Kaisersheim’daki manastırda on gün kadar konakladılar. Mozart buradan, uzun süredir haberleşmediği Bäsle’ye 23 Aralık günü bir mektup gönderdi. Kuzinine en kısa sürede Münih’e gelmesi için ricada bulunuyor, sanki onu bekleyen olaylardan korktuğu için yanında kuvvet alacağı kimselerin olmasını istiyordu:</p>

    <p>Büyük bir telaş içinde yazıyorum size ve yarın Münih’e doğru yola çıkacağımı bildirmek istiyorum Sevgili Bäsle, ah keşke –sizi temin ederim ki Augsburg’da olmayı çok isterdim; ama Bay Piskopos Kral buna izin vermedi– Münih’ten yola çıkıp Augsburg’a gelebilsem; ancak bu da kesin değil; – eğer sizi görmekten mutlu <span class="epub-type_pagebreak" id="page164" title="164"></span>olduğum kadar siz de beni görmekten mutlu olacaksanız Münih’e, bu güzel şehre gelin– yeni yıldan önce orada olmaya bakın... Yani kesinlikle gelin, yoksa kendimi çok kötü hissedeceğim; eğer gelirseniz bu yüce ve güçlü adam, hakkınızda iyi şeyler düşünecek, kıçınıza bir şaplak indirip ellerinizi öpecek, arkanıza iri bir silah yerleştirecek, özenle kucaklayıp önünüze ve arkanıza sürtünerek size olan bütün borçlarını son kuruşuna dek ödeyecek, kuvvetli bir yellenmeyle bir şeylerin akıp gitmesine göz yumacak – Şimdi</p>

    <p><em>Adieu</em> meleğim, canım</p>

    <p>Sizi ağrılar içinde bekliyorum</p>

    <p>Bana Münih’e hemen yazın. <em>Poste restante</em><a class="si-noteref epub-type_noteref" href="#f241" id="ref_f241">241</a>...</p>

    <p><em>Votre sincere</em>...<a class="si-noteref epub-type_noteref" href="#f242" id="ref_f242">242</a> W.A”<a class="si-noteref epub-type_noteref" href="#f243" id="ref_f243">243</a></p>

    <p>25 Aralık günü Münih’e ulaştı. Noel yortusunun ilk gününü, aylardır özlemini çektiği Aloisia’nın yanında geçirmek için soluğu Weber ailesinin yanında aldı. Henüz annesinin yasını tuttuğu için, Paris’te âdet olduğu üzere, kırmızı düğmeleri olan siyah bir ceket giymişti. Bu ilginç ve komik kıyafet genç kızı güldürmüş, Mozart’ın ondan görmeyi beklediği sevgi gösterilerinin yerini, alaycı bakışlar almıştı. Üstelik açıkça dile getirilmese bile, Mannheim’da birlikte geçirdikleri günlerden beri çok şey değişmişti. Münih Operası’nın aranan bir şarkıcısı konumundaki Aloisia için, henüz doğru dürüst bir işi ve kazancı olmayan bu besteci fazla ilginç değildi. Zaten genç kızın gözünde her zaman bir sevgiliden çok, iyi bir öğretmen ve yol gösterici olmuştu.</p>

    <p>Aloisia’dan beklediği ilgiyi göremeyen Mozart, öfkeyle oradaki piyanonun başına geçerek şarkı söylemeye başlamış, kızgınlığını şarkının sözleriyle aktarmaya çalışmıştı: “<em>Leck mir das Mensch im Arsch, das mich nicht will.</em>”<a class="si-noteref epub-type_noteref" href="#f244" id="ref_f244">244</a> İlk kapsamlı Mozart yaşamöyküsünü yazan Nissen, baldızı Aloisia’nın onurunu kurtarmak için, belki Constanze’nin de uyarısıyla, bu sözleri şu şekle sokacaktı: “<em>Ich lass das Mädel gern, das mich nicht will.</em>”<a class="si-noteref epub-type_noteref" href="#f245" id="ref_f245">245</a> Mozart, Weber’le<span class="epub-type_pagebreak" id="page165" title="165"></span>rin evinden çıktıktan sonra tam bir yıkım içindeydi. Birkaç gün sonra 29 Aralık’ta, Münih’teki dostları Johann Baptist Becke’nin yanından babasına şu satırları yazacaktı:</p>

    <p class="sag-metin">Münih, 29 Aralık 1778<a class="si-noteref epub-type_noteref" href="#f246" id="ref_f246">246</a></p>

    <p class="mektup"><em>Mon tres cher Père!</em></p>

    <p class="mektup">Bu satırları size Bay Becke’nin evinden yazıyorum. Ayın 25’inde Tanrı’ya şükür salimen buraya ulaştım. Ancak bugüne dek size yazmaya fırsatım olmadı. Yaşadıklarımın hepsini, karşılaştığımızda size yüz yüze anlatmak için saklıyorum. Bugün içimden yalnızca ağlamak geliyor, çok hassas bir kalbim var. Size yalnızca şu haberi vermek istiyorum: Kaysersheim’dan<a class="si-noteref epub-type_noteref" href="#f247" id="ref_f247">247</a> ayrılmadan önce sonatlarım<a class="si-noteref epub-type_noteref" href="#f248" id="ref_f248">248</a> elime ulaştı; burada onları Prenses’e ulaştıracağım. (...) Yazım her zaman kötü olmuştur, güzel yazmayı bir türlü beceremedim ama bugünkü kadar kötü yazdığımı da hatırlamıyorum. Yazamıyorum, yalnızca ağlamak geliyor içimden. Umarım en kısa sürede bana yazar, beni avutursunuz. En iyisi bana <em>poste restante</em> yazmanız. O takdirde mektubu kendim alabilirim. Weber’lerin yanında kalıyorum, aslında keşke dostumuz Bay Becke’nin adresine gönderseniz. (...)</p>

    <p class="mektup">Hoşça kalın sevgili babacığım, bana hemen yazın, ellerinizden bin kez öper, ablamı tüm kalbimle kucaklarım...</p>

    <p class="mektup">Ölünceye dek sadık oğlunuz</p>

    <p class="sag-metin">Wolfgang Amadé Mozart</p>

    <p class="mektup">Mutlu bir yeni yıl dilerim, bugün için daha fazlasını yazamayacağım.</p>

    <p>Johann Baptist Becke, aynı gün dostu Leopold Mozart’a gönderdiği mektupta, Mozart’ın birkaç gündür kendisiyle birlikte olduğunu ve sürekli ağladığını bildirmişti. Bunun nedeni, Aloisia’nın kendisine ilgi göstermemesiydi. Delikanlı, babasının yanına dönmeyi ve onun tarafından anlaşılıp teselli edilmeyi özlemle bekliyordu.</p>

    <p>1779 yılının ilk günlerinde Elektör’ün eşi Elisabeth Auguste’yi ziyaret edip ona, Paris’te basılan keman sonatlarını hediye ettikten sonra Salzburg’a doğru yola çıktı. Kısa bir süre önce Münih’e gelen Bäsle, ona eşlik ediyordu. Uzaktan kentin silueti göründü<span class="epub-type_pagebreak" id="page166" title="166"></span>ğünde içinde garip bir duygu uyandı. Onca zamandır görmediği babası ve ablasına kavuşacağı için seviniyor, ancak çalışma ortamını hiç sevmediği Salzburg’a geri döndüğü için üzülüyordu. En kısa sürede bu kentten kurtulmanın yolunu bulmalıydı.</p>
  </div>

  <div class="footnotes html5_section epub-type_footnotes">
    <div class="si-footnote html5_aside epub-type_footnote" id="f132">
      <a class="si-backref" href="#ref_f132">132</a><span class="si-footnote-text">. Ailenin köpeği.</span>
    </div>

    <div class="si-footnote html5_aside epub-type_footnote" id="f133">
      <a class="si-backref" href="#ref_f133">133</a><span class="si-footnote-text">. Mozart, Briefe und Aufzeichnungen, cilt II, s. 8.</span>
    </div>

    <div class="si-footnote html5_aside epub-type_footnote" id="f134">
      <a class="si-backref" href="#ref_f134">134</a><span class="si-footnote-text">. (İt.) Prensler gibi yaşıyoruz.</span>
    </div>

    <div class="si-footnote html5_aside epub-type_footnote" id="f135">
      <a class="si-backref" href="#ref_f135">135</a><span class="si-footnote-text">. Mozart, Briefe und Aufzeichnungen, cilt II, s. 7.</span>
    </div>

    <div class="si-footnote html5_aside epub-type_footnote" id="f136">
      <a class="si-backref" href="#ref_f136">136</a><span class="si-footnote-text">. Mozart, Briefe und Aufzeichnungen, cilt II, s. 4, 5, çev. Yeşim Tükel Kılıç.</span>
    </div>

    <div class="si-footnote html5_aside epub-type_footnote" id="f137">
      <a class="si-backref" href="#ref_f137">137</a><span class="si-footnote-text">. Franz Xaver Wotschitka, viyolonselci ve besteciydi. Mozart’lar Wotschitka ailesinin üyeleriyle Salzburg’da dostluk kurmuşlardı.</span>
    </div>

    <div class="si-footnote html5_aside epub-type_footnote" id="f138">
      <a class="si-backref" href="#ref_f138">138</a><span class="si-footnote-text">. Mozart, Briefe und Aufzeichnungen, cilt II, s. 23, 24.</span>
    </div>

    <div class="si-footnote html5_aside epub-type_footnote" id="f139">
      <a class="si-backref" href="#ref_f139">139</a><span class="si-footnote-text">. Aloisio Lodovico Fracassini.</span>
    </div>

    <div class="si-footnote html5_aside epub-type_footnote" id="f140">
      <a class="si-backref" href="#ref_f140">140</a><span class="si-footnote-text">. G.N. von Nissen, Biographie W.A. Mozarts, s. 304.</span>
    </div>

    <div class="si-footnote html5_aside epub-type_footnote" id="f141">
      <a class="si-backref" href="#ref_f141">141</a><span class="si-footnote-text">. Mozart mektubunda yapıttan, aynı anlama gelen “Das Fischermädchen” şeklinde bahsediyor.</span>
    </div>

    <div class="si-footnote html5_aside epub-type_footnote" id="f142">
      <a class="si-backref" href="#ref_f142">142</a><span class="si-footnote-text">. Almancada Bäsle sözcüğü, “kuzin” anlamına gelen base’den türemiştir ve “küçük kuzin” anlamına gelmektedir.</span>
    </div>

    <div class="si-footnote html5_aside epub-type_footnote" id="f143">
      <a class="si-backref" href="#ref_f143">143</a><span class="si-footnote-text">. Mozart burada, Stein’ın, piyanodaki çekiçlerin istenmeden hareket etmesini önleyen mekanizmanın özelliğine vurgu yapıyor.</span>
    </div>

    <div class="si-footnote html5_aside epub-type_footnote" id="f144">
      <a class="si-backref" href="#ref_f144">144</a><span class="si-footnote-text">. Buğra Gültek, Piyano / Bir Çalgının Biyografisi, s. 72, 73, Epilog Yayıncılık, 2007.</span>
    </div>

    <div class="si-footnote html5_aside epub-type_footnote" id="f145">
      <a class="si-backref" href="#ref_f145">145</a><span class="si-footnote-text">. G.N. von Nissen, Biographie W.A. Mozarts, s. 313.</span>
    </div>

    <div class="si-footnote html5_aside epub-type_footnote" id="f146">
      <a class="si-backref" href="#ref_f146">146</a><span class="si-footnote-text">. agy. s. 316-318.</span>
    </div>

    <div class="si-footnote html5_aside epub-type_footnote" id="f147">
      <a class="si-backref" href="#ref_f147">147</a><span class="si-footnote-text">. Benim sevdiklerimi seviyorsanız / Kendinizi seviyor olmalısınız: Size tutkuyla bağlı yeğeniniz. (Mozart, “kuzin” yerine “yeğen” kelimesini kullanmıştır).</span>
    </div>

    <div class="si-footnote html5_aside epub-type_footnote" id="f148">
      <a class="si-backref" href="#ref_f148">148</a><span class="si-footnote-text">. Martha Schad, Mozarts erste Liebe, s. 31, Wißner Verlag, 2004.</span>
    </div>

    <div class="si-footnote html5_aside epub-type_footnote" id="f149">
      <a class="si-backref" href="#ref_f149">149</a><span class="si-footnote-text">. Mozart, Briefe und Aufzeichnungen, cilt II, s. 94.</span>
    </div>

    <div class="si-footnote html5_aside epub-type_footnote" id="f150">
      <a class="si-backref" href="#ref_f150">150</a><span class="si-footnote-text">. Martha Schad, Mozarts erste Liebe, s. 33.</span>
    </div>

    <div class="si-footnote html5_aside epub-type_footnote" id="f151">
      <a class="si-backref" href="#ref_f151">151</a><span class="si-footnote-text">. Mozart, Briefe und Aufzeichnungen, cilt II, s. 101.</span>
    </div>

    <div class="si-footnote html5_aside epub-type_footnote" id="f152">
      <a class="si-backref" href="#ref_f152">152</a><span class="si-footnote-text">. Elektörün isim günü nedeniyle düzenlenen törenler.</span>
    </div>

    <div class="si-footnote html5_aside epub-type_footnote" id="f153">
      <a class="si-backref" href="#ref_f153">153</a><span class="si-footnote-text">. Anton von Klein’ın metni üzerine Ignaz Holzbauer’in bestelediği yapıt, ilk kez 5 Ocak 1777 tarihinde sahnelenmiş ve büyük başarı kazanmıştı.</span>
    </div>

    <div class="si-footnote html5_aside epub-type_footnote" id="f154">
      <a class="si-backref" href="#ref_f154">154</a><span class="si-footnote-text">. XVIII. yüzyılda düzenlenen konserler genellikle “akademi” olarak adlandırılıyordu.</span>
    </div>

    <div class="si-footnote html5_aside epub-type_footnote" id="f155">
      <a class="si-backref" href="#ref_f155">155</a><span class="si-footnote-text">. KV 309, Do Majör Piyano Sonatı.</span>
    </div>

    <div class="si-footnote html5_aside epub-type_footnote" id="f156">
      <a class="si-backref" href="#ref_f156">156</a><span class="si-footnote-text">. (Fr. rondeau’dan) Temel özelliği, başta sunulan belli bir melodiye (ya da melodi parçasına), aralarına konulan karşıt karakterli bölmelerden sonra hep dönülmesidir.</span>
    </div>

    <div class="si-footnote html5_aside epub-type_footnote" id="f157">
      <a class="si-backref" href="#ref_f157">157</a><span class="si-footnote-text">. (Fr.) Bayım sizi temin ederim ki daha güzel çalınamaz.</span>
    </div>

    <div class="si-footnote html5_aside epub-type_footnote" id="f158">
      <a class="si-backref" href="#ref_f158">158</a><span class="si-footnote-text">. (Fr.) Çok sevgili babacığım.</span>
    </div>

    <div class="si-footnote html5_aside epub-type_footnote" id="f159">
      <a class="si-backref" href="#ref_f159">159</a><span class="si-footnote-text">. Mozart, Briefe und Aufzeichnungen, cilt II, s. 108-111.</span>
    </div>

    <div class="si-footnote html5_aside epub-type_footnote" id="f160">
      <a class="si-backref" href="#ref_f160">160</a><span class="si-footnote-text">. Diğer orkestra şefi yardımcısı Ignaz Jacob Holzbaner.</span>
    </div>

    <div class="si-footnote html5_aside epub-type_footnote" id="f161">
      <a class="si-backref" href="#ref_f161">161</a><span class="si-footnote-text">. Mozart, Briefe und Aufzeichnungen, cilt II, s. 119, 120.</span>
    </div>

    <div class="si-footnote html5_aside epub-type_footnote" id="f162">
      <a class="si-backref" href="#ref_f162">162</a><span class="si-footnote-text">. (Fr.) Benim Sevgili Kuzinim.</span>
    </div>

    <div class="si-footnote html5_aside epub-type_footnote" id="f163">
      <a class="si-backref" href="#ref_f163">163</a><span class="si-footnote-text">. (İt.) Çabuk.</span>
    </div>

    <div class="si-footnote html5_aside epub-type_footnote" id="f164">
      <a class="si-backref" href="#ref_f164">164</a><span class="si-footnote-text">. Söz konusu yapıt büyük olasılıkla, KV 311, Re Majör Piyano Sonatı.</span>
    </div>

    <div class="si-footnote html5_aside epub-type_footnote" id="f165">
      <a class="si-backref" href="#ref_f165">165</a><span class="si-footnote-text">. Mozart, Türkçeye, “İnsan verdiği sözü tutmalı, sözünün eri olmalı,” olarak çevrilebilecek ifadeleri tersine çevirerek söz oyunu yapmıştır.</span>
    </div>

    <div class="si-footnote html5_aside epub-type_footnote" id="f166">
      <a class="si-backref" href="#ref_f166">166</a><span class="si-footnote-text">. (Alm.) Anahtarcı.</span>
    </div>

    <div class="si-footnote html5_aside epub-type_footnote" id="f167">
      <a class="si-backref" href="#ref_f167">167</a><span class="si-footnote-text">. (Alm.) Çilingir.</span>
    </div>

    <div class="si-footnote html5_aside epub-type_footnote" id="f168">
      <a class="si-backref" href="#ref_f168">168</a><span class="si-footnote-text">. Buradan sonra italik yazılmış bölümler, Almancada da kafiyelidir.</span>
    </div>

    <div class="si-footnote html5_aside epub-type_footnote" id="f169">
      <a class="si-backref" href="#ref_f169">169</a><span class="si-footnote-text">. (Fr.) Elveda Tanrım.</span>
    </div>

    <div class="si-footnote html5_aside epub-type_footnote" id="f170">
      <a class="si-backref" href="#ref_f170">170</a><span class="si-footnote-text">. Mozart burada, Almancada “Aralık ayı” anlamına gelen <em>Dezember</em> sözcüğü ile dört perhiz zamanına işaret eden <em>Quatember</em> sözcüğü arasındaki bağlantıya işaret ediyor, aynı zamanda da aralarında bir kafiye kuruyor. Aynı yaklaşım ve dinsel göndermeler, diğer iki satır arasında da var; zira son satır ilahi kitabından alınmıştır.</span>
    </div>

    <div class="si-footnote html5_aside epub-type_footnote" id="f171">
      <a class="si-backref" href="#ref_f171">171</a><span class="si-footnote-text">. Martha Schad, <em>Mozarts erste Liebe</em>, s. 40-42, çev. Yeşim Tükel Kılıç ve Asuman Karakaya. Bu metin, Türkçede tümüyle yayımlanan ilk Bäsle mektubu özelliğini taşır ve bu kitap için çevrilmiştir.</span>
    </div>

    <div class="si-footnote html5_aside epub-type_footnote" id="f172">
      <a class="si-backref" href="#ref_f172">172</a><span class="si-footnote-text">. Bazı kaynaklarda Constanze’nin Aloisia’dan daha büyük olduğu bilgisi yer almaktadır. Bu tezi savunanlardan Dorothea Leonhart, ailesinin Aloisia’nın mesleki kariyerini de göz önünde bulundurarak yaşını büyük göstermek istediğini, Constanze’nin de, daha büyük olmasına rağmen, Mozart’ın ilgisini ilk çekenin küçük kardeşi olmasından fazla hoşlanmadığı için sonraki dönemde bu yanlışlığa göz yumduğunu belirtmektedir (Bkz. Dorothea Leonhart, <em>Mozart / Liebe und Geld</em> (Sevgi ve Para), s. 41, 42, Matthes &amp; Steiz Verlag, 1991). Ancak kaynakların çoğunda hâlâ, Aloisia’nın Constanze’den daha büyük olduğu bilgisi geçerliliğini korumaktadır.</span>
    </div>

    <div class="si-footnote html5_aside epub-type_footnote" id="f173">
      <a class="si-backref" href="#ref_f173">173</a><span class="si-footnote-text">. Nissen’in yazdığı yaşamöyküsünde bu yaş, büyük olasılıkla Constanze tarafından on beş olarak değiştirilmiştir.</span>
    </div>

    <div class="si-footnote html5_aside epub-type_footnote" id="f174">
      <a class="si-backref" href="#ref_f174">174</a><span class="si-footnote-text">. Nissen’in yaşamöyküsünde bu sayı, büyük olasılıkla yine Constanze tarafından, dört olarak düzeltilmiştir ve doğrusu bu şekildedir. Ancak kitapta yer verdiğimiz bu alıntıda, mektubun Mozart’ın elinden çıkan özgün şekline sadık kalınmıştır.</span>
    </div>

    <div class="si-footnote html5_aside epub-type_footnote" id="f175">
      <a class="si-backref" href="#ref_f175">175</a><span class="si-footnote-text">. Mozart’ın <em>Lucio Silla</em> operasında rol alan ünlü soprano Anna Lucia de Amicis.</span>
    </div>

    <div class="si-footnote html5_aside epub-type_footnote" id="f176">
      <a class="si-backref" href="#ref_f176">176</a><span class="si-footnote-text">. Söz konusu arya büyük olasılıkla, <em>Lucio Silla</em> operasında, “<em>Ah se il crudel periglio,</em>” sözleriyle başlayan aryadır (No. 11).</span>
    </div>

    <div class="si-footnote html5_aside epub-type_footnote" id="f177">
      <a class="si-backref" href="#ref_f177">177</a><span class="si-footnote-text">. Mozart, Briefe und Aufzeichnungen, cilt II, s. 226, 227.</span>
    </div>

    <div class="si-footnote html5_aside epub-type_footnote" id="f178">
      <a class="si-backref" href="#ref_f178">178</a><span class="si-footnote-text">. Paul Rothfischer.</span>
    </div>

    <div class="si-footnote html5_aside epub-type_footnote" id="f179">
      <a class="si-backref" href="#ref_f179">179</a><span class="si-footnote-text">. Mozart, Briefe und Aufzeichnungen, cilt II, s. 251, 252</span>
    </div>

    <div class="si-footnote html5_aside epub-type_footnote" id="f180">
      <a class="si-backref" href="#ref_f180">180</a><span class="si-footnote-text">. agy. s. 252.</span>
    </div>

    <div class="si-footnote html5_aside epub-type_footnote" id="f181">
      <a class="si-backref" href="#ref_f181">181</a><span class="si-footnote-text">. agy. s. 252, 253.</span>
    </div>

    <div class="si-footnote html5_aside epub-type_footnote" id="f182">
      <a class="si-backref" href="#ref_f182">182</a><span class="si-footnote-text">. İtalya gezisi.</span>
    </div>

    <div class="si-footnote html5_aside epub-type_footnote" id="f183">
      <a class="si-backref" href="#ref_f183">183</a><span class="si-footnote-text">. Mozart, Briefe und Aufzeichnungen, cilt II, s. 253, 254.</span>
    </div>

    <div class="si-footnote html5_aside epub-type_footnote" id="f184">
      <a class="si-backref" href="#ref_f184">184</a><span class="si-footnote-text">. Mozart, Briefe und Aufzeichnungen, cilt II, s. 255.</span>
    </div>

    <div class="si-footnote html5_aside epub-type_footnote" id="f185">
      <a class="si-backref" href="#ref_f185">185</a><span class="si-footnote-text">. Aloisia.</span>
    </div>

    <div class="si-footnote html5_aside epub-type_footnote" id="f186">
      <a class="si-backref" href="#ref_f186">186</a><span class="si-footnote-text">. Mozart babasına yazdığı mektupta, Weber ailesiyle birlikte yapmayı planladığı yolculuğa Fridolin Weber ve iki kızıyla çıkmayı düşündüğünü yazmış ancak Aloisia’nın yanında kimin geleceğini belirtmemişti.</span>
    </div>

    <div class="si-footnote html5_aside epub-type_footnote" id="f187">
      <a class="si-backref" href="#ref_f187">187</a><span class="si-footnote-text">. (Lat.) Ya Sezar olmayı ya da yok olmayı seç.</span>
    </div>

    <div class="si-footnote html5_aside epub-type_footnote" id="f188">
      <a class="si-backref" href="#ref_f188">188</a><span class="si-footnote-text">. Leopold Mozart’ın burada vurguladığı, oğlunun önceki mektupta, Aloisia’nın İtalya’da sahneye çıkabilmesi için babasının dostlarına mektup yazmasını istemesi.</span>
    </div>

    <div class="si-footnote html5_aside epub-type_footnote" id="f189">
      <a class="si-backref" href="#ref_f189">189</a><span class="si-footnote-text">. Mozart, Briefe und Aufzeichnungen, cilt II, s. 272-279.</span>
    </div>

    <div class="si-footnote html5_aside epub-type_footnote" id="f190">
      <a class="si-backref" href="#ref_f190">190</a><span class="si-footnote-text">. agy. s. 305.</span>
    </div>

    <div class="si-footnote html5_aside epub-type_footnote" id="f191">
      <a class="si-backref" href="#ref_f191">191</a><span class="si-footnote-text">. (İt.) Eğer bana inanmıyorsan, benim sevgili düşmanım.</span>
    </div>

    <div class="si-footnote html5_aside epub-type_footnote" id="f192">
      <a class="si-backref" href="#ref_f192">192</a><span class="si-footnote-text">. (İt.) Nereden geldiğini bilemiyorum.</span>
    </div>

    <div class="si-footnote html5_aside epub-type_footnote" id="f193">
      <a class="si-backref" href="#ref_f193">193</a><span class="si-footnote-text">. Mozart, Briefe und Aufzeichnungen, cilt II, s. 304, 305.</span>
    </div>

    <div class="si-footnote html5_aside epub-type_footnote" id="f194">
      <a class="si-backref" href="#ref_f194">194</a><span class="si-footnote-text">. (İt.) Nereden geldiğini bilmiyorum / Kalbime bu hoş duyguların / Bu bilinmez his / Tüm göğsümü kaplayan; / Bu soğuk ürperti / Tüm damarlarıma yayılan.</span>
    </div>

    <div class="si-footnote html5_aside epub-type_footnote" id="f195">
      <a class="si-backref" href="#ref_f195">195</a><span class="si-footnote-text">. (İt.) Amadeo Wolfgango Mozart tarafından, Bayan Weber için Mannheim 24 Şubat 1778.</span>
    </div>

    <div class="si-footnote html5_aside epub-type_footnote" id="f196">
      <a class="si-backref" href="#ref_f196">196</a><span class="si-footnote-text">. Ursula Schneewind, <em>Jede Note an dich gerichtet, Musikalische Widmungsgeschichten</em>, s. 100, Karl Blessing Verlag, 2004.</span>
    </div>

    <div class="si-footnote html5_aside epub-type_footnote" id="f197">
      <a class="si-backref" href="#ref_f197">197</a><span class="si-footnote-text">. Aşağıdaki mektubun orijinalinde hiç dikkate alınmayan noktalama işaretleri, çeviri sırasında eklenmiştir.</span>
    </div>

    <div class="si-footnote html5_aside epub-type_footnote" id="f198">
      <a class="si-backref" href="#ref_f198">198</a><span class="si-footnote-text">. Matmazel, çok sevgili kuzinim!</span>
    </div>

    <div class="si-footnote html5_aside epub-type_footnote" id="f199">
      <a class="si-backref" href="#ref_f199">199</a><span class="si-footnote-text">. Mektupta yer alan Türkçe italik bölümler, orijinal metinde de kafiyelidir.</span>
    </div>

    <div class="si-footnote html5_aside epub-type_footnote" id="f200">
      <a class="si-backref" href="#ref_f200">200</a><span class="si-footnote-text">. (Frz.) Bu arada.</span>
    </div>

    <div class="si-footnote html5_aside epub-type_footnote" id="f201">
      <a class="si-backref" href="#ref_f201">201</a><span class="si-footnote-text">. <em>Cunus,</em> Latincede kadının cinsellik organı anlamına gelir. <em>Cuni fait</em> ise Fransızcadaki <em>qu’ on y fait</em> (yapılması gereken, yapmaya izin verilen) sözünün okunuşunun karşılığı olabilir.</span>
    </div>

    <div class="si-footnote html5_aside epub-type_footnote" id="f202">
      <a class="si-backref" href="#ref_f202">202</a><span class="si-footnote-text">. Mozart, bir yer ismi olan Tripsdrill’i değiştirerek kullanıyor. Bu yer ismi aynı zamanda bir Alman masalında da geçmektedir. Kaynak: Martha Schad, <em>Mozarts erste Liebe</em>, s. 91.</span>
    </div>

    <div class="si-footnote html5_aside epub-type_footnote" id="f203">
      <a class="si-backref" href="#ref_f203">203</a><span class="si-footnote-text">. Martha Schad, <em>Mozarts erste Liebe</em>, s. 43-48. çev. Yeşim Tükel Kılıç ve Asuman Karakaya (3 Aralık tarihli mektup gibi bu belge de, hiç kısaltılmadan ilk kez bu kitap için Türkçeye çevrilmiştir).</span>
    </div>

    <div class="si-footnote html5_aside epub-type_footnote" id="f204">
      <a class="si-backref" href="#ref_f204">204</a><span class="si-footnote-text">. Mozart, Briefe und Aufzeichnungen, cilt II, s. 326-328.</span>
    </div>

    <div class="si-footnote html5_aside epub-type_footnote" id="f205">
      <a class="si-backref" href="#ref_f205">205</a><span class="si-footnote-text">. Paris’te halka açık konserler düzenleyen iki organizasyon.</span>
    </div>

    <div class="si-footnote html5_aside epub-type_footnote" id="f206">
      <a class="si-backref" href="#ref_f206">206</a><span class="si-footnote-text">. Mozart, Briefe und Aufzeichnungen, cilt II, s. 334, 335.</span>
    </div>

    <div class="si-footnote html5_aside epub-type_footnote" id="f207">
      <a class="si-backref" href="#ref_f207">207</a><span class="si-footnote-text">. (İt.) Senfoni konçertant. Birden çok çalgının solist olarak öne çıktığı senfonik yapıt.</span>
    </div>

    <div class="si-footnote html5_aside epub-type_footnote" id="f208">
      <a class="si-backref" href="#ref_f208">208</a><span class="si-footnote-text">. Jean-Georges Noverre.</span>
    </div>

    <div class="si-footnote html5_aside epub-type_footnote" id="f209">
      <a class="si-backref" href="#ref_f209">209</a><span class="si-footnote-text">. Mozart, Briefe und Aufzeichnungen, cilt II, s. 354.</span>
    </div>

    <div class="si-footnote html5_aside epub-type_footnote" id="f210">
      <a class="si-backref" href="#ref_f210">210</a><span class="si-footnote-text">. agy. s. 357.</span>
    </div>

    <div class="si-footnote html5_aside epub-type_footnote" id="f211">
      <a class="si-backref" href="#ref_f211">211</a><span class="si-footnote-text">. agy. s. 364, 365.</span>
    </div>

    <div class="si-footnote html5_aside epub-type_footnote" id="f212">
      <a class="si-backref" href="#ref_f212">212</a><span class="si-footnote-text">. Salzburg’lu besteci Johann Christian Fischer.</span>
    </div>

    <div class="si-footnote html5_aside epub-type_footnote" id="f213">
      <a class="si-backref" href="#ref_f213">213</a><span class="si-footnote-text">. Maria Publig, Mozart / ‘Dehanın Gölgesinde’, s. 55, 56.</span>
    </div>

    <div class="si-footnote html5_aside epub-type_footnote" id="f214">
      <a class="si-backref" href="#ref_f214">214</a><span class="si-footnote-text">. Köchel Dizini’nde genellikle “297B” (büyük harfle) şeklinde numaralanan bu yapıtın notaları ne yazık ki günümüze ulaşamamıştır. XIX. yüzyılda bulunan ve Mozart’a ait olduğu kesin olarak saptanamayan bir diğer senfoni konçertant daha vardır. Obua, klarnet, korno ve fagot için olan bu yapıt günümüzde KV 297b (küçük harfle) olarak numaralanmakta, konserlerde seslendirilmekte ancak Mozart’a ait olduğu konusu tartışılmaktadır. Pek çok uzman bu konçertonun Mozart’ın elinden çıkmış olabileceğine inanmaktadır. Ancak bu kopyanın, 1778 baharında Paris’te bestelenen yapıtla olan ilgisi de saptanabilmiş değildir.</span>
    </div>

    <div class="si-footnote html5_aside epub-type_footnote" id="f215">
      <a class="si-backref" href="#ref_f215">215</a><span class="si-footnote-text">. Mozart, Briefe und Aufzeichnungen, cilt II, s. 346.</span>
    </div>

    <div class="si-footnote html5_aside epub-type_footnote" id="f216">
      <a class="si-backref" href="#ref_f216">216</a><span class="si-footnote-text">. Heinrich Eduard Jacob, Mozart / Der Genius der Musik, s. 256, 257, Wilhelm Heyne Verlag, 1990.</span>
    </div>

    <div class="si-footnote html5_aside epub-type_footnote" id="f217">
      <a class="si-backref" href="#ref_f217">217</a><span class="si-footnote-text">. Maria Publig, Mozart / ‘Dehanın Gölgesinde’, s. 223.</span>
    </div>

    <div class="si-footnote html5_aside epub-type_footnote" id="f218">
      <a class="si-backref" href="#ref_f218">218</a><span class="si-footnote-text">. O dönemde kan aldırmanın tedavi edici özelliği olduğu varsayılıyor ve hastaları iyileştirmek için sık sık kan alınıyordu.</span>
    </div>

    <div class="si-footnote html5_aside epub-type_footnote" id="f219">
      <a class="si-backref" href="#ref_f219">219</a><span class="si-footnote-text">. Sokak isimlerinin doğru yazımları: “Rue Montmartre” ve “Rue de Cléry” olacak.</span>
    </div>

    <div class="si-footnote html5_aside epub-type_footnote" id="f220">
      <a class="si-backref" href="#ref_f220">220</a><span class="si-footnote-text">. François Joseph Heina: Paris’te yaşayan bir müzisyen ve nota yayımcısı.</span>
    </div>

    <div class="si-footnote html5_aside epub-type_footnote" id="f221">
      <a class="si-backref" href="#ref_f221">221</a><span class="si-footnote-text">. Mozart, Briefe und Aufzeichnungen, cilt II, s. 375-377.</span>
    </div>

    <div class="si-footnote html5_aside epub-type_footnote" id="f222">
      <a class="si-backref" href="#ref_f222">222</a><span class="si-footnote-text">. Heinrich Wilhelm von Heffner, Mozart ailesinin yakın dostuydu ve 1774 yılında genç yaşta ölmüştü.</span>
    </div>

    <div class="si-footnote html5_aside epub-type_footnote" id="f223">
      <a class="si-backref" href="#ref_f223">223</a><span class="si-footnote-text">. Kutsal Üçleme Yortusu’nu (Trinitatis) izleyen ilk perşembe. Paskalya’ya göre değişen bu tarih, 1778 yılında 18 Haziran’a denk geliyordu.</span>
    </div>

    <div class="si-footnote html5_aside epub-type_footnote" id="f224">
      <a class="si-backref" href="#ref_f224">224</a><span class="si-footnote-text">. Aynı notadan.</span>
    </div>

    <div class="si-footnote html5_aside epub-type_footnote" id="f225">
      <a class="si-backref" href="#ref_f225">225</a><span class="si-footnote-text">. <em>Mozart, Briefe und Aufzeichnungen</em>, cilt II, s. 387-389.</span>
    </div>

    <div class="si-footnote html5_aside epub-type_footnote" id="f226">
      <a class="si-backref" href="#ref_f226">226</a><span class="si-footnote-text">. agy. s. 389.</span>
    </div>

    <div class="si-footnote html5_aside epub-type_footnote" id="f227">
      <a class="si-backref" href="#ref_f227">227</a><span class="si-footnote-text">. Aslında mektubun tarihinin 4 Julliet (4 Temmuz) olması gerek.</span>
    </div>

    <div class="si-footnote html5_aside epub-type_footnote" id="f228">
      <a class="si-backref" href="#ref_f228">228</a><span class="si-footnote-text">. Mozart, Briefe und Aufzeichnungen, cilt II, s. 390, 391.</span>
    </div>

    <div class="si-footnote html5_aside epub-type_footnote" id="f229">
      <a class="si-backref" href="#ref_f229">229</a><span class="si-footnote-text">. agy. s. 400-402.</span>
    </div>

    <div class="si-footnote html5_aside epub-type_footnote" id="f230">
      <a class="si-backref" href="#ref_f230">230</a><span class="si-footnote-text">. agy. s. 403, 404.</span>
    </div>

    <div class="si-footnote html5_aside epub-type_footnote" id="f231">
      <a class="si-backref" href="#ref_f231">231</a><span class="si-footnote-text">. (İt.) Paris, 30 Temmuz. (Mozart, İtalyanca giugno (haziran) ve luglio (temmuz) aylarının adlarını birleştirerek giuglio haline getirmiş.)</span>
    </div>

    <div class="si-footnote html5_aside epub-type_footnote" id="f232">
      <a class="si-backref" href="#ref_f232">232</a><span class="si-footnote-text">. (İt.) Sevgili Arkadaşım.</span>
    </div>

    <div class="si-footnote html5_aside epub-type_footnote" id="f233">
      <a class="si-backref" href="#ref_f233">233</a><span class="si-footnote-text">. Söz konusu arya Mozart’ın Aloisia için Mannheim’da bestelediği KV 294, “Non so, d’onde viene” (Nereden geldiğini bilemiyorum) sözleriyle başlayan parça. Sözü geçen değişiklikler yapıttaki bazı ufak düzenlemeler olmalı.</span>
    </div>

    <div class="si-footnote html5_aside epub-type_footnote" id="f234">
      <a class="si-backref" href="#ref_f234">234</a><span class="si-footnote-text">. Burada bahsedilen yapıtlar, Paris’te basılan altı keman sonatı (KV 301-306) ve KV 316, “Popoli di Tessaglia” sözleriyle başlayan Aloisia için bestelediği arya.</span>
    </div>

    <div class="si-footnote html5_aside epub-type_footnote" id="f235">
      <a class="si-backref" href="#ref_f235">235</a><span class="si-footnote-text">. Mozart’ın 1777 yılında Salzburg’da bestelediği, KV 274, “Ah, lo previdi” sözleriyle başlayan arya.</span>
    </div>

    <div class="si-footnote html5_aside epub-type_footnote" id="f236">
      <a class="si-backref" href="#ref_f236">236</a><span class="si-footnote-text">. Tümü İtalyanca yazılan mektubun orijinali Mozart, Briefe und Aufzeichnungen, cilt II,<br />
      s. 420, 421’de yer almaktadır. (Almanca çeviri için faydalanılan kaynak: Mozart Briefe, Derleyen: Wolfgang Hildesheimer, s. 68-71, Insel Verlag, 1995.)</span>
    </div>

    <div class="si-footnote html5_aside epub-type_footnote" id="f237">
      <a class="si-backref" href="#ref_f237">237</a><span class="si-footnote-text">. Mozart, Briefe und Aufzeichnungen, cilt II, s. 461.</span>
    </div>

    <div class="si-footnote html5_aside epub-type_footnote" id="f238">
      <a class="si-backref" href="#ref_f238">238</a><span class="si-footnote-text">. agy. s. 465.</span>
    </div>

    <div class="si-footnote html5_aside epub-type_footnote" id="f239">
      <a class="si-backref" href="#ref_f239">239</a><span class="si-footnote-text">. agy. s. 474.</span>
    </div>

    <div class="si-footnote html5_aside epub-type_footnote" id="f240">
      <a class="si-backref" href="#ref_f240">240</a><span class="si-footnote-text">. agy. s. 501, 502.</span>
    </div>

    <div class="si-footnote html5_aside epub-type_footnote" id="f241">
      <a class="si-backref" href="#ref_f241">241</a><span class="si-footnote-text">. (Fr.) Mektubun alıcıya postanede teslim edilmesi.</span>
    </div>

    <div class="si-footnote html5_aside epub-type_footnote" id="f242">
      <a class="si-backref" href="#ref_f242">242</a><span class="si-footnote-text">. (Fr.) Saygılarımla...</span>
    </div>

    <div class="si-footnote html5_aside epub-type_footnote" id="f243">
      <a class="si-backref" href="#ref_f243">243</a><span class="si-footnote-text">. Norbert Elias, Mozart – Bir Dâhinin Sosyolojisi Üzerine, çev. Yeşim Tükel, s. 142, Kabalcı Yayınları, 2000</span>
    </div>

    <div class="si-footnote html5_aside epub-type_footnote" id="f244">
      <a class="si-backref" href="#ref_f244">244</a><span class="si-footnote-text">. (Alm.) “Beni istemeyen, kıçımı yalasın.” Heinrich Eduard Jacob, <em>Mozart</em> / <em>Der Genius der Musik</em>, s. 291.</span>
    </div>

    <div class="si-footnote html5_aside epub-type_footnote" id="f245">
      <a class="si-backref" href="#ref_f245">245</a><span class="si-footnote-text">. (Alm.) “Beni istemeyen kızı, ben de istemem.” G.N. von Nissen, <em>Biographie W.A. Mozarts</em>, s. 415.</span>
    </div>

    <div class="si-footnote html5_aside epub-type_footnote" id="f246">
      <a class="si-backref" href="#ref_f246">246</a><span class="si-footnote-text">. Mozart, Briefe und Aufzeichnungen, cilt II, s. 528, 529.</span>
    </div>

    <div class="si-footnote html5_aside epub-type_footnote" id="f247">
      <a class="si-backref" href="#ref_f247">247</a><span class="si-footnote-text">. Doğru yazım “Kaisheim” olacak.</span>
    </div>

    <div class="si-footnote html5_aside epub-type_footnote" id="f248">
      <a class="si-backref" href="#ref_f248">248</a><span class="si-footnote-text">. Paris’te basılan piyano-keman sonatları (KV 301-306).</span>
    </div>
  </div>
</body>
</html>
