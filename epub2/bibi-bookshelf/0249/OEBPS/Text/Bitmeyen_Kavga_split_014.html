<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bitmeyen Kavga</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" id="filepos444452"></p>

  <p class="calibre11"><span class="calibre12"><span class="bold"><span class="calibre13">13</span></span></span></p>

  <p class="calibre14">Tabut eski bir Dodge kamyonunun düz kasasının üstüne yerleştirilmişti. Her iki yanda ayakları yere sarkan tabut taşıyıcılar oturuyordu. Jim de arkaya binmiş, ayaklarını sarkıtmıştı. Motorun sarsılıp öksürmesiyle kamyon hareket etti; Albert Johnson kamyonu yerinden çıkarıp yolun üstünde durdurdu, adamlar sekizerli yürüyüş düzenine geçene kadar bekledi. Sonra birinci vitese takıp ağır ağır yola koyuldu, uzun kafile de yürümeye başladı. Kampta kalan yüz nöbetçi tören kafilesinin arkasından bakıyordu.</p>

  <p class="calibre15">Adamlar önceleri "Bir, iki" diye uygun adım yürümeye çalıştılarsa da çabuk bıktılar bundan. Taşlı yolda ayaklarını sürüyorlardı. Bir mırıltı yükseliyordu, ama tabuta olan saygılarından hiç kimse yüksek sesle konuşmuyordu. Asfalt yolda bir düzinesi motosikletlerde olmak üzere trafik polisleri bekliyordu. Üstü açık bir arabada oturan komiserleri, "Size engel olacak değiliz. Biz törenlere eşlik etmek üzere görevliyiz," diye seslendi.</p>

  <p class="calibre15">Ayaklar daha sert dövüyordu asfaltı. Sıralar düzensizdi. Ancak kasabaya yaklaştıklarında hemen derlenip toparlandılar. Bahçelerde ve kaldırımlarda kasabalılar tören alayının geçişini seyrediyordu. Çoğu tabutu görünce şapkalarını çıkarmışlardı. Ancak Mac'ın istekleri gerçekleşmiyordu. Köşelerde duran polisler trafiği düzene sokuyorlar, cenaze alayına yol açıyorlardı. Torgas'ın iş bölgesine vardıklarında güneş bulutların arasından sıyrılıp ıslak sokakları aydınlattı. Birdenbire başlayan sıcakla, işçilerin ıslak giysilerinden buharlar yükselmeye başladı. Kaldırımlar da meraklılarla iyiden iyiye dolmuştu. Yürüyüşçüler dimdik yürüyorlardı şimdi. Takımlar birbirlerine yaklaştılar, adımlar daha uyumlu atılmaya başlandı. Yüzlerinde ağırbaşlı bir ifade vardı artık. Kimse kendilerine engel olmuyordu, geçecekleri yol da trafikten temizlenmişti.</p>

  <p class="calibre15">Kamyonun ardından kasabayı geçip mezarlığa doğru yürüyorlardı. Bir mil kadar sonra küçük ve yabani otlarla kaplı kasaba mezarlığına vardılar. Yeni mezarların üzerlerinde adlar ve tarihler yazılı levhalar vardı. Mezarlığın arkalarında taze ıslak bir toprak yığını vardı. Kamyon mezarlığın kapısında durdu. Tabutu taşıyanlar yere atlayıp tabutu yine kollarına aldılar. Yolda polisler motosikletlerini durdurup beklediler.</p>

  <p class="calibre15">Albert Johnson koltuğunun altından bir kangal ip alıp tabutun ardından yürüdü. Kalabalık sıraya miraya aldırış etmeden onun peşinden yürüdü. Jim de kamyondan atlayıp onlarla gidecekken Mac kendisini durdurdu. "Bırak gerekeni yapsınlar artık, önemli olan yürüyüştü. Biz burda bekleyelim."</p>

  <p class="calibre15">Kızıl saçlı bir genç, mezarlığın kapısından çıkıp yanlarına yaklaştı. "Mac diye birini tanıyor musunuz?"</p>

  <p class="calibre15">"Benim adım Maçtır."</p>

  <p class="calibre15">"Peki, siz Dick diye birini tanır mısınız?"</p>

  <p class="calibre15">"Tanırım."</p>

  <p class="calibre15">"öyle mi? Peki soyadı ne?"</p>

  <p class="calibre15">"Halsing. Bir şey mi oldu?"</p>

  <p class="calibre15">"Hayır, size bu notu gönderdi."</p>

  <p class="calibre15">Mac katlanmış kâğıdı alıp okudu: "Vay canına! Şuna bak, Jim."</p>

  <p class="calibre15">Jim kâğıdı aldı.</p>

  <p class="calibre15">"Hanımefendi kazandı. Bir çiftliği var. Gallinas Yolu, R.F.D. 221. Hemen bir kamyon gönder oraya. İki kart inek, bir sığır ve on çuval fasulye. Hayvanları kesmek için de birkaç kişi gönder.</p>

  <p class="calibre15">Dick.</p>

  <p class="calibre15">Not: Dün gece az daha enseleniyordum.</p>

  <p class="calibre15">Yalnızca on iki balta sapı bulabildim."</p>

  <p class="calibre15">Mac kahkahalarla gülüyordu. "Tanrım, şuna bakın hele! iki inek, bir sığır ve fasulye! Bu bize epey zaman kazandırır Jim. Koş London'u bul çabuk. Hemen buraya gelsin."</p>

  <p class="calibre15">Jim kalabalığın içine daldı. Az sonra yanında London olduğu halde döndü.</p>

  <p class="calibre15">"Anlattı mı London?" diye bağırdı Mac, "anlattı mı?"</p>

  <p class="calibre15">"Yiyecek bulduğunu söyledi."</p>

  <p class="calibre15">"Hem de nasıl! İki inek ve bir sığır. On çuval da fasulye. Şimdi bu kamyonla gidip alabilirler."</p>

  <p class="calibre15">Mezarlığın kalabalık yanından çam tabuta çarpan toprak sesleri geliyordu.</p>

  <p class="calibre15">"Milletin karnı et ve fasulye dolunca bak kendilerini nasıl hissedecekler," dedi Mac.</p>

  <p class="calibre15">&nbsp;"Biraz et benim de hoşuma gider doğrusu," dedi London.</p>

  <p class="calibre15">"Bak London. Kamyonla ben gideyim. Bana on kişi ver yeter. Jim, sen de benimle gelirsin." Bir an duraksadı. "Odun nereden bulacağız,. London? Odunumuz bitmek üzere. Herkes bir iki parça bir şey toplasın. Tahta, kalas, çit direği, ne olursa. Ne için olduğunu anlat. Döndüğünüz zaman bir çukur kazıp ateşi yakın. O eski arabalardan ızgara gibi kullanılacak bir şeyler çıkarırsınız. Ateşi bir an önce yakın." Kızıl saçlı gence döndü sonra: "Bu Galünas Yolu ne tarafta?"</p>

  <p class="calibre15">"Buradan bir mil ilerde. Beni yolda bırakabilirsiniz."</p>

  <p class="calibre15">"Albert Johnson'la birkaç kişi göndereyim," dedi London. Kalabalığın içine karıştı bir anda.</p>

  <p class="calibre15">Mac kıs kıs gülüyordu: "Ne şans ama! Bir fırsat daha kazandık. Yaman adamdır Dick. Esaslı adamdır."</p>

  <p class="calibre15">Kalabalığa bakmakta olan Jim birden herkeste bir canlılık fark etti. Heyecanlı bir kaynaşma başlamıştı. Kalabalık dalgalandı, birbirinden koptu, adamlar kamyona doğru koşmaya başladılar. Başta olan London parmağı ile adam seçiyordu. Kalabalık gülerek, bağırarak kamyonun çevresini sardı. Albert Johnson çamurlu ipini koltuğunun altına sokup direksiyona geçti. Mac da adamın yanına oturup Jim'in binmesine yardım etti.</p>

  <p class="calibre15">"Millet hep bir arada dursun, London. Sakın birbirlerinden kopmasınlar," diye bağırdı. Seçilen on kişi kamyonun arkasına atladılar..</p>

  <p class="calibre15">Kalabalık şakalara başlamıştı. Tekerlekler çamura saplanana kadar kamyonun arkasına asılıp hareket etmesine imkân vermediler. Çamurdan toplar yapıp kamyonun arkasında oturan adamlara attılar. Polis ise yolda bunların hiçbirine karışmadan bekliyordu.</p>

  <p class="calibre15">Albert Johnson gaza basarak kurtuldu kalabalığın elinden. Yola çıkarken motor yorgun yorgun soluyordu, polislerden ikisi motosikletlerini hareket ettirip kamyonun yanına geçtiler. Mac dönüp arka camdan baktı. Kalabalık bir dalga gibi çıkıyordu mezarlıktan. Sonra yolu kapladılar koşar adımlarla yürümeye başladılar, polisler geçen arabalara güçlükle yol açabiliyorlardı. Neşeli insanlar Çocuklar gibi şakalaşıyorlar, arabaları itiyorlar, çevrelerinde dönüyorlardı. Polis motosikletleri eşliğindeki kamyon bir köşeyi dönüp hızlandı.</p>

  <p class="calibre15">Albert hız göstergesine bakıyordu: "Şimdi bu herifler bizi aşırı hızdan yakalamak için ne yapmazlar," diye söylendi.</p>

  <p class="calibre15">"Haklısın." Mac Jim'e döndü, "yolda yanımızdan geçenler olursa başını eğ Jim." Sonra Albert'e "Bizi durdurmaya kalkışan olursa üzerlerine sür arabayı," dedi. "Dakinin kamyonuna yaptıklarını unutma."</p>

  <p class="calibre15">Albert başını salladı, hızını kırka indirdi: "Beni kimse durduramaz. Ben kendimi bildim bileli, fırsat buldukça kamyon kullanmışımdır."</p>

  <p class="calibre15">&nbsp;Bu kere kasabanın içinden geçmeyip ucundan dönerek ırmağın üstündeki tahta köprüden Gallinas Yoluna girdiler. Albert kızıl saçlı gencin inmesi için yavaşladı. Delikanlı arkalarından el salladı. Yol elma ağaçlarının arasından geçiyordu. Üç mil kadar sonra tepelere yaklaştıklarında meyve ağaçları yerlerini tarlalara bırakmaya başladılar. Jim yolun kenarındaki teneke posta kutularından gözünü ayırmıyordu. "İşte iki yüz on sekiz," dedi, yaklaştık artık."</p>

  <p class="calibre15">Polislerden biri dönüp kasabaya doğru uzaklaştıysa da, diğeri yanlarından ayrılmadı.</p>

  <p class="calibre15">"İşte, şuradaki büyük beyaz kapı," dedi Jim.</p>

  <p class="calibre15">Albert kamyonun burnunu kapıya çevirdi, adamlardan biri inip kapıyı açmaya koştu. Polis motosikletini durdu.</p>

  <p class="calibre15">"Özel mülk burası," diye seslendi Mac.</p>

  <p class="calibre15">"Ben buradayım, ahbap. Burada beklerim."</p>

  <p class="calibre15">Yüz metre kadar ilerde, yayvan bir biber ağacının altında küçük, beyaz bir ev; evin ardında da büyük, beyaz bir ahır vardı. Bıyıkları saman renkli, iri yarı bir çiftçi evden çıkmış kapıda kendilerini bekliyordu. Albert kamyonu durdurdu.</p>

  <p class="calibre15">"Merhaba bayım," dedi Mac. "Hanımefendi bazı şeyleri almamız için gelmemizi söylemiş."</p>

  <p class="calibre15">"Söyledi biliyorum," dedi adam. "İki yaşlı inekle küçük bir sığır."</p>

  <p class="calibre15">"Onları burada kesebilir miyiz, bayım?"</p>

  <p class="calibre15">"Kesebilirsiniz. Ama sonra ortalığı temizleyin. Pislik bırakmayın."</p>

  <p class="calibre15">"Elbette bayım. Albert, arabayı ahırın önüne çek."</p>

  <p class="calibre15">Kamyon durunca Mac inip arkaya geçti: "Arkadaşlar, içinizde daha önce inek kesmiş olanınız var mı?"</p>

  <p class="calibre15">"Babam mezbahada çalışırdı," dedi Jim. "Ben onlara gösterebilirim. Kolum sancıdığı için ben yapamam ama."</p>

  <p class="calibre15">"Tamam," dedi Mac.</p>

  <p class="calibre15">Çiftçi evin çevresini dolaşmış kendilerine doğru geliyordu. Jim, "Balyoz var mı?" diye sordu.</p>

  <p class="calibre15">Adam parmağıyla ahırın köşesindeki küçük kulübeyi gösterdi.</p>

  <p class="calibre15">"Ya bıçağınız?"</p>

  <p class="calibre15">&nbsp;"Bir bıçağım var, ama sonra geri vermeyi unutmayın." Çiftçi eve doğru yürüdü.</p>

  <p class="calibre15">Jim adamlara döndü: "ikiniz ahıra gidip önce sığırı getirin. En ele avuca sığmazı o olmalı."</p>

  <p class="calibre15">Çiftçi kısa saplı, ağır bir çekiç ve bir bıçakla döndü. Jim bıçağı inceledi. Keskin tarafı ipincecik olup parlayana kadar bilenmişti, ucu sipsivriydi. Parmağını sürttü kenarına. "Keskindir," dedi çiftçi. "Hep bilenmiş tutarım." Bıçağı aldı gömleğinin koluna silip yansıyan ışığa baktı. "Alman çeliği, iyi çelik."</p>

  <p class="calibre15">Dört adam ahırdan bir yaşında kızıl bir danayla çıktılar. İpi hayvanın boynuna dolamışlar, hayvanı omuzlarıyla vurarak yönlendiriyorlardı. Durdurmak için olanca güç teriyle topuklarını toprağa bastırdılar.</p>

  <p class="calibre15">"Buraya getirin," dedi çiftçi, "kanı toprak emer burada."</p>

  <p class="calibre15">"Kanını saklamalıydık," dedi Mac. "Çok besleyicidir 'kan. Taşıyacak bir kabımız olsaydı."</p>

  <p class="calibre15">"Babam kan içerdi," dedi Jim, "ben içemem, midemi bulandırır. Mac, çekici sen al. Kafasının tam şurasına indirirsin." Bıçağı da Albert Johnson'a uzattı. "Bak, şu elimi Koyduğum yeri görüyor musun? işte Mac çekici kafasına İndirir indirmez bıçağı oraya saplayacaksın. Büyük bir damar vardır orada. Damarı kesmeye bak."</p>

  <p class="calibre15">"Damarı nasıl bulacağım."</p>

  <p class="calibre15">"Bulursun, merak etme. Yarım parmaklık boru gibi kan fışkırtacaktır. Hey çocuklar, siz biraz geri çekilin bakalım."</p>

  <p class="calibre15">Yandaki iki adam debelenen danayı tutarlarken Mac, bir vuruşta diz üstü çökertti hayvanı. Albert bıçağı sokup damarı kesti, fışkıran kandan korunmak için geri attı kendini. Dana bir sıçradı, sonra ağır ağır çöktü. Çenesi toprağa dayandı, bacakları büküldü. Islak toprağa kopkoyu kıpkırmızı kan yayıldı.</p>

  <p class="calibre15">"Ne yazık ki şunu koyacak bir fıçı gibi bir şeyimiz yok," diye söylendi Mac.</p>

  <p class="calibre15">"Ötekini getirin!" diye bağırdı Jim. Adamlar dananın kesilmesini merakla seyretmişlerdi, ama iki kart inek kesilirken seyretmeye pek hevesli görünmüyorlardı. Hayvanların üçünün kanları akarken Albert bıçağı bir çuval parçasına silip çiftçiye geri verdi. Sonra kamyonunu kesim yerine yanaştırdı, adamlar boğazlarından akan kan kasayı kirletmesin diye hayvanları başları yere gelecek biçimde yüklediler. Sonra ön tarafa da on çuval fasulyeyi yükleyip çuvalların üstüne oturdular.</p>

  <p class="calibre15">Mac çiftçiye döndü: "Teşekkürler bayım."</p>

  <p class="calibre15">&nbsp;"Benim değil burası," dedi adam. "inek de benim değil. Ben ortakçıyım."</p>

  <p class="calibre15">"Öyleyse bıçağınızı verdiğiniz için teşekkür ederiz bizde."</p>

  <p class="calibre15">Mac, Jim'in arabaya binmesine yardım edip kendisi Albert Johnson'a biraz daha yaklaştı. Albert Johnson'un sağ gömleğinin sağ kolu omzuna kadar kan içindeydi. Albert motoru çalıştırıp kamyonu engebeli yolda ağır ağır sürdü. Kapıda polis kendilerini bekliyordu. Yola çıkınca biraz arkalarından izlemeye başladı yine.</p>

  <p class="calibre15">Çuvalların üstündekiler bir şarkıya başlamışlardı. "Çorba verin bize çorba, ille de çorba, Başka hiçbir şey istemez, ille de çorba."</p>

  <p class="calibre15">Polis adamlara bakıp gülümsedi, içlerinden biri başka bir şarkıya başladı.</p>

  <p class="calibre15">"Vay anam vay! Vay vay! Vay anam vay! Polis müdüründe bile yürek nanay." Mac, "Albert, kasabadan uzak duralım," dedi. "Bu malları kazasız belasız kampa iletmemiz gerek. Yol uzun olsa bile kasabanın çevresinden dolaşmaya bak." Albert aksi aksi başını salladı. Güneş iyice parlıyordu artık, ancak epey yükselmiş olduğundan sıcaklık vermiyordu. "Millet iyice rahatlar şimdi," dedi Jim.</p>

  <p class="calibre15">Albert yine başını salladı: "Mideleri etle dolunca hemen zıbarıp uyurlar."</p>

  <p class="calibre15">Mac güldü: "Sana şaşıyorum Albert. Emeğin soyluluğu konusunda bir fikrin yok mu?"</p>

  <p class="calibre15">"Benim hiçbir şeyim yok. Ne fikrim, ne param, ne de başka bir şeyim."</p>

  <p class="calibre15">"Zincirlerinden başka kaybedecek hiçbir şeyin yok," diye mırıldandı Jim.</p>

  <p class="calibre15">"Saçma..Saçımdan başka kaybedecek bir şeyim yok benim."</p>

  <p class="calibre15">"Kamyonun var ya," diye Mac atıldı, "bu kamyon olmasaydı, bu kadar malı nasıl taşırdık kampa."</p>

  <p class="calibre15">"Kamyonun sahibi ben değilim, gerçekte benim sahibim odur. Lanet kamyon beni öldürüyor." Adam kederli bakışlarla ileri baktı, konuşurken dudakları pek az kıpırdıyordu. "İş bulup da şöyle üç dolar kazandığım zaman tam bir karı bulmaya kalkarım, bu meret hemen üç dolarlık bir onarım işi çıkarır. Çok denemişimdir bunu. Lanet kamyon insanın karısından da beter aslında."</p>

  <p class="calibre15">"iyi bir düzende sağlam bir kamyonun olurdu," dedi Jim.</p>

  <p class="calibre15">&nbsp;"Yok canım! İyi bir düzen olsa önce şöyle esaslı bir karı bulurdum. Ben Dakin değilim. Dakin'in kamyonu yemek de pişirebilseydi karı falan istemezdi o."</p>

  <p class="calibre15">Mac Jim'e döndü: "Ne istediğini bilen bir insanla konuşuyorsun işte ve istediği de otomobil değil."</p>

  <p class="calibre15">"Hah şöyle!" dedi Albert. "inekleri bıçaklamaktan böyle öldü sanırım. Ondan önce bir şeyim yoktu."</p>

  <p class="calibre15">Yine ucu bucağı olmayan elma ağaçları arasızdaydılar. Yapraklar ve toprak koyu bir renge bürünmüştü. Yolun kenarındaki hendeklerden çamurlu sular akıyordu. Albert kasabayı dışından dolaşmak için yoldan yola geçerken polis de arkalarından ayrılmamıştı. Ağaçlar arasında mal sahiplerinin ya da ortakçıların oturdukları evler görünüyordu.</p>

  <p class="calibre15">"Bizimkilerin keyiflerini kaçırmıyor olsa yağmurun hiç dinmemesini isterdim," dedi Mac. "Yağmur elmaların canına okuyor oysa."</p>

  <p class="calibre15">"Benim battaniyelerin de," diye söylendi Albert.</p>

  <p class="calibre15">Arkadakiler yeni bir şarkıya başlamışlardı.</p>

  <p class="calibre15">"Lady Pinkham'ın şarkısını söyleriz. Bir de insanlığa sunduğu şeyleri... "</p>

  <p class="calibre15">Albert bir köşeyi döndü ve Anderson'un tarlasına giden yola saptı. "Aferin," dedi Mac. "Kasabanın yanından bile geçmedin. Herifler bizi engelleyip de malımızı elimizden alsalardı halimiz haraptı."</p>

  <p class="calibre15">"Dumanlara bak, Mac," dedi Jim. "Ateşi yakmışlar bile." Ağaçların tepelerinde mavi bir duman görünüyordu.</p>

  <p class="calibre15">"Ağaçların yakınına çek," dedi Mac. "Hayvanları yüzecek, ağaçtan başka asacak bir yer yok nasıl olsa."</p>

  <p class="calibre15">Millet yola dizilmiş kendilerini bekliyordu. Kamyon yanlarına gelince çuvalların üstünde oturanlar kalkıp kasketlerini salladılar. Albert hızını kesti, kalabalığın içinden geçip kampın ucundaki elma ağaçlarına doğru sürdü arabayı.</p>

  <p class="calibre15">Arkasında Sam olduğu halde London bağrışıp duran kalabalığı yararak yanlarına geldi.</p>

  <p class="calibre15">"Asın hayvanları!" diye bağırdı Mac. "London, aşçılara çabuk pişmesi için eti ince ince doğramalarını söyle. Bu adamlar açlıktan ölecekler yoksa."</p>

  <p class="calibre15">London'un gözleri de çevresindekilerin gözleri gibi parlıyordu: "Sen açlığı bana sor. Az daha umudumuzu kesmiştik hani."</p>

  <p class="calibre15">&nbsp;Aşçılar öne çıktılar, hayvanlar ağaçların alçak dallarına asıldı, içleri temizlendi, derileri yüzüldü. "London, sakın hiçbir şeyini ziyan etmesinler," diye bağırdı Mac. "Kemikler, başlar ve ayaklar çorba için saklansın." Kesilmiş etlerden bir yığın ateşe sürüldü. Mac kamyonun basamağına çıkmış, olup bitenlere bakıyordu, ancak Jim hâlâ arabadaydı. Mac endişeyle ona döndü.</p>

  <p class="calibre15">"Nen var Jim? Hasta mısın?"</p>

  <p class="calibre15">"Bir şeyim yok. Omzum kaskatı kesildi. Kolumu kıpırdatamıyorum."</p>

  <p class="calibre15">"Üşümüşsündür. Doktora gidelim de sana bir şeyler yapsın."</p>

  <p class="calibre15">Mac, Jim'in kamyondan inmesine yardım etti, sonra dirseğinden tutup yürüttü. Açıktaki ateşin yanından geçtiler. Kampı kızarmış et kokusu sarmıştı, etlerden ateşe yağlar damlıyor, alevler fışkırıp damlacıkları yutuyordu. Ateşin çevresi öylesine kalabalıktı ki, uzun sırıklarla etleri çevirmeye çalışan aşçılar sırıklarını insanların arasından sokuyorlardı. Mac, Jim'i London'un çadırına doğru itti. "Doktora gelmesini söyleyeceğim. Sen orada otur. Et olunca bir parça getiririm."</p>

  <p class="calibre15">Çadırın içi loştu. Gri brandadan sızan ışık da griydi. Jim'in gözleri ışığa alışınca Lisa'nın şiltenin üstünde oturmuş olduğunu gördü. Bebek de battaniyenin altında kucağındaydı. Kız koyu, anlamsız gözleriyle baktı gence. "Selam, nasılsın bakalım?" diye sordu Jim. "İyiyim."</p>

  <p class="calibre15">"Senin şiltene ilişebilir miyim biraz? Kendimi çok zayıf hissediyorum."</p>

  <p class="calibre15">Kız bacaklarını altına toplayıp kenara çekildi. Jim kızın yanına oturdu. "Bu güzel koku ne?" diye sordu Lisa. "Et. Etimiz bol artık."</p>

  <p class="calibre15">"Eti severim," dedi kız. "Yalnız et yiyerek yaşayabilirim." London'un esmer oğlu içeri girdi. Durup ikisine bakıştı. "Yaralı," dedi Lisa. "Bir şey yapmıyor. Omzundan yaralı."</p>

  <p class="calibre15">"Bir şey yaptığını düşünmedim bile," dedi genç. Jim'e döndü: "Lisa hep orta öyle baktığımı sanır. Bir kıza güvenemeyeceksen onu gözaltında tutmanın bir yararı , yoktur bence. Orospu orospudur. Lisa da orospu değildir. Ona orospuymuş gibi davranmaya da hakkım yok." Delikanlı sustu. "Dışarda et var, bol bol et. Fasulye de 'getirmişler, ama şimdi yenmeyecek." "Ben fasulye de severim," dedi Lisa. "Millet etin pişmesini beklemek istemiyor. Bıraksalar Çiğ çiğ yiyecekler. Sonra da hepsi hasta olacak."</p>

  <p class="calibre15">Çadırın kanatları açıldı, içeri elinde bir tencere kaynar su taşıyan Doktor Burton girdi: "Tam da kutsal aileye ' dönmüşsünüz. Mac, bana senin omzunun sertleştiğini söyledi."</p>

  <p class="calibre15">"Biraz öyle," dedi Jim.</p>

  <p class="calibre15">Doktor kıza baktı: "O bebeği bırakıp da şunun omzuna biraz sıcak bezle pansuman yapabilir miydin acaba?" "Ben mi?"</p>

  <p class="calibre15">&nbsp;"Evet sen. Benim işim var. Ceketini çıkart ve sıcak ı bezi katılaşan yere bastır. Ama yaraya su akıtmamaya çalış, tamam mı?"</p>

  <p class="calibre15">"Bunu yapabilir miyim dersiniz?"</p>

  <p class="calibre15">"Neden yapamayacakmışsın? O senin için o kadar şey yaptı. Haydi, ceketini çıkar, gömleğini sıyır. Benim işim var. Sen onu bitirince, ben yeni sargı sararım." Doktor çıkıp gitti.</p>

  <p class="calibre15">"Yapmamı ister misin?" diye sordu kız.</p>

  <p class="calibre15">"Neden olmasın. Yapabilirsin."</p>

  <p class="calibre15">Kız bebeği kocasına verip Jim'in mavi keten ceketini çıkartmasına yardım etti, gömleğini sıyırdı, "iç çamaşırı giymez misin sen?"</p>

  <p class="calibre15">"Hayır."</p>

  <p class="calibre15">Kız başka bir şey söylemeden, sıcak bezleri Jim'in omzuna bastırıp sertliği biraz aldı. Parmaklarıyla bezi bastırıyor, hafif hafif yaranın kenarında dolaştırıyor ve bu arada da genç kocası gözlerini kendisinden ayırmıyordu. Az sonra doktorla, Mac geldiler. Mac'ın elindeki sopanın ucunda iri bir parça kızarmış et vardı.</p>

  <p class="calibre15">"Şimdi biraz daha iyi misin?"</p>

  <p class="calibre15">"Çok iyiyim. Çok da iyi yaptı."</p>

  <p class="calibre15">Kız gözlerini utançla indirerek geri çekildi. Burton yeni sargıyı sardı. Mac da et parçasını verdi. "Tuzunu koydum. Doktor bugün artık dolaşmaman gerektiğini söylüyor."</p>

  <p class="calibre15">Burton başını salladı: "Üşütürsen ateşin çıkabilir. Sonra hiçbir şey yapamazsın."</p>

  <p class="calibre15">Jim ağzını sert etle tıka basa doldurup çiğnemeye başladı: "Millet eti sevdi mi?"</p>

  <p class="calibre15">"Hem de nasıl. Dünyayı kendilerinin yönettiğini sanıyorlar şimdi. Gidip birini benzetecekler sanırım. Böyle olacağını biliyordum."</p>

  <p class="calibre15">"Bugün grev gözcülüğüne çıkılacak mı?"</p>

  <p class="calibre15">Mac bir an düşündü. "Sen çıkmayacaksın nasıl olsa. Sen burada sıcakta oturacaksın."</p>

  <p class="calibre15">Joey bebeği karısına verdi.</p>

  <p class="calibre15">"Çok et var mı, bayım?"</p>

  <p class="calibre15">'Var elbette."</p>

  <p class="calibre15">&nbsp;"Ben gidip Lisa ile bana birer parça alayım öyleyse."</p>

  <p class="calibre15">"Git bakalım. Bak Jim. Suratını asıp durma. Pek bir şey olmaz artık. Saat epey geç. London arabayla birkaç kişi gönderip kaç grev kırıcının çalıştığını saptayacak. Kaç kişi nerede çalışıyor, bunu öğrendikten sonra yarın sabaha bir şeyler yaparız. Milleti birkaç gün besleriz şimdi. Bulutlar da dağılıyor. Hava bir süre soğuk ve açık olacak."</p>

  <p class="calibre15">"Grev kırıcılar hakkında yeni bir şeyler duydun mu?"</p>

  <p class="calibre15">"Sayılmaz. Bazıları grev kırıcıların kamyonlarla geldiklerini söylüyorlar, ama böyle bir kampta hiçbir şeye inanılmaz."</p>

  <p class="calibre15">"Millet pek sakin artık."</p>

  <p class="calibre15">"Neden olmasın ki? Mideleri doldu. Yarın kıyameti kopartmaya başlamamız gerek. Pek uzun bir grev yapamayacağımıza göre, sert bir darbe indirmemiz gerek."</p>

  <p class="calibre15">Dışarda bir motor sesi duyuldu. Çadırın dışında yükselen sesler işitildi, ardından bir sessizlik oldu. Sam başını çadırdan içeri uzattı: "London burada mı?"</p>

  <p class="calibre15">"Yok. Ne oldu?"</p>

  <p class="calibre15">"Parlak bir arabayla züppe kılıklı biri gelmiş, başkanla görüşmek istiyor."</p>

  <p class="calibre15">"Ne hakkında görüşecekmiş?"</p>

  <p class="calibre15">"Bilmiyorum. Grevcilerin başkanını istiyorum diyor."</p>

  <p class="calibre15">"London ocağın orada," dedi Mac. "Buraya gelmesini söyle. Herif herhalde durumu konuşmak istiyordur."</p>

  <p class="calibre15">"Pekâlâ, söylerim."</p>

  <p class="calibre15">London az sonra ardında o yabancı olduğu halde çadıra girdi. Adam gri bir takım elbise giymiş, şişmanca, rahat görünüşlü biriydi. Yeni tıraş olmuş yanakları pembeydi, saçları bembeyazdı. Gözlerinin kenarlarında tatlı kırışıklıklar vardı. Ağzını her açışta dostça gülümsüyordu. London'a, "Bu kampın başkanı siz misiniz?" diye sordu.</p>

  <p class="calibre15">"Evet," dedi London kuşkuyla. "Seçilmiş başkanı benim."</p>

  <p class="calibre15">Sam asık yüzüyle gelip London'un arkasında yerini aldı. Mac çömeldi, parmaklarıyla yere tutunup dengesini korumaya çalışarak bekledi. Yeni gelen gülümsedi. Dişleri düzgün ve bembeyazdı. "Adım Bolter," dedi, "büyük bir meyveliğin sahibiyim. Bu vadinin Meyve Üreticileri Birliğinin yeni başkanıyım."</p>

  <p class="calibre15">&nbsp;"Bize ne bundan?" dedi London. "İşçileri satarsam bana iş mi bulacaksın?"</p>

  <p class="calibre15">Bolter'in gülümsemesi kaybolmadı; ama temiz, pembe elleri iki yanında yumruk gibi sıkıldı. "Bundan daha iyi bir başlangıç yapalım," diye yalvardı. "Size yeni başkan olduğumu söyledim. Yani bu politikada bir değişiklik demektir. Daha önce yapılan işleri onaylamıyorum." Adam konuşurken Mac, ona değil de London'a bakıyordu.</p>

  <p class="calibre15">London'un yüzündeki öfke silinmeye başlamıştı: "Ne söyleyeceksen söyle bakalım," dedi.</p>

  <p class="calibre15">Bolter oturacak bir yer bulmak için çevresine bakındı, hiçbir şey göremedi: "iki insanın hırlaşarak bir yere varmalarının mümkün olmayacağını söylemişimdir hep," dedi. "insanlar ne kadar öfkeli olurlarsa olsunlar, bir masa başında oturdular mı, mutlaka iyi bir şey doğar aralarında."</p>

  <p class="calibre15">"Masamız yok," diye alay etti London.</p>

  <p class="calibre15">"Ne demek istediğimi anladınız sanırım. Birlikteki herkes sizin mantık yolunu dinlemeyeceğinizi söylediler, ama ben Amerikan işçisini tanıdığımı söyledim onlara. Amerikan işçisine mantıklı bir öneri götürürsen, pekâlâ dinler dedim."</p>

  <p class="calibre15">"Dinliyoruz işte," dedi Sam tükürürcesine, "haydi mantıklı şeylerini söyle bakalım."</p>

  <p class="calibre15">Bolter'in beyaz dişleri parıldadı. Takdir edercesine baktı çevresine: "Gördünüz mü? işte benim de onlara söylediğim buydu. Kartlarımızı masanın üstüne yayalım biz, onlar da yaysınlar bakalım bir el çevirebilir miyiz, dedim. Amerikan işçisi hayvan değildir."</p>

  <p class="calibre15">"Kongreye adaylığınızı koyacak insansınız doğrusu," diye mırıldandı Mac. "Bağışlayın, duyamadım."</p>

  <p class="calibre15">"Şu arkadaşla konuşuyordum," dedi Mac. London'un yüzü yine asılmıştı.</p>

  <p class="calibre15">"Ben de kartlarımızı masanın üstüne yaymak için geldim buraya," diye Bolter devam etti. "Size bir meyve 'bahçem olduğunu söylemiştim, ama bu yüzden sizin çıkarlarınızı düşünmediğimi sanmanızı istemem. Eğer işçi mutlu değilse hepimiz biliriz ki, hiçbirimiz para kazanamayız." Bir karşılık beklercesine durdu, ama kimse konuşmadı. "Bence durum şöyle. Birbirimizle hırlaştığımız in siz de para kaybediyorsunuz, biz de. Sizin yeniden "e dönmenizi istiyoruz. Böylece siz ücretlerinizi alacaksınız, bizim de elmalarımız toplanacak, ikimiz de mutlu olacağız böylece. Şimdi soruyorum size: işe dönecek misiniz? Sorgu sual, kin falan yok, masa başında işleri halletmiş iki kişi gibi..." "Elbette işe döneceğiz bayım," dedi London. "Amerikalı emekçiler değil miyiz hepimiz? Bize istediğimiz zamanı verin, grev kırıcılarını geldikleri yere yollayın, yarın «taban elma ağaçlarında oluruz."</p>

  <p class="calibre15">&nbsp;Bolter her birinin yüzüne tek tek bakıp gülümsedi: "Bir zam almanız gerektiği kanısındayım ben de. Herkese söyledim bunu. Ben pek becerikli bir işadamı değilim. Birliktekiler durumu anlattılar bana. Elmanın fiyatı düşünülürse, verilebilecek en yüksek işçiliği veriyormuşuz. Bundan fazlasını ödersek zarar edermişiz."</p>

  <p class="calibre15">Mac sırıttı: "Demek biz Amerikalı emekçiler değilmişiz. Bunların hiçbiri mantıklı gibi gelmedi bana. Şimdiye , kadar bir sürü palavra dinledik."</p>

  <p class="calibre15">"Ücreti arttırmamalarının nedeni bunun, bizim grevi .kazandığımız anlamına geleceği," dedi Jim. "Biz bu arttırımı alırsak başkaları da greve giderler. Öyle değil mi bayım?"</p>

  <p class="calibre15">Bolter hâlâ gülümsüyordu: "Ben daha ilk başta ücretlerinizin arttırılmasının sizin hakkınız olduğunu savunuyordum, ama benim bir yetkim yok bu konuda. Buna hâlâ inanıyorum ve birliğin de başkanıyım. Birliğe ne yapmak istediğimi söyledim. Bazıları bundan hoşlanmadılar, ama ben ücretlerinizin arttırılmasında ısrar ettim. Size sorgusuz sualsiz, hiçbir art niyet falan olmadan da yüzde yirmi öneriyorum. Yarın sabah da işe başlamanızı bekliyoruz."</p>

  <p class="calibre15">London dönüp Şam'a baktı. Şam'ın asık yüzüne güldü, zayıf adamın omzuna bir şaplak indirdi.</p>

  <p class="calibre15">"Bay Bolter, Mac'ın dediği gibi sanırım biz Amerikan emekçileri değiliz. Kartları masanın üstüne açalım dediniz, oysa sizinkileri ters yaydınız ortaya, işte bizimkiler açık oysa ve tam bir ful var elimizde. Kahrolasıca elmalarınızın toplanması gerek ve biz ücretlerimiz arttırılmadığı sürece elmalarınızı toplamayacağız. Başkaları da toplayamayacak. Buna ne dersiniz Bay Bolter?"</p>

  <p class="calibre15">Bofter'in gülümsemesi silinmişti yüzünden. Ciddi bir sesle, "Amerikan ulusunun büyüklüğünün nedeni herkesin birleşip elinden geleni yapmasıdır. Amerikan işçisi dünyanın en iyi ve en çok para alan işçisidir."</p>

  <p class="calibre15">"Bir Çinli günde yarım sent alıyor ve bununla kamı doyuyorsa," dedi London, "Biz aç kaldığımız sürece cebimize ne kadar girdiğinin ne önemi var ki?"</p>

  <p class="calibre15">Bolter yine gülümsedi: "Bir evim ve çocuklarım var benim. Çok çalıştım buraya gelene kadar. Beni kendinizden farklı görmeyin. Ben de elinde olan her şey İçin çalışmış bir insanım. Aranızda radikaller olduğunu duydum. Buna inanmıyorum. Amerikan ideallerine sahip Amerikalıların, radikallerin sözlerine kulak asacaklarını pek sanmam. Hepimiz aynı yolun yolcusuyuz. Çok güç zamanlarda yaşıyoruz. Hepimiz geçinmeye çalışıyoruz ve birbirimize yardım etmek zorundayız."</p>

  <p class="calibre15">"Yeter artık be!" diye birden Sam bağırdı. "Bir şey söyleyeceksen söyle, ama bu nutuk çekmeyi de bırak artık."</p>

  <p class="calibre15">&nbsp;Bolter çok üzülmüş gibiydi: "İstediğinizin yarısını kabul eder misiniz?"</p>

  <p class="calibre15">"Hayır," dedi London, "Eğer sıkışık olmasaydınız yarısını teklif etmezdiniz."</p>

  <p class="calibre15">"Bu önerimi oya koymadan adamlarının reddedeceklerini nereden biliyorsun?"</p>

  <p class="calibre15">"Bakın bayım," dedi London. "Millet öylesine öfkeli ki, o parlak elbisenizi gösterecek olursanız diri diri derinizi yüzerler sizin. Biz ücretlerimizin artması için grev yapıyoruz. Meyve bahçelerinizin çevresinde grev gözcüleri 'aştırıyoruz ve getirdiğiniz grev kırıcıları eşek sudan 'inceye kadar dövüyoruz. Şimdi artık, 'yoksa' diye başlayan teklifinizi söyleyin. Çevirin şu kâğıtlarınızın yüzük. İşe dönmezsek ne yapacağınızı sanıyorsunuz?"</p>

  <p class="calibre15">"Asayiş komitesini üzerimize salacaklar," dedi Mac.</p>

  <p class="calibre15">"Biz asayiş komitesi falan bilmiyoruz," diye Bolter 'men atıldı. "Öfkeli yurttaşlar düzeni korumak için bir ya gelmişlerse, bu onların kendilerinin bileceği bir şey. Birliğin böyle şeyle ilgisi yoktur." Yine gülümsedi, evlerimize ve çocuklarımıza saldırırsanız onları korumak zorunda olduğumuzu görmüyor musunuz? Siz, kendi çocuklarınızı korumaz mıydınız?"</p>

  <p class="calibre15">"Biz şu anda ne yapıyoruz sanıyorsun?" diye bağırdı don. "Onları açlıktan ölmekten korumaya çalışıyoruz. Bir ırgatın elinde olan tek şeyi kullanıyoruz. Sakın çocuklardan falan söz edeyim deme, yoksa hanyayı konyayı gösteririz size."</p>

  <p class="calibre15">"Biz sorunu barış içinde çözümlemek istiyoruz," dedi Her. "Amerikan yurttaşları düzenin bozulmamasını istilar ve size şu kadarını söyleyeyim, validen asker istek gerekirse bile bu düzeni sağlayacağız."</p>

  <p class="calibre15">Sam'ın ağzından köpükler saçılıyordu: "Pencereleri adamlarımıza ateş ederek düzeni sağlayacaksın, değil mi ulan korkak köpek!" diye bağırdı. "San Francisco’da da kadınları atlarla çiğneyerek sağlamıştınız düzeni. Gazeteler de 'Bu sabah kendini bir süngüye fırlatan grevci öldü' diye yazmışlardı."</p>

  <p class="calibre15">London öfkeli adamı kucaklayıp Bofter'in yanından uzaklaştırdı.</p>

  <p class="calibre15">"Sakin ol Sam. Kes artık! Sakin ol!"</p>

  <p class="calibre15">"Canın cehenneme senin de!" diye bağırdı Sam. "Bu palavracının ipe sapa gelmez laflarını sesini çıkarmadan dinliyorsun orada!"</p>

  <p class="calibre15">London birden kaskatı kesiliverdi. Kocaman yumruğu bir anda Şam'ın suratında patladı. Sam yere yıkıldı. London yerde yatan adama baktı. Mac güldü: "Bir grevci az önce bir yumruğun üstüne attı kendini," dedi.</p>

  <p class="calibre15">&nbsp;Sam doğrulup oturdu: "Pekâlâ London. Sen kazandın. Bir daha hır çıkarmayacağım, ama sen o Kanlı Perşembe'de, Frisco'da değildin."</p>

  <p class="calibre15">Bolter hiç kıpırdamamıştı: "Mantık yolunu dinleyeceğinizi umuyordum," dedi. "Buraya kızıl örgütlerin gönderdiği radikaller tarafından etkilendiğiniz hakkında bilgi edindik. Sizi yanlış yola sürüklüyorlar bunlar, yalanlar söylüyorlar. Onlar yalnızca karışıklık çıkartmak isterler. Onlar grev kışkırtıcılığı yapmak için para alırlar."</p>

  <p class="calibre15">Mac çömeldiği yerden doğruldu: "Pis sıçanlar desenize Amerikan işçisini yanlış yere götürüyorlar. Herhalde paralarını da Rusya veriyordur, öyle değil mi, Bay Boller?"</p>

  <p class="calibre15">Adam uzun bir süre baktı Mac'a, yanaklarındaki pembelik de kaybolmuştu artık.</p>

  <p class="calibre15">"Bizi kavgaya zorlayacaksınız sanırım," dedi. "Üzgünüm. Ben barış istiyordum. Radikallerin kimler olduklarını biliyoruz ve onlara karşı önlem alacağız. " Sonra yalvarırcasına London'a döndü, "Siz ayartmalarına kapılmayın. İşinizin başına dönün. Biz barıştan başka hiçbir şey istemiyoruz."</p>

  <p class="calibre15">London'un kaşları çatılmıştı: "Yeter be!" diye bağırdı. "Barış istiyorsun demek. Peki ne yaptık biz? İki kere yürüdük. Ya siz ne yaptınız? Üç adamımızı vurdunuz, bir kamyon ile bir lokanta arabası yakıp yiyecek yollarımızı tıkadınız. Sizin yalanlarınızdan bıktım artık bayım. Sam size dokunmadan buradan çıkmanızı sağlayacağım, ama adam gibi konuşmaya yanaşmadıkça bir daha buraya kimseyi göndermeyin."</p>

  <p class="calibre15">Bolter üzgün üzgün başını salladı: "Biz sizlerle çatışmak istemiyoruz. Sizin işe dönmenizi istiyoruz. Ama çatışmak gerekirse silahımız da var. Sağlık yetkilileri bu kamp konusunda çok endişeliler. Hükümet de kontrolden geçmemiş etin bir yerden bir yere taşınması konusunda çok huzursuz. Bu ayaklanmadan yurttaşlar bıkmış urumdalar. Gerekirse asker de çağırma hakkımız var."</p>

  <p class="calibre15">Mac kalkıp çadırdan dışarı baktı. Akşam çöküyordu, sessizdi, herkes London'un çadırına bakmaktaydı, gamın alacakaranlığında bembeyaz görünen yüzlerin si de çadıra dönüktü.</p>

  <p class="calibre15">"Merak etmeyin çocuklar, sizi satacak değiliz!" diye bağırdı Mac. Çadıra girdi sonra. "Lambayı yak London. Şu dost insana birkaç şey söylemek istiyorum."</p>

  <p class="calibre15">London teneke lambayı bir kibritte yakıp çadır direğine astı. Mac, Bolter'in önüne geçti, yüzünde alaycı bir gülümseme vardı.</p>

  <p class="calibre15">"Pekâlâ ahbap. Büyük laflar ettin, ama bu süre için korkudan donunu ıslattığını da çok iyi biliyorum. Yapabileceğini söylediğin şeylerin hepsini yapacağından hiç kuşkum yok, ama bir de ondan sonra olacaklara bak. İşenin sağlık yetkililerin Washington'da çadırları yakmış Hoover"in işçi oyunu kaybetmesinin bir nedeni de budur. Frisco'da milli muhafızları çağırdıklarında az daha bütün kent grevcilere katılıyordu. Kamuoyunu grevcilerin lehine dönmekten alıkoymak için, polis marifetiyle kente yiyecek sokmadınız. Ben haklıdan haksızdan söz etmiyorum bayım. Sana neler olacağını söylemeye çalışıyorum." Mac bir adım geriledi. "Yiyeceği, battaniyeyi, ilaç ve parayı nereden alıyoruz sanıyorsun sen? Nereden aldığımızı da çok iyi bilirsin. Vadin sempatizan kaynıyor. 'öfkeli yurttaş' dediklerinin birazı da sizin gibi koca bebeklere öfkelenmişlerdir, bunu da sizler çok iyi bilirsiniz. Eğer biraz sertleşecek olursanız, sendikaların da greve gideceklerini bilirsiniz. Kamyon sürücüleri, lokanta işçileri, tarım işçileri hep greve katılacaklardır. Bunu bildiğin için de şimdi blöfe kalkıyorsun. Senin blöflerin geçmez burada. Bu kamp sizin çiftliklerinizde bize verdiğiniz yatakhanelerden bin kat temizdir. Bizi korkutmaya geldin, ama, korkmuyoruz işte!"</p>

  <p class="calibre15">London, Mac'a baktı; Mac gözünü kırptı. London, "Bayım, umarım seni buradan kazasız belasız çıkarabiliriz," dedi. "Millet şu dediklerini bir duyarsa seni paramparça etmeye kalkışır vallahi."</p>

  <p class="calibre15">Bolter'in çeneleri kasıldı, göz kapakları sarktı. Omuzlarını gerdi sonra: "Beni korkutabileceğiniz! sanmayın," dedi. "Ben gerekirse hayatımla korurum evimi ve çocuklarımı. Bana el sürecek olursanız da sabaha grev falan bıraktırmam burada."</p>

  <p class="calibre15">London kollarını kavuşturup adama doğru yürürken Mac yolunu kesti: "Herif haklı London. Korkmuyor. Çoğu korkar, ama bu korkmuyor." Arkasına döndü, "Bay Bolter, sizi kamptan çıkartacağız. Şimdi birbirimizi anlıyoruz artık. Sizden neler bekleyebileceğimizi biliyoruz. Zor kullanmadan önce çok iyi düşünüp taşınmanız gerektiğini de biliyoruz. Bize yiyecek ve para gönderen binlerce kişiyi aklınızdan çıkarmayın siz de. Bu insanlar gerekirse başka şeyler de yaparlar. Biz şimdiye kadar iyi davrandık Bay Bolter, ama siz şimdi işi karıştırmaya başlarsanız size hiç unutamayacağınız bir patırtı çıkartırız."</p>

  <p class="calibre15">Bolter buz gibi bir sesle, "Hepsi bu kadar sanırım," dedi. "Üzgünüm ama yine de yarı yolda anlaşamadığımızı rapor etmek zorundayım."</p>

  <p class="calibre15">"Yarı yol mu?" diye bağırdı Mac. "Sonu boşluk olan şeyin yarı yolu falan olmaz!" Sesi yumuşadı birden. "London, sen bir tarafına geç, Sam, sen de öteki tarafına ve kılına zarar gelmeden çıkartın onu buradan. Ancak ondan sonra söylediklerini bizimkilere anlatırsınız. Ama iş çığırından çıkmasın. Bir saldırı olasılığına karşı mangaları tetikte bulundursunlar."</p>

  <p class="calibre15">Bolter'in iki yanına geçip sessiz kalabalığın arasından geçirdiler, arabasına bindirip uzaklaşmasını beklediler. Araba gözden kaybolunca London, "Platforma gelirseniz orospu çocuğunun neler söylediğini ve bizim de ne cevap verdiğimizi anlatayım," dedi. Kalabalık arasından yol açıp geçerken millet de ardına takıldı. Aşçılar etlerle fasulyenin fokur fokur kaynadığı kazanları bıraktılar. Kadınlar fareler gibi çadırlardan sürünerek çıkıp yürüdüler. London platforma çıktığında çevresi tıklım tıklım doluydu.</p>

  <p class="calibre15">&nbsp;Bollerle olan konuşma sırasında Doktor Burton sanki çadırdan çıkmış gibi bir kenara büzülüp beklemişti, ancak çadırda yalnızca Lisa ile Jim kaldığında köşesinden çıkıp şilteye, onların yanına oturdu. Yüzü endişeliydi: "Çok sert geçecek," dedi.</p>

  <p class="calibre15">"Bizim istediğimiz de bu doktor. Ne kadar sert geçerse o kadar etkin olur."</p>

  <p class="calibre15">Burton kederli gözlerle baktı Jim'e: "Sen çıkar bir yol görebiliyorsun. Keşke ben de görebilseydim. Bütün bunlar vahşi ve anlamsız geliyor bana."</p>

  <p class="calibre15">"Grev devam etmeli." diye ısrar etti Jim. "Bu kavga ancak insanlar kendi kendilerini yönetmeye ve kendi emeklerinin kârlarını almaya başladıklarında bitebilir."</p>

  <p class="calibre15">"Çok basit gibi geliyor," diye Burton içini çekti. "Keşke ben de bunu bu kadar basit görebilseydim." Kıza bakıp gülümsedi. "Senin çözümün nedir Lisa?"</p>

  <p class="calibre15">Kız irkilmişti: "Ne?"</p>

  <p class="calibre15">"Yani sen mutlu olmak için ne isterdin?"</p>

  <p class="calibre15">Kız utanarak bebeğine baktı: "Bir ineğim olsun isterdim. Tereyağımı, peynirimi yapardım o zaman."</p>

  <p class="calibre15">"Bir ineği sömürmek mi isterdin yani?"</p>

  <p class="calibre15">"Ne?"</p>

  <p class="calibre15">"Saçmalıyorum, kusura bakma. Hiç ineğin oldu mu Lisa?"</p>

  <p class="calibre15">"Küçük bir çocukken bir ineğimiz vardı. Sıcak süt içerdik. Babam içmemiz için sütü fincana sağardı. Ilıktı süt. Öylesini severim işte. Bebek için de iyi olurdu sanırım." Burton ağır ağır çevirdi başını. "İnek ot ve saman yer," dedi kız. "Sağmak da öyle kolay değildir. İnsanı bir teperse..."</p>

  <p class="calibre15">"Senin hiç ineğin oldu mu Jim?"</p>

  <p class="calibre15">"Hayır."</p>

  <p class="calibre15">"inekleri karşıdevrimci hayvanlar olarak düşünmemiştim şimdiye kadar."</p>

  <p class="calibre15">"Doktor, sen neden söz ediyorsun Allahını seversen?" diye sordu Jim.</p>

  <p class="calibre15">"Hiç. Mutsuzum sanırım. Savaşta askerdim. Okulu yeni bitirmiştim. Bir bizimkilerden göğsü paramparça birini getirirlerdi; bir ayakları kopmuş iri gözlü bir Almanı. İnsan değil de tahtaymışlar gibi uğraşırdım onlarla. Ama kimi zaman işim olmadığında bir mutsuzluk çökerdi üstüme, şimdiki gibi. Kendimi yapayalnız hissederdim."</p>

  <p class="calibre15">&nbsp;"Yalnızca sonucu düşünmelisin doktor. Bu çatışmadan iyi bir şey çıkacak. Bu da çatışmayı değerli kılıyor işte."</p>

  <p class="calibre15">"Jim, bunu bilebilmek isterdim. Ama benim küçük yaşam deneyimimde sonuç, hiçbir zaman amaçtan pek farklı olmadı. Jim, insan şiddetle ancak şiddet yaratır."</p>

  <p class="calibre15">"Ben buna inanmam işte," dedi Jim. "Bütün büyük şehirlerin şiddetle dolu başlangıçları vardır."</p>

  <p class="calibre15">"Başlangıç diye bir şey yoktur," dedi Burton. "Son da. Bence insan, hatırlayamadığı bir geçmişten, göremediği ve anlayamadığı bir geleceğe doğru körü körüne ve korkulu bir çatışma içinde. Ve insan, biri dışında bütün düşmanları engelleriyle karşılayıp bunları alt etmiştir. Ama kendisini yenemedi. İnsanlık kendisinden nasıl da nefret ediyor."</p>

  <p class="calibre15">"Biz kendimizden değil, bizi ezen sermayeden nefret ediyoruz."</p>

  <p class="calibre15">"öteki taraf da senin gibi insanlardan oluşmuştur Jim. İnsan kendisinden nefret eder. Psikologlar insanın kendine olan sevgisiyle kendine olan nefretinin dengeli olduğunu söylerler. İnsanlık da bunun gibidir. Biz kendimizle boğuşuyoruz ve ancak bütün insanları öldürebilirsek kazanabiliriz. Ben yalnız bir insanım Jim. Nefret edecek hiçbir şeyim yok. Sen bu işten ne kazanacaksın Jim?"</p>

  <p class="calibre15">Jim şaşırmış gibiydi: "Ben mi yani?" Parmağını kendi göğsüne bastırdı.</p>

  <p class="calibre15">"Evet sen. Bu kargaşadan senin ne çıkarın olacak?"</p>

  <p class="calibre15">"Bilmem. Umurumda bile değil."</p>

  <p class="calibre15">"Peki, ya omzundaki yaradan kanın zehirlenirse, ya tetanos olursan ve grev de başarısız olursa? Ne olacak sonra?"</p>

  <p class="calibre15">"Önemli değil. Ben de senin gibi düşünürdüm doktor, ama bunların hiç önemi yok."</p>

  <p class="calibre15">"Peki nasıl böyle olabildin? Bunun yolu nedir?" "Bilmiyorum. Eskiden ben de yalnızdım, ama artık değilim. Şimdi ölsem de önemli değil artık. Bu şey durmayacak. Ben onun küçük bir parçasıyım. Bu şey hep büyüyecek. Omzumdaki sancı hoş bir şey benim için. Joy'un da ölmeden şahane bir an yaşadığına eminim. Bahse girerim ki, o anda mutluydu."</p>

  <p class="calibre15">Dışarda kaba ve tekdüze bir ses, arkasından bağrışmalar, kalabalığın kükremesi duyuldu, öfkeli bir hayvan gibi. "London durumu anlatıyor," dedi Jim. "Çılgına döndüler hepsi. Tanrım, nasıl da bir kalabalık havayı çılgınlığıyla doldurabiliyor. Sen bunu anlayamazsın doktor. Babam yalnız başına dövüşürdü. Yenildiği zaman yenilmiş olurdu. Bunun ne kadar büyük bir yalnızlık olduğunu biliyorum. Ama ben yalnız değilim artık ve kendimden daha fazla bir şey olduğum için de yenilemem."</p>

  <p class="calibre15">&nbsp;"Saf dinsel coşkunluk. Bunu anlayabilirim, İsa’nın kanını içmek gibi."</p>

  <p class="calibre15">"Ne dini bel" diye bağırdı Jim. "Bunlar insan, Tanrı değil. Bildiğin bir şey bu senin."</p>

  <p class="calibre15">"Bir insan topluluğu Tanrı olamaz mı Jim?"</p>

  <p class="calibre15">Jim sertçe döndü: "Doktor, sen çok kelime oyunu yapıyorsun. Kelimelerden bir tuzak hazırlıyor, sonra da içine kendin düşüyorsun. Beni yakalayamazsın ama. Sözcüklerinin benim için hiçbir anlamı yok. Ben ne yaptığımı iyi biliyorum. Tartışmanın üzerimde hiçbir etkisi olamaz."</p>

  <p class="calibre15">"Sakin ol," dedi Burton, "bu kadar heyecanlanma. Ben tartışmaya girmiş değilim. Bilgi istiyordum senden. Sizler bir soru sorulunca hemen öfkelenirsiniz zaten."</p>

  <p class="calibre15">Alacakaranlık geceye dönüşürken fener de daha çok parlıyor, sarı ışığı çadırın uzak köşelerine yayılıyordu. Mac, dışardaki gürültü ve bağrışmalardan kaçarmış gibi sessizce girdi içeri. "Çılgına döndüler," dedi. "Karınları yine acıktı. Bu gece haşlanmış et ve fasulye var. Eti yiyince kendilerinden geçeceklerini biliyordum. Şu anda gidip ev kundaklamaktan başka düşündükleri yok." &gt; "Hava nasıl?" diye sordu Burton, "Yağmur var mı?" "Hava açık, yıldızlı. Güzel olacak."</p>

  <p class="calibre15">"Seninle konuşmak istiyorum Mac. Elimde çok az malzeme kaldı. Dezenfektan gerek. Biraz da merhem. Salgın bir hastalık çıkarsa işimiz bitiktir."</p>

  <p class="calibre15">"Biliyorum. Durumu kasabaya ilettim. Bizimkiler para bulmaya çalışıyorlar. Dakin'e kefalet parası da arıyorlar. Bence içerde kalsa daha iyiydi ya."</p>

  <p class="calibre15">Burton oturduğu şilteden kalktı: "London'a ne yapması gerektiğini söyleyebiliyorsun değil mi? Ama Dakin her dediğini pek öyle kolayca kabul edebilecek biri değildi."</p>

  <p class="calibre15">Mac, Burton'un yüzüne dikkatle baktı. "Ne, doktor? İyi değil misin yoksa?"</p>

  <p class="calibre15">"Ne demek istiyorsun?"</p>

  <p class="calibre15">"Sinirlerin bozulmuş gibi. Yorgunsun. Ne var, doktor?"</p>

  <p class="calibre15">Burton ellerini ceplerine soktu: "Bilmiyorum. Yalnızım sanırım. Hem de çok yalnızım. Yapayalnız çalışıyorum ve önümde hiçbir şey yok. Sizlerin avunacak bir şeyleriniz var. Ben ise yalnız stetoskoptan gelen kalp atışlarını dinliyorum. Siz bu kalp atışlarını havada duyuyorsunuz oysa." Burton birden uzanıp elini Lisa'nın çenesinin artına koydu, kızın başını kaldırıp kısılmış gözlerine baktı. Kızın eli ağır ağır yükselip hafifçe itti doktorun elini. Burton kızın çenesini bırakıp elini cebine soktu.</p>

  <p class="calibre15">&nbsp;"Doktor, keşke gidebileceğin birkaç kadın tanısaydım," dedi Mac. "Ama tek tanıdığım bile yok. Dick kasabada sana yardımcı olabilir. Şimdiye kadar en az yirmi kadını ayarlamıştır. Ama yakalanıp içeri tıkılabilirsin, doktor. Eğer bize bakıyor olmasaydın bizi buradan kovmaları işten bile değildi."</p>

  <p class="calibre15">"Kimi zaman gerçekten gereğinden çok anlayışlı oluyorsun Mac. Kimi zaman da... bomboşsun. Ben şimdi gidip bir Al Anderson'a bakayım, sabahtan beri uğramadım oraya."</p>

  <p class="calibre15">"Eğer bu seni biraz rahatlatacaksa elbette doktor. Jim'i de bu gece yataktan dışarı çıkartmam."</p>

  <p class="calibre15">Doktor bir kere daha Lisaya baktıktan sonra dışarı çıktı.</p>

  <p class="calibre15">Dışarda bağrışmalar şimdi alçak sesle konuşmalara dönüşmüştü. Çadırın dışında gece canlı gibiydi.</p>

  <p class="calibre15">"Doktor yemek yemiyor," diye Mac yakındı. "Kimse uyuduğunu da görmedi şimdiye kadar. Er geç güçsüz düşecek sonunda, daha önce hiç böyle olmamıştı. Bir kadına da çok ihtiyacı var; bir gece için kendisinden gerçekten hoşlanacak, bir gece için gerçekten sevecek birine. Şöyle dokununca hissedeceği biri. Ben de öyleyim ya. İyi ki birkaç gün önce doğurdun Lisa, talihlisin doğrusu, yoksa elimden çekeceğin vardı."</p>

  <p class="calibre15">"Ne?"</p>

  <p class="calibre15">"Bebek nasıl diye sordum."</p>

  <p class="calibre15">"İyidir."</p>

  <p class="calibre15">Mac ciddi ciddi başını salladı Jim'e: "Çok konuşmayan kızlardan hoşlanırım."</p>

  <p class="calibre15">"Dışarda neler oldu?" diye sordu Jim. "İçerde kalmaktan daha şimdiden sıkıldım ben."</p>

  <p class="calibre15">"London gelen herifin neler söylediğini anlatıp bir güven oylaması istedi. Güvenoyunu aldı da. Şimdi yarın için manga komutanlarına talimat veriyor."</p>

  <p class="calibre15">"Yarın ne olacak?"</p>

  <p class="calibre15">"Gelen adam alınacak kararlar konusunda doğru konuşuyordu. Yarın yollarda yürümek yasaklanacaktır. Kamyonlar için bir şey düşüneceklerini sanmıyorum. Bu yüzden meyve bahçeleri çevresinde bekleyeceğimize arabalarla devriye çıkartacağız. Grev kırıcılardan bir grubuna baskın verir, oradan hızla uzaklaşıp bir başka yerde baskına gidebiliriz. Uygulanabilir bir şey bu."</p>

  <p class="calibre15">"Peki benzini nereden bulacağız?"</p>

  <p class="calibre15">&nbsp;"Bütün arabalardakini boşaltıp yalnızca kullanacaklarımızın depolarını doldururuz. Yarın için yeterli benzinimiz olur. Ertesi gün başka bir şey yapmaya kalkışabiliriz. Belki yarın yeteri kadar başarılı olursak bir gün dinlenebiliriz ondan sonra. Ta ki yeni bir grev kırıcı grubu getirilene kadar."</p>

  <p class="calibre15">"Yarın ben de gidebilir miyim?" diye sordu Jim.</p>

  <p class="calibre15">"Senin ne yararın olur ki?" diye bağırdı Mac. "Gideceklerin dövüşmeleri gerek. O sakat kolunla sen yer işgal etmekten başka bir işe yaramazsın. Kafanı kullan biraz."</p>

  <p class="calibre15">London içeri girdi. Yüzü sevinçten kıpkırmızıydı: "Bizimkiler iyice istimi aldılar," dedi. "Torgas'ı altüst etmek için kaşınıyorlar artık."</p>

  <p class="calibre15">"Sakın sen kendi başlarına bir şey yapmalarına izin vereyim deme," dedi Mac. "Boğazlarına kadar doymuş hepsi. Şu anda idareyi elden kaçırırsak, bir daha imkânı yok derlenip toparlanamayız."</p>

  <p class="calibre15">London bir sandık çekip oturdu: "Sana bir şey sormak istiyorum Mac. Herkes senin kızıl olduğunu söylüyor. Konuşmaya gelen o iki kişi de öyle söyledi. Senin hakkında çok şey biliyorlarmış gibi konuşuyorlardı."</p>

  <p class="calibre15">"Öyle mi?"</p>

  <p class="calibre15">"Benimle açık konuş Mac. Jim ile sen kızıl mısınız?"</p>

  <p class="calibre15">"Sen ne diyorsun bakalım?"</p>

  <p class="calibre15">London'un gözleri öfkeyle parıldadı, ama kendini tuttu: "Sinirlenme Mac. Karşımızdaki heriflerin sizler hakkında benden çok şey bilmeleri hoşuma gitmez. Ben sizin hakkınızda ne biliyorum ki? Kampımıza gelip bize iyilik yaptınız. Ben size ağzımı açıp bir kere bir şey sormadım. Şimdi de sormadım, ama neyle karşılaşacağımı bilmem için bazı şeyleri öğrenmem gerek artık."</p>

  <p class="calibre15">Mac şaşırmış gibiydi. Jim'e baktı. "Ne dersin sen?"</p>

  <p class="calibre15">"Bence bir sakıncası yok."</p>

  <p class="calibre15">"Dinle öyleyse, London. insan, senin gibi bir adama yürekten bağlanabilir. Sam sana yan gözle bakacak herkesin canına okumaya hazır, görüyorsun işte."</p>

  <p class="calibre15">"iyi arkadaşlarım vardır benim."</p>

  <p class="calibre15">"işte benim de söylemek istediğim bu. Ben de aynı şeyi duyuyorum senin için. Ben bir kızılsam, ne çıkar bundan ha?"</p>

  <p class="calibre15">"Sen benim dostumsun," dedi London.</p>

  <p class="calibre15">&nbsp;"Öyleyse kızılım. Bunun gizli kapaklı bir yanı yok. Bu grevi benim başlattığımı söylüyorlar. Bak, iyi dinle beni. Grevi başlatabilseydim başlatırdım, ama buna gerek kalmadı. Grev kendiliğinden başladı."</p>

  <p class="calibre15">London, Mac'ın zihninden geçenleri okumak istermiş gibi dikkatle yüzüne baktı:</p>

  <p class="calibre15">"Bu işten senin çıkarın ne peki?"</p>

  <p class="calibre15">"Para mı yani? Beş kuruş bile almıyorum."</p>

  <p class="calibre15">"Peki neden yapıyorsun bunları?"</p>

  <p class="calibre15">"Bunu açıklaması güç... Sam ve seninle birlikte işten işe dolaşan insanlara karşı ne gibi duygular hissettiğini bilirsin, işte ben de ülkenin bütün ırgatları için aynı şeyleri hissederim."</p>

  <p class="calibre15">"Hiç tanımadığın insanlar hakkında da mı?"</p>

  <p class="calibre15">"Evet, hiç tanımadığım insanlar hakkında da. Jim de benim gibidir."</p>

  <p class="calibre15">"Çılgınlık bu," dedi London. "İşin içinde bir oyun varmış gibi. Ve bunun için para almıyor musunuz?"</p>

  <p class="calibre15">"Çevrede Rolls Royce falan görmedin, değil mi?"</p>

  <p class="calibre15">"Peki sonra ne olacak?"</p>

  <p class="calibre15">"Neden sonra?"</p>

  <p class="calibre15">"Belki bu iş bittikten sonra gidip paranı alırsın."</p>

  <p class="calibre15">"Bunun sonrası diye bir şey yok. Bu grev bitince bir başkasına karışacağız."</p>

  <p class="calibre15">London karşısındakinin düşüncelerini okumak istermişçesine gözlerini kıstı: "inanıyorum," dedi ağır ağır. "Şimdiye kadar bana kazık falan attığını görmedim."</p>

  <p class="calibre15">Mac uzanıp adamın omzuna bir şaplak indirdi: "Daha önce sorsaydın da anlatırdım bunları."</p>

  <p class="calibre15">"Benim kızıllara karşı bir şeyim yok," dedi London. "Onların ne kadar kalleş olduklarını söyler dururlar hep. Sam yılan gibidir, çok asabidir ama orospu çocuğunun biri değildir. Gidip biraz yemek yiyelim haydi."</p>

  <p class="calibre15">Mac ayağa kalktı: "Ben seninle Lisa'ya bir şeyler getiririm, Jim."</p>

  <p class="calibre15">London çadırın kapısından, "Mehtap var," dedi. "Dolunay olduğunu hiç bilmiyordum."</p>

  <p class="calibre15">"Dolunay falan yok. Nerede?"</p>

  <p class="calibre15">&nbsp;"Şuraya bak. Ay doğuyormuş gibi."</p>

  <p class="calibre15">"Doğu değil orası," dedi Mac. "Tanrım! Anderson'un çiftliği orası London! Anderson'un evini yakıyorlar. Adamları topla, Çabuk ol!, Nerede o nöbetçiler? Hepsini topla çabuk!" Mac ağaçlar ardındaki kızıl parıltıya doğru koştu.</p>

  <p class="calibre15">Jim oturduğu şilteden fırladı. Mac'ın elli metre ardından koşarken yaralı kolunun zonklamasını duymuyordu bile. London'un kükreyen sesini, sonra yüzlerce ayağın ıslak toprağı dövdüğünü duydu. Ağaçlara varınca daha hızlı koşmaya başladı. Ağaçların arkasında kızıl ışıklar mantar gibi yükseliyordu. Bir parıltıdan çok bir şeydi bu artık. Ağaçların üstünde alevden bir dil göründü. Ayak sesleri ardında, yanan tahtaların çatırtısı duyuluyordu. Işık ağaçların gölgelerini yere yansıtıyordu şimdi. Ağaçların ön tarafı alevden bir duvarla kaplıydı, önünde kara kara insan gölgeleri oradan oraya koşuyorlardı. Jim önünde, koşan Mac'ı görüyor, alevlerin giderek artan gürlemesini duyuyordu. Jim, Mac'a yetişip yanında koşmaya başladı.</p>

  <p class="calibre15">"Ambar yanıyor," dedi soluk soluğa. "Elmaları götürmüşler miydi?"</p>

  <p class="calibre15">"Jim! Gelmemen gerekirdi. Hayır, elmalar içerde. Nöbetçiler hangi cehennemdeydiler? Kimseye güvenilmiyor artık." Ağaç dizisinin sonuna vardıklarında kızgın hava yüzlerine çarptı. Ambarın dört duvarı da alevler içindeydi, damdan da alevler fışkırıyordu. Nöbetçiler Anderson'un evinin yanında durmuşlar yangına bakıyorlar, Anderson ise öfkeyle önlerinde tepiniyordu.</p>

  <p class="calibre15">Mac durdu: "Yeter, dur artık. Elden bir şey gelmez. Benzin dökmüş olmalılar."</p>

  <p class="calibre15">London yüzünde korkunç bir ifade olduğu halde koşa koşa geçti yanlarından. Nöbetçilerin önünde durdu.</p>

  <p class="calibre15">"Sizi kahrolasıca korkaklar? Hangi cehennemdeydiniz?"</p>

  <p class="calibre15">Nöbetçilerden biri yangının çatırtısını bastırmak için sesini yükseltti. "Birini gönderip bizi çağırtmıştın. Kampın yolunu yarıladığımız sırada yangının başladığını gördük."</p>

  <p class="calibre15">London'un öfkesi bir anda akıp gitmişti sanki. İri yumrukları açıldı. Çaresiz halde Mac ile Jim'e doğru döndü. Anderson öfkeden tepinerek yaklaştı yanlarına. Mac'ın burnu dibine sokularak, "Seni pis orospu çocuğu!" diye bağırdı. Sonra sesi hıçkırığa dönüştü, ağlayarak alevden kuleye döndü yine. Mac kolunu Anderson'un beline doladı, ama adam öfkeyle fırlattı attı onu. Ateşten yanan elmaların keskin, tatlı kokusu geliyordu.</p>

  <p class="calibre15">Mac bitkin ve üzüntülü görünüyordu. "Bunun olmamasını isterdim," dedi London'a. "Zavallı adam. Ürününün tümü..." Birden aklına bir şey geldi. "Tanrım kampta nöbetçi bıraktın mı?"</p>

  <p class="calibre15">"Hayır. Aklıma bile gelmedi."</p>

  <p class="calibre15">&nbsp;Mac döndü: "Hey, gelin buraya. Belki de bizi tuzağa çekmişlerdir. Bir grup yangının eve sıçramaması için burada kalsın. Biz hemen kampa gidelim." Geldiği yoldan koşmaya başladı. Uzun kara gölgesi önünde sıçrıyordu. Jim ona ayak uydurmaya çalıştıysa da müthiş bir yorgunluk çökmüştü üstüne. Mac ilerledi, koşanların hepsi yanından geçip gittiler. Jim tek başına kalmıştı, engebeli toprakta tökezleyerek koşmaya çalışıyordu. İlerdeki kampta alev falan yoktu henüz. Jim ağaçlar arasındaki bir yolda ağır ağır yürümeye koyuldu. Yıkılan ambarın gürültüsünü duyduğunda dönüp bakmadı bile. Yarı yola geldiğinde dizleri büküldü, olduğu yere çöktü. Başının üstünde gökyüzü kıpkırmızıydı, alçak pembeliğin ardında buz gibi yıldızlar asılıydı.</p>

  <p class="calibre15">Geri dönen Mac arkadaşını orada buldu. "Ne oldu, Jim?"</p>

  <p class="calibre15">"Bir şey yok. Dizlerim tutmuyor. Dinleniyorum biraz. Kampta bir şey yok ya?"</p>

  <p class="calibre15">"Yok oraya gitmemişler. Yaralımız var. Bileği kırıldı sanırım. Koşarken düşmüş. Doktoru bulmamız gerek. Ne kadar da basit bir tuzaktı ama. Adamlarından biri nöbetçilere çağrıldıklarını söylüyor, diğerleri de ortalığa benzin döküp bir kibrit çakıyorlar. Çok da çabuk yandı doğrusu. Anderson canımıza okur artık. Yarın bizi kovar sanırım."</p>

  <p class="calibre15">"O zaman nereye gideriz Mac?" "Sen berbatsın Jim. Kolunu ver bana. Yürümene yardım edeyim. Yangın yerinde doktoru gördün mü?" "Görmedim."</p>

  <p class="calibre15">"Al"ı görmeye gideceğini söylüyordu. Döndüğünü görmedim. Kalk ayağa, haydi. Seni bir an Önce yatırmalıyım."</p>

  <p class="calibre15">Alevler sönmeye başlamıştı bile. Ağaçların ötesinde ateşten bir yığın vardı ama alev dilimleri fırlamıyordu artık.</p>

  <p class="calibre15">"Sıkı tutun bana. Anderson çıldırmış gibiydi, değil mi? Tanrıya şükürler olsun ki evine bir şey yapmadılar."</p>

  <p class="calibre15">Arkasında Sam olan London yanlarına geldi. "Kamp ne durumda?"</p>

  <p class="calibre15">"iyi. Oraya gitmemişler." "Delikanlının nesi var?'</p>

  <p class="calibre15">"Yarasından zayıf düşmüş. Şu tarafından tut da kaldıralım." Jim'i yarı taşıyarak London'un çadırına götürdüler, şiltenin üstüne oturttular. "Doktoru gördün mü?" diye sordu Mac. "Birinin bileği kırılmış."</p>

  <p class="calibre15">"Hiç görmedim."</p>

  <p class="calibre15">"Nerede acaba?"</p>

  <p class="calibre15">Sam sessizce girdi içeri. Zayıf yüzünün kasları gerilmişti. Kaskatı adımlarla yürüyüp Mac'ın önünde durdu. "Bugün öğleden sonra herif gelip de ne yapacağını söyleyince... "</p>

  <p class="calibre15">&nbsp;"Hangi herif?"</p>

  <p class="calibre15">"İlk gelen... ona demiştin ki..."</p>

  <p class="calibre15">"Ne demiştim?"</p>

  <p class="calibre15">"Ona neler yapacağımızı söylemiştin."</p>

  <p class="calibre15">Mac şaşkın şaşkın London'a baktı: "Bilemiyorum Sam, kamuoyunu aleyhimize çevirebilir bu. Şu anda kamuoyu bizden yana dönüyordur, bunu kaybetmek istemeyiz."</p>

  <p class="calibre15">Şam'ın sesi nefretten boğuklaşmıştı: "Bunu onların yanına bırakamazsın. Korkak heriflerin bizi buradan atmalarına göz yumamazsın."</p>

  <p class="calibre15">"Açık konuş Sam, istediğin nedir?" diye sordu London.</p>

  <p class="calibre15">"Yanıma birkaç kişi alıp bir iki kibrit çakmak istiyorum." Mac ile London dikkatle süzüyorlardı adamı. "Hiçbir şey umurumda değil benim. Gideceğim de. Hunter diye biri var. Büyük beyaz köşkün sahibi. Yanıma bir teneke de benzin alacağım."</p>

  <p class="calibre15">Mac sırıttı: "Şu herife iyice bak, London. Daha önce görmüş müydün kendisini? Kim olduğunu biliyor musun?"</p>

  <p class="calibre15">London Mac'ın nereye varmak istediğini anlamıştı.</p>

  <p class="calibre15">"Tanıdığımı sanmıyorum. Kampta mı kalıyordu."</p>

  <p class="calibre15">"Kesinlikle hayır! Belki de kuyruk acısı olan biridir. Zaten suç hep bizim üstümüze yıkılır."</p>

  <p class="calibre15">Mac, Şam'a döndü: "Yakalanırsan seni tanımıyoruz."</p>

  <p class="calibre15">"Kabul. Hemen gidiyorum öyleyse. Yanıma da kimseyi almayacağım. Fikrimi değiştirdim."</p>

  <p class="calibre15">"Seni tanımıyoruz. Birine kin besliyorsun." "Beni soyduğu için nefret ediyorum heriften," dedi Sam.</p>

  <p class="calibre15">Mac yaklaşıp adamın kolunu tuttu: "Herifin evini yer le bir et. Evin yanmadık tek tahtası kalmasın. Tanrı bilir ya seninle gelmek isterdim."</p>

  <p class="calibre15">"Sen burada kal," dedi Sam. "Senin kavgan değil bu. Herif beni soydu, ben de kundakçının biriyim. Kibritle oynamaya bayılırım."</p>

  <p class="calibre15">"Güle güle Sam," dedi London. "Ara sıra bizi görmeye gel."</p>

  <p class="calibre15">Sam çadırdan sessizce süzüldü. London ile Mac bir süre çadırın sallanan kanatlarına baktılar.</p>

  <p class="calibre15">&nbsp;"İçimde bir ses onun dönmeyeceğini söylüyor," dedi London. "Onun gibi aksi bir insanı nasıl da sevebiliyor insan. Hep böyle dertten kurtulmayacak biriydi."</p>

  <p class="calibre15">Jim sakin sakin oturuyordu şiltenin üstünde. Yüzü sıkıntılıydı. Çadır bezinden yangının kızıllığı içeri vurmaktaydı hâlâ, ancak şimdi yaklaşan canavar düdükleri duyuluyordu. Gecenin içinde yapayalnız ve keskin...</p>

  <p class="calibre15">"itfaiye arabalarını göndermeden epey beklediler," dedi Mac acı acı. "Yahu, ağzımıza bir lokma bile koymadık bugün. Haydi London, yürü gidelim. Sana da bir şeyler getiririm Jim."</p>

  <p class="calibre15">Jim onların dönmesini bekledi. Yanında oturan Lisa yine battaniyeyi üstüne örtmüş, bebeğini emziriyordu. "Sen hiç yerinden kalkmaz mısın?" diye sordu Jim. "Ne?"</p>

  <p class="calibre15">"Hiç kıpırdamadan oturuyorsun. Çevrede bu kadar şey olup biterken üstelik. Hiçbir şeye dikkat ettiğin yok. Hiçbir şeyi duymuyorsun bile."</p>

  <p class="calibre15">"Artık bunların hepsi bitsin istiyorum. Yerinde döşemesi olan, tuvaleti yakın bir evde oturmak istiyorum. Bu kavgadan hiç hoşlanmıyorum."</p>

  <p class="calibre15">"Bunun yapılması gerek ama. Bir gün sona erecek kuşkusuz, ama belki de o günü bizler göremeyeceğiz."</p>

  <p class="calibre15">Mac elinde buharları tüten iki konserve tenekesiyle geldi. "Neyse yangın tümüyle sönmeden yetişti itfaiye arabaları. Jim, eti fasulyeyle bir kaba koydum. Sen de şunu al, Lisa."</p>

  <p class="calibre15">"Mac, Şam'ın gitmesine izin vermemeliydin," dedi Jim.</p>

  <p class="calibre15">"O da nedenmiş?"</p>

  <p class="calibre15">"Bunu pek haklı görmüyordun çünkü Mac. işe kendi kişisel nefretini de kattın."</p>

  <p class="calibre15">"insaf! Zavallı Anderson'un ambarını ve tüm ürününü kaybettiğini düşünsene."</p>

  <p class="calibre15">"Biliyorum. Belki de Hunter'in evini yakmak iyi bir fikirdir. Ama Sen gereğinden fazla öfkelenmiştin."</p>

  <p class="calibre15">"Öyle mi? Belki de beni rapor edeceksin, ha? Seni buraya biraz deneyim sahibi olasın diye getiriyorum, sen ise hemen öğretmenliğe başlıyorsun. Sen kim oluyorsun be? Sen daha kundağında yatarken ben bu işi yapıyordum."</p>

  <p class="calibre15">"Dur bir dakika Mac. Ben kafamı kullanmaktan başka bir yardımda bulunamam zaten. Ortalıkta bin türlü şey oluyor ve ben burada yaralı omzumla oturmak zorundayım. Seni kızdırmak istemiyorum Mac. Kızmanı da istemiyorum. Kızarsan doğru dürüst düşünemezsin."</p>

  <p class="calibre15">Mac ters ters baktı gencin yüzüne: "Kafanı kırmadığım için talihli sayılırsın ve bunu haksız olduğun için değil de haklı olduğun için yapmalıyım aslında. Hep haklı olan bir insana da uzun süre katlanılmaz doğrusu." Birden sırıttı. "Olan oldu, Jim. Unutalım artık. Tam bir orospu çocuğu olmaya başladın sen artık. Herkes senden nefret edecek ve esaslı bir partili olacaksın. Çabuk öfkelendiğimi biliyorum, ama elimde değil bu. Aslında çok endişeliyim, Jim. Her şey ters gidiyor. Doktor nerede dersin ha?"</p>

  <p class="calibre15">"Daha ortaya çıkmadı mı? Giderken ne dediğini hatırlıyor musun?"</p>

  <p class="calibre15">"Ah görmeye gideceğim diyordu." "Ama ondan önce de ne kadar yalnız olduğundan söz ediyordu. Çok çalışmaktan fıttırmış gibi konuşuyordu. Belki de dengesini kaybedivermiştir. Davaya hiç inanmamıştı zaten, belki de kaçmıştır."</p>

  <p class="calibre15">Mac başını salladı: "Ben doktorla çok birlikte oldum. Yapamayacağı bir şey varsa kaçmaktır. Kimseyi terk etmedi bugüne kadar. Endişeliyim Jim. Doktor Anderson'lara gidiyordu. Ya o baskıncıları bizim nöbetçiler sandıysa? Ya onu yakalamışlarsa? Doğrusu yakalama fırsatını kaçırmayacaklarından eminim." "Daha sonra gelir belki."</p>

  <p class="calibre15">"Bak sana bir şey söyleyeyim, sağlık kurumu yarın aleyhimize bir karar çıkartırsa doktoru kaçırdıklarından emin olabiliriz. Zavallıcık! Bileği kırık adamı da ne yapayım bilemiyorum doğrusu. Adamlardan biri kemiği yerine oturttu, ama herhalde ters bir şey yapmıştır. Doktor belki de ağaçların arasında dolaşıyordur ama. Onun tek başına gitmesinin sorumlusu benim. London elinden geleni yapıyor. Ben ise çok şey unutuyorum. Üzerimde bir ağırlık var Jim. Anderson'un ambarının ağırlığı altında eziliyorum."</p>

  <p class="calibre15">"Sen duruma yanlış açıdan bakıyorsun." Mac içini çekti: "Kendimi sert biri sanırdım, ama sen benden sert çıktın. Senden nefret etmeyeceğimi umarım. Sen hastane çadırında yat, Jim. Fazladan bir yatak var orada, iyileşene kadar toprak üstünde yatmanı istemiyorum. Neden yemiyorsun?"</p>

  <p class="calibre15">Jim elindeki tenekeye baktı: "Unuttum, açım da üstelik." Fasulyeler arasından bir parça et çıkartıp kemirmeye başladı. "Sen de yesene." "Yemeye gidiyorum şimdi." Mac gittikten sonra Jim iri, altın renkli fasulyeleri yedi. Ucu sivriltilmiş çubuğunu fasulyelere batırıp tek tek yiyordu, o bitince de tenekeyi ağzına dayayıp suyunu içti. "Çok lezzetliymiş," dedi Lisa'ya.</p>

  <p class="calibre15">"Ben fasulyeyi çok severim. Tuzdan başka bir şey gerektirmez. Tuzlu domuz daha iyidir ama."</p>

  <p class="calibre15">"Bizimkiler pek sessizler bu ara."</p>

  <p class="calibre15">&nbsp;"Ağızları dolu," dedi kız. "Ağızları dolu değilse hep konuşurlar. Hiç durmadan konuşurlar. Kavga edeceklerse neden gidip etmiyorlar da vır vır konuşuyorlar böyle?"</p>

  <p class="calibre15">"Bu grevdir," dedi Jim kendini savunurcasına.</p>

  <p class="calibre15">"Sen bile durmadan konuşuyorsun. Konuşmak çarkları çevirmez."</p>

  <p class="calibre15">"Ama kimi zaman onları döndürecek istimi sağlar, Lisa."</p>

  <p class="calibre15">London ucunu sivrilttiği bir kibrit çöpüyle dişlerini karıştırarak içeri girdi. Gaz lambasının ışığında kafasındaki dazlak yer parlıyordu. "Her tarafı iyice gözden geçirdim, yangın falan yok," dedi. "Şam'ı yakalamış olabilirler."</p>

  <p class="calibre15">"Kurnaz adamdı," dedi Jim. "Geçen gün eli silahlı bir kontrolörü alt etti."</p>

  <p class="calibre15">"Kurnaz olmasına kurnazdır. Yılan gibi hem de. Sam bir çıngıraklı yılandır, ama çıngırağı hiç ses çıkarmaz. Yalnız gitti, yanına kimseyi almadı."</p>

  <p class="calibre15">"Böylesi daha iyi. Yakalanırsa kaçığın biri yakalanmış olur. Üç dört kişi birden yakalansaydı, bu bir komplo olurdu."</p>

  <p class="calibre15">"Yakalanmamasını umarım, Jim. İyi adamdır, severim onu."</p>

  <p class="calibre15">"Farkındayım."</p>

  <p class="calibre15">Mac yemek tenekesiyle geldi: "Uff, öyle acıktım ki. İlk lokmayı alana kadar ne kadar aç olduğumu anlamamıştım. Son doydun mu, Jim?"</p>

  <p class="calibre15">"Doydum. Neden dışarda başında oturmak için ateş yakmıyorlar? Dün gece yakmışlardı."</p>

  <p class="calibre15">"Odunları kalmadı," dedi London. "Odunların hepsini ocakların yanına taşıttım."</p>

  <p class="calibre15">"Peki neden bu kadar sessizler öyleyse? Çıt çıkmıyor ortalıkta."</p>

  <p class="calibre15">"İnsanlar bir araya gelince garip olurlar," dedi Mac. Ne yapacaklarını önceden kestiremezsin. Çok dikkatte incelersen ne yapacaklarını tahmin edebileceğini sanırdım. Bir bakıyorsun hepsinin öfkelerini burnunda, sonra bir anda korkudan ne yapacaklarını şaşırıveriyorlar. Bu kampın tümü korkudan tir tir titriyor bana sorarsan. Doktorun yakalandığı söylentileri dolaşıyor. Onsuz kalmaktan korkuyorlar. Bileği kırılan adama gidip bakıyorlar, sonra çekip gidiyorlar. Az sonra gidip bir. daha bakıyorlar. Adamın sancısı çok fazla, terden de sırılsıklam." Mac elindeki kemiği ısırıp bir parça ilik kopardı.</p>

  <p class="calibre15">"Hiç bilen var mıdır?" diye sordu Jim.</p>

  <p class="calibre15">"Neyi?"</p>

  <p class="calibre15">&nbsp;Toplu haldeki insanların ne yapabileceklerini." "London bilir belki. Hayatı boyunca adam idare ediyor o. Ne dersin ha, London?"</p>

  <p class="calibre15">London başını salladı: "Bir kamyonun egzoz patlamasıyla tavşan gibi kaçan insanlar gördüm. Oysa bir gün gelir hiçbir şeyden korkmazlar. Ama bir şeyler olacağına yakın hissedersin yine de."</p>

  <p class="calibre15">"Doğru," dedi Mac. "Hava birden elektriklenir sanki. Bir keresinde bir zencinin linç edilmesine tanık olmuştum. Adamı çeyrek mil ötedeki tren yolu kavşağına götürdüler. Yolda karşılarına çıkan bir köpeği taşlayarak öldürdüler. Herkes birden sarılmıştı taşlara. Hava ölüm kokuyordu. Zenciyi asmak yetmedi, cesedini yaktılar."</p>

  <p class="calibre15">"Bu kampta böyle bir şeyin başlamasına göz yumamam," dedi London.</p>

  <p class="calibre15">"Böyle bir şey başladığında yoldan çekilsen iyi edersin," diye öğüt verdi Mac. "Durun, bir ses var..."</p>

  <p class="calibre15">Çadırın dışında asker yürüyüşüne benzer ayak sesleri vardı.</p>

  <p class="calibre15">"London içerde mi?" diye seslendi biri. "Buradayım. Ne istiyorsunuz?" "Bir herif yakaladık."</p>

  <p class="calibre15">"Kimmiş ki?" Elinde bir Winchester tüfeği taşıyan bir adam girdi içeri.</p>

  <p class="calibre15">"Sen evin çevresinde bıraktığım nöbetçilerden değil misin?" diye sordu London.</p>

  <p class="calibre15">"Evet. Üç kişi geldik. Bu herifi oralarda gördük, yakaladık getirdik işte."</p>

  <p class="calibre15">"Kimmiş peki?"</p>

  <p class="calibre15">"Bilmiyorum. Elinde bu silah vardı. Bizimkiler döve döve canını çıkarmak istediler, ama ben buraya getirelim dedim. Dışarda şimdi, eli kolu bağlı."</p>

  <p class="calibre15">London Mac'a baktı. Mac Lisaya doğru başını salladı: "Sen biraz dışarı çık Lisa," dedi London.</p>

  <p class="calibre15">Kız ağır ağır doğruldu: "Nereye gideyim?"</p>

  <p class="calibre15">"Bilemem. Joey nerede?"</p>

  <p class="calibre15">"Biriyle konuşuyor," dedi Lisa. "Adam postacı olmak için bir okula yazmış. Joey de postacı olmak istediğinden adamla konuşmaya gitti işte."</p>

  <p class="calibre15">"Sen de git bir kadın bul, onunla otur."</p>

  <p class="calibre15">&nbsp;Lisa bebeği kucaklayıp çıktı. London adamın elinden tüfeği alıp mekanizmasını açtı. Yataktan bir mermi düştü.</p>

  <p class="calibre15">"Otuz otuzluk," dedi London. "Herifi getirin bakalım."</p>

  <p class="calibre15">"Pekâlâ, getirin bakalım!" İki nöbetçi tutsağı çadıra ittiler. Adam sendeledi, dengesini buldu. Elleri arkasından bir kemerle bağlanmıştı, ayrıca dirseklerini de telle sıkıca sarmışlardı. Çok gençti. Dar omuzlu ve zayıftı. Üzerinde kadife bir pantolon, mavi gömlek, kısa bir meşin ceket vardı. Açık mavi gözleri dehşet içindeydi.</p>

  <p class="calibre15">"Çocukmuş," dedi London.</p>

  <p class="calibre15">"Otuz otuzluğu olan bir çocuk," dedi Mac. "Onunla konuşabilir miyim London?"</p>

  <p class="calibre15">"Konuş bakalım."</p>

  <p class="calibre15">Mac tutsağın önüne dikildi: "Ne arıyordun orada?"</p>

  <p class="calibre15">Çocuk güçlükle yutkundu. "Bir şey yapmıyordum." Fısıltıyla konuşuyordu.</p>

  <p class="calibre15">"Kim gönderdi seni?"</p>

  <p class="calibre15">"Hiç kimse."</p>

  <p class="calibre15">Mac oğlanın yüzüne bir şamar patlattı. Çocuğun başı yana savruldu, bembeyaz, tüysüz yanağında kızıl bir leke belirdi: "Kim gönderdi seni?"</p>

  <p class="calibre15">"Kimse." Bir şamar daha sakladı. Çocuk geri çekilmeye çalıştı, sendeledi, omzu üzerine düştü.</p>

  <p class="calibre15">Mac uzanıp yerden kaldırdı çocuğu: "Kim gönderdi seni?"</p>

  <p class="calibre15">Çocuk ağlıyordu. Gözyaşları burnunun kenarlarından kan içindeki ağzına süzülüyordu. "Okuldaki çocuklar karar verdiler..." "Ortaokuldakiler mi?"</p>

  <p class="calibre15">"Evet. Sokaktaki insanlar da bir şeyler yapılması gerektiğini söylüyorlardı." "Kaç kişiydiniz?" "Attı."</p>

  <p class="calibre15">"Ötekiler neredeler?"</p>

  <p class="calibre15">"Bilmiyorum bayım. Kaybettim onları, inanın bana." Mac'ın sesi robot gibiydi: "Ambarı kim yaktı?" "Bilmiyorum." Mac bu kez yumruğunu indirmişti çocuğun suratına Çocuk çadırın direğine savruldu. Mac yine yakalayıp doğrulttu. Çocuğun gözü kapanmış, kaşı yarılmıştı.</p>

  <p class="calibre15">"Bilmiyorum derken iyice düşün. Kim yaktı ambarı?" Çocuk hıçkırıklarından konuşamıyordu: "N'olur vurmayın bana bayım. Bilardo salonundakiler bunun iyi bir şey olacağını söylediler. Anderson'un radikal olduğunu söylediler."</p>

  <p class="calibre15">"Pekâlâ. Siz çocuklar bizim doktorumuzu gördünüz mü?"</p>

  <p class="calibre15">Çocuk çaresizce baktı adama: "Beni dövmeyin bayım. Bilmiyorum. Kimseyi görmedik biz." "O silahla ne yapacaktın?" "Şey... ağaçlar arasından ateş edip sizi korkutacaktık."</p>

  <p class="calibre15">Mac buz gibi bir gülümsemeyle London'a döndü: "Onu ne yapalım dersin?" "Çocuk o daha"</p>

  <p class="calibre15">"Evet, otuz otuzluk silahlı bir çocuk. Onu bana verir misin London?"</p>

  <p class="calibre15">"Ne yapacaksın?"</p>

  <p class="calibre15">"Bir daha eline silah alıp yola düşmemelerini sağlayacak biçimde okuluna geri göndereceğim."</p>

  <p class="calibre15">Jim oturduğu yerden izliyordu olanları: "Jim biraz önce çabuk öfkelenip kendimi kaybettiğim konusunda canıma okuyordun. Şimdi kendimi kaybediyor değilim işte."</p>

  <p class="calibre15">"Sakinsen sorun yok," dedi Jim.</p>

  <p class="calibre15">"Ben keskin nişancının biriyim. Çocuğa acıyor musun Jim?"</p>

  <p class="calibre15">"Hayır, bir çocuk değil o, bir örnek."</p>

  <p class="calibre15">"Ben de öyle düşünüyorum. Dinle, evlat. Seni dışardakilere teslim edebiliriz, onlar da sanırım paramparça edeceklerdir seni. Ya da burada dersini veririz."</p>

  <p class="calibre15">Çocuğun tek gözü korkuyla irileşti.</p>

  <p class="calibre15">"Tamam mı, London?"</p>

  <p class="calibre15">"Çok canını acıtma da."</p>

  <p class="calibre15">"Ben ceset değil, ilan tahtası istiyorum. Pekâlâ evlat, bunu hakettin sanırım."</p>

  <p class="calibre15">Çocuk gerilemeye çalıştı. Başını eğdi. Mac oğlanı omzundan tuttu, sağ yumruğunu çekiç gibi kısa darbelerle indirdi. Oğlanın burnu yamyassı oldu, öteki gözü de kapandı, yanaklarına mor lekeler oturdu. Çocuk kısa ve kesin darbelerden kaçınmak için çılgıncasına çırpınıyordu. İşkence başladığı gibi aniden sona erdi. "Çözün ellerini," dedi Mac. Kanlı yumruğunu oğlanın meşin ceketine sildi. "Canını çok yakmadım. Okulda sükse yaparsın şimdi. Ağlamayı kes artık. Kasabaya dönünce arkadaşlarına kendilerini neyin beklediğini anlatmayı da unutma."</p>

  <p class="calibre15">"Yüzünü yıkayayım mı?" diye sordu London.</p>

  <p class="calibre15">&nbsp;"Sakın hat Tam bir cerrah gibi çalıştım, sen de şimdi işimi berbat etmek istiyorsun. Bu yaptığımdan hoşlandım "mı sanıyorsun?"</p>

  <p class="calibre15">"Bilemem," dedi London.</p>

  <p class="calibre15">Tutsağın elleri çözülmüştü. Hafif hafif hıçkırıyordu.</p>

  <p class="calibre15">"Beni iyi dinle, evlat," dedi Mac. "Fazla bir şey olmadı. Burnun kırıldı, hepsi o kadar. Bu işi burada benden başkası yapsaydı halin haraptı. Şimdi git arkadaşlarına ilk yakaladığımızın bacağını, ondan sonrakinin de iki bacağını birden kıracağımızı söyle. Anladın mı?"</p>

  <p class="calibre15">"Evet."</p>

  <p class="calibre15">"Peki, şimdi bunu yola çıkartıp serbest bırakın."</p>

  <p class="calibre15">Nöbetçiler çocuğun kollarına girip çadırdan çıkardılar. Mac, "Eli silahlı başkalarının da bulunması olasılığına karşı devriye çıkart London," dedi.</p>

  <p class="calibre15">"Şimdi yaparım." London olay sırasınca gözlerini Mac’tan ayırmamış, dehşetle seyretmişti yaptıklarını. "Sen müthiş zalim bir insanmışsın Mac. Bir insanın öfkesine kapılıp böyle bir şey yapmasını anlarım, ama sen öfkelenmiş bile değildin."</p>

  <p class="calibre15">"Biliyorum. İşin en güç yanı da budur."</p>

  <p class="calibre15">En soğuk gülümsemesiyle bekledi London'un çadırdan çıkmasını, sonra gidip şilteye oturdu, dizlerine kollarını doladı. Tüm vücudu titriyordu. Yüzü kireç gibiydi. Jim sağlam elini uzatıp arkadaşının bileğini tuttu. Mac yorgun bir sesle, "Sen burada olmasaydın bunu yapamazdım, Jim," dedi. "Sen taş yüreklisin. Öylece bakıp durdun. Umurunda bile değildi hiçbir şey."</p>

  <p class="calibre15">Jim, Mac'ın bileğini sıktı: "Üzme kendini," dedi sakin bir sesle. "Karşında korkmuş bir çocuk değil, davaya yöneltilen bir tehdit vardı. Yapılması gerekliydi bunun, sen de doğru olanı yaptın. Ne nefret, ne duygu, yalnızca yapılması gerekli olan bir iş. Üzülme."</p>

  <p class="calibre15">"Arada sırada bana bir yumruk vurabilmesi için ellerini çözdürseydim bari, ya da kendini koruması için."</p>

  <p class="calibre15">"Düşünme artık," dedi Jim. "Bütünün bir parçası bu. Acımak korku kadar kötüdür. Bir ameliyattı bu. Hepsi o kadar. Ben yaralı olmasaydım, senin yerine ben yapardım aynı şeyi. Ya bir de dışardakilerin eline geçmiş olsaydı?"</p>

  <p class="calibre15">"Haklısın, öldürürlerdi. Umarım başkasını yakalayamazlar, bir daha aynı şeyi yapamam doğrusu."</p>

  <p class="calibre15">"Gerekirse yaparsın," dedi Jim.</p>

  <p class="calibre15">&nbsp;Mac korku dolu gözlerle baktı arkadaşına: "Sen beni fersah fersah aşmaya başladın, Jim. Senden korkuyorum. Senin gibilerini daha önce de gördüm. Böyle insanlardan hep korkmuşumdur. Jim, senin her gün biraz daha değiştiğini görebiliyorum. Haklı olduğunu biliyorum. Çılgınlıkla mücadele için serinkanlı olmak, bunu bilirim. Ama insanca bir şey değil bu Jim. Senden korkuyorum."</p>

  <p class="calibre15">"Beni kullanmanı istedim," dedi Jim yumuşak bir sesle. "Beni sevmeye başladığın için bunu yapmadın." Kalkıp bir sandığa oturdu. "Yanlıştı bu. Sonra yaralandım. Ve burada oturmuş beklerken gücümü anlamaya başladım. Senden güçlüyüm Mac. Dümdüz bir yolda ilerlediğim için dünyada her şeyden güçlüyüm. Sen ve diğerleri kadınları, tütünü, içkiyi, yiyip giyinmeyi düşünüyorsunuz." Jim'in gözleri ıslak nehir çakılları gibi soğuktu. "Ben ise kullanılmak istiyorum. Şimdi de ben seni kullanacağım Mac. Hem kendimi, hem seni kullanacağım. İçimdeki gücü hissettiğimi söylemeye çalışıyorum sana."</p>

  <p class="calibre15">"Çıldırmışsın sen. Kolun nasıl? Şişme falan var mı? Belki de zehir karıştı kanına."</p>

  <p class="calibre15">"Onu boş ver şimdi Mac. Kaçık değilim. Gerçek bu. İçimde giderek büyüyen bir şey var. Şimdi bütünlendi artık. Git London'a kendisini görmek istediğimi söyle. Buraya gelmesini söyle ona. Onu kızdırmamaya çalışacağım, ama emirlerimi de dinlemesi gerek."</p>

  <p class="calibre15">"Jim, kaçık değilsin belki, bilemiyorum. Ama London'un bu grevin seçilmiş başkanı olduğunu unutma. Hayatı boyunca hep insanları idare etmiş. Şimdi ona ne yapması gerektiğini söylersen, seni parçalamaları için aslanların önüne atıverir." Huzursuzca bakıyordu Jim'e.</p>

  <p class="calibre15">"Git söyle," dedi Jim.</p>

  <p class="calibre15">"Bak şimdi... "</p>

  <p class="calibre15">"Mac, emirlerime itaat etmek istiyorsun aslında. Git söyle."</p>

  <p class="calibre15">Uzaktan bir siren sesi duyuldu, sonra sirenler arttı, sesler yükselip alçalıyordu. "Sam bu!" diye bağırdı Mac. "Evi yaktı."</p>

  <p class="calibre15">Jim doğruldu: "Sen burada kal," dedi Mac. "Daha çok zayıfsın Jim."</p>

  <p class="calibre15">Jim neşesizce güldü: "Ne kadar zayıf olduğumu az sonra öğreneceksin." Yürüyüp çadırdan dışarı çıktı. Mac da onu izledi.</p>

  <p class="calibre15">Kuzeyde ağaçların üstünde yıldızlı gök kapkaraydı. Torgas yönünde kasabanın ışıkları göğe soluk bir parıltı yansıtıyordu. Kasabanın solundaki ağaçların üzerinde yeni yangın, kızıl ışıktan bir bulut oluşturmaktaydı. Sirenler hep birden ötüyorlardı şimdi, birinin sesi azalırken bir diğerininki yükseliyordu.</p>

  <p class="calibre15">"Şimdi hiç zaman kaybetmiyorlar," diye söylendi Mac.</p>

  <p class="calibre15">&nbsp;Çadırlardan çıkan grevciler yükselen alevlere bakıyorlardı. Alevler ağaçların tepesini aşmıştı şimdi, kızıllık gökyüzüne giderek yayılıyor ve yükseliyordu, "iyi bir başlangıç," dedi Mac. "Yangını bundan sonra söndürseler bile evden hayır gelmez artık. Bu yükseklikteki alevler için kimyasal maddeler kullanmak zorundalar."</p>

  <p class="calibre15">London koşarak yanlarına geldi: "Yaptı işte! Yaptı! Ne esaslı herif! Yapacağını biliyordum. Hiçbir şeyden korkmaz o."</p>

  <p class="calibre15">"Geri geldiği takdirde onu kullanabiliriz," dedi Jim buz gibi bir sesle.</p>

  <p class="calibre15">"Kullanmak mı?" diye sordu London.</p>

  <p class="calibre15">"Evet, böyle bir yangını başlatabilen birinin elinden başka şeyler de gelebilir. London çadıra gelsene konuşacağımız şeyler var."</p>

  <p class="calibre15">Mac söze karıştı: "Yani, London, demek istiyor ki..."</p>

  <p class="calibre15">"Ne demek istediğimi ben söylerim ona. Çadıra gel, London." Jim önden yürüyüp sandığın üstüne oturdu.</p>

  <p class="calibre15">"Ne oluyor?" diye sordu London. "Neden söz ediyorsunuz siz?"</p>

  <p class="calibre15">"Kampta otorite olmadığı için grev elden gitmek üzere. Nöbetçilerin emirlere itaat edeceklerine güvenemediğimiz için yandı Anderson'un ambarı. Koruyucusu yanından ayrıldığı için kaçırıldı doktor."</p>

  <p class="calibre15">"öyle. Ne gelir ki elimizden?"</p>

  <p class="calibre15">"Bir otorite yaratmalıyız," dedi Jim. "Yerine getirilecek emirleri vermeliyiz. Millet seni seçti, tamam mı? Şimdi de isteseler de istemeseler de senin sözünü dinlemek zorundalar."</p>

  <p class="calibre15">"Tanrı aşkına Jim!" diye bağırdı Mac. "Yürümez bu iş. Çekip gideceklerdir. Göz açıp kapayıncaya kadar terk ederler burasını."</p>

  <p class="calibre15">"Biz onları disiplin altına alırız Mac. O silah nerede?"</p>

  <p class="calibre15">"Şurada işte. Ne yapacaksın?"</p>

  <p class="calibre15">"Silah otoritedir," dedi Jim. "Ben dönme dolap gibi dönmekten bıktım artık, işi bir yoluna sokacağım bundan böyle."</p>

  <p class="calibre15">London gence yaklaştı: "İşi yoluna sokacağım bundan böyle demek de ne oluyor?"</p>

  <p class="calibre15">Jim hiç kıpırdamadan oturuyordu. Genç yüzü taştan oyulmuş, gözleri hareketsizdi. Ağzının kenarlarında hafif bir gülümseme vardı. Güvenle gözlerini kırpmadan baktı London'a.</p>

  <p class="calibre15">"Otur London. Sakin ol hele."</p>

  <p class="calibre15">&nbsp;London huzursuzca baktı Mac'a: "Aklını mı kaçırdı bu herif?"</p>

  <p class="calibre15">Mac gözlerini kaçırdı: "Bilmiyorum."</p>

  <p class="calibre15">"Olursan iyi edersin," dedi Jim, "nasıl olsa er geç oturacaksın."</p>

  <p class="calibre15">"Oturayım peki."</p>

  <p class="calibre15">"Tamam, hah şöyle. Canın isterse beni kamptan attırabilirsin şimdi. Hapiste yerim hazırdır ne de olsa. Ya da burada kalmama izin verebilirsin, ama kalırsam bu işi düzeltirim ve bundan da hiç kuşkum yok."</p>

  <p class="calibre15">London içini çekti: "Ben bıktım artık zaten. Dertten başka bir şey yok. Henüz bıyıkları terlememiş bir delikanlı olduğun halde işi sana devretmeye hazırım."</p>

  <p class="calibre15">"İşte o yüzden emirlerimi senin aracılığınla vereceğim," dedi Jim. "Beni sakın yanlış anlama London. Benim istediğim yetki değil, eylem. Bütün istediğim grevin başarıya ulaşması."</p>

  <p class="calibre15">London çaresizce, "Sen ne dersin, Mac?" diye sordu. "Bu delikanlı ne yapmaya çalışıyor?"</p>

  <p class="calibre15">"Bilmiyorum. Yediği kurşundan zehirlendi derdim, ama mantıklı da konuşuyor." Mac güldü. Ama sessizlikte çöktü kaldı kahkahası.</p>

  <p class="calibre15">"Bana bu işte bir Bolşeviklik var gibi geliyor," dedi London."</p>

  <p class="calibre15">İşe yarayacaksa ne olduğu önemli mi?" dedi Jim. "Dinleyecek misin?"</p>

  <p class="calibre15">"Bilemem. Konuş bakalım şimdi."</p>

  <p class="calibre15">"Yarın sabah grev kırıcılara hak ettikleri dersi vereceğiz. En iyi dövüşçülerini seçmeni istiyorum. Hepsine birer sopa ver. Arabalar çifter çifter hareket edecekler. Polisler büyük bir olasılıkla, yolda devriye gezip barikatlar kuracaklardır. Onların bizi durdurmalarına izin vermeyeceğiz. Barikat varsa ilk araba barikatı yıkar, ikinci araba da hurdaya dönüşen arabanın adamlarını alıp geçer gider. Anlaşıldı mı? Başladığımız her şeyi sonuna kadar götüreceğiz. Başaramazsak, başlangıçta olduğumuz yerden gerilemişiz demektir."</p>

  <p class="calibre15">"Emirleri sen verirsen benim milletle başım belaya girer," dedi London.</p>

  <p class="calibre15">"Ben emir vermek istemiyorum. Gösterişe meraklı değilim ben. Kimse bir şey bilmeyecek. Ben sana söyleyeceğim, sen de onlara. İlk işimiz yangının ne durumda olduğunu öğrenmek için birkaç kişi göndermek olacak. Yarın başımız iyice belaya saracak. Şam'ın bunu yapmamasını isterdim, ama yaptı bir kere. Bu gece kampı da çok sıkı koruma altına almalıyız. Misillemeler olacağını hiç aklından çıkarma. İki sıra nöbetçi diz ve sürekli olarak birbirleriyle ilişki halinde olsunlar. Ayrıca nöbette uyuyan, ya da kaçanları pataklamaları için beş kişilik bir kontrol ekibi de istiyorum. En kabadayılarından beş kişi seç bana."</p>

  <p class="calibre15">London başını salladı: "Seni pataklamak mı, yoksa dediğini yapmana izin mi vermek gerektiğini kestiremiyorum doğrusu. Bu iş başımıza bela açmaktan başka bir boka yaramaz."</p>

  <p class="calibre15">"Sen düşünürken nöbetçileri yerleştir hele. Sabah olmadan çok şeyler olacağını tahmin ediyorum."</p>

  <p class="calibre15">"Pekâlâ evlat, bir deneyelim bakalım."</p>

  <p class="calibre15">London çıktıktan sonra Mac, Jim'in oturduğu sandığa yaklaştı: "Kolun nasıl Jim?"</p>

  <p class="calibre15">"Hiç duygusu kalmadı, iyileşiyor sanırım."</p>

  <p class="calibre15">"Sana neler oldu anlayamıyorum," dedi Mac. "Ama bir şeyler olduğunu hissettim."</p>

  <p class="calibre15">"Böylesine bir kavganın içinde yeşeren bir şey bu. Ansızın. Bizim bu küçük grevimiz gibi küçük karışıklıkları yaratan büyük güçlerin farkına varıyorsun. Bu güçleri görmek insanın içinde bir şeyler yapıyor, harekete zorluyor. Otorite de bundan çıkıyor sanırım." Jim bakışlarını kaldırdı.</p>

  <p class="calibre15">"Gözlerin neden öyle dönüyor?" diye bağırdı Mac.</p>

  <p class="calibre15">"Biraz başım dönüyor da.. " Jim sözünü bitirmeden yere yuvarlandı.</p>

  <p class="calibre15">Mac, onu şilteye yatırıp ayakları altına bir sandık çekti. Kamptan küçük bir ırmağı andıran yükselip alçalan sesler, mırıltılar işitiliyordu. Çadırın önünden insanlar geçiyordu. Sirenler yine çalıyordu, ama bu kez geldikleri yere dönmekte oldukları için herhangi bir heyecan uyanmamaktaydı. Mac Jim'in gömleğini açtı. Çadırın bir köşesinde duran bir kova suyu getirip delikanlının başına ve boynuna döktü.</p>

  <p class="calibre15">Jim'in gözleri açıldı, Mac'ın yüzüne baktı: "Başım dönüyor," diye mırıldandı. "Doktor gelip bir şey verseydi. Geri gelecek mi dersin, Mac?"</p>

  <p class="calibre15">"Bilmiyorum. Sen nasılsın şimdi?"</p>

  <p class="calibre15">"Başım dönüyor işte. Artık biraz dinlenmem gerekecek sanırım."</p>

  <p class="calibre15">"Elbette. Sen şimdi yat uyu biraz. Beri gidip sana pişirdikleri etin suyundan bir çorba ayarlayayım. Ben dönene kadar sakın kıpırdama."</p>

  <p class="calibre15">Mac çıktıktan sonra Jim kaşlarını çatarak çadırın tepesine baktı. Yüksek sesle, "Geçti mi acaba" diye söylendi. "Geçtiğini hiç sanmam ya, neyse... " Gözleri kapandı, az sonra da uyuyakaldı.</p>

  <p class="calibre15">Mac çorbayı getirip yere bıraktı. Sandığı Jim'in bacakları altından çekti, şiltenin kenarına ilişip delikanlının süzgün yüzünü seyretti.</p>

  <p class="calibre15">&nbsp;Yüzü hiç sakin değildi. Dudakları geriliyor, dişleri ortaya çıkıyor, kupkuru oluyorlar, sonra dudakları yine dişleri örtüyordu. Gözlerinin kenarları titriyordu. Sanki büyük bir güce karşı koyuyormuş gibi dudakları aralandı, bir şey söylemeye çalıştı, ama ağzından yalnızca bir homurtu çıktı. Mac gencin üstünü iyice örttü.</p>

  <p class="calibre15">Lambanın alevi birden ufaldı, çadırın ortasına doğru ilerledi karanlık. Mac hemen yerinden fırladı, bir kenarda bir teneke gaz buldu, lambanın depo kapağını çıkartıp içini doldurdu. Alev ağır ağır büyüdü yine, kenarları kelebek kanatları gibi iki yana açıldı.</p>

  <p class="calibre15">Dışarda devriye gezenlerin ayak sesleri işitiliyordu. Daha uzaklardan anayolda giden büyük gece kamyonlarının homurtusu duyuluyordu. Mac feneri direkten alıp şiltenin yanına yere koydu. Arka cebinden bir dizi katlanmış kâğıt, buruşuk bir zarf ve küçük bir kurşunkalem çıkardı. Kâğıdı dizine dayayıp, iri ve yuvarlak harflerle ağır ağır yazmaya koyuldu mektubunu:</p>

  <p class="calibre15">"Sevgili Harry.</p>

  <p class="calibre15">Tanrı aşkına biraz yardım gönder buraya. Burton dün gece kaçırıldı. Daha doğrusu öyle olduğunu sanıyorum. Doktor bizi yüzüstü bırakıp kaçacak insan değildi, ama artık burada değil işte. Bu vadi tam kalya gibi örgütlenmiş. Asayiş gözcüleri kıyameti kopartıyorlar. Yiyecek, ilaç ve paraya ihtiyacımız var. Dick iyi çalışıyor, ancak dışardan yardım alamazsak korkarım bu iş burada biter. Böylesine örgütlenmiş bir yene karşılaşmamıştım bugüne kadar. Üç kişi durumu ellerinde tutuyorlar. Öyle sanıyorum ki Dick bile, şu anda içeri tıkılmış olabilir.</p>

  <p class="calibre15">Jim esaslı yetişiyor. Yanında çöp gibi kalıyorum ben. Yarın artık buradan kovuluruz sanırım. Asayişçiler mal sahibinin ambarını yaktılar. Herif müthiş içerlemiş durumda. Doktor Burton da ortalıkta olmadığına göre sağlık yetkilileri bizi kesinlikle atarlar buradan. Bir çare düşün. Bütün gün Jim'le benim peşimdeler zaten. Bizi yakaladıkları takdirde işe el koyacak bir başkası olmalı burada.</p>

  <p class="calibre15">Yardım için yalvarıyorum Harry. Sempatizanlar korkuyorlar ve işin en kötü yanı da bu değil."</p>

  <p class="calibre15">Yeni bir kâğıt aldı.</p>

  <p class="calibre15">"işçiler gittikçe huysuzlanıyorlar artık. Bu durumda nasıl olduklarını bilirsin. Yarın sabah gidip belediye sarayını bile yakabilirler, dağlara kaçıp altı ay orada da saklanabilirler. Harry, işte bunun için bizden olan herkese yardıma ihtiyacımız olduğunu anlat. Bizi buradan çıkartacak olurlarsa, başka bir yer bulmakta güçlük çekebiliriz. Zaten olup bitenlerden pek haberimiz olamıyor.</p>

  <p class="calibre15">Şimdilik hoşça kal. Bu mektubu sana Jack verecek. Tanrı aşkına buraya biraz yardım sağla.</p>

  <p class="calibre15">&nbsp;Mac.”</p>

  <p class="calibre15">Mac yazdığı mektubu okudu, bir T harfinin unuttuğu çizgisini çekti, kâğıdı katlayıp pis bir zarfın içine koydu. Üstüne de adres olarak John H. Weaver yazdı.</p>

  <p class="calibre15">Dışarıdan bir ses duyuldu. "Kim o?”</p>

  <p class="calibre15">"London!"</p>

  <p class="calibre15">"Tamam!"</p>

  <p class="calibre15">London çadıra girdi, Mac'a, uyumakta olan Jim'e baktı: "Dediği gibi nöbetçi çıkardım," dedi.</p>

  <p class="calibre15">"Çok iyi. Ama kendisinin durumu o kadar parlak değil. Keşke doktor burada olsaydı. O yaralı omzu beni korkutuyor doğrusunu istersen. Acımıyor diyor, ama işten çekilmemek için uyduruyor da olabilir." Mac gaz lambasını yine çadır direğine astı.</p>

  <p class="calibre15">London bir sandığın üzerine oturdu. "Nesi var bunun Allahını seversen? Bir bakıyorsun ağzı süt kokan bir oğlan, bir bakıyorsun aslan kesilmiş beni kovup yerime geçiveriyor."</p>

  <p class="calibre15">Mac'ın gözleri gururla parladı. "Bilemiyorum. Daha önce de insanların kendi kalıplarından sıyrılıverdiklerini görmüştüm, ama böylesini hiç görmedim doğrusu, ilk önce keçileri kaçırdı. Hâlâ da kaçamadığından emin değilim ya. Kız nerede London?"</p>

  <p class="calibre15">"Çocukla onu boş bir çadıra yerleştirdim." Mac birden başını kaldırdı: "Boş çadırı nereden buldun?"</p>

  <p class="calibre15">"Birileri kaçtı sanırım, karanlıkta." "Belki de nöbetçilerin çadırıdır." "Değil," dedi London. "Bunu ben de düşündüm. Ne yazık ki kaçanlar var işte."</p>

  <p class="calibre15">Mac gözlerini ovuşturdu elinin tersiyle: "Eh, bunun zamanı gelmişti. Bazıları buna dayanamazlar. Bak London, gidip bir mektup atmak istiyorum, biraz da çevreye göz atmam fena olmaz."</p>

  <p class="calibre15">"Neden adamlardan biriyle göndermiyorsun?" "Bu mektubun yerine varması gerek. Benim gitmem en iyisi. Daha önce de izlendiğim olmuştu. Beni yakalayamazlar, merak etme."</p>

  <p class="calibre15">London iri ellerine baktı: "Kı., kızıl bir mektup mu bu?"</p>

  <p class="calibre15">"öyle sanırım. Yardım sağlamaya çalışıyorum, grevin başarısızlığa uğramaması için."</p>

  <p class="calibre15">&nbsp;London epey güçlükle konuşuyordu: "Mac, kızılların orospu çocukları, kalleş insanlar okluklarını söylerler demiştim sana. Ama bu doğru değil, öyle değil mi Mac?"</p>

  <p class="calibre15">Mac kıs kıs güldü: "Duruma bakışına göre değişir bu. Otuz bin dönüm toprağın ve bir milyon doların varsa orospu çocuklarıdır elbette. Ama ırgat London'san, onlar senin domuz gibi değil de insan gibi yaşamanı isteyen kişilerdir. Sen her türlü haberi gazetelerden okursun, gazete sahipleri ise parası ve toprağı olan kişilerdir. Böylece bizler de orospu çocukları oluruz, bilmem anlatabildim mi? Sonra bizimle yüzyüze gelirsin ve öyle olmadığımızı görürsün. Hangisinin doğru okluğuna kararını sen ver artık."</p>

  <p class="calibre15">"Peki, benim gibi biri sizlerle çalışabilir mi? Aslında ben de birlikte dolaştığım arkadaşlara bunu yapıyordum."</p>

  <p class="calibre15">"Çok doğru söyledin. Sende liderlik niteliği var London. Irgatsın ama aynı zamanda lidersin de."</p>

  <p class="calibre15">"Herkes hep benim sözümü dinlemiştir bugüne kadar," dedi London safça, "tüm yaşamım boyunca."</p>

  <p class="calibre15">Mac sesini alçalttı. Yaklaşıp elini London'un dizine koydu: "Dinle bak, bu grevi kaybedeceğiz sanırım. Ama öyle gürültü kopardık ki, belki de pamuk işinde greve gitmeye gerek kalmayacak. Gazeteler bizim kargaşa çıkardığımızı yazıyorlar. Ama biz ırgatları birlikte hareket etmeye alıştırdık. Giderek daha büyük gruplar bir arada çalışıyorlar artık, dikkat etmedin mi? Artık kaybetsek de önemli değil. İşte burada bin kişi grev yapmasını öğrendi. Biz birlikte hareket edebilen büyük insan kitlelerine sahip olduk mu, o zaman Torgas Vadisi de yalnızca üç kişinin elinde kalmaz. Bir insan da ucunda hapse tıkılma korkusu olmadan dalından bir elma kopartıp yiyebilir, anlıyor musun? Belki o zaman fiyatları yüksek tutmak için elmaları suya dökmezler. Senin benim gibi insanların barsaklarını çalıştırmak için bir lanet elmaya ihtiyacımız varken hele London, yalnızca bu küçük grevi değil genel tabloyu görmeye çalışmalısın."</p>

  <p class="calibre15">London sanki sözlerin nasıl çıktığını anlamak istermiş gibi yüzünü buruşturarak bakıyordu Mac'ın ağzına: "Bu., bu... devrim değil mi?"</p>

  <p class="calibre15">"Öyle. Açlığa ve üşümeye karşı devrim. Bu vadiye sahip olan üç kişi topraklarını elde tutabilmek için kıyameti koparacaklar ve fiyatları yükseltmek için elmalarını ırmağa atacaklardır. Yiyecek bir nesnenin ise yenmesi gerektiğini söyleyenler de kahrolası kızıllardır. Anladın mı şimdi?"</p>

  <p class="calibre15">London'un gözleri dalmıştı: "Radikalleri şimdiye kadar çok dinledim ama sözlerine pek kulak vermemiştim. Hemen öfkelenirlerdi. Çabuk öfkelenen birine güvenmem ben. Ama senin anlattığın gibi anlatıldığını hiç duymamıştım şimdiye kadar."</p>

  <p class="calibre15">"Şimdi anla artık London. Kendini değişmiş hissedeceksin. Bizim yeraltı çalışmaları yaptığımızı, kirli işler çevirdiğimizi söylerler. Bunu hiç düşündün mü, London? Silahımız yok bizim, Bize bir şey olursa gazetelere geçmez. Ama öteki tarafa küçük bir şey olmaya görsün, mürekkeple donatırlar ortalığı. Paramız yok bizim, silahımız yok, o yüzden de kafamızı kullanmak zorundayız. Anlıyor musun London. Eli sopalı bir insanın makineli tüfekli bir mangayla çarpışması gibi bir şey bu. Eli sopalı adamın yapabileceği tek şey gizlice yaklaşıp silahlıları arkadan vurmaktır. Haksızlık bu belki, ama London, bizim yaptığımız da bir atletizm müsabakası değil. Aç bir insanın uyacağı kurallar olamaz."</p>

  <p class="calibre15">London, ağır ağır, "Bunu hiç böyle görmemiştim," dedi. "Kimse zahmet edip de böyle anlatmadı bana. Böyle sakin ve açık açık konuşan insanlar olsun isterim. Ama onlar ağızlarını her açtıklarında kudurmuş gibidirler. Kahrolası polisler, derler. Kahrolsun hükümet, diye bağırırlar. Hükümet binalarını yakıp yıkmaktan söz ederler. Hepsi de güzel binalardır oysa böyle konuşmalarından hiç hoşlanmam. Hiç kimse bunu bana başka türlü anlatmadı ki."</p>

  <p class="calibre15">"O zaman kafalarını kullanmamışlardır," dedi Mac. "Mac, bu grevi kaybedeceğiz dedin. Neden öyle diyorsun?"</p>

  <p class="calibre15">Mac düşündü. Kendi kendine konuşur gibi, "Hayır..." dedi. "Hayır, bundan sonra çekilmezsin nasıl olsa. Sana bunun nedenini söyleyeyim London. Bu vadide güç, küçük bir grubun elinde. Dün gelen herif bizi grevden vazgeçirtmeye çalışıyordu. Ama şimdi vazgeçemeyeceğimizi biliyorlar. O zaman yapacakları tek şey ya bizi buradan çıkartıp atmak, ya da öldürmek. Yiyeceğimiz ve doktorumuz olsaydı ve Anderson bizi destekleseydi bir süre daha dayanabilirdik. Ama Anderson çok içerlemiş durumda. Gerekirse top kullanır bizi atarlar artık. Hele mahkemeden karar aldılar mı kovmaları işten bile değildir. O zaman nereye gideriz ha? Bir sürü talimatname falan olduğundan ormanda yaşayamayız. Bizi birbirimizden ayırarak yenilgiye uğratacaklardır. Bizimkiler ise henüz yeteri kadar güçlü değiller. Korkarım bir daha yiyecek bir şey de bulamayacağız."</p>

  <p class="calibre15">"Peki neden bizimkilere çekip gitmelerini söylemiyoruz."</p>

  <p class="calibre15">"Yüksek sesle konuşma, çocuğu uyandıracaksın. Nedenini söyleyeyim. Onlar bizimkileri korkutabilirler, ama biz de onları korkutabiliriz. Son bir çareye daha başvuracağız. Elimizden geldiği kadar tutunmaya çalışacağız. Bizden birkaç kişi öldürülürse bunu gazeteler yazmaz, ama haber kulaktan kulağa yayılır. Bu durumumuza içerleyen başkaları çıkar. Ve karşımızda bir düşmanımız olur, anlıyor musun? İnsanların düşmanları olunca bir arada pekâlâ çalışırlar. O ambar bizim gibi insanlar tarafından yakıldı. Onların bizden tek farkları gazeteleri okumalarıydı, anlıyor musun? Onları bir an önce bizden yana çekmeye bakmalıyız." Mac cebinden artık iyice boşalmış tütün kesesini çıkardı. "Bunu saklıyordum, canım şimdi bir sigara çekti, sen de içer misin, London?"</p>

  <p class="calibre15">"Sigara içmem ben. Tütün bulunca çiğnerim, o kadar."</p>

  <p class="calibre15">&nbsp;Mac kahverengi kâğıda ince bir sigara sardı. Lambanın şişesini kaldırıp yaktı.</p>

  <p class="calibre15">"Sen biraz uyusan iyi olur London. Bu gece neler olacağını Tanrı bilir. Benim kasabaya gidip mutlaka bir posta bulmam gerek."</p>

  <p class="calibre15">"Yakalanabilirsin ama."</p>

  <p class="calibre15">"Yakalanmam. Meyve bahçelerinden geçerim. Kimse görmez bile." Mac London'un arkasına, çadırın uç tarafına bakıyordu. London hızla arkaya döndü. Çadırın altı kaldırıldı, Sam sürünerek içeri girip doğruldu. Çamur içindeydi, üstü başı paramparçaydı. Zayıf yanağında uzun bir yarık vardı. Yorgunluktan dudakları gerilmiş, gözleri çökmüştü.</p>

  <p class="calibre15">"Yalnızca bir dakikam var," diye fısıldadı, "Ne iş becerdim ama! Dışarı epey nöbetçi dikmişsin. Kimsenin beni görmesini istemedim. İçlerinden bize ihanet edecek biri çıkabilir."</p>

  <p class="calibre15">"İyi iş yaptın," dedi Mac. "Yangını gördük." "Elbette. Evin tümü yandı neredeyse. Ama önemli olan o değil." Şiltenin üstünde uyuyan Jim'e baktı heyecanla. "Şey... yakalandım." "Tüh Allah kahretsin!"</p>

  <p class="calibre15">"Evet beni yakaladılar, yüzümü de iyice gördüler." "Buraya gelmemeliydin," dedi London. "Biliyorum. Size durumu anlatmak istedim. Beni ne gördünüz, ne de duydunuz. Herifin beynini dağıttım kaçabilmek için. Şimdi gitmem gerek artık. Beni bir daha yakalarlarsa sizden hiçbir şey istemiyorum, tamam mı? Deliyim ben. Kafadan kontağım. Tanrı'nın bana evi yakmamı buyurduğunu söyledim. Bunu size de bildirmek istedim işte. Benim için tehlikeye atmayın kendinizi. Hiçbir şey istemiyorum sizden."</p>

  <p class="calibre15">London gidip adamın elini tuttu: "İyi bir insansın sen Sam. Senden daha iyisi yoktur yeryüzünde. Yine görüşürüz."</p>

  <p class="calibre15">Mac gözlerini çadır kanatlarından ayırmıyordu. Omzu üzerinden alçak sesle, "Kasabaya girebilirsen Center Caddesinde kırk iki numaraya git. Mabel’in gönderdiğini söyle. Bir yemek yiyebilirsin. Bir kereden fazla gitme ama."</p>

  <p class="calibre15">"Tamam Mac. Haydi eyvallah." Sam dizleri üstüne çökmüş başını dışarı çıkarmış bakıyordu. Bir an sonra yine sürünerek çıktı geldiği yerden.</p>

  <p class="calibre15">London içini çekti: "Umarım başarır Mac. iyi insandır. Ondan iyisi olamaz."</p>

  <p class="calibre15">"Kafanı yorma," dedi Mac. "O ufak tefek Joy gibi onu da öldürürler bir gün. Joy'un da öldürüleceği kesindi. Benimle Jim'in de günümüz gelecek. Bundan eminiz, ama hiçbir önemi yok işte."</p>

  <p class="calibre15">London'un ağzı açık kalmıştı: "Ne biçim bir görüş bu. Sizler hiç hayattan zevk almaz mısınız?"</p>

  <p class="calibre15">&nbsp;"Pek çok kimseden daha fazla alırız hem de. İşimiz önemli bir iştir. Bir anlamı olan işin zevki de büyüktür, sakın unutma bunu. İnsanı mahveden şey, hiçbir sonuca varmayan bir iştir. Bizimki ağır ilerler ama belirli bir yöne gider. Tüh, ben de burada durmuş nutuk çekiyorum, oysa bir an önce gitmem gerek."</p>

  <p class="calibre15">"Sakın yakalanma Mac."</p>

  <p class="calibre15">"Yakalanmam, ama beni iyi dinle London. O herifleri hiçbir şey benimle Jim'i öldürmek kadar mutlu edemez. Ben kendimi kollayabilirim. Ama sen burada durup Jim'in başına bir iş gelmemesini sağlar mısın? Söyle, ha?"</p>

  <p class="calibre15">"Elbette. Buradan kımıldamam bile."</p>

  <p class="calibre15">"Yat sen de şilteye, uyu biraz. Ama oğlanı ellerine geçirmelerine izin verme. Ona ihtiyacımız var, çok değerli bir çocuktur o."</p>

  <p class="calibre15">"Tamam?"</p>

  <p class="calibre15">"Eyvallah," dedi Mac. "ilk fırsatta döneceğim. Ortalıkta olup bitenleri bir görmek istiyorum. Belki bir gazete falan da bulurum."</p>

  <p class="calibre15">"Güle güle."</p>

  <p class="calibre15">Mac sessizce çıktı dışarı. London onun nöbetçilerden biriyle, daha sonra biraz daha ilerdekiyle konuştuğunu işitti. Mac gittikten sonra da gecenin sessizliğine kulak verdi uzun bir süre. Dışarsı sessizdi, ama uykusu gelmiyordu bir türlü. Nöbetçilerin ayak sesleri aralıklarla gidip geliyor, karşılaştıkları zaman birbirleriyle konuşuyorlardı. Horozlar ötüyordu, biri pek yakındaydı, uzaktan harekete başlayan bir lokomotifin buhar saldığı duyuluyordu. London, Jim'in yanına oturdu; bir ayağını altına, öteki dizini elleri arasına aldı. Başını dizi üstüne dayayıp Jim'i seyretti.</p>

  <p class="calibre15">Jim huzursuzca kıpırdanıyordu. Kolunun biri kalktı, sonra yine yanına düştü. "Ah., su," dedi. Soluk almakta güçlük çekiyordu. "Zifiri karanlık... " Gözleri aralandı, hiçbir şey göremiyormuş gibi gözkapakları oynadı. London delikanlıya dokunmak istermiş gibi ellerini açtı ama dokunmadı. Jim'in gözleri kapandı, sakinleşti. Büyük bir kamyonun homurtusu duyuldu. London uzakta bir çadırdan gelen boğuk bir çığlık duydu. "Hey!" diye yavaşça seslendi.</p>

  <p class="calibre15">Nöbetçilerden biri geldi. "Ne var, patron?" "Kim bağırıyor öyle?"</p>

  <p class="calibre15">"O mu? Daha önce duymamış mıydın? Kalça kemiği kırılan herif. Keçileri kaçırdı. Güçlükle tutuyorlar. Kedi gibi saldırıyor. Ağzına bir tıkaç soktular."</p>

  <p class="calibre15">"Jake Padroni değil misin sen? Padroni'sin tabii. Bak Jake, doktorun ihtiyara sabunlu suyla lavman yapıp barsaklarını temizlemezseniz öyle olacağını söylediğini duymuştum. Benim buradan ayrılmamam gerek. Gidip şu işi yapar mısın, Jake?” "Elbette patron.”</p>

  <p class="calibre15">"Pekâlâ, git öyleyse. Öyle çırpınıp durması kalçası için hiç iyi değil. Bileği kırık olan ne durumda?" "Biri ona biraz viski verdi, çok iyi şimdi." "Bir şey olursa bana haber ver Jake." "Olur veririm."</p>

  <p class="calibre15">London dönüp Jim'in yanına uzandı. Uzaklarda gecenin karanlığında lokomotif daha hızlı çalıştırıyordu pistonlarını, önce yaşlı bir horoz öttü, genci de ona karşılık verdi. London uykunun bastırdığını hissediyordu. Ancak kendini uykuya terk etmeden bir kere daha dirseği üzerinde doğrulup Jim'e baktı.</p>

  <p class="calibre5" style="margin:0pt; border:0pt; height:1em">&nbsp;</p>

  <p class="calibre5" style="margin:0pt; border:0pt; height:1em">&nbsp;</p>

  <div class="mbppagebreak" id="calibre_pb_14"></div>
</body>
</html>
