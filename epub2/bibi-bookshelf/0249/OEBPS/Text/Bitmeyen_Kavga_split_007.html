<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bitmeyen Kavga</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" id="filepos159763"></p>

  <p class="calibre11"><span class="calibre12"><span class="bold"><span class="calibre13">6</span></span></span></p>

  <p class="calibre14">Rüzgâr ağaçlar arasındaki yollarda tozu dumana katıyor, dalları sallıyor, olgun meyveler yumuşak seslerle yerlere düşüyordu. Havada don vardı, rüzgâr kesildiğindeyse, sonbaharın o garip sessizliği kaplıyordu ortalığı.</p>

  <p class="calibre15">Elma toplayıcıları ceketlerini sıkı sıkı düğmelemişler, çalışıyorlardı. Kamyonlar geçip gittikçe tozdan bir duvar rüzgâr yönünde uzaklaşmaktaydı.</p>

  <p class="calibre15">Yükleme yerindeki kontrolör hesap yapmadığı zamanlar ellerini, defteriyle kalemini koyun postu ceketinin içine sokuyor, ayaklarını yere vurup duruyordu.</p>

  <p class="calibre15">Jim kovasını kutunun yanına götürdü: "Çok üşüyorsun galiba?"</p>

  <p class="calibre15">"Rüzgâr değişmezse daha da soğuk olacak," dedi kontrolör. "İnsanın ilikleri donuyor."</p>

  <p class="calibre15">Aksi bakışlı bir oğlan gelip kovasını kutuya boşalttı. Kaşları gözleri üstüne, saçı da alnına iniyordu. Gözleri kızarmıştı.</p>

  <p class="calibre15">"Elmaları zedeleme," dedi kontrolör. "Zedelenen yerde hemen çürüme başlar." "Öyle mi?"</p>

  <p class="calibre15">"Evet öyle." Kontrolör kalemiyle bir çizgi çekti. "O kova sayılmadı. Bir daha dene."</p>

  <p class="calibre15">Alev alev yanan gözler düşmanlıkla baktı adama. "Başına bir gelecek var senin. Belanı bulacağın gün uzak değil."</p>

  <p class="calibre15">Kontrolör öfkeden kıpkırmızı kesildi: "Ukalalık edeceksen ufak ufak yolunu tutsan iyi edersin."</p>

  <p class="calibre15">Çocuk yere tükürdü: "Göreceksin gününü, ilk giden terden biri sen olacaksın." Bilmiş bilmiş baktı Jim'in yüzüne. "Öyle değil mi, ahbap?"</p>

  <p class="calibre15">"işinin başına dönsen iyi edersin," dedi Jim. "Çalışmazsak gündeliği doğrultanlayız."</p>

  <p class="calibre15">Çocuk eliyle işaret etti: "Ben o dördüncü ağaçtayım, ahbap." Yürüdü gitti.</p>

  <p class="calibre15">"Neler oluyor?" diye sordu kontrolör: "Bu sabah herkeste bir alınganlık var."</p>

  <p class="calibre15">"Rüzgârdan olacak. Böyle esince sinir falan bırakmıyor insanda"</p>

  <p class="calibre15">Kontrolör Jim'in sesinde alaycı bir şeyler sezdiğinden dikkatle yüzüne baktı: "Sen de mi?"</p>

  <p class="calibre15">"Ben de."</p>

  <p class="calibre15">&nbsp;"Havada ne var Nolan? Bir şeyler mi kaynıyor?"</p>

  <p class="calibre15">"Ne demek istediğimi çok iyi anladın."</p>

  <p class="calibre15">Jim kovasına diziyle yavaşça vurdu. Yanından geçen kamyondan korunmak için geri çekildi, bir an bir toz bulutunun ardında kaldı: "Belki,de o küçük kara defter yüzünden bu kadar cahilsin," dedi. "Onu bırakıp biraz çevrene bak bakalım neler olup bitiyormuş."</p>

  <p class="calibre15">"Anlaşıldı. Örgütleniyorsunuz ha? Eh, havada beladan başka şey yok zaten."</p>

  <p class="calibre15">"Havada tozdan başka şey yok," dedi Jim.</p>

  <p class="calibre15">"Ben bu tür tozu daha önce de gördüm Nolan."</p>

  <p class="calibre15">"Öyleyse ne olup bittiğini de biliyorsundur." Jim yürümeye davrandı.</p>

  <p class="calibre15">"Dur bir dakika Nolan." Jim döndü. "Sen iyi bir insansın, Nolan, iyi bir işçisin. Neler oluyor, söyle bakalım."</p>

  <p class="calibre15">"Duyamadım," dedi Jim. "Neden söz ettiğini de anlayamadım."</p>

  <p class="calibre15">"Adının karşısına bir nokta koyacağım." „ Jim öfkeyle iki adım attı adama doğru: "Koy noktanı da için rahat etsin. Ben hiçbir şey söylemedim. Küçük bir çocuk sana karşı çıktı diye ne yapacağını bilemiyorsun."</p>

  <p class="calibre15">Kontrolör huzursuzca çevresine bakındı: "Dalga geçiyordum seninle. Dinle Nolan, kuzey ucunda bir kontrolöre ihtiyaçları var. Sen bu iş için biçilmiş kaftansın. Yarın sabah işe başlayabilirsin, ücreti de daha iyidir."</p>

  <p class="calibre15">Jim'in bakışları bir an öfkeyle karardı, sonra gülümseyerek yaklaştı adama. Yumuşak bir sesle, "Ne istiyorsun?" diye sordu.</p>

  <p class="calibre15">"Açık konuşacağım Nolan. Bir şeyler dönüyor ortalıkta. Baş kontrolör uyanık olmamı, neler olup bittiğini öğrenmemi istedi. Sen bana bilgi toplarsan, ben de o kontrolörlük için senin lehinde konuşurum. Saati elli sent."</p>

  <p class="calibre15">Jim düşündü: "Bir bildiğim yok," dedi. "Benim de bir çıkarım olsaydı bir şeyler öğrenmeye çalışırdım belki."</p>

  <p class="calibre15">"Beş dolara ne dersin?"</p>

  <p class="calibre15">"iyi para."</p>

  <p class="calibre15">"Tamam. Sen bir dolan ortalıkta. Bugünlük ücretini kaybetmemen için ben senin kovalarını tamammış gibi yazarım. Bakalım bir şeyler öğrenebilecek misin."</p>

  <p class="calibre15">&nbsp;"Beni aldatmayacağından nasıl emin olabilirim?" diye sordu Jim. "Öğrendiklerimi sana söylersen, işçiler sonra öğrendiklerinde beni öldürürler."</p>

  <p class="calibre15">"Sen hiç merak etme Nolan. Şef senin gibi iyi bir adam buldu, elden kaçırmak istemez. Elma toplama mevsimi sona erince de burada sürekli bir iş bulabilirsin, tulumbacılık falan gibi."</p>

  <p class="calibre15">Jim düşündü: "Söz vermiyorum, ama kulağım kirişte olacak, bir şey öğrenirsem sana bildiririm."</p>

  <p class="calibre15">"Aferin. Bir beşlik ve bir iş demek bu senin için."</p>

  <p class="calibre15">"O kabadayı oğlanla bir konuşayım," dedi Jim. "O bir şeyler biliyor gibiydi." Dördüncü ağaca doğru yürürken çocuk dolu bir kovayla indi merdivenden.</p>

  <p class="calibre15">"Şunları dökeyim şimdi gelirim," dedi.</p>

  <p class="calibre15">Jim ağaca çıkıp dallardan birine oturdu. Ayırıcı kayışın homurtusu işitiliyor, ezme fabrikasından taze sıkılmış elma kokusu geliyordu. Uzaklardan manevra yapan bir lokomotifin düdük sesi ve buhar fosurtuları duyulmaktaydı.</p>

  <p class="calibre15">Aksi çocuk bir maymun gibi tırmandı: "iş başlayınca koca bir taş bulup o orospu çocuğunun kafasını ezeceğim," dedi.</p>

  <p class="calibre15">Jim, Mac'ın yöntemini kullandı: "O iyi adamın mı? Ne yaptı ki zavallı? 'iş başlayınca' demekle ne kastediyorsun?"</p>

  <p class="calibre15">Çocuk yanına çömeldi: "Duymadın mı?"</p>

  <p class="calibre15">"Neyi?"</p>

  <p class="calibre15">"Sen gammaz olmayasın?"</p>

  <p class="calibre15">"Değilim."</p>

  <p class="calibre15">"Grev yapacağız!" dedi çocuk.</p>

  <p class="calibre15">"Grev mi? Bu kadar iyi işimiz varken mi? Neden?"</p>

  <p class="calibre15">"Bizi dolandırıyorlar da ondan. Yatakhaneler bit kaynıyor, kantin o boktan yer için yüzde beş kesinti yapıyor ve biz kalkıp buralara kadar geldikten sonra toplama ücretlerini indiriyorlar. İşte bu yüzden! Eğer bunu yapmalarına göz yumarsak pamuk işinde anamız ağlayacak."</p>

  <p class="calibre15">"Mantıklı gibi," dedi Jim. "Senden başka kim katılıyor greve?"</p>

  <p class="calibre15">Çocuk öfkeli gözlerini dikti Jim'e: "Ukalalık mı taslıyorsun bana?"</p>

  <p class="calibre15">&nbsp;"Hayır, bir şeyler öğrenmeye çalışıyorum, senin ise hiçbir şey söylediğin yok."</p>

  <p class="calibre15">"Sana hiçbir şey söyleyemem. Şimdilik durumu açıklamıyoruz. Zamanı gelince öğrenirsin. Örgütlendik bile. Her şey hazır, kıyameti koparacağız. Bu akşam birkaçımız için bir toplantı var, ondan sonra sizleri haberdar edeceğiz."</p>

  <p class="calibre15">"Bu işi kim tezgâhlıyor?"</p>

  <p class="calibre15">"Söyleyemem. Söylersem her şey berbat olabilir."</p>

  <p class="calibre15">"Pekâlâ," dedi Jim. "Öyle diyorsan öyledir."</p>

  <p class="calibre15">"Söyleyebilsem söylerdim, ama söz verdim. Zamanı gelince öğreneceksin. Sen de bize katılacaksın değil mi?"</p>

  <p class="calibre15">"Bilemem. Şimdikinden fazla bir şey bilmeyeceksem, katılmam." '</p>

  <p class="calibre15">"Grev kırıcılığı yapan herkesi öldüreceğiz, bunu şimdiden söyleyebilirim."</p>

  <p class="calibre15">"Ben ölmek istemem doğrusu." Jim kovasını bir dala asıp doldurmaya başladı. "Bu toplantıya gidebilir miyim?"</p>

  <p class="calibre15">"imkânsız, oraya yalnız büyükler gidebilir."</p>

  <p class="calibre15">"Sen de onlardan mısın?"</p>

  <p class="calibre15">"Eh, içlerinde sayılırım."</p>

  <p class="calibre15">"Kim bu büyükler?"</p>

  <p class="calibre15">Çocuk kuşkuyla baktı Jim'in yüzüne: "Çok şey soruyorsun sen. Hiçbir şey söylemiyorum artık. Ajan mısın nesin?"</p>

  <p class="calibre15">Jim'in kovası dolmuştu. Kaldırdı: "Ağaçlarda bunlar mı konuşuluyor?"</p>

  <p class="calibre15">"Ne sandın? Sabahtan beri neredesin?"</p>

  <p class="calibre15">"Çalışıyordum," dedi Jim. "Günlük ekmeğimi kazanıyordum. Esaslı iş doğrusu."</p>

  <p class="calibre15">Çocuğun gözleri öfkeden alev alev yanıyordu: "Bize katılmadıktan sonra benden laf alamazsın artık."</p>

  <p class="calibre15">Jim, Mac'ın yaptığını gördüğü gibi göz kırptı çocuğa: "Sakin ol, evlat, iş başlayınca ben de orada olacağım."</p>

  <p class="calibre15">Çocuk aptal aptal sırıttı: "insanı amma da şaşırtıyorsun be."</p>

  <p class="calibre15">&nbsp;Jim kovasını alıp kutuya ağır ağır boşalttı. "Saatin var mı?"</p>

  <p class="calibre15">Kontrolör saatine baktı: "On bir buçuk. Bir şey buldun mu?"</p>

  <p class="calibre15">"Yok canım. Çocuk palavra sıkıyormuş. Kendini gazete sanıyor. Yemekten sonra biraz aralarında dolaşırım."</p>

  <p class="calibre15">"Mümkün olduğu kadar çabuk bilgi toplamaya bak. Kamyon sürebilir misin?"</p>

  <p class="calibre15">"Elbette."</p>

  <p class="calibre15">"Seni bir kamyonda çalıştırabiliriz."</p>

  <p class="calibre15">"Bu çok iyi olur işte." Jim ağaçlar arasında yürümeye başladı. Merdivenlerdeki ve ağaçlardaki adamlar konuşuyorlardı, iki adamın üstünde bulunduğu yüklü bir ağaca çıktı.</p>

  <p class="calibre15">"Selam evlat. Gel de katıl aramıza."</p>

  <p class="calibre15">"Teşekkürler." Jim elma toplamaya koyuldu. "Bu sabah millet durmadan konuşuyor."</p>

  <p class="calibre15">"Öyle. Biz de konuşuyorduk. Herkes grevden söz ediyor."</p>

  <p class="calibre15">"Yeteri kadar insan grevden söz ederse grev yapılır," dedi Jim.</p>

  <p class="calibre15">Ağacın yüksek dallarında olan öteki adam söze karıştı: "Jerry'e bu işten hiç hoşlanmadığımı söylüyordum. Tanrı bilir elimize pek bir para geçmiyor ama, grev yapacak olursak hiçbir şey geçmeyecek."</p>

  <p class="calibre15">"Şimdi öyle belki," dedi Jerry. "Ama sonra çok daha fazlasını kazanacağız. Bu elma toplama işi uzun sürmez, ama pamuk işi uzundur. Bana kalırsa pamukçular burasını dikkatle gözlüyorlar. Biz koyun gibi her şeyi kabullenirsek pamukçular anamızı bellemek için ellerinden geleni yapmaktan kaçınmayacaklardır. Ben böyle düşünüyorum, ne derseniz deyin."</p>

  <p class="calibre15">Jim gülümsedi: "Mantıklı geliyor."</p>

  <p class="calibre15">"Ben hoşlanmıyorum bu işten," dedi diğer adam. "Kendimi kurtarabileceksem başımın belaya girmesini istemem. Çok kişinin canı yanar bu işte. Hiçbir yararını da görmüyorum. Ücretleri uzun süreli yükselten bir grev görmedim bugüne kadar."</p>

  <p class="calibre15">"Grev kararı alınırsa grev kırıcı mı olacaksın?" diye sordu Jerry.</p>

  <p class="calibre15">"Hayır, Jerry. Bunu yapmam. Greve gidilirse ben de katılırım. Kırıcılık yapmam, ama yine de hoşlanmıyorum bu işten."</p>

  <p class="calibre15">"Örgüt falan kurulmuş mu bari?" diye sordu Jim.</p>

  <p class="calibre15">&nbsp;"Öyle bir şey kulağıma çalınmadı henüz," dedi Jerry. "Toplantı falan isteyen de olmadı. Alesta bekliyoruz işte; benim düşünceme göre arkadaşlar greve giderlerse ben de onlara katılacağım."</p>

  <p class="calibre15">Ambalaj yerinden soluksuz bir düdük sesi yükseldi, "öğle oldu," dedi Jerry, "şuradaki kutuların altında sandviçim var, ister miydin?"</p>

  <p class="calibre15">"Teşekkür ederim," dedi Jim. "Birlikte yola çıktığım arkadaşımı görmem gerek."</p>

  <p class="calibre15">Jim kovasını kontrolörün yanında bırakıp ambalaj yerine doğru yürüdü. Ağaçlar arasından bir yanında yükleme platformu olan yüksek, beyaz badanalı bir bina görünüyordu. Ayırıcı kayış da durmuştu şimdi. Jim o tarafa yürürken platforma oturup ayaklarını sallandırmış kadın ve erkeklerin öğle yemeklerini yemekte olduklarını gördü. Binanın bir ucunda otuz kadar erkek toplanmıştı. Kalabalığın ortasında biri heyecanlı bir sesle konuşuyordu. Jim adamın sesinin yükselip alçalmasını duyuyor, ama sözlerini işitemiyordu.</p>

  <p class="calibre15">Rüzgâr da artık kesildiğinden güneşin sıcaklığını hissediyordu insan. Jim'in geldiğini gören Mac kalabalıktan sıyrılıp ona doğru yürüdü. Elinde kâğıda sarılı iki paket vardı. "Merhaba, Jim. İşte yemeğimiz. Fransız ekmeği ve biraz dilimlenmiş jambon."</p>

  <p class="calibre15">"Çok iyi, müthiş acıkmıştım."</p>

  <p class="calibre15">"Arkadaşlardan çoğu kurşuna dizilmekten değil mide ülserinden gitmişlerdir. Senin orada işler nasıl?"</p>

  <p class="calibre15">"Arı kovanı gibi kaynıyor. Her şeyi bilen bir oğlana rastladım. Bu akşam büyükler toplanacakmış."</p>

  <p class="calibre15">Mac güldü. "Bu iyi işte. Gizli bilgiye sahip çenesi düşükler işe başladı mı diye düşünüyordum ben de. Bu çok işimize yarar. Senin oradakiler iyice öfkelenmişler mi?"</p>

  <p class="calibre15">"Çok konuşuyorlar. Mac, kontrolör neler döndüğünü öğrenebilirsem bana beş dolarla sürekli iş verecek. Kulağım kirişte olacak dedim."</p>

  <p class="calibre15">"iyi yapmışsın. Belki arada üç beş kuruş da çıkarırsın."</p>

  <p class="calibre15">"Ona ne söylememi istersin?"</p>

  <p class="calibre15">"Dur bakalım... havanda su dövüldüğünü, sabun köpüğü gibi söneceğini söyle. Heyecanlanacak bir şey yok de." Mac başını çevirdi. Kirli bir tulum giymiş, yüzü de kirden kapkara iriyarı bir adam sessizce yaklaşmıştı yanlarına Adam yalnız olup olmadıklarını anlamak için çevresine bakındı.</p>

  <p class="calibre15">"Beni komite gönderdi," dedi yavaşça, "işler ne durumda?"</p>

  <p class="calibre15">&nbsp;Mac şaşkın şaşkın baktı adamın yüzüne: "Sen neden söz ediyorsun, arkadaş?"</p>

  <p class="calibre15">"Ne demek istediğimi bilirsin. Komite rapor istiyor." Mac hiçbir şey anlamamış gibi Jim'e baktı: "Kaçırmış bu," dedi. "Ne komitesi, be adam?"</p>

  <p class="calibre15">"Ne demek istediğimi biliyorsun..." Adamın sesi hafifledi. "Yoldaş."</p>

  <p class="calibre15">Mac öfkeden yüzü kapkara kesilmiş hakle bir adım geriledi: "Bu yoldaş' palavrası da nereden çıktı? O domuz radikallerdensen hiçbir işe yaramazsın sen. Haydi çocukları çağırmadan çek arabanı buradan."</p>

  <p class="calibre15">Adamın tavrı birden değişiverdi: "Ayağını denk al, yavrum. Gözlerimiz üzerinde." Ağır ağır uzaklaştı sonra.</p>

  <p class="calibre15">"Bu elmacılar pek akıllı sayılmazlarsa da yine de epey aceleci insanlar," dedi Mac.</p>

  <p class="calibre15">"O herif ajan mıydı?"</p>

  <p class="calibre15">"Elbette. Yüzündeki o kir tek başına doğanın eseri olamaz. Bizi çabuk fark ettiler ama, değil mi? Otur da bir iki lokma ye bakalım."</p>

  <p class="calibre15">Toprağa çöküp kalın birer jambonlu sandviç yaptılar.</p>

  <p class="calibre15">"İşte rüşvet alma şansın böylece suya düştü," dedi Mac, Jim'e dönüp bakarken yüzü ciddiydi. " 'Ayağını denk al' dedi herif, harbi konuştu. Şimdi geri çekilemeyiz artık. Bu adamların beş dolar için analarını satabileceklerini unutma. Başkalarını konuştur, ama sen ağzını açma artık"</p>

  <p class="calibre15">"Bizi nasıl buldular dersin?"</p>

  <p class="calibre15">"Bilemem. Kentten gelen polislerden biri tanımış olmalı. Sen ya da ben yakalanırsak buraya işleri çekip çevirecek birini daha çağırtsam iyi olur belki de. Bu iş yoluna girdi bir kere, yönlendirmek gerekir. Durum da çok uygun doğrusu."</p>

  <p class="calibre15">"Bizi içeri tıkarlar mı dersin?"</p>

  <p class="calibre15">Mac karşılık vermeden kalın bir kabuk parçasını çiğnedi: "İlk olarak bizi korkutmak isteyeceklerdir. Bak, ben ortalarda yokken biri sana linç edileceğini söylerse, olur de. Seni korkutmalarına izin verme, ama Joun numaralarını da yapmaya kalkışma. Çok çabuk davrandılar. Neyse, biz de yarın harekete geçeriz. Dün gece birkaç poster istettim. Yarın sabaha burada olur Dick para bulabilmişse. Bu akşam postadan da bir şeyler çıkabilir."</p>

  <p class="calibre15">"Benim ne yapmamı istiyorsun?" diye sordu Jim. "Ben bu durumda yalnız konuşulanları dinliyorum, oysa ben de bir şeyler yapmak istiyordum."</p>

  <p class="calibre15">Mac gencin yüzüne bakıp gülümsedi: "Seni her gün biraz daha fazla kullanacağım. İliklerine kadar kullanacağım seni. Görünüşe bakılırsa esaslı bir karışıklık çıkacak burada. Pamuk konusunda o söylediğin söz çok oturdu. Bu sabah sekiz on kişinin aynı şeyi sanki kendi akıllarına gelmiş gibi söylediklerini duydum.”</p>

  <p class="calibre15">"Bu gece nereye gideceğiz, Mac?"</p>

  <p class="calibre15">"Lokanta arabası olan Al'ı hatırladın mı? Babasının küçük bir meyve bahçesi olduğunu söylemişti. Gidip Afin babasıyla bir konuşuruz diye düşünüyordum."</p>

  <p class="calibre15">"Greve çıkıldığında işçilerin bir yeri olması gerektiğini söylerken orasını mı düşünüyordun."</p>

  <p class="calibre15">"Bir deneyeceğim," dedi Mac. "Bu iş her an patlak verebilir. Balon şişirmek gibi bir şeydir bu. Patlayacağı anı önceden kestiremezsin. Aynı biçimde gelişen iki olay yoktur."</p>

  <p class="calibre15">"Büyük toplantı yarın geceye mi öyleyse?"</p>

  <p class="calibre15">"öyle düşünüyorum, ama şu anda bir şey söyleyemem, işçilerin öfkeleri burunlarında. Her an herhangi bir olayla patlayabilirler, önceden bilinmez bu. Ben hazırlıklı olmak istiyorum. O yeri ayarlayabilirsem Doktor Burton'u çağırtacağım. Garip bir adamdır, partili değildir, ama yine de hep bizimkiler için çalışır. Sağlık işlerini yoluna koyarsa Kızıl Haç bizi kovalayamaz."</p>

  <p class="calibre15">Jim toprağa uzanıp kollarını başının altına yerleştirdi: "Ambalaj yerindeki o gürültü neydi?"</p>

  <p class="calibre15">"Bilmiyorum. Adamların canı tartışmak istiyordu sanırım. Belki de şimdi Darwin ile Tevrat'ı karşılaştır iyotlardır. Bunun için bile birbirlerine girebilirler her an. Bu duruma vardıklarında her şey bir kavga konusudur onlar için. Sen kendine çok dikkat et Jim. Biri heyecanlanıp senin kafana bir şey indirebilir."</p>

  <p class="calibre15">"Artık başlasa keşke," dedi Jim. "Bir an önce başlamasını istiyorum. Başladıktan sonra daha çok yardımım dokunur gibi geliyor bana."</p>

  <p class="calibre15">"Sakin ol hele," dedi Mac.</p>

  <p class="calibre15">Saat birde işbaşı düdüğü çalana kadar orada yattılar. Ayrılırlarken Mac, "iş sona erince koşa koşa gel," dedi. "Bu akşam biraz fazlaca çalışmalıyız. Belki Al yine yiyecek bir şeyler verir."</p>

  <p class="calibre15">Jim kovasını bıraktığı kontrol yerine yürüdü. Ayırma kayışları dönmeye başladılar. Kamyon motorlarının homurtuları yükseldi. Ağaçlar arasında işçiler yüzleri asık işe gidiyorlardı. Jim kovasını alırken kontrol yerinde sekiz on kişi vardı. Kontrolör o anda bir şey söylemedi, ama Jim ilk kovasını getirdiğinde, "Bir şeyler öğrenebildin mi?" diye sordu. Jim kutuya elmaları teker teker yerleştirdi. "Bir şey olmadan sönecek gibi. Öfkeli olan pek az adamların içinde."</p>

  <p class="calibre15">&nbsp;"Bunu nereden çıkardın?"</p>

  <p class="calibre15">Jim, "Onları böyle öfkelendiren şeyin ne olduğunu biliyor musun?" diye sordu.</p>

  <p class="calibre15">"Hayır. Ücretlerinin indirilmesi sanmıştım."</p>

  <p class="calibre15">"Yok canım, Hunter çiftliğinin orada biri Hunter’in kantininden bozuk bir kutu balık almış. Hastalanmış sonra. Bu ırgatları bilirsin, biri içerleyince hepsine yayılır bu. Öğlen çoğu ile konuştum. Yatışmaya başlamışlar bile."</p>

  <p class="calibre15">"Hepsinin bu kadar olduğundan emin misin?"</p>

  <p class="calibre15">"Elbette. Benim beş dolar nerede?"</p>

  <p class="calibre15">"Yarın alırım."</p>

  <p class="calibre15">"O beşliği istiyorum, bir de daha iyi bir iş ayarlayacaktın."</p>

  <p class="calibre15">"Bakacağım, yarın bir haber veririm."</p>

  <p class="calibre15">"Sana bir şey söylemeden önce parayı almalıydım," diye söylendi Jim.</p>

  <p class="calibre15">"Merak etme, alacaksın dedik sana."</p>

  <p class="calibre15">Jim ağaçların arasına yürüdü. Tam bir merdivene tırmanacaktı ki, dallar arasından biri, "Dikkat et, merdiven sallanıyor," diye seslendi.</p>

  <p class="calibre15">Jim, yaşlı Dan'ın ağaçta olduğunu fark etti. "Vay canına, bizim radikal delikanlıymış!" dedi Dan.</p>

  <p class="calibre15">Jim dikkatle tırmandı. Merdivenin basamakları gevşemişti. Kovasını asarken, "Ne haber Dan?" dedi.</p>

  <p class="calibre15">"Fena değil. Ben çok iyi değilim ama. O soğuk fasulye demir gibi oturdu mideme."</p>

  <p class="calibre15">"Sıcak bir şeyler yemeliydin."</p>

  <p class="calibre15">"Ateş yakamayacak kadar yorgundum. İyice yaşlanıyorum artık. Bu sabah canım kalkmak istemedi. Hava da buz gibiydi."</p>

  <p class="calibre15">"O düşkünler yurdunu bir denemelisin," dedi Jim.</p>

  <p class="calibre15">"Bilemiyorum. Herkes grevden söz ediyor, epey karışıklık çıkacak. Ben ise yorgunum. Şimdi karışıklık falan çıksın istemiyorum. Greve giderlerse ne saparım ben?"</p>

  <p class="calibre15">"Sen de onlara katılırsın. Önderlik edersin. Senin gibi yaşlı bir emekçiye herkes saygı duyar. Grev gözcülerinin başına geçersin."</p>

  <p class="calibre15">&nbsp;"Yapabilirim herhalde." Dan eliyle burnunu silip parmaklarını salladı, "istemiyorum ama. Bugün soğuk epey erken başlayacak. Akşama sıcak bir çorba istiyorum, buram buram dumanı tüten bir çorba, içinde et parçaları olsun, biraz da suyuna banacak kızarmış ekmek. Haşlanmış yumurtaya bayılırım. Ormandan cebimde parayla kasabaya indiğimde yarım düzine yumurta alıp sütte kaynatır, ekmeğime sürerdim. Bir oturuşta sekiz yumurta yediğimi bilirim. Ormanda iyi para kazanırdım. İki düzine yumurta bile yiyebilirdim. Keşke şimdi olcaydı. Bol bol tereyağ, biraz da karabiber,"</p>

  <p class="calibre15">"Dünkü gibi ateşli değilsin galiba, amca? Dün herkesten çok çalışabileceğini söyleyip duruyordun."</p>

  <p class="calibre15">Yaşlı Dan'ın gözlerinden anılarının parıltısı uçup gitti. Seyrek sakalıyla çenesi uzadı: "Zamanını çeneyle geçiren çok gençten iyi çalışırım yine de." Öfkeyle elmalara uzandı. İri, kemikli eliyle de dala tutunmuştu.</p>

  <p class="calibre15">Jim neşeyle bakıyordu adama: "Sen gösteriş yapmaya çalışıyorsun amca."</p>

  <p class="calibre15">"Öyle mi? Gel yarışalım öyleyse."</p>

  <p class="calibre15">'Sonunda kazanan meyve bahçesinin sahibi olduktan sonra, seninle benim yarışmam neye yarar ki?"</p>

  <p class="calibre15">Yaşlı Dan elmaları kovasına doldurdu: "Siz gençlerin adam olmanız için daha kırk fırın ekmek yemeniz gerek. Çalışmanın ne demek olduğunu bilemezsin sen. At sürüsünden farkınız yok sizin, aklınız fikriniz daha çok samanda. Bütün saman sizin olsun istiyorsunuz. Böyle ağlayıp sızlanmalarınızla iyi insanı hasta edersiniz siz." Dan'ın kovası dolmuştu. Çengelinden kaldırınca beş altı elma yuvarlanıp ağacın altına düştü. "Çekil yolumdan, çocuk!" diye bağırdı. "Çekil şu merdivenin önünden!"</p>

  <p class="calibre15">"Olur amca, ama acele etme. Aceleyle fazladan bir şey kazanamazsın." Jim merdivenin üst basamağından yandaki dala çıktı. Kovasını asıp elma koparmak için uzandı. Arkasında bir çatırdı ve bir şeyin yere düşmesinden çıkan tok bir gürültü duydu. Aşağı baktığında yaşlı Dan'ı ağacın altında yatarken gördü. Adamın açık gözleri donup kalmıştı. Beyaz sakalı altında yüzü morarmıştı. Merdivenin iki basamağı kırılmıştı. "Amma da düştün, ha!" diye bağırdı Jim. "Bir yerine bir şey oldu mu, amca?</p>

  <p class="calibre15">Yaşlı adam hiç kıpırdamadan yatıyordu. Gözlerinde şaşkın bir soru vardı. Ağzı çarpılmıştı, dudaklarını yaladı.</p>

  <p class="calibre15">Jim ağaçtan kayarak inip adamın yanında diz çöktü: "Neren acıyor, amca?"</p>

  <p class="calibre15">Dan soluk soluğa, "Bilmiyorum," dedi. "Kıpırdayamıyorum. Kalçam kırıldı sanırım. Şimdilik sancım yok."</p>

  <p class="calibre15">&nbsp;Herkes o yana koşuyordu. Jim çevredeki ağaçlardan atlayan adamları görüyordu. Kontrolör de kutuların yanından koşarak geldi, işçiler bir halka oluşturdular adamın çevresinde.</p>

  <p class="calibre15">"Ne oldu?"</p>

  <p class="calibre15">"Nasıl oldu?"</p>

  <p class="calibre15">"Bacağı mı kırıldı?"</p>

  <p class="calibre15">"Ağaca çıkamayacak kadar yaşlı canım."</p>

  <p class="calibre15">Yeni gelenleri eskileri itiyorlardı: "Bırakın geçeyim," diye bağırdı kontrolör. İşçilerin asık yüzleri ifadesizdi, hiç sesleri çıkmıyordu.</p>

  <p class="calibre15">"Açılın biraz yahu!" diye bağırdı Jim. "Başına toplanmayın adamın!"</p>

  <p class="calibre15">Adamlar yerlerinde kıpırdadılar. Arkalardan bir homurtu yükseldi. Biri, "Şu merdivene bakın!" diye bağırdı.</p>

  <p class="calibre15">Bütün başlar bir anda kalktı, bütün gözler çürük basamakların kırılıp parçalandığı noktaya çevrildi, "işte bizi bunların üstünde çalıştırıyorlar!" diye bağırdı biri. "Şuna bakın!"</p>

  <p class="calibre15">Jim gruplar halinde koşanların ayak seslerini işitiyordu. Kalkıp kalabalığı açmaya çalıştı: "Çekilin ulan orospu çocukları. Boğacaksınız adamı."</p>

  <p class="calibre15">Yaşlı Dan gözlerini kapatmıştı. Yüzü hâlâ girdiği şoktan bembeyazdı. Kalabalığın kıyısındakiler, "Merdivene bakın!" diye bağırmaya başlamışlardı. "Bizi bunların üstüne çıkarıyorlar işte!" '</p>

  <p class="calibre15">Adamların homurtuları, öfkelerinin homurtusu giderek artıyordu. Gözlerinden ateşler çıkıyordu, öfkeleri ve henüz bulanık olan huzursuzlukları bir anda odak noktasını buldu.</p>

  <p class="calibre15">"Bırakın geçeyim," diye bağırıyordu kontrolör. Birden isteriyle tizleşmiş bir ses, "Sen çekil buradan, köpoğlu köpek!" diye bağırdı. Bir itişip kakışma başladı.</p>

  <p class="calibre15">"Dikkat et Joe. Tutun Joe'yu. Bırakmayın! Ayaklarını tutun!"</p>

  <p class="calibre15">"Haydi, bayım sen toz ol buradan."</p>

  <p class="calibre15">Jim ayağa kalktı: "Çekilin artık hepiniz. Bu zavallıyı buradan götürmemiz gerek." Adamlar uykudan uyanır gibiydiler. Kalabalığın iç tarafındakiler açılmak için geri yaslandılar, "iki sopa bulun. Bir iki ceketten bir sedye yapalım. Tamam, sopaları ceketlerin kollarına geçirin. Şimdi de ilikleyin düğmeleri," dedi Jim. "Yavaş olun. Kalçası kırıldı galiba." Dan'ın sakin, beyaz yüzüne baktı. "Bayıldı sanırım. Yavaş olun!"</p>

  <p class="calibre15">&nbsp;Dan'ı uydurma sedyeye kaldırdılar. "Siz ikiniz taşıyın," dedi Jim. "Sizler de yol açın."</p>

  <p class="calibre15">En az yüz kişi toplanmıştı şimdi. Sedye taşıyıcılar yürümeye başladılar. Yeni gelenler kırık merdivene bakıyorlardı. "Bakın bize kullanalım diye neler veriyorlar," diye söyleniyordu herkes.</p>

  <p class="calibre15">Jim aptal aptal ağaca bakan bir adama döndü: "Kontrolöre ne oldu?"</p>

  <p class="calibre15">"Ha? Joe Teague dövdü herifi. Tekmeyle beynini dağıtacaktı. Joe'yu tuttular ama. Kendini kaybetmişti." "Öldürmediği iyi oldu," dedi Jim. Kalabalık sedyenin ardından yürüyordu. Bahçenin her tarafından koşarak geliyorlardı şimdi. Ambalaj yerine yaklaştıklarında ayırıcı kayışın homurtusu kesildi. Yükleme kapılarından çıktı içerde çalışan kadınlar ve erkekler. Kalabalığa bir sessizlik çökmüştü şimdi. Adamlar sanki cenazedeymişler gibi kaskatı yürüyorlardı.</p>

  <p class="calibre15">Mac ambalaj barakasının ardından koşarak çıktı. Jim'i görünce yanına koştu.</p>

  <p class="calibre15">"Ne oluyor? Gel şöyle kenara." Suskun kalabalık sedyenin ardından yürümeye devam etti. Yeni gelenlere alçak seslerle, "Merdiven, çürük bir merdiven," diyorlardı. Kalabalık Jim ile Mac'ın yanından geçti.</p>

  <p class="calibre15">"Ne oldu? Çabuk anlat. Böyle öfkelilerken harekete geçmeliyiz."</p>

  <p class="calibre15">"Yaşlı Dan. Ne kadar güçlü olduğunu söylüyordu. Merdivenin iki basamağı kırılınca sırtüstü yere düştü. Kalça kemiğinin kırıldığını sanıyor."</p>

  <p class="calibre15">"Olan oldu," dedi Mac. "Böyle bir şeyler bekliyordum. Millet bu durumdayken çok bir şey gerekmez. Ellerine geçen bahaneye sarılırlar artık. Moruk bir işe yaradı sonunda."</p>

  <p class="calibre15">"işe mi yaradı?"</p>

  <p class="calibre15">"Elbette. Bardağı taşıran damla oldu. Şimdi onu kullanabiliriz." Acele adımlarla kalabalığın ardından yürüdüler. Yüzlerce ayağın kaldırdığı toz, havayı ağır hareket eden kahverengi bir bulutla dolduruyordu. Kasaba yönünden manevra yapan bir lokomotifin şakırtıları işitilmekteydi. Kalabalığın çevresinde kadınlar oradan oraya koşuşuyorlardı, ancak erkekler suskundular, sedyenin ardından yatakhaneye doğru yürüyorlardı.</p>

  <p class="calibre15">"Çabuk ol Jim," dedi Mac, "acele etmemiz gerek."</p>

  <p class="calibre15">"Nereye gidiyoruz?"</p>

  <p class="calibre15">"Önce London'u bulup ne yapması gerektiğini söylemeliyiz. Sonra da gidip bir telgraf çekmemiz gerek. Al'ın babasıyla da bir an önce konuşmalıyım. Bak, London orada işte."</p>

  <p class="calibre15">Mac, ardında Jim olduğu halde koştu.</p>

  <p class="calibre15">&nbsp;"Selam London," dedi Mac soluk soluğa, "O yaşlı adam, Dan, ağaçtan düştü. Olay başladı artık."</p>

  <p class="calibre15">"istediğimiz de bu değil mi?" London kasketini çıkartıp dazlak yerini kaşıdı.</p>

  <p class="calibre15">"Hiç de değil. Şu anda yönetimi ele almazsak bu insanlar tam anlamıyla keçileri kaçırırlar. Bak uzun boylu zayıf arkadaşın orada. Çağır onu."</p>

  <p class="calibre15">London ellerini boru gibi yaparak, "Sam!" diye seslendi.</p>

  <p class="calibre15">Jim, bunun o ilk gece ateşin başında oturan adam olduğunu gördü. "Dinle, London," dedi Mac. "Sen de Sam. Size çabucak bir şeyler anlatacağım, çok acelem var çünkü. Bu insanlar birkaç dakika içinde patlayabilirler. Sam, sen git ve bir toplantı yapmaları gerektiğini söyle onlara. Sonra başkan olarak London'u aday göster. Hemen seçerler onu. Kim ne derse onu yapacak durumdalar şimdi. Bütün yapacağın bu işte Sam." Mac yerden bir avuç toprak alıp ellerini ovuşturdu. Ayaklarıyla toprağı eşeledi. "Dinle, London. Başkan olur olmaz disiplinli olmak gerektiğini anlat onlara. On kişilik bir liste ver ellerine ve onları işleri planlayacak bir komite olarak seçmelerini söyle. Tamam mı?"</p>

  <p class="calibre15">"Tamam, anladım."</p>

  <p class="calibre15">"Bak, şimdi bunun nasıl yapılacağını anlatıyorum. Onların bir şeye karşı oy vermelerini istediğinde, 'Yapmak istiyor musunuz?' diye sor. Eğer aleyhte oy vermelerini istiyorsan, 'Bunu yapmak istemiyorsunuz, değil ' mi?' de. Hayır diye oy vereceklerdir. Her konu üzerinde oy vermelerini sağla. Her konu üzerinde. Buna hazırlar, anlıyor musun?"</p>

  <p class="calibre15">Yatakhaneye baktılar; adamlar hâlâ suskundular, bir yerde uzun kalmadan oradan oraya yürüyorlar, ellerini kollarını sallıyorlardı, yüzleri uyuyorlarmışçasına sakindi.</p>

  <p class="calibre15">"Siz nereye gidiyorsunuz?" diye sordu London.</p>

  <p class="calibre15">"Grev patlak verince milletin kalabileceği küçük bir çiftlik aramaya. Hah, bir şey daha var, bu heriflerin en uyanıklarından birkaçını konuşmak için öteki çiftliklere gönder. En çok konuşanları seç. Hazır mısın?"</p>

  <p class="calibre15">"Hazırım," dedi London.</p>

  <p class="calibre15">"Arabanı verir misin biraz? Çabuk gitmemiz gerek."</p>

  <p class="calibre15">"Yürütebilirseniz alın elbette."</p>

  <p class="calibre15">Sam barakalara doğru koşarken London daha ağır adımlarla onu izledi. Mac ile Jim barakanın arkasına geçip eski Ford'u buldular. "Direksiyona sen geç Jim," dedi Mac. Barakanın öteki yanından gürültüler geliyordu. Jim kontak anahtarını çevirdi. Elektrik telleri küçük çıngıraklı yılanlar gibi sesler çıkarıyordu. Mac kolu çevirdi. Kalabalıktan ikinci bir kükreme yükseldi. Mac olanca gücüyle yüklendi kola. Motor çalıştı, gürültüsü kalabalığın gürültüsünü boğdu. Mac arabaya atladı.</p>

  <p class="calibre15">"London yeni başkanımız artık. Haydi yürü şimdi!"</p>

  <p class="calibre15">Jim geri geri çıkıp anayola doğru sürdü arabayı. Yol bomboştu. Yeşil, meyve yüklü ağaçlar batmak üzere olan güneşin altında enlemesine sermişlerdi gölgelerini. Araba, pistonları silindirlere vurarak ilerliyordu.</p>

  <p class="calibre15">"Önce telgrafhaneye, sonra da postaneye," diye bağırdı Mac.</p>

  <p class="calibre15">Kasabaya girdiler. Jim ana caddeye girip Western Union bürosunun önünde durdu.</p>

  <p class="calibre15">"Postane de bir sokak ötededir."</p>

  <p class="calibre15">"Jim, ben telgraf çekerken sende gidip William Dowdy adına mektup gelip gelmediğini öğren, tamam mı?"</p>

  <p class="calibre15">Az sonra Jim üç mektupla döndü. Mac arabada oturuyordu. Mektupları açıp okudu.</p>

  <p class="calibre15">"Vay canına! Dinle bak. Dickten bu. Joy cezaevinden kaçmış, nerede olduğunu bilmiyorlar. Duruşma için götürülürken bir polisi yumruklayıp kaçıvermiş. Ben telgrafla yardımcı istedim, Doktor Burton'u da sağlık işlerine göz kulak olması için çağırdım. Dur, ben kolu çevireyim. Al'ın gezici lokantasına kadar bir gidelim."</p>

  <p class="calibre15">Jim lokanta arabasının önüne geldiğinde,. Al'ın boş tezgâhına dayanmış dışarı bakmakta olduğunu gördü. Arabadan indikleri anda Al tanıdı kendilerini. Şişman kolunu kaldırıp selamladı.</p>

  <p class="calibre15">Mac yana kayan kapıyı açtı: "Selam Al. İşler nasıl?" Al'ın gözleri heyecanla parlamıştı: "Çok iyi. Dün gece meyve bahçelerinden çok adam geldi."</p>

  <p class="calibre15">"Millete ne esaslı köfte yaptığını söyledim durdum ben."</p>

  <p class="calibre15">"Çok iyisin. Bir iki lokma yemek ister miydin?"</p>

  <p class="calibre15">"Elbette. Parasını bile verebiliriz. Bizim gibi insanların da herhangi bir şey için para verebileceğini düşün."</p>

  <p class="calibre15">"Bu senin komisyonun," dedi Al. "Milleti buraya yemeğe gönderdiğin için." Buzdolabını açıp iki köfte yaptı, ocağa yerleştirdi, çevrelerine de kıyılmış soğan doldurdu. "Sizin orada işler nasıl?"</p>

  <p class="calibre15">Mac bir sır verecekmiş gibi tezgâha eğildi: "Bak Al, sana güvenebileceğimi biliyorum. Defterlerimizde adın var senin. Bize karşı çok iyi davrandın."</p>

  <p class="calibre15">&nbsp;Al bu övgü karşısında kıpkırmızı kesilmişti: "Yürütecek bir işim olmasaydı ben de sizlerle olurdum. İnsan durumu, yapılan haksızlıkları falan görünce... eğer aklı varsa o yana geçer elbet."</p>

  <p class="calibre15">"Öyle," dedi Mac, "aklı başında olan bir insana bir şey öğretmek gerekmez. O her şeyi kendisi görür."</p>

  <p class="calibre15">Al sevincini saklamak için başını çevirdi. Köfteleri çevirerek, tahtasıyla düzeltti, soğanları toplayıp etin içine gömdü. Yüzüne gerekli ciddiliği vermeyi başarınca da yine Mac'a döndü.</p>

  <p class="calibre15">"Bana güvenebileceğinizi biliyorsunuz. Anlatın bakalım neler oluyor?"</p>

  <p class="calibre15">Mac bıçağın ucuyla hafifçe tezgâha vurdu: "Polisler Jim ile benim hakkımda sorular sorabilirler." "Sizi tanımıyorum bile," dedi Al.</p>

  <p class="calibre15">"Doğru. Bak durum şöyle Al: bu vadi her an greve gidebilir. Bizim çalıştığımız yerde olaylar patlak verdi bile. Bu gece başka yerlerde de bir şeyler olabilir."</p>

  <p class="calibre15">"Sizin geçen günkü konuşmalarınızdan bunun pek uzak olmadığını anlamıştım. Benden ne istiyorsunuz?"</p>

  <p class="calibre15">"Şu köfteleri alsak iyi olacak." Al tabaklara köfteleri, patates püresini, havuç ve turpları doldurdu.</p>

  <p class="calibre15">"Salça da ister misiniz, beyler?"</p>

  <p class="calibre15">"Sür bakalım," dedi Mac.</p>

  <p class="calibre15">Al yemeğin üstüne salça gezdirip tabakları önlerine bıraktı: "Devam et şimdi."</p>

  <p class="calibre15">Mac ağzını doldurdu. Bir yandan çiğniyor bir yandan boğuk sesle konuşuyordu.</p>

  <p class="calibre15">"Babanın küçük bir çiftliği olduğunu söylemiştin."</p>

  <p class="calibre15">"Evet, orada saklanmak ister misiniz?"</p>

  <p class="calibre15">"Hayır," Mac çatalıyla Ah işaret etti, "bu vadide bir tek elma bile toplanmayacak."</p>

  <p class="calibre15">"Ama... bayım..."</p>

  <p class="calibre15">"Bekle. Babanın çiftliğinde tarla var mı?"</p>

  <p class="calibre15">"Beş dönümlük bir yer var. Saman yığar oraya, ama şimdi boş."</p>

  <p class="calibre15">"Bak," dedi Mac, "elimizde gidecek yerleri olmayan bir iki bin kişi var. Milleti çiftliklerden kovacaklar ve yolda kamp kurmalarına izin vermeyecekler. Eğer o beş dönümde kamp kurabilirlerse, kurtulurlar."</p>

  <p class="calibre15">&nbsp;Al'ın yüzünde korku ve kuşku vardı şimdi: "Bayım, olamaz bu. Babamın buna razı geleceğini sanmam."</p>

  <p class="calibre15">"Elmalarını çabucak ve parasız toplarlar," dedi Mac, "öteki bahçeler kapalı olacağına göre elma fiyatları da yükselecektir."</p>

  <p class="calibre15">"Peki kasabalılar daha sonra canına okumazlar mı babamın?"</p>

  <p class="calibre15">"Kimler örneğin?"</p>

  <p class="calibre15">"Lejyonerler, falan. Gizlice gelip döverler babamı."</p>

  <p class="calibre15">"Sanmıyorum, istediğini toprağına almakta serbesttir. Kampı da bir doktor kurup temizliğinden sorumlu olacak. Baban da ürününü para ödemeden toplayacak."</p>

  <p class="calibre15">Al başını salladı: "Bilemiyorum."</p>

  <p class="calibre15">"Öğrenmek kolay," dedi Mac, "gidip babanla konuşalım."</p>

  <p class="calibre15">"Burayı kapatamam ben."</p>

  <p class="calibre15">Jim o ana kadar unuttuğu yemeğini görüp; yemeye başladı. Mac'ın kısılmış gözleri bir an bile ayrılmıyordu Al'ın yüzünden. Oturup lokmasını çiğnerken hâlâ Al'a bakıyordu. Al sinirlenmeye başlamıştı: "Korktuğumu sanıyorsunuz," diye söze başladı.</p>

  <p class="calibre15">"Ben gözümle görmediğim şeye inanmam. Yalnızca bir insanın, istedikten sonra, işyerini bir saatliğine neden kapatmadığını merak ediyorum."</p>

  <p class="calibre15">"Erken yemek yiyenler az sonra gelirler."</p>

  <p class="calibre15">"Bir saate kalmadan dönerdin."</p>

  <p class="calibre15">Al bocalıyordu: "Babamın buna evet diyeceğini sanmıyorum. O da kendisini korumak zorunda, değil mi ama?"</p>

  <p class="calibre15">"Daha bir şey olmadı ki? Ne olacağını nereden bilebilirsin?" Mac'ın sesinde bir soğukluk vardı şimdi. Bir düşmanlık.</p>

  <p class="calibre15">Al bir bez parçası alıp tezgâhı silmeye koyuldu: Heyecanlı bakışları Mac'ın gözlerini buluyor, bakışlarını kaçırıyor, sonra yine bakıyordu. Sonunda bir adım yaklaştı. "Peki," dedi. "Kapıya bir kart asarım. Babamın bunu kabul edeceğini sanmıyorum, ama yine de sizi oraya götüreceğim."</p>

  <p class="calibre15">Mac gülümsedi: "Aferin sana. Bunu unutmayacağız. Bir daha elinde yirmi beşlik olan bir ırgat gördüğümde kendisini doğruca buraya köfte yemeye göndereceğim."</p>

  <p class="calibre15">"Paranın karşılığını veriyorum ben," dedi Al. Uzun aşçı şapkasını çıkardı, kollarını indirdi, gazı kapattı.</p>

  <p class="calibre15">&nbsp;Mac yemeğini bitirmişti: "Çok lezzetliydi." Jim geç kalmamak için birbiri ardından yutuyordu lokmalarını.</p>

  <p class="calibre15">"Arkada küçük bir arabam var," dedi Al. "Siz beni izleyin, böylece hem başım belaya girmez, hem de size bir iyilik yapmış olurum."</p>

  <p class="calibre15">Mac kahvesini bitirdi: "Oldu Al. Kötü insanlarla arkadaşlık etme sakın!"</p>

  <p class="calibre15">"Ne demek istediğimi anlamışsınızdır."</p>

  <p class="calibre15">"Anladım elbette. Haydi gidelim Jim."</p>

  <p class="calibre15">Al bir kâğıda bir şeyler yazıp yüzü dışarı gelmek üzere kapının cam in» iliştirdi. Al eski bir Dodge ile arsadan çıktığında Jim de motoru boşta çalıştırıyordu. Jim onun ardından doğuya doğru sürdü arabayı, ırmağın üzerindeki beton köprüden geçip kırlara çıktılar. Güneş artık iyice alçalmıştı, sonbahar tozuyla kıpkırmızı ve sıcaktı. Yol kenarındaki elma ağaçları tozdan boz bir renge bürünmüşlerdi.</p>

  <p class="calibre15">Mac dönüp ağaçların arasına baktı: "Kimse çalışmıyor, acaba London işi ele aldı mı dersin. Kutular orada ama çalışan falan yok."</p>

  <p class="calibre15">Asfalt yerini toprak yola bırakmıştı. Ford engebeli yolda zıplıyordu. Bir mil kadar sonra Al'ın toz bulutu bir avluya girdi. Jim de onu izleyip yanında durdurdu arabayı. Avluda beyaz bir su kulesi yükseliyor, tepesinde de bir yel değirmeni güneşin altında parıltıyla dönüyordu. Tulumba derin, dolgun bir sesle takırdıyordu. Küçük beyaz çiftlik binasının hemen yanında başlıyordu elma ağaçları. Ördekler su deposundan sızan suların oluşturduğu çamurlar içinde debeleniyorlardı. Büyük bir samanlığın yanında tel bir kafes içinde iki ingiliz av köpeği havlayarak tellere atıyorlardı kendilerini. Ev alçak bir çitle çevriliydi. Çitin gerisinde iri ve kırmızı sardunyalar vardı, kırmızı yaprakları dökülmeye başlamış bir sarmaşık evin kapısı üzerinden sarkıyordu. Avluda tombul Plymouth piliçleri dolaşıyor, gıdaklayarak yeni gelenlere başlarını sallıyorlardı.</p>

  <p class="calibre15">Al arabadan çıktı: "Şu köpeklere bakın. Vadinin en esaslı köpekleridir. Babam onları benden çok sever." "Beş dönüm toprak nerede Al?" diye sordu Mac.</p>

  <p class="calibre15">"Şu tarafta, ağaçların arkasında, öteki yolun üstünde."</p>

  <p class="calibre15">"Güzel. Şimdi gidip babanı bulalım. Köpeklerini sever dedin ha?"</p>

  <p class="calibre15">Al güldü: "Bir dokun bak seni nasıl çiğ çiğ yiyor."</p>

  <p class="calibre15">Jim yeni badana olmuş samanlığa bakıyordu. "Güzel bir yer," dedi. "Her insan böyle bir yerde yaşamaya can atar doğrusu."</p>

  <p class="calibre15">&nbsp;Al başını salladı: "Öyle ama bakması da çok güç, adamın canı çıkıyor. Babam sabahın köründen gece karanlık basana kadar çalışıyor, yine de bir türlü işlere yetişemez."</p>

  <p class="calibre15">"Baban nerede, haydi bulalım onu," diye Mac ısrar etti.</p>

  <p class="calibre15">"işte, meyve bahçesinden geliyor, orada."</p>

  <p class="calibre15">Mac bir an yaklaşan adama baktı, sonra köpek kulübesine yürüdü. Köpekler sevgi homurtularıyla kendilerini tele çarptılar. Mac aralıktan parmaklarını sokup hayvanların burunlarını okşadı.</p>

  <p class="calibre15">"Köpek sever misin Mac?" diye sordu Jim.</p>

  <p class="calibre15">Mac sinirli bir sesle, "Ben her şeyi severim," dedi.</p>

  <p class="calibre15">Al'ın babası yaklaştı; oğluna hiç benzemiyordu, ufak tefek ve bir tazı kadar canlıydı. Bir iç kaynaktan kollarına ve bacaklarına, parmaklarına enerji doluyordu sanki adamın tüm gövdesi hareket halindeydi. Bembeyaz saçları fırça gibiydi, kaşları ve bıyığı tel teldi. Kahverengi gözleri fıldır fıldır arı gibi dönüyordu. Konuşurken yapacak bir işleri olmadığından parmaklarını tempo tutar gibi iki yanına vurup duruyordu. Sözcükleri de kendisi gibi çabuk, sinirli ve kesikti.</p>

  <p class="calibre15">"işinin başından niye ayrıldın?" diye sordu Al'a.</p>

  <p class="calibre15">Al hemen savunmaya geçmişti: "Şey, düşündüm ki..."</p>

  <p class="calibre15">"Çiftlikten uzaklaşıp kasabada iş kurmak isteyen, tembel tembel ortalıkta dolaşmak isteyen sendin. Badana yapmayı da hiç sevmezdin, işinin nesi var şimdi?" Gözleriyle yeni gelenleri, giysilerini, ayakkabılarını tarıyordu.</p>

  <p class="calibre15">Mac hâlâ köpek kulübesine bakıyor ve hayvanların burunlarını okşuyordu.</p>

  <p class="calibre15">"Bu beyleri getirdim, seninle görüşmek istiyorlar," dedi Al.</p>

  <p class="calibre15">Adam, Ah başından kovarcasına, "Eh, geldiler işte," dedi, "artık sen işinin başına dönebilirsin."</p>

  <p class="calibre15">Al, yıkanmak üzere olan küçük bir köpeğin incinmiş bakışlarıyla baktı babasına, istemeye istemeye arabasına binip kasabaya döndü.</p>

  <p class="calibre15">"Böyle av köpeklerini çoktandır görmemiştim," dedi Mac.</p>

  <p class="calibre15">Al'ın babası Mac'ın yanına yaklaştı: "Çoktandır değil hayatında görmemişsindir." Bir yakınlık doğmuştu aralarında.</p>

  <p class="calibre15">"Sık sık ava çıkar mısınız?"</p>

  <p class="calibre15">&nbsp;"Mevsim kaçırmam. Epey de kuş vururum. Pek çok kimse seter tipi kullanır, ama seter ağ ile avlanacak kuşlar içindir, oysa artık kimse ağ ile kuş avlamıyor, gerçek avcı köpeği bunlardır." , "Benekli olanından pek hoşlandım."</p>

  <p class="calibre15">"iyidir. Ama öteki küçük haspanın eline su dökemez. Adı Mary'dir, kulübedeyken çok uysaldır, ama kıra çıktı mı yerinde duramaz. Onun kadar iyi koşan köpek görmedim bugüne kadar."</p>

  <p class="calibre15">Mac hayvanların burunlarını okşadı yine: "Samanlığa açılan delikler var arkada, samanlıkta serbest kalmalarına izin veriyor musunuz?"</p>

  <p class="calibre15">"Hayır, yatakları duvarın dibindedir. Orası daha sıcak olur."</p>

  <p class="calibre15">"Dişisi yavrularsa bir tane isterdim."</p>

  <p class="calibre15">Yaşlı adam, "Her isteyene yavru vermeye kalkacak olsam, yıl boyunca her gün yavrulaması gerek," dedi.</p>

  <p class="calibre15">Mac bakışlarını adamın gözlerine çevirdi: "Adım McLeod." Elini uzattı.</p>

  <p class="calibre15">"Benimki de Anderson. Ne istiyorsunuz?" "Sizinle açık konuşacağım." Güneş batmış, tavuklar ortadan yok olmuşlardı. Ağaçların altına akşam serinliği çökmüştü” Bir şey mi satıyorsunuz Bay McLeod? Şimdiden söyleyeyim, istemem."</p>

  <p class="calibre15">"Bir şey satıyoruz, ama yepyeni bir ürün bu."</p>

  <p class="calibre15">Sesinin tonu Anderson'a güven vermiş gibiydi: Adam, "Mutfağa buyrun, birer fincan kahve içeriz," dedi.</p>

  <p class="calibre15">"Seve seve."</p>

  <p class="calibre15">Mutfak da ev gibi boyalı, temiz, derli topluydu. Ocağın nikel süsleri ıslak sanılacak kadar özenle parlatılmıştı.</p>

  <p class="calibre15">"Burada tek başınıza mı yaşıyorsunuz Bay Anderson?"</p>

  <p class="calibre15">"Oğlum Al yatmadan yatmaya gelir, iyi çocuktur." Yaşlı adam, bir kesekâğıdından titizlikle kesilmiş çam çırası çıkardı, ocağa yerleştirdi, üzerine birkaç parça tahta, en üste de kuru elma ağacı tahtası koydu. Ateşi o kadar güzel hazırlamıştı ki, kibriti yakar yakmaz tahtalar alev aldı. Ocaktan çıtırtılarla birlikte bir sıcaklık yükseldi. Adam kahve maşrapasını da ateşe sürüp içine çekilmiş kahve koydu. Bir kutudan aldığı iki parça yumurta kabuğunu da maşrapanın içine attı.</p>

  <p class="calibre15">Mac ile Jim yepyeni, sarı muşambayla kaplı mutfak masasının başına oturdular. Anderson işini bitirince gelip karşılarına yerleşti, ellerini masanın üzerine koydu. Dışarı salıverilmelerini isteyen iyi köpekler gibi, hareketsizdi elleri.</p>

  <p class="calibre15">"istediğiniz nedir Bay McLeod?"</p>

  <p class="calibre15">Mac'ın adaleli yüzünde bir şaşkınlık seziliyordu. Duraksayan bir sesle, "Bay Anderson, elimde esaslı kozlar yok," dedi. "Olanları da iyi oynamak, en yüksek yararı sağlamak zorundayım. Ama bunu yapmak istemiyorum. Kâğıtlarımı önünüze açmaya karar verdim, kazanırsam ne âlâ, olmazsa canınız sağ olsun."</p>

  <p class="calibre15">"Bekliyorum öyleyse McLeod."</p>

  <p class="calibre15">"Durum şöyle. Yarına kadar iki bin kişi greve gidecek ve elma toplama işi duracak."</p>

  <p class="calibre15">Anderson'un elleri ne olup bittiğini anlamak istiyormuş gibi, önce hareketsiz kaldı, sonra yine sakinleşti.</p>

  <p class="calibre15">"Grevin nedeni ücretlerdeki indirim," diye Mac devam etti, "patronlar grev kırıcılar getirtecekler, epey karışıklık çıkacak. Yalnız bütün vadide grev gözcülüğü yapacak kadar insan greve gidiyor. Bilmem anlatabildim mi?"</p>

  <p class="calibre15">"Birazını anladım, ama nereye varmak istediğinizi kestiremedim daha."</p>

  <p class="calibre15">"Anlatayım. Aradan çok geçmeden yollarda, ya da kamu arazisinde toplanmaya karşı bir yasa çıkarırlar. Mal sahipleri de işçileri izinsiz girdikleri gerekçesiyle kendi topraklarından atacaklardır."</p>

  <p class="calibre15">"Ben de bir mal sahibiyim. Benden ne istiyorsunuz?" "Al sizin beş dönümlük bir tarlanız olduğunu söyledi." Anderson'un elleri iz peşinde köpekler gibi kıpırtısız ve gergindi.</p>

  <p class="calibre15">"Bu beş dönüm toprağınız özel mülkiyettedir. Orada insan barındırabilirsiniz."</p>

  <p class="calibre15">"Bir şey sattığınızı söylemiştiniz, bunun ne olduğunu söylemediniz hâlâ."</p>

  <p class="calibre15">"Torgas Vadisinin elmaları pazara sürülmeyince elma fiyatları artar, öyle değil mi?"</p>

  <p class="calibre15">"Elbette."</p>

  <p class="calibre15">"Eh, sizin ürününüz de bedava toplanacak öyleyse."</p>

  <p class="calibre15">Anderson rahatlamış gibi, yavaşça arkasına yaslandı. Kahve maşrabası fokurdamaya başlamıştı.</p>

  <p class="calibre15">&nbsp;"O tür insanlar tarlamı çöplüğe çevirirler."</p>

  <p class="calibre15">"Asla. Düzeni korumak için bir komite kuruldu bile. İçki içmek bile yasaklanacak. Sağlık işleri için bir doktor yola çıktı. Sokaklarıyla filan derli toplu bir kamp yeri yapacağız."</p>

  <p class="calibre15">Anderson derin bir soluk aldı: "Bana bak, delikanlı, burası benim tapulu malım. Komşularımla iyi geçinirim. Böyle bir şey yaptığım takdirde kıyameti koparacaklardır."</p>

  <p class="calibre15">"Burası sizin, öyle demiştiniz," dedi Mac. "İpoteği falan var mı?"</p>

  <p class="calibre15">"Var."</p>

  <p class="calibre15">"Komşularınız kim peki? Ben söyleyeyim: Hunter, Gillray, Martin. İpotek kimde? Torgas Finans Şirketinde. Torgas Finans Şirketi kimin? Hunter, Gillray ve Martin. Sizi sıkıştırıyorlar mı? Çok tabii ki sıkıştırıyorlar. Daha ne kadar dayanabileceksiniz? Bir yıl belki. Sonra da burası Torgas Finans'ın eline geçecek, öyle değil mi? Peki işçilik ödemeden ürünü kaldırırsanız ve elmaları yüksek fiyatla satarsanız: bu para ipoteği kaldırmanıza yetmez mi?"</p>

  <p class="calibre15">Anderson'un gözleri parlıyordu. Yanakları öfkeden kıpkırmızı kesilmişti. Elleri masanın altına girip saklandılar. Bir an soluk alamıyormuş gibi oldu: "Kartlarını masanın üstüne bırakmadın delikanlı, kozlarını oynadın sen," dedi. "ipotekten bir kurtulabilsem... pazara bir girebilsem..."</p>

  <p class="calibre15">"Biz size pazara girebilmeniz için iki alay adam veriyoruz işte."</p>

  <p class="calibre15">"Doğru ama komşularım beni mahvederler."</p>

  <p class="calibre15">"Hiçbir şey yapamazlar. Size ya da malınıza dokunacak olurlarsa vadide bir tek sağlam samanlık bırakmayız."</p>

  <p class="calibre15">Anderson'un ince, yaşlı çenesi kasılmıştı: "Bu işten sen ne kazanacaksın?"</p>

  <p class="calibre15">Mac sırıttı: "Onu da açık açık söyleyebilirim. Ama buna inanıp inanamayacağınızı bilemem. Jim'le ben sık sık dövülürüz, arada sırada da serserilikten altmış gün deliğe tıkılırız."</p>

  <p class="calibre15">"O kızıllardan mısınız siz?"</p>

  <p class="calibre15">"Kazandın, o kızıl denilenler bizleriz işte."</p>

  <p class="calibre15">"Peki bu grevle siz ne kazanacaksınız?"</p>

  <p class="calibre15">"Bizi yanlış anlamayın Bay Anderson. Grevi biz başlatmadık. Gillray, Martin ve Hunter başlattılar. Irgatlara ne ödeyeceğinizi size onlar söyledi değil mi?"</p>

  <p class="calibre15">"Eh, Üreticiler Birliği söyledi. Onu da yöneten Torgas Finanstır."</p>

  <p class="calibre15">&nbsp;"Tamam. Biz başlatmadık grevi. Ama bir kere başladığına göre başarılı olmasını isteriz. Irgatların arkalarına bakmadan kaçmalarını önlemek, onlara ne yapmaları gerektiğini öğretmek isteriz. Siz de bize katılırsanız bir daha ömrünüz boyunca işçi sorununuz olmaz."</p>

  <p class="calibre15">"Bir kızıla güvenip güvenemeyeceğimi bilemiyorum," dedi Anderson.</p>

  <p class="calibre15">"Bunu hiç denemediniz ama, Torgas Finans'a güvenmeyi denediniz."</p>

  <p class="calibre15">Anderson buz gibi bir gülümsemeyle baktı karşısındakine. Elleri masanın üstüne çıktı, köpek yavruları gibi oynamaya başladılar: "Bu iş benim sonum olur, belki de buralardan göçmeme yol açar," dedi. "Tanrı bilir ya zaten geleceğim bu olacak. Hiç olmazsa eğlenirim biraz. Chris Hunter'in zarar gördüğünü görmek için çok şey verirdim." Kahve iyice kaynamıştı, havayı kahve kokusu dolduruyordu. Elektrik ışığı Anderson'un beyaz kaşlarında, fırça gibi saçlarında parlıyordu. Adam maşrapayı kaldırıp ocağı bir gazete kağıdıyla dikkatle sildi.</p>

  <p class="calibre15">"Size biraz kahve vereyim Bay Kızıl."</p>

  <p class="calibre15">Ama Mac ayağa fırlamıştı bile: "Teşekkür ederim, ama artık gitmemiz gerek. Bu işten kârlı çıkmanızı sağlayacağız. Şu anda yapacak milyonla işimiz var. Yarın görüşürüz." Yaşlı adamı elinde kahve maşrapasıyla bırakıp çıktılar. Mac avluda koşuyordu. "Amma da güç işti," diye söylendi, "her an yanlış bir şey söyleyeceğim diye ödüm koptu. Moruk epey dişli doğrusu. Bir avcının böyle olacağını bilmeliydim."</p>

  <p class="calibre15">"Ben adamdan hoşlandım," dedi Jim.</p>

  <p class="calibre15">"İnsanları hemen sevmeye kalkışma Jim. insanları sevmekle zaman öldüremeyiz."</p>

  <p class="calibre15">"Finans Şirketi konusunu nereden öğrendin Mac."</p>

  <p class="calibre15">"Bu geceki postadan çıktı. Tanrı o köpeklerden razı olsun. Atla Jim, kolu ben çeviririm."</p>

  <p class="calibre15">Pırıl pırıl gecede sallana sallana yol alıyorlardı. Titrek farlarsa, güçlükle aydınlatıyordu yolu. Jim bir an gökyüzüne baktı: "Öyle heyecanlıyım ki. Şu yıldızlara bak Mac, milyonlarca..."</p>

  <p class="calibre15">"Sen önüne bak," diye homurdandı Mac. "Bak Jim, şimdi aklıma geldi. Bu öğlen yanımıza gelen herif bizim kimliğimizi bildiklerini gösterir. Bundan sonra kendine çok dikkat et ve kalabalıktan pek ayrılma. Bir yere gideceksen yanına sekiz on kişi al."</p>

  <p class="calibre15">"Yani bizi öldürmek isteyeceklerini mi söylüyorsun?"</p>

  <p class="calibre15">"Elbette. Biz çekilirsek ortalık yatışır diye düşüneceklerdir."</p>

  <p class="calibre15">&nbsp;"Peki, ne zaman bana da bir iş vereceksin Mac? Bir köpek gibi senin ardında dolaşmaktan başka bir şey yaptığım yok."</p>

  <p class="calibre15">"Çok hızlı öğreniyorsun evlat. Bir işe yarayacağın zaman seni kullanacağım, bundan hiç kuşkun olmasın. Bir iki güne kadar bir grup grev gözcüsünün başına geçebilirsin. Sola dön Jim. Bundan sonra kasabadan geçmemeye çalışsak bizim için daha iyi olur."</p>

  <p class="calibre15">Jim arabayı engebeli ara sokaklara soktu. Bir saat sonra çiftliğe gelmişler, elma ağaçlarının arasındaki karanlık yola girmişlerdi. Ayağını iyice basmıştı gaz pedalına, eski Ford yine de güçlükle ilerliyordu. Birden önlerinde göz kamaştırıcı bir ışık belirdi, gözlerinin tam içine tutuldu. Aynı anda paltolu iki kişi, ön taraftan yolun ortasına koştular. Jim arabayı durdurdu.</p>

  <p class="calibre15">Işığın arkasından biri, "Tamam, bu herifler!" diye bağırdı. Paltolulardan biri arabanın yanına gelip kapıya yaslandı. Motor hâlâ boşta çalışıyordu. Üzerlerine tutulan ışık nedeniyle arabanın yanındaki adamın yüzü seçilemiyordu.</p>

  <p class="calibre15">"Yarın sabah şafak sökmeden ikinizin de Torgas Vadisinden defolup gitmenizi istiyoruz," dedi adam, "anlaşıldı mı? Mac ayağını uzatıp hafifçe Jim'in bacağına dokundu. Sesi birden tatlılaşmıştı: "Neden ama bayım? Biz bir şey yapmadık ki."</p>

  <p class="calibre15">"Palavrayı kes ahbap! Kim olduğunuzu, ne olduğunuzu çok iyi biliyoruz. Buradan defolup gitmenizi istiyoruz, o kadar İşte."</p>

  <p class="calibre15">"Siz yasa iseniz, biz de yurttaşız," diye söylendi Mac. "Bizim de yargılanmaya hakkımız var. Ben de vergi ödüyorum bu ülkede."</p>

  <p class="calibre15">"O zaman köyüne git de orada öde vergini. Yasa masa yok burada, biz yurttaşlar komitesiyiz. Siz kızıllar buraya gelip de ortalığı karıştıracağınızı sanıyorsanız, çıldırmışsınız derim ben. Şu teneke kutuna bin ve buradan defol, yoksa bir kutu içinde gidersin, anladın mı?"</p>

  <p class="calibre15">Jim, Mac'ın ayağının bacağının altından geçip gaz pedalına dokunduğunu hissetti. Ayağıyla Mac'ın ayağına basıp anladığını belli etti. Motor boşta çalışıyordu. Zaman zaman silindirlerden biri, bazen de ikisi ateşlenmiyor, motor sarsılıyordu.</p>

  <p class="calibre15">"Yanılıyorsunuz bayım," dedi Mac, "biz ırgatız. Başımıza dert açmak istemeyiz." "Defolun dedim size!" "Hiç olmazsa eşyalarımızı alalım." "Şu anda geri dönüp defolacaksınız buradan." "Korkağın birisin seni" diye bağırdı Mac. "Yolun kıyısına yirmi adam gizlemişsindir. Korkudan ödün bokuna karışıyordur oysa."</p>

  <p class="calibre15">"Kimmiş korkak? Yalnızca üç kişiyiz biz, ama yarın sabaha kadar vadiden çıkmazsanız elli kişi olacağız."</p>

  <p class="calibre15">&nbsp;"Gaza bas, Jim"</p>

  <p class="calibre15">Motor birden kükredi. Ford bir at gibi ileri atıldı. Yandaki adam karanlıkta kayboldu, öndekiyse, canını kurtarmak için kendini bir kenara attı.</p>

  <p class="calibre15">Mac omzu üzerinden arkaya baktı: "Fener de yok oldu."</p>

  <p class="calibre15">Jim arabayı uzun barakanın arkasına bıraktı. Atlayıp koşarak öne gittiler.</p>

  <p class="calibre15">Kapıların önü, grup grup ayakta duran, alçak sesle konuşan insanlarla doluydu. Kadınlar merdivenlere oturmuşlar, etekleriyle bacaklarını örtmüşlerdi. Gruplardan mırıl mırıl konuşma sesleri yükseliyordu. Öteki çiftliklerden gelenlerle en az beş yüz kişi vardı ortalıkta. Jim'in konuştuğu o kabadayı genç yanlarına geldi.</p>

  <p class="calibre15">"Bana inanmadın değil mi? Şimdi ne diyeceksin bakalım!"</p>

  <p class="calibre15">"London'u gördün mü?" diye sordu Mac.</p>

  <p class="calibre15">"Gördüm elbette. Başkan seçtik onu. Şu anda komite üyeleriyle birlikte odasında. Beni kaçık sanmıştın değil mi?" dedi çocuk Jim'e. "Sana işin içinde olduğumu söylemiştim."</p>

  <p class="calibre15">Mac ile Jim dirsekleriyle kendilerine yol açarak kalabalığın içinden geçtiler. London'un kapısı ve penceresi kapalıydı. Birkaç adam parmaklarının ucuna basıp yükselmişler, pencereden içeri bakmaya çalışıyorlardı. Mac merdivene yöneldi, iki adam yolunu kestiler.</p>

  <p class="calibre15">"Ne istiyorsunuz?"</p>

  <p class="calibre15">"London'la görüşeceğiz."</p>

  <p class="calibre15">"öyle mi? Bakalım London sizinle görüşmek istiyor mu?"</p>

  <p class="calibre15">"Sor bakalım."</p>

  <p class="calibre15">"Adın ne senin."</p>

  <p class="calibre15">"London'a doktor ile Jim'in kendisini görmek istediklerini söyle."</p>

  <p class="calibre15">"Kızın doğumuna yardımcı olan sen misin?"</p>

  <p class="calibre15">"Evet."</p>

  <p class="calibre15">"Sorayım peki." Adam kapıyı açıp içeri girdi. Bir saniye sonra çıkıp ardına kadar açtı kapıyı. "Girin içeri çocuklar. London sizi bekliyor."</p>

  <p class="calibre15">Oturmak için getirilen sandıklarla London'un odası bir büro haline dönüştürülmüştü. London yatağı üzerindeydi. Yedi kişilik bir komite kutuların üstünde oturmuşlar sigara içiyorlardı. Jim ile Mac içeri girince dönüp baktılar. London geldiklerine sevinmiş görünüyordu.</p>

  <p class="calibre15">"Selam doktor. Selam Jim. Sizi gördüğüme çok sevindim. Haberleri duydunuz mu?"</p>

  <p class="calibre15">Mac bir sandığa oturdu: "Hiçbir şey duymadım. Jim ile ben de epey iş başardık. Ne oldu?"</p>

  <p class="calibre15">"İşler yolunda sanırız. Dakin'in grubu da işi bıraktı. Gillray'ın yerinde Burke adında biri başkan seçildi. Yarın herkes birden toplanacak."</p>

  <p class="calibre15">"Güzel, iyi çalışıyorsunuz. Ancak bir yönetim komitesi ile genel başkan seçilmezse pek bir şey yapamayız."</p>

  <p class="calibre15">"O gittiğin yerden bir sonuç alabildin mi?" diye sordu London. "iş olmazsa diye4 çocuklara hiçbir şey söylemedim."</p>

  <p class="calibre15">"İşi ayarladık." Mac odadaki yedi adama döndü: "Dinleyin. Biri bize kamp kurmamız için beş dönümlük bir toprak veriyor. Özel mülkiyette olduğu için sağlık komisyonunun görevlilerinden başka kimse atamaz bizi oradan. Bu iş için bir de doktor geliyor." Komite üyeleri heyecanla doğruldular yerlerinde. "O çiftçiye elmalarını bedavaya toplayacağımıza dair söz verdim. Uzun sürmez iş. Su bol. Tam da merkezi bir yer."</p>

  <p class="calibre15">Adamlardan biri heyecanla ayağa fırladı: "Bunu dışardakilere bildirebilir miyim London?"</p>

  <p class="calibre15">"Elbette. Bu yer nerede doktor? Gerekirse yarınki büyük toplantımızı orada yaparız."</p>

  <p class="calibre15">"Kasabanın dışında Anderson’un meyve bahçesi." Komite üyelerinden üçü haberi dışarda bekleyenlere ulaştırmak için kapıya koştular. Dışarda önce bir sessizlik oldu, ardından heyecanlı konuşmalar başladı. Mırıltılar dalga dalga yayıldı.</p>

  <p class="calibre15">"Yaşlı Dan'a ne oldu?" diye sordu Jim.</p>

  <p class="calibre15">London başını kaldırdı: "Hastaneye götürmek istediler. Ama, moruk istemedi. Biz de kalça kemiğini oturtmak için bir doktor çağırdık. Bir iki kapı ilerde yatıyor şimdi. Şimdi isteseniz de çıkmaz buradan artık, hayatından pek memnun. Kadın erkek dinlemeden önüne geleni azarlayıp duruyor."</p>

  <p class="calibre15">"Mal sahiplerinden ses çıktı mı?" diye sordu Mac.</p>

  <p class="calibre15">"Evet. Şef geldi. Çalışmaya dönüp dönmeyeceğimizi sordu. Dönmeyeceğiz dedik. O zaman sabaha kadar defolun gidin buradan dedi. Sabah bir tren dolusu ırgat getirecekmiş."</p>

  <p class="calibre15">"Getiremeyecek," dedi Mac. "Öbür günden önce kimseyi getiremez. Tek tek grev kırıcı toplamak kolay değildir. Yarından sonra da biz artık hazırlanmış olacağız. London, kendilerine komite adını veren birkaç kişi de Jim ite beni vadiden kovmaya kalkıştılar. Çocuklara tek başlarına dolaşmamalarını söyle. Nereye gidecek olurlarsa, yanlarına birkaç arkadaş alsınlar.”</p>

  <p class="calibre15">London komite üyelerinden birine başını salladı: "Bu haberi ilet Sam.” Sam dışarı çıktı. Yine sesler dalga dalga yayıldı, taşlar üzerinden akan sular gibi. Bu kez mırıltılar öfkeli ve boğuktu.</p>

  <p class="calibre15">Mac bir sigara sardı: "Yoruldum," dedi, "yapacak o kadar çok işimiz var ki. Yarın yaparız artık."</p>

  <p class="calibre15">"Git yat," dedi London, "yarınını düşünmeden koşturup duruyorsun."</p>

  <p class="calibre15">"Doğru. Yorulmak güç geliyor insana. Onların silahları var. Bizim ise silahımız olamaz. Onların paraları var, bizimkileri satın alabilirler. Bu açlıktan nefesi kokan insanlar için beş dolar büyük paradır. Herhangi bir konuda ağzını açmadan çok dikkatli ol London. Ne de olsa, bizi satanları pek suçlayamazsın." Sesine bir keder yerleşmişti. "Kazanamazsak her şeye yeniden başlamak zorundayız. Oysa millet birbirine kenetlense kazanmak öyle kolay olurdu ki. Mal sahiplerinden istediğimizi alırdık. Ne silah var, ne de para. Ellerimizle, dişlerimizle mücadele etmek zorundayız biz."</p>

  <p class="calibre15">Mac başını kaldırdı. London, içlerinden biri yüreğini açtığı zaman olduğu gibi utanarak, anlayışla bakıyordu kendisine.</p>

  <p class="calibre15">Mac'ın yüzü utançla kızardı: "Yorgunum. Jim ile ben biraz kestirirken, siz devam edin. Ha, London, yarınki postadan Alex Little adına bir paket çıkacak. Bildiriler. Saat sekizde falan gelir. Alması için birini gönder olmaz mı? Bildirileri de dağıt sağa sola. Bir yararı olur sanıyorum. Haydi Jim, gidip uyuyalım artık."</p>

  <p class="calibre15">Odalarında karanlıkta yattılar. Dışarda adamlar oturmuş bekliyorlardı. Sesleri duvarları da dünyayı da delip geçiyordu sanki. Kasabada bir manevra lokomotifi ileri geri gidip bir katar oluşturuyordu. Gece boyunca süt tankerleri, bahçe yakınındaki yoldan homurtularla geçiyordu. Birden biri armonika ile tatlı bir melodiye başladı, mırıltılar azaldı, herkes kulak kesildi. Dışarda armonika dışında ses yoktu artık. Jim uyumadan önce bir horozun öttüğünü duydu.</p>

  <p class="calibre15">Jim kapının dışından gelen seslerle uyandığında soğuk ve gri bir gün başlıyordu. "Herhalde burada uyuyorlardır," dedi bir ses. Kapı açıldı. Mac yerinde doğruldu.</p>

  <p class="calibre15">Tanıdık bir ses, "Burada mısın Mac?" diye sordu.</p>

  <p class="calibre15">"Dick! Bu kadar erken nasıl gelebildin?"</p>

  <p class="calibre15">"Doktor Burton'la geldim."</p>

  <p class="calibre15">"Doktor da geldi mi?"</p>

  <p class="calibre15">&nbsp;"Yanımda duruyor."</p>

  <p class="calibre15">Mac bir kibrit çakıp kırık tabağın içindeki mumu yaktı. Dick, Jim'e döndü: "Selam yavru! Nasılsın bakalım?"</p>

  <p class="calibre15">"iyiyim. Neden böyle giyindin Dick? Temiz gömlek, ütülü pantolon falan."</p>

  <p class="calibre15">Dick kendinden emin bir tavırla gülümsedi: "Bu sefil yerde birinin saygın görünmesi gerek de ondan."</p>

  <p class="calibre15">"Dick, bütün salonlara girer çıkar artık," dedi Mac. "Dick buradaki sempatizanların listesi var. Para istiyoruz ilk olarak, ama çadır, branda, yatak falan da istiyoruz. Bunu unutma... çadır, işte liste. Epey uzundur. İlişki kur, eşyaları almak için araba göndeririz. Buradakilerin çoğunun arabası var."</p>

  <p class="calibre15">"Pekâlâ Mac. Durum nasıl?"</p>

  <p class="calibre15">"Çok hızlı. Yetişmek için çok çalışmamız gerekiyor." Mac ayakkabılarını bağladı. "Doktor nerede? Neden içeri çağırmıyorsun? İçeri gelsene, doktor?"</p>

  <p class="calibre15">Sarı saçlı genç bir adam içeri girdi. Yüzü bir kız yüzü kadar zarifti, iri gözlerinde bir köpeğin üzüntülü bakışları vardı. Bir elinde doktor çantasıyla bir evrak çantası taşıyordu.</p>

  <p class="calibre15">"Nasılsın Mac? Dick senin telgrafı alır almaz bana geldi."</p>

  <p class="calibre15">"Buraya böyle çabuk gelebildiğin için çok sevindim doktor. Sana hemen ihtiyacımız olacak. Seni Jim Nolan'la tanıştırayım."</p>

  <p class="calibre15">Jim kalkıp ayakkabılarını giydi. "Tanıştığımıza memnun oldum doktor."</p>

  <p class="calibre15">"Hemen işe koyul Dick. Townsend'de Al'ın Lokanta Arabasında bedava yiyebilirsin. Ama kahvaltıdan başka bir şey yeme. Babasının çiftliğine el koyduk zaten. Haydi güle güle Dick. Sakın unutma: çadır, branda, para ve başka ne bulabilirsen."</p>

  <p class="calibre15">"Tamam Mac. Bu listedekilerin hepsi sağlam mı?" "Bilmiyorum. Bir dene. Ne yapayım yani, gidip ben mi getireyim hepsini sana?"</p>

  <p class="calibre15">"Canın cehenneme!" dedi Dick. Dışarı çıkıp kapıyı arkasından kapattı. Mum alevi ile şafak bir mücadeleye girmişlerdi; ikisi bir arada, teker teker her birinin verebileceği ışıktan daha azını veriyordu sanki. Oda buz gibiydi. "Telgrafında pek bilgi yoktu," dedi Dr. Burton. "İş nedir?"</p>

  <p class="calibre15">"Biraz sabırlı ol doktor. Pencereden bir bak bakalım kahve pişiren var mı?"</p>

  <p class="calibre15">&nbsp;"Dışarda bir ateş ve üzerinde bir ibrik, daha doğrusu bir teneke var."</p>

  <p class="calibre15">"Dur bir dakika öyleyse." Mac dışarı çıktı, az sonra bir teneke dolusu buharları tüten ve hiç de hoş kokmayan kahveyle döndü.</p>

  <p class="calibre15">"Sıcak galiba," dedi Jim.</p>

  <p class="calibre15">"Ve de berbat. Pekâlâ doktor. Uzun zamandır gördüğüm en iyi koşullar var burada. Bazı fikirlerimi geliştirmek istiyorum. Bu olayda ipin ucunu elden kaçırmak istemiyorum." Mac kahveyi yudumladı. "Şu sandığa otur hele. Beş dönümlük özel mülkiyette bir toprak parçası bulduk. İstediğin kadar yardımcı sana. Bize kusursuz bir kamp kurabilir misin? Tuvalet çukurları kazılacak, sağlık kuralları titizlikle uygulanacak, çöpler imha edilecek falan. Yıkanma için neler yapılabilir örneğin? Havayı sağlık kokacak kadar çok antiseptik kokusuyla doldurmak gerek. Tüm bölge temizlik koksun. Bunu yapabilir misin?"</p>

  <p class="calibre15">"Yapabilirim elbette. Bana yeteri kadar yardımcı verirsen istediklerinin tümünü yaparım. Beş galon fenol ver, vadiyi baştan aşağı kokuya boğayım."</p>

  <p class="calibre15">"Güzel. Milleti bugün oraya nakledeceğiz. Sen onlara hemen bir bakıver, bulaşıcı hastalıkları falan olmasın. Sağlık yetkilileri bizi bir an bile rahat bırakmayacaklardır. Bir açığımızı yakaladıkları anda oradan kapı dışarı ederler. Ormanda domuzlar gibi yaşamamıza ses çıkarmazlar da bir grev başlatmaya görelim, hemen kamu sağlığı konusunda havari kesilirler." "Tamam tamam, anladım."</p>

  <p class="calibre15">Mac şaşırmış gibiydi: "Yine nutuk çekmeye başladım, değil mi? Her neyse, sen nelere ihtiyacımız olduğunu bilirsin. Şimdi gidip London'la konuşalım."</p>

  <p class="calibre15">London'un kapısı önünde üç adam oturuyordu. Mac'ı görünce yol vermek için ayağa kalktılar. London içerde kestiriyordu. Mac girince dirseğine dayanıp doğruldu: "Vay canına! Sabah mı oldu yoksa?"</p>

  <p class="calibre15">"Noel geldi," dedi Mac. "Bay London, sana Kamu Sağlığı Müdürü Doktor Burton'u tanıştırayım. Birkaç kişi istiyor. Kaç kişi istiyorsun doktor?" "Kaç kişiye bakacağız?" "Bin, bin beş yüz kişi." "On beş, yirmi kişi verin öyleyse." "Hey, dışardakiler!" diye seslendi London. Nöbetçilerden biri kapıdan başını uzattı. "Bana Şam'ı bulsana." "Baş üstüne!"</p>

  <p class="calibre15">"Bu sabah saat onda toplantı yapacağız," dedi London. "Büyük toplantı. Öteki kamplara da Anderson'un yerini bildirdim. Yakında yola koyulurlar hepsi."</p>

  <p class="calibre15">Kapı açıldı, merakı yüzünden okunan Sam içeri girdi.</p>

  <p class="calibre15">"Sam, Doktor Burton bu. Seni sağ kolu olarak kullanmak istiyor. Dışarı çık, millete doktorun gönüllü yardımcı aradığını söyle. Yirmi tane esaslı adam seç."</p>

  <p class="calibre5" style="margin:0pt; border:0pt; height:1em">&nbsp;</p>

  <p class="calibre5" style="margin:0pt; border:0pt; height:1em">&nbsp;</p>

  <div class="mbppagebreak" id="calibre_pb_7"></div>
</body>
</html>
