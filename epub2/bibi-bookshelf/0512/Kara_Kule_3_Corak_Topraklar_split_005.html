<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Kara Kule 3 Çorak Topraklar</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos238546" class="calibre1"><span class="calibre2">
</span></p><p class="calibre13"><span class="calibre2"><span class="bold">İKİNCİ</span></span>
<span class="calibre2"><span class="bold">BÖLÜM</span></span></p><p class="calibre5" style="margin:0pt; border:0pt; height:1em"> </p><p class="calibre3"><span class="calibre2"><span class="italic">ANAHTAR VE GÜL</span></span></p><p class="calibre5" style="margin:0pt; border:0pt; height:1em"> </p><p class="calibre9">John 'Jake' Chambers üç haftadan beri içinde kabaran çılgınlık seline karşı cesurca savaşıyordu. Bütün bu süre boyunca batmakta olan bir transatlantikteki son yolcu gibi hissediyordu kendini. Sintine tulumbalarını olanca gücüyle çalıştırıyor, tekneyi fırtına sona erip hava açılıncaya, yardım erişebilinceye kadar suyun yüzünde tutmaya çabalıyordu... Elbet bir yerden yardım gelecekti. Herhangi bir yerden. 31 Mayıs 1977'de, yani okul yaz tatiline girmeden üç gün önce çocuk bir gerçeği kabul etmek zorunda kaldı. Hiçbir yerden yardım gelmeyecekti. Her şeyden vazgeçmenin zamanı gelmişti. Fırtınanın onu sürüklemesine razı olacaktı.</p><p class="calibre9">Bardağı taşıran son damla İngilizce dersi için hazırladığı kompozisyon oldu.</p><p class="calibre9">John Chambers'ı arkadaşı sayılabilecek üç dört çocuk, 'Jake' diye çağırıyorlardı. (Babası bu küçük 'gerçekçiği' bilseydi, herhalde tepesi fena halde atardı.) Jake'in Piper Okulundaki ilk yılı sona eriyordu. On bir yaşındaydı ve altıncı sınıfa gidiyordu. Ama yaşına oranla ufak tefek göründüğünden ilk kez onunla karşılaşan kimseler daha küçük olduğunu sanıyorlardı. Hatta bir yıl öncesine kadar onu kız bile sananlar olmuştu. Jake sonunda saçlarının kısa kesilmesi için öyle kıyamet koparmıştı ki, annesi yumuşamış ve buna izin vermişti. Tabii babasıyla saçlarının kesilmesi konusunda bir sorun çıkmamıştı. Babası insana paslanmaz çeliği hatırlatan o sert tebessümüyle, "Çocuk, bir deniz pi.yadesine benzemek istiyor, Laurie," demişti. "Aferin ona."</p><p class="calibre9">Babası onu hiçbir zaman 'Jake' diye çağırmaz arada bir 'John' derdi. Onun için genellikle 'Çocuk'tu sadece.</p><p class="calibre9">Babası bir yıl önceki yaz Jake'e Piper Okulunu anlatmıştı. (Birleşik Devletlerin kuruluşunun iki yüzüncü yıldönümü kutlanıyordu. Her tarafa dövizler ve bayraklar asılmıştı. New York Limanı Yüksek Gemilerle dolmuştu.) Babası, "Orası Ülkede, Senin Yaşında Bir Çocuğun Gidebileceği En İyi Okul," demişti. Jake'i oraya kabul etmelerinin parayla bir ilgisi olmadığını da açıklamıştı Elmer Chambers... Hatta bu noktada hemen hemen ısrar etmişti. Adam bu yüzden taşkın bir gurur duyuyordu. Ama Jake aslında bunun doğru olmadığından kuşkulanmıştı. Belki de palavraydı. Ne var ki, babası öğle yemeğinde ya da kokteyl içerken övünmek için onu gerçek haline sokmuştu "Oğlum mu? Ah, o Piper'a gidiyor. Ülkede, Onun Yaşında Bir Çocuğun Gidebileceği En İyi Okul orası. Bildiğiniz gibi para da verseniz çocuğunuzu o okula kolay kolay sokamazsınız. Piper kafaya önem verir! Ya kafa ya hiç!"</p><p class="calibre9">Jake şunu seziyordu: Elmer Chambers'ın kafasındaki kızgın fırında istek ve fikir denilen kaba karbonlar patlayarak, adamın 'gerçekler' diye tanımladığı sert pırlantalara dönüşüyorlardı... Ya da adamın daha az resmi olduğu anlarda, dediği gibi 'gerçekçikler'e. Adamın sık sık ve saygıyla kullandığı, en sevdiği kelime dizisi, "Aslında gerçek şu ki..."ydi. Bu sözleri her fırsatta kullanıyordu.</p><p class="calibre9">Babası, Jake'e ülkenin kuruluşunun iki yüzüncü yılının kutlandığı o yaz, "Gerçek şu ki," demişti. "Para kimsenin Piper Okuluna girmesini sağlayamaz." Gökyüzünün masmavi olduğu, bayrakların dalgalandığı ve Yüksek Gemilerin limanda olduğu o yaz. Jake'in anılarında 'Altın Yaz'dı o. Çünkü henüz çıldırmaya başlamamıştı. Endişelenmesi gereken tek şey de Piper Okulunda başarılı olup olamayacağıydı. Okulun yumurtadan yeni çıkmış dâhiler için bir yuva olduğu anlaşılıyordu. "Piper gibi bir yere girmeni ancak buradaki şey sağlar!" Elmer Chambers yazı masasının üzerinden eğilerek nikotin lekeli, sert parmağını oğlunun alnına vurmuştu. "Anlıyor musun, çocuk?"</p><p class="calibre9"> Jake de başını, "Evet" der gibi sallamıştı. Babasıyla konuşmasına gerek yoktu. Çünkü Elmer Chambers karısı da dahil herkese TV şebekesindeki yardıcımlarına yaptığı gibi davranıyordu. Adam, program müdürüydü ve ünlü bir Heyecan Ustası'ydı. Onunla konuşurken bütün yapmanız gereken dinlemek, uygun yerlerde kafa sallamaktı. Elmer de bir süre sonra gitmenize izin verirdi.</p><p class="calibre9">Babası her gün içtiği Camel sigaralarından birini yakarak, "İyi," dedi. "O halde birbirimizi anlıyoruz. Canın çıkıncaya dek çalışman gerekse de başaracaksın. Başaramayacak olsaydın bunu bize hiçbir zaman göndermezlerdi." Sonra Piper Okulunun gönderdiği ve Jake'in kabul edildiğini bildiren mektubu alıp elinde hışırdatmıştı. Bu hareketinde vahşice bir zafer vardı. Eğer mektup ormanda öldürdüğü bir hayvan olsaydı, şu anda onun derisini yüzer, etini yerdi. "Onun için çok çalış. İyi notlar al. Annenle benim seninle gururlanmamızı sağla. Yılın sonunda notlarının ortalaması A olursa, seni Disney Dünyasına da yollarım. Bu elde etmeye değer bir şey değil mi, evlat?"</p><p class="calibre9">Jake'in notları iyiydi. Hep A'lar almıştı. (Yani son üç haftalık süreye kadar.) Herhalde annesiyle babası onunla gururlanıyorlardı ama bunu söylemeleri zordu. Çünkü ikisi de evde pek bulunmuyorlardı. Zaten okuldan döndüğü zaman evde hizmetçi Greta Shaw'dan başkası olmuyordu. Jake de sonunda A aldığı ödevleri Greta'ya göstermeye başladı. Ondan sonra da hepsini odasında karanlık bir köşeye koydu. Bazen onlara bakıyor ve bir anlamları olup olmadığını düşünüyordu. Olmasını istiyordu ama bu konuda ciddi kuşkularıvardı.</p><p class="calibre9">Jake o yaz Disney Dünyasına gideceğini pek sanmıyordu. Notlarının ortalaması ister A olsun ister olmasın.</p><p class="calibre9">Aslında tımarhaneye kapatılması olasılığının daha büyük olduğunu düşünüyordu. Jake, 31 Mayıs sabahı saat 8.45'de Piper Okulunun çift kanatlı kapısından girerken gözlerinin önünde korkunç bir hayal belirdi. Babasını Rockefeller Plaza'da 70 numaradaki bürosunda görüyordu. Elmer ağzının kenarında bir Camel sigarayla yazı masasının üzerinden eğiliyor, adamlarından biriyle konuşurken mavi dumanlar başının etrafını sarıyordu. Bütün New York babasının arkasında ve altındaydı sanki. İki tabaka Thermopane camı kentin gürültüsünün duyulmasını engelliyordu.</p><p class="calibre9">Elmer adamına memnunlukla, "Aslında gerçek şu ki," diyordu. "Para Sunnyvale Sanatoryumuna girmeni sağlayamaz." Elini uzatarak yardımcısının alnına vuruyordu. "Öyle bir yere girmeni ancak kafanda çok önemli bir şeylerin çatlaması sağlayabilir. Çocuğa da öyle oldu. Ama o canı çıkıncaya kadar çabalıyor. Bana söylediklerine göre orada ondan daha iyi sepet ören yokmuş. Onu, hastaneden çıkardıkları zaman -tabii böyle bir şey olursa- o zaman bir yolculuğa çıkacak. Ve..."</p><p class="calibre9">Jake,"... Durak yerine gidecek," diye mırıldandı. Sonra titremek isteyen eliyle alnına dokundu. O sesler yeniden duyulmaya başlıyordu. Avaz avaz bağırıp birbirlerine itiraz eden ve onu çıldırmaya başlayan sesler.</p><p class="calibre9">"Sen öldün, Jake. Seni bir araba çiğnedi ve sen öldün."</p><p class="calibre9">"Aptallık etme! Bak, şu posteri görüyor musun? Üzerinde 'BİRİNCİ SINIFIN PİKNİĞİNİ UNUTMAYIN,' yazılı. Sence öbür dünyada piknik yapılıyor mu?</p><p class="calibre9">"Bilmiyorum. Ama seni arabanın çiğnediğini kesinlikle biliyorum."</p><p class="calibre9">"Hayır."</p><p class="calibre9">"Evet. Olay 9 Mayısta, saat 8.25'de oldu. Sen de daha bir dakika geçmeden öldün."</p><p class="calibre9">"Hayır! Hayır! Hayır!"</p><p class="calibre9">"John?"</p><p class="calibre9">Fena halde irkilen çocuk dönüp baktı. Fransızca öğretmeni Bay Bissette endişeyle durmuş çocuğa bakıyordu. Onun arkasında bütün öğrenciler sabah toplantısı için salona giriyorlardı. Çocukların hiçbiri bağırıp çağırmıyor, itişip kakışmıyordu. Herhalde onlara da babaları paraya önem verilmeyen Piper Okuluna gittikleri için çok şanslı olduklarını söylemişlerdi. (Tabii okul ücreti yılda 22.000 dolardı, o başka.) Piper'da sadece zekânın önemli olduğunu da açıklamışlardı. Ve herhalde çocukların çoğuna notları iyi olursa yolculuğa çıkacaklarına ilişkin söz vermişlerdi. Hatta yolculuk ödülünü kazanan bazı şanslı çocukların anne ve babaları da onlarla birlikte geleceklerdi...</p><p class="calibre9">Bay Bissette, "John, iyi misin?" diye sordu.</p><p class="calibre9">Jake, "Tabii," dedi. "Çok iyiyim. Yalnız bu sabah uyuyakalmışım. Galiba hâlâ uyanamadım."</p><p class="calibre9"> Bay Bissette'in yüz hatları yumuşadı ve gülümsedi. "En iyilerimizin bile başlarına böyle şeyler gelir."</p><p class="calibre9">Jake, ah, ama babamın başına gelmez, dedi kendi kendine. O Heyecan Ustasının başına.</p><p class="calibre9">Bay Bissette sordu. "Son Fransızca sınavına hazır mısın? Voulez-vous faire l'examen cet apres-midi?"</p><p class="calibre9">"Öyle sanıyorum." Aslında Jake sınava hazır olup olmadığını bilmiyordu. Hatta son Fransızca sınavı için hazırlanıp hazırlanmadığını bile hatırlayamıyordu. Son günlerde kafasının içindeki sesler dışında her şey önemini kaybetmişti.</p><p class="calibre9">"Sana bu yıl bize geldiğin için çok memnun olduğumu tekrar söylemek istiyorum, John. Bunu annenle babana da anlatmaya hazırlanıyordum. Ama onlar Ebeveynler Gecesini kaçırdılar..."</p><p class="calibre9">Jake, "Çok işleri var," diye mırıldandı.</p><p class="calibre9">Bay Bissette başını salladı. "Eh, sana ders vermek benim için oldukça zevkliydi. Bunu sana söylemek istedim. Gelecek yıl ikinci sınıfta da Fransızca derslerimize devam etmek için sabırsızlanıyorum."</p><p class="calibre9">Jake, "Teşekkür ederim," dedi. Sonra da düşündü. 'Ama ben gelecek yıl Fransızca derslerine girmeyeceğim,' diye ekleseydim ne yapardı acaba? Tabii o güzel Sunnyvale Tımarhanesinde mektupla ders alabilirim.</p><p class="calibre9">Okulun sekreteri Joannne Franks elinde gümüş kaplama küçük çıngırağıyla Salonun kapısında belirdi. Piper Okulunda zil yerine elle çıngırak çalınırdı. Jake bunun anne ve babaların hoşuna gittiğini tahmin ediyordu. Küçük Kırmızı Okulla ilgili hatıralar filan. Aslında bu çıngıraklardan nefret ediyordu. Çıngırağın sesi sanki kafasının içinde yankılanıyordu.</p><p class="calibre9">Jake çaresizce, kendi kendine, daha fazla dayanamayacağım, dedi. "Çok üzgünüm ama kaçırıyorum. Gerçekten çıldırıyorum.</p><p class="calibre9">"Bay Bissette, Ms. Franks'ı fark etmişti. Döndü sonra tekrar Jake'e baktı.</p><p class="calibre9">Her şey gerçekten yolunda mı, John? Şu son birkaç hafta dalgın gibi bir halin vardı. Sanki bir şey seni endişelendiriyormuş gibi. Kafana bir şey mi takıldı?"</p><p class="calibre9">Jake, Bay Bissette'in sesindeki şefkat yüzünden neredeyse kendini bırakıverecekti. Ama sonra her şeyi anlatırsa adamın yüzünde belirecek ifadeyi düşündü. Evet, kafama bir şey takıldı. Bu korkunç ve kötü bir 'gerçektik,' efendim. Anlayacağınız ben öldüm ve başka bir dünyaya gittim. Ve orada tekrar öldüm. Şimdi bana böyle şeylerin olamayacağını söyleyeceksiniz. Tabii çok haklısınız, kafamın bir yanı sizin haklı olduğunuzu biliyor. Ama kafamın önemli bir bölümü de sizin yanıldığınızın farkında. Bu oldu. Ben öldüm.</p><p class="calibre9">Böyle bir şey söylerse Bay Bissette hemen Elmer Chambers'a telefon ederdi. Tabii babası Son Sınavlardan hemen önce çılgınca şeyler düşünmeye başlayan çocuklar konusunda nutuk çektikten sonra Sunnyvale Sanatoryumu, Jake'e bir dinlenme yeri gibi gözükecekti. Elmer, öğle yemeği yer ya da kokteyl içerken söz edilemeyecek çocuklar hakkında konuşacaktı. Babalarını Düşkırıklığına Uğratan Çocuklar hakkında.</p><p class="calibre9">Jake kendini zorlayarak Bay Bissette'e gülümsedi. "Sadece sınavlar için biraz endişeleniyorum, hepsi o kadar."</p><p class="calibre9">Öğretmen göz kırptı. "Çok başarılı olacaksın."</p><p class="calibre9">Ms. Franks herkesin toplanması için küçük çan çalmaya başladı. Her ses sanki Jake'in kulak zarını yarıyor, beyninin içinden küçük bir roket gibi hızla geçiyordu.</p><p class="calibre9">Bay Bissette, "Haydi, gel," dedi. "Geç kalacağız. Sınav Haftasının ilk günü geç kalmak olmaz, öyle değil mi?"</p><p class="calibre9">"Ms. Franks'in ve onun şıngırdayan çıngırağının önünden geçtiler. Bay Bissette, Öğretmenler Korosu denen bir dizi iskemleye doğru gitti. Piper Okulunda böyle sürüyle şirin ad vardı. Amfinin adı 'Salon'du. Öğle yemeği tatili 'Haftayım' Yedinci ve sekizinci sınıfın öğrencileri, 'Yukarıdakiler' diye tanımlanıyordu. Piyanonun yanındaki portatif iskemleler de 'Öğretmenler Korosu'ydu. (Ms. Frank biraz sonra piyanoyu amansızca çalmaya başlayacaktı. Tıpkı çıngırağı çaldığı gibi.) Jake bütün bunların buranın geleneklerinin bir parçası olduğunu düşünüyordu. Eğer bir anne ya da babaysanız çocuğunuzun öğle vakti kantinde Ton balığı sandviçi yemek yerine, Haftaymı, Salonda geçirdiğini bilmek sizi rahatlatırdı. Eğitim bakımından her şeyin yolunda olduğuna da inanırdınız.</p><p class="calibre5" style="margin:0pt; border:0pt; height:1em"> </p><p class="calibre9">Jake odanın en arkasındaki bir iskemleye oturdu. Sabah yapılan açıklamaları dinlemedi bile. Dehşet, kafasında durmadan yankılanıyor, kendini egzersiz tekerliğine yakalanan bir fare gibi hissetmesine neden oluyordu. İleriye, daha güzel ve aydınlık günlere bakmaya çalışıyor ama sadece karanlıkları görüyordu.</p><p class="calibre9">O gemi Jake'in aklıydı ve batıyordu.</p><p class="calibre9">Müdür Bay Harley podyuma yaklaşarak Sınav Haftasının önemini açıkladı. Alacakları notların Büyük Yaşam Yolunda atılan bir adım daha sayılacağından söz etti. Öğrencilere okulun onlara güvendiğini söylemeyi unutmadı. Bay Harley de onlara güveniyordu. Tıpkı anne ve babaları gibi. Müdür çocuklara bütün özgür dünyanın da onlara güvendiğini söylemedi. Ama bunu olabildiğince ima etti. Sonunda da Sınav Haftası sırasında çıngırakların çalınmayacağını bildirdi. (Jake'in o sabah aldığı tek iyi haber de buydu.)</p><p class="calibre9">Piyanonun başına geçmiş olan Ms. Franks marşı hatırlatmak için birkaç nota çaldı. Anne ve babalarının zevkini ve mali durumunun sağlamlığını açıklayan ciddi havalı, temiz pak kılıklar giymiş olan yetmiş erkek ve elli kız çocuk tek kişiymiş gibi ayağa kalktı ve okul marşını söylemeye başladı. Jake kelimeleri sessizce tekrarlarken öldükten sonra uyandığı yeri düşündü... Başlangıçta Cehennemde olduğuna karar vermiş... ve siyah kukuletalı cüppe giymiş adam geldiğinde de buna iyice inanmıştı.</p><p class="calibre9">Tabii sonra diğer adam gözükmüştü. Jake'in hemen hemen sevmeye başladığı biri.</p><p class="calibre9">"Ama o düşmeme izin verdi. Beni öldürdü!"</p><p class="calibre9">Jake ensesinde ve kürek kemikleri arasında beliren ter tanelerinin derisini yaktıklarını hissediyordu.</p><p class="calibre9">"Ve biz Piper'in koridorlarını selamlıyoruz. Onun bayrağını yükseğe kaldırıyoruz. Okulumuz, seni selamlıyoruz. Ya başarılı olacak ya da öleceğiz."</p><p class="calibre9">Jake kendi kendine, Tanrım, dedi. Amma da berbat bir şarkı. Ansızın aklına başka bir şey geldi. Babam bu marşa bayılırdı.</p><p class="calibre5" style="margin:0pt; border:0pt; height:1em"> </p><p class="calibre9">İlk ders İngilizce Kompozisyondu. Sınava girilmeyecek tek ders de buydu. Onlara evde yazmaları için son bir ödev verilmişti. Bu bin beş yüz ile dört bin kelime uzunluğunda olacak ve evde daktiloda yazılacaktı. Ms. Avery konu olarak 'Gerçeği Anlayışım'ı seçmişti. Bu Son Ödev, o sömestr için alacakları notun yüzde yirmi beşini oluşturacaktı.</p><p class="calibre9">Jake sınıfa girerek üçüncü sıraya oturdu. İçeride sadece on bir öğrenci vardı. Eylülde katıldığı Alışma Gününü hatırladı. Bay Harley onlara Piper'ın Doğudaki Bütün Özel Okullar Arasında En Yüksek Öğretmen/Öğrenci Oranına Sahip Olduğunu açıklamıştı. Yumruğunu devamlı Salonun ön tarafındaki kürsüye vurmuştu. Bu noktayı vurgulamak için tabii. Jake pek etkilenmemiş-se de bu bilgiyi babasına nakletmeyi de unutmamıştı. Elmer'ın etkileneceğini düşünmüş ve sonra yanılmadığını da anlamıştı.</p><p class="calibre9">Jake kitap çantasının fermuarını açarak dikkatle mavi bir dosyayı çıkardı. Son Ödevi onun içindeydi. Yazdıklarına son bir defa göz atmak istediği için dosyayı masaya koydu. Sonra gözü odanın sol tarafındaki kapıya ilişti. O kapının vestiyere açıldığını biliyordu. Bugün New York'ta hava çok sıcak olduğu için vestiyer de kapalıydı. Kimse, içeri asılacak bir şey giymemişti. Vestiyerde pek bir şey yoktu. Duvara takılmış bir dizi pirinç çengel ve botların üzerlerine konulması için yerde uzun bir kauçuk paspas. İçlerine tebeşir, defter vb. gibi okul malzemesi konulmuş birkaç kutu. Onlar dip tarafa dizilmişlerdi.</p><p class="calibre9">Yani önemli bir şey yoktu.</p><p class="calibre9">Ama Jake yine de yerinden kalktı. Henüz açmadığı dosyayı masada bırakmıştı. Kapıya doğru gitti. Arkadaşlarının mırıltılarını duyuyordu. Bazılariysa Son Ödevlerini okurken sayfaları karıştırıyor, o çok önemli anlamı belirsiz sözcük grubunu ya da yanlış yere konmuş deyimi bulmaya çalışıyorlardı. Ama bütün bu sesler sanki çok uzaklardan geliyordu. Jake bütün dikkatini vestiyerin kapısına vermişti. Son on gün içerisinde kafasındaki sesler gitgide yükselmeye başlamışlardı. Ve kapılar da çocuğun ilgisini gitgide daha fazla çeker olmuştu. Her türlü kapı- Jake sadece son hafta yatak odasının koridor kapısını beş yüz defa açmıştı. Yatak odasıyla banyo arasındaki kapıyı da bin defa. Bunu, her seferinde müthiş bir umut ve beklentiyle yapmıştı. Sanki derdinin çaresi şu ya da bu kapının ardındaydı. Ve o da... sonunda o kapıyı mutlaka bulacaktı. Ama her seferinde de karşısına sadece koridor ya da banyo çıkmıştı. Ya da bahçe yolu. Veya buna benzer bir şey.</p><p class="calibre9">Çocuk, geçen perşembe okuldan eve döndüğü zaman kendisini yatağına atmış ve hemen uykuya dalmıştı. Jake'e artık sığınabileceği tek şey uykuymuş gibi geliyordu. Ancak, kırk beş dakika sonra uyandığında kendini banyonun kapısında bulmuştu. Sersem sersem hiç de heyecan uyandırıcı şeyler olmayan klozetle lavaboya bakmıştı.</p><p class="calibre9">Çocuk şimdi vestiyerin kapısına yaklaşırken aynı göz kamaştırıcı umudu hissetti. Kapının sadece kışa özgü inatçı kokularla dolu loş bir dolaba açılmayacağından emindi. Flanel, lastik ve ıslak yün kokan bir dolaba. Orada, yeniden 'tam' olacağı başka bir dünyaya geçecekti. Sıcak, göz kamaştırıcı bir ışık sınıfın zeminine düşerek gitgide genişleyen bir üçgen çizecekti. Jake kuşların uçuk mavi gökte kanat çırptıklarını görecekti. Gökyüzü...</p><p class="calibre9">(Onun gözlerinin renginde olacaktı.)</p><p class="calibre9">... eskimiş blucin renginde olacaktı. Çölden esen rüzgâr saçlarını geriye doğru uçuracak ve endişesi yüzünden terleyen alnını kurutacaktı.</p><p class="calibre9">Jake o kapıdan girecek ve iyileşecekti.</p><p class="calibre9">Tokmağı çevirerek kapıyı açtı. İçeride sadece karanlık ve bir dizi pırıltılı pirinç çengel vardı. Köşeye yığılmış olan defterlerin yakınında birinin unuttuğu bir eldiven teki duruyordu.</p><p class="calibre9">Jake'in yüreğine indi sanki. Birdenbire yavaşça bu tebeşir ve acı acı kış kokan karanlık odaya süzülmek istedi. Eldiveni kaldırıp, paltoların asıldığı çengellerin altında oturabilirdi. Kışın botların konulması gereken lastik paspasın üstünde oraya oturur, dizlerini bükerek göğsüne yaklaştırır ve başparmağını da ağzına sokardı. Gözlerini yumar ve... ve...</p><p class="calibre9">Ve her şeyden vazgeçerdi.</p><p class="calibre9">Bu fikir... bu fikrin verdiği rahatlık inanılmayacak kadar çekiciydi. Böylece o dehşet, karmaşa ve şaşkınlık da sona ererdi. En kötüsü o şaşkınlıktı nedense. Bütün yaşamının Luna Parktaki aynalı labirente dönmüş olduğu duygusu.</p><p class="calibre9">Ancak Jake Chambers'in aslında çelik gibi bir iradesi vardı. Eddie ve Susannah'da olduğu gibi. Şimdi bu karanlık odada kasvetli mavi bir ışık saçan bir fener gibi pırıldıyordu. Vazgeçmek olmazdı. İçindeki yerinden çıkmak üzere olan şey neyse o sonunda kendisini çıldırtabilirdi. Ama bu ara ona boyun eğmeyecekti. "Boyun eğersem kahrolayım!"</p><p class="calibre9">Çocuk öfkeyle, "Asla!" diye tekrarladı. "Asla! As..."</p><p class="calibre9">Ms. Avery kendinden emin ve alaycı sesiyle, "Vestiyerdeki okul malzemesinin listesini çıkardıktan sonra belki bize katılmak nezaketini gösterirsin, John," dedi.</p><p class="calibre9">Jake vestiyerden dönerken çocuklar hafifçe kıkırdadılar. Ms. Avery kürsüsünün arkasında duruyordu. Parmak uçlarını sumenin üzerinde birbirlerine dayamıştı. Zekâ dolu, sakin yüzüyle Jake'e bakıyordu. Bugün lacivert tayyörünü giymiş, saçlarını her zamanki gibi arkaya tarayarak topuz yapmıştı. Nathaniel Hawthorne onun omzunun üzerinden bakıyor, duvardaki yerinden çatık kaşlarla Jake'i süzüyordu.</p><p class="calibre9">Çocuk, "Affedersiniz..." diye mırıldanarak kapıyı kapattı. Ama aynı anda kapıyı tekrar açmak için müthiş bir istek duydu. Tekrar kontrol etmeli, sıcak güneşi ve göz alabildiğine uzanan çölleriyle o diğer dünyanın orada olup olmadığını anlamalıydı.</p><p class="calibre9"> Ama onun yerine sırasına gitti. Petra Jesserling ona içleri gülen gözleriyle neşeyle baktı. "Bir daha ki sefere beni de oraya götür," diye fısıldadı. "O zaman bakılacak bir şey bulmuş olursun."</p><p class="calibre9">Jake dalgın dalgın gülümseyerek yerine geçti.</p><p class="calibre9">Ms. Avery her zaman sakin olan o sesiyle, "Teşekkür ederim, John," dedi. "Son Kompozisyonlarınızı vermeden önce İngilizce Bölümünün yazın okumanızı önerdiği kitapların kısa bir listesini açıklayacağım. Hepinizin kompozisyonlarının da çok güzel, çok düzgün, çok kesin olduğundan eminim. Listeyi okurken size bu harika kitaplardan bazıları hakkında bir iki kelime söyleyeceğim..."</p><p class="calibre9">Öğretmen konuşurken David Suzey'e teksir edilmiş kâğıtlardan oluşan ince bir deste verdi. David elindekileri dağıtmaya başladı. Jake de Gerçeği Anlayışım konusunda yazdıklarına son kez bakmak için dosyayı açtı. Bu onu gerçekten ilgilendiriyordu. Çünkü Fransızca sınavına hazırlanıp hazırlanmadığını bilmediği gibi, bu Son Ödevi nasıl yazdığını da hatırlamıyordu.</p><p class="calibre9">Çocuk başsayfaya gitgide artan bir endişe ve şaşkınlıkla baktı. "<span class="italic">GERÇEĞİ</span>
<span class="italic">ANLAYIŞIM -Yazan John Chambers.</span>" Bu kelimeleri sayfanın ortasına daktiloyla düzgünce yazmıştı. Ama nedense bu satınn altına iki fotoğraf yapıştırmıştı. Bunlardan biri bir kapının resmiydi. Jake bunun Londra'da, Downing Sokağı 10 Numaranın kapısı olabileceğini düşündü. İkincisiyse Amtrak treninin fotoğrafıydı.</p><p class="calibre9">Bunu neden yaptım? Ve ne zaman?</p><p class="calibre9">Sayfayı çevirip Son Kompozisyonun ilk sayfasına baktı. Gördüklerine inanamıyor, bunu anlayamıyordu. Sonra geçirdiği şok arasında durumu yavaş yavaş kavrarken gitgide artan bir dehşete kapıldı. Sonunda olmuştu işte. Başkalarının durumu fark edecekleri kadar kaçırmıştı.</p><p class="calibre5" style="margin:0pt; border:0pt; height:1em"> </p><p class="calibre9"><span class="italic">GERÇEĞİ</span>
<span class="italic">ANLAYIŞIM</span></p><p class="calibre9"><span class="italic">Yazan: John Chambers</span></p><p class="calibre9"><span class="italic">"Sana bir avuç tozda korkuyu göstereceğim." T.S. "BUTCH" ELİOT</span></p><p class="calibre9"><span class="italic">"Ilk düşüncem, onun her sözünün yalan olduğuydu."</span></p><p class="calibre9"><span class="italic">ROBERT "SUNDANCE" BROWNING.</span></p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Silahşor Gerçek.</span></p><p class="calibre9"><span class="italic">Roland Gerçek.</span></p><p class="calibre9"><span class="italic">Mahkûm Gerçek.</span></p><p class="calibre9"><span class="italic">Gölgelerin Hanımı</span>
<span class="italic">Gerçek.</span></p><p class="calibre9"><span class="italic">Mahkûmla Hanım evli. Bu Gerçek.</span></p><p class="calibre9"><span class="italic">Durak Yeri Gerçek.</span></p><p class="calibre9"><span class="italic">Konuşan</span>
<span class="italic">İblis Gerçek.</span></p><p class="calibre9"><span class="italic">Dağların altından geçtik. Ve bu da gerçek.</span></p><p class="calibre9"><span class="italic">Dağın altında ejderhalar vardı. Bu da gerçek.</span></p><p class="calibre9"><span class="italic">Içlerinden birinin bacaklarının arasında bir Amoco benzin</span></p><p class="calibre9"><span class="italic">pompası</span>
<span class="italic">vardı</span>
<span class="italic">ve bu penisiymiş</span>
<span class="italic">gibi davranıyordu. Bu gerçek.</span></p><p class="calibre9"><span class="italic">Roland ölmeme izin verdi. Bu gerçek.</span></p><p class="calibre9"><span class="italic">Onu hâlâ seviyorum.</span></p><p class="calibre9"><span class="italic">Bu da gerçek.</span></p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Ms. Avery berrak ama biraz kısık sesiyle, "Hepinizin Lord of the Flies'ı</span>
<span class="italic">okuması</span>
<span class="italic">gerekir," diyordu. "Okuduğunuzda kendi kendinize bazı</span>
<span class="italic">önemli soruları</span>
<span class="italic">sormalısınız.</span>
<span class="italic">İyi bir roman çoğu kez bilmece içindeki bir dizi bilmece gibidir. Bu da yirminci yüzyılın ikinci yarısında yazılmış</span>
<span class="italic">olan romanların en iyilerinden biri. Onun için kendi kendinize deniz kabuğunun sembolik önemini sormalısınız.</span>
<span class="italic">İkinci..."</span></p><p class="calibre9"><span class="italic">Jake sanki uzaklarda, çok uzaklarda Son Kompozisyonunun ikinci sayfasını</span>
<span class="italic">titreyen eliyle açtı. Birinci sayfada koyu bir ter lekesi bırakmıştı.</span></p><p class="calibre9"><span class="italic">"Bir kapı</span>
<span class="italic">ne zaman kapı</span>
<span class="italic">değildir? Kanadı</span>
<span class="italic">yokken. Ve bu gerçek. Blaine gerçek. Blaine gerçek.</span></p><p class="calibre9"><span class="italic">Dört tekerlekli ve uçabilen</span>
<span class="italic">şey nedir? Bir çöp kamyonu. Ve bu gerçek.</span></p><p class="calibre9"><span class="italic">Blaine gerçek.</span></p><p class="calibre9"><span class="italic">Blaine'i her zaman izlemeniz gerekir. Blain acıdır. Ve bu gerçek.</span></p><p class="calibre9"><span class="italic">Ben Blaine'in biraz tehlikeli olduğundan eminim. Ve bu gerçek.</span></p><p class="calibre9"><span class="italic">Tümüyle siyah, beyaz ve kırmızı</span>
<span class="italic">olan nedir? Yüzü kızaran bir</span></p><p class="calibre9"><span class="italic">yaban eşeği. Bu gerçek.</span></p><p class="calibre9"><span class="italic">Blaine gerçek.</span></p><p class="calibre9"><span class="italic">Geri gitmek istiyorum ve bu gerçek.</span></p><p class="calibre9"><span class="italic">Gitmem gerekiyor ve bu gerçek.</span></p><p class="calibre9"><span class="italic">Bir taş, bir gül, bir kapı</span>
<span class="italic">bulamadıkça eve dönemem ve bu da gerçek.</span></p><p class="calibre9"><span class="italic">Çufçufçufçufve bu gerçek.</span></p><p class="calibre9"><span class="italic">Çufçuf Çufçuf. Çufçuf.</span></p><p class="calibre9"><span class="italic">Çufçııf. Çufçuf. Çufçuf. Çufçuf.</span></p><p class="calibre9"><span class="italic">Korkuyorum. Bu gerçek.</span></p><p class="calibre9"><span class="italic">Çufçuf"</span></p><p class="calibre5" style="margin:0pt; border:0pt; height:1em"> </p><p class="calibre9">Jake ağır ağır başını kaldırdı. Kalbi öyle şiddetle çarpıyordu ki, gözlerinin önünde parlak bir ışık görüyordu. Tıpkı flaş patladıktan sonra görülen ışığa benziyordu. Kalbinin her delice çarpışıyla yanıp sönüyordu.</p><p class="calibre9">Jake, Ms. Avery'nin Son Kompozisyonunu annesiyle babasına verdiği,ni görüyordu. Bay Bissette kadının yanında duruyordu. Yüzünde çok ciddi bir ifade vardı. Jake, Ms. Avery'nin hafif ve berrak sesiyle, "Oğlunuz ciddi bir biçimde hasta," dediğini duyuyordu. "Kanıt gerekiyorsa şu Son Kompozisyona bir bakın."</p><p class="calibre9">Bay Bissette'de ekliyordu. "John şu son üç hafta pek de kendinde değildi. Çoğu zaman korkmuş gibi görünüyordu. Her zaman sersemdi... Kafası başka yerlerdeymiş gibi. Bilmem ne demek istediğimi anlıyor musunuz? Je pense que John estfou... comprenez-vous?"</p><p class="calibre9">Ms. Avery atılıyordu. "Evde, John'un kullanabileceği, onun ruh halini değiştiren ve reçeteyle satılan o ilaçlardan var mı?"</p><p class="calibre9">Jake ruh halini değiştiren ilaçların neler olduklarını bilmiyordu. Ama babasının çalışma odasındaki yazı masasının alt çekmesinde birkaç gram kokain sakladığını biliyordu. Herhalde Elmer, Jake'in kokain çektiğini sanacaktı.</p><p class="calibre9">Ms. Avery sınıfın ön tarafından, "Şimdi Catch-22 için birkaç kelime söyleyeceğim," dedi. "Bu altncı ve yedinci sınıf öğrencileri için pek çetin bir kitap. Ama kafalarınızı onun özel sinirine açtığınız takdirde kitaba bayılacaksınız. Bu romanın gerçeküstü bir komedi olduğunu da düşünebilirsiniz."</p><p class="calibre9">Jake, benim öyle bir şeyi okumaya ihtiyacım yok, diye düşündü. Ben de böyle bir şeyi yaşıyorum. Ve o bir komedi de değil.</p><p class="calibre9">Çocuk kompozisyonunun son sayfasını açtı. Orada hiç yazı yoktu. Onun yerine bu sayfaya başka bir resim yapıştırmıştı. Eğri Pisa Kulesinin bir fotoğrafını. Jake kuleyi kara kalemle siyaha boyamıştı. Kara çizgiler inip çıkıyor, dönüyor, çılgınca helezonlar oluşturuyorlardı.</p><p class="calibre9">Jake bunları yaptığını hatırlamıyordu bile.</p><p class="calibre9">Kesinlikle. Hiçbirini hatırlamıyordu.</p><p class="calibre9">Jake şimdi babasının Bay Bissette'e, "Fou," dediğini duyuyordu. "Evet, o kesinlikle fou. Piper gibi bir okulda okuma fırsatını kaçıran bir çocuğun bir fou olması GEREKİR. Öyle değil mi? Eh... Ben bu sorunu çözümlerim. Sorunları çözümlemek benim görevim. Cevap Sunnyvale. Onun bir süre Sunnyvale'de kalması, sepet örerek kafasını toplaması gerekiyor. Bizim çocuk için endişelenmeyin, dostlar. O koşabilir... ama saklanamaz."</p><p class="calibre9">Kafası uçuklaşmaya başlarsa onu gerçekten tımarhaneye gönderirler miydi? Jake bu sorunun cevabının büyük bir, TABİİ YA, olduğunu düşündü. Babası, evde bir deli olmasına kesinlikle katlanamazdı. Onu kapayacakları yerin adı Sunnyvale olmayabilirdi. Ama pencerelerde yine de demir parmaklıklar, koridorlarda beyaz gömlekliler, altlan kauçuklu ayakkabılar giymiş genç adamlar olacaktı. Bu gençlerin kasları iyice gelişmiş olacak ve gözlerinden de hiçbir şey kaçmayacaktı. Ve yapay uyku dolu enjektörlere kolaylıkla uzanabileceklerdi.</p><p class="calibre9">Jake, herkese benim başka bir yere gittiğimi söyleyecekler, dedi kendi kendine. Gitgide kabaran panik kafasındaki tartışan sesleri geçici olarak susturmuştu. Bu yılı Modesta'daki amcamla yengemin yanında geçirdiğimi söyleyecekler... Ya da öğrenci değiş tokuşu programına uygun olarak İsveç'te okuduğumu... Ya da dış uzayda uyduları tamir ettiğimi... Bu durum annemin hoşuna gitmeyecek... Ağlayacak... Ama babamın isteğine boyun eğecek. Onun erkek arkadaşları var. Zaten her zaman babamın verdiği kararlara da uyuyor. Annem... onlar... ben...</p><p class="calibre9">Çocuk bir çığlığın kabararak boğazına kadar yükseldiğini hissetti. Sonra tekrar Eğri Pisa Kulesinin üzerine çizilmiş olan o çılgınca kara çizgilere baktı. Buradan çıkmalıyım, diye düşündü. Hemen çıkmalıyım. Elini kaldırdı.</p><p class="calibre9">"Evet, John? Ne var?" Ms. Avery ona konuşurken sözünü kesen öğrencilere yaptığı gibi hafif bir öfkeyle bakıyordu.</p><p class="calibre9">Jake, "İzninizle bir dakika için dışarı çıkmak istiyorum," dedi. Piper-dilinin diğer bir örneğiydi bu da. Piper öğrencileri tuvalete gitmez, böyle bir ihtiyaç duymazlardı. Sözlerle açıklanmayan bir düşünceye göre Piper öğrencileri yaşamda sessizce ve kibarca kayarak ilerlerken atık maddeler oluşturmazlardı. Arada bir, öğrenci 'bir dakika için dışarı çıkmak,' istediğini açıklar ve izin isterdi.</p><p class="calibre9">Ms. Avery içini çekti. "Bu şart mı, John?"</p><p class="calibre9">"Evet, efendim."</p><p class="calibre9">"Pekâlâ. Mümkün olduğu kadar çabuk dönmeye çalış."</p><p class="calibre9">"Peki, Ms. Avery."</p><p class="calibre9">Jake ayağa kalkarken dosyayı kapattı. Ardından sıkıca tutup sonra da istemeye istemeye bıraktı. Bunu yapamazdı. Yoksa Ms. Avery onun Son Kompozisyonunu tuvalete neden götürdüğünü merak ederdi. Aslında beni lanetleyen o sayfaları dosyadan çıkararak cebine tıkmalıydım. Dışarı çıkmak için ondan sonra izin istemeliydim. Ama artık çok geç.</p><p class="calibre9">Jake sıraların arasından geçerek kapıya doğru gitti. Dosyayı masasında bırakmıştı. Kitap çantası da onun altındaydı.</p><p class="calibre9">David Surrey, "Her şeyin istediğin gibi sonuçlanacağını umarım," diye fısıldadı. Eliyle ağzını gizleyerek sırıttı.</p><p class="calibre9">"Huzursuz dudaklarını dinlendir, David." Ms. Avery'nin iyice kızmış olduğu belliydi. Bütün sınıf güldü.</p><p class="calibre9">Jake koridora açılan kapıya erişti. Tokmağı kavrarken yine o umut ve güveni hissetti. Tamam. Gerçekten onu buldum. Şimdi kapıyı açacağım ve çöl güneşinin parlak ışıkları içeri dolacak. O kuru rüzgânn yüzüme çarptığını hissedeceğim. Kapıdan çıkacak ve bu sınıfı da bir daha görmeyeceğim.</p><p class="calibre9">Kapıyı açtı ama dışarıda sadece koridor uzanıyordu. Ancak yine de bir bakımdan haklı çıkacak ve Ms. Avery'nin sınıfını bir daha görmeyecekti.</p><p class="calibre5" style="margin:0pt; border:0pt; height:1em"> </p><p class="calibre9">Jake lambri duvarlı loş koridorda ağır ağır ilerledi. Terlemeye başlamıştı. Diğer sınıfların kapılarının önünden geçti. Kapılar camekânlı olmasalardı onları da açmak zorunda kalacaktı. Çocuk, camdan Bay Bissette'in ders verdiği ikinci sınıfa baktı. Bay Knopf'un Geometriye Girişi öğrettiği odaya da. İki odada da öğrenciler ellerinde kalemler, mavi kaplı defterlerin üzerine eğilmişlerdi. Jake, Bay Harley'nin Sözlü Sanatlar sınıfına da bir göz attı. Pek arkadaşı sayılmayacak tanıdıklarından Stan Dorfman'ın Son Konuşmasına başladığını gördü. Stan ödü patlamış gibi görünüyordu. Ama Jake ona korkunun-gerçek korkunun-aslında ne olduğu konusunda en ufak bir fikri bile olmadığını söyleyebilirdi. Ben öldüm. Hayır. Ölmedim. Tabii öldüm. Hayır, ölmedim. Öldüm. Ölmedim.</p><p class="calibre9">Çocuk üzerinde, "Kızlar" yazılı bir kapıya geldi. Onu iterek açtı, çölün yukarısıdaki parlak gökyüzünü ve ufuktan yükselen mavi puslu dağlan göreceğini umuyordu. Ama onun yerine Belinda Stevens'i gördü. Kız lavabolardan birinin önündeydi. Onun yukarısındaki aynaya bakıyor ve alnındaki sivilceyi sıkıyordu.</p><p class="calibre9">Belinda, "Tanrım!" diye bağırdı. "Ne oluyor?"</p><p class="calibre9">"Affedersin. Yanlış kapı. Buranın çöl olduğunu sandım."</p><p class="calibre9">"Efendim?"</p><p class="calibre9">Ama Jake kapıyı bırakmıştı bile. Su içilen yeri geçti ve üzerinde "Erkekler" yazılı kapıyı açtı. İşte bu! Biliyorum. Eminim. Bu kapı beni geri götürecek...</p><p class="calibre9">İçeride, floresan lambalann altında tertemiz üç pisuvar pırıldıyor, bir lavaboya su damlıyordu. Hepsi o kadar.</p><p class="calibre9">Jake kapının kapanmasına izin vererek, koridorda ilerledi. Topukları fayanslara çarparken hafif, kesin tıkırtılar duyuluyordu. Büronun önünden geçmeden önce içeri bir göz attı. Orada sadece Ms. Franks vardı. Kadın döner iskemlesinde öne arkaya sallanıyor, telefonla konuşurken saçının bir tutamıyla oynuyordu. Gümüş kaplama çıngırak yanındaki masanın üzerinde durmaktaydı. Jake kadın dönünceye kadar bekledi, sonra da hızla onun önünden geçti. Otuz saniye sonra mayısın sonlanndaki bugünde, parlak sabah güneşine çıkıyordu.</p><p class="calibre9">Çocuk, okulu astım, diye düşünüyordu. Dalgınlığına rağmen bu beklenmedik gelişme yüzünden yine de şaşkınlık duyuyordu. Beş dakika kadar sonra tuvaletten dönmediğim için Ms. Avery oraya birini gönderecek... Ve o zaman durum anlaşılacak. Hepsi de çıkıp gittiğimi, okulu astığımı öğrenecekler.</p><p class="calibre9">Jake'in aklına masasında duran dosya geldi.</p><p class="calibre9">Onu okuyacak ve deli olduğumu düşünecekler. Fou. Tabii öyle düşünecekler. Tabii. Çünkü ben deliyim.</p><p class="calibre9">Sonra başka bir ses duyuldu. Jake bunun gözleri bir topcununkini andıran, kalçalarından iki büyük tabanca sarkan adamın sesi olduğunu düşündü. Soğuktu bu ses... Ama yine de insanın içini rahatlatıyordu.</p><p class="calibre9">Roland, "Hayır, Jake," dedi. "Sen deli değilsin. Yolunu kaybettin ve korkuyorsun. Ama deli değilsin. Sabahları arkandan gelen gölgenden korkmana gerek yok. Akşamları seni karşılamak için gelen gölgenden de. Sadece evine dönmek için yolu bulman gerekiyor. Hepsi bu kadar."</p><p class="calibre9">Jake, "Ama nereye gideceğim?" diye fısıldadı. Park'la Madison caddeleri arasında, Elli Altıncı Sokakta, kaldırımda duruyor, trafiğin hızla akışını seyrediyordu. Bir otobüs, yakıcı mavi dizel dumanlarından ince bir iz bırakıp, horuldamayı andıran sesler çıkararak ilerledi. Nereye gideceğim? Nerede o lanet olasıca kapı?</p><p class="calibre9">Ama Silahşor susmuştu artık.</p><p class="calibre9">Jake sola, East River'a doğru döndü ve bilinçsizce yürümeye başladı. Nereye gittiğini bilmiyordu... hiç bilmiyordu. Sadece ayaklarının onu uygun yere götüreceklerini umuyordu... Kısa bir süre önce kendini yanlış yere götürdükleri gibi.</p><p class="calibre9">Her şey üç hafta önce olmuştu.</p><p class="calibre9">İnsan, "Her şey üç hafta önce başlamıştı," diyemezdi. Çünkü o zaman bir tür ilerleme olduğu izlenimi uyanırdı. Oysa bu doğru değildi. Evet, seslere doğru bir ilerleme olmuştu. İki ses de, kendi gerçeğinin doğru olduğunda ısrar ederken iyice yükselmişti. Ama gerisi birdenbire olmuştu.</p><p class="calibre9">Çocuk o sabah saat sekizde yürüyerek okula gitmek için evden ayrılmıştı. Hava iyi olduğu zaman hep böyle yapıyordu. Ve bu mayıs hava gerçekten şahaneydi. Babası, Televizyon Şirketine gitmişti. Annesi hâlâ yatıyordu. Bayan Greta Shaw ise mutfaktaydı. Kahve içiyor ve New York Post'unu okuyordu. Jake, "Hoşçakal, Greta," dedi. "Ben okula gidiyorum." Kadın başını gazeteden kaldırmadan zayıf elini salladı. "Güzel bir gün geçireceğini umarım, Johny."</p><p class="calibre9">Bütün bunlar diğer günler olanlardan farksızdı. Çocuğun yaşamındaki bir gündü bu da.</p><p class="calibre9">Ondan sonraki on beş saniye de böyle oldu. Sonra her şey bir daha düzelmemek üzere değişti.</p><p class="calibre9">Jake bir elinde kitap çantası, diğerinde öğle yemeği torbasıyla vitrinlere bakarak ağır ağır yürüdü. Bildiği yaşamının sonundan yedi yüz yirmi saniye önce Brandio'nun vitrinine bakmak için durdu. Vitrinde kürk mantolar ve Kral Edward stili takım elbiseler giymiş olan mankenler sanki konuşuyorlarmış gibi kaskatı duruyorlardı. Jake sadece o gün okuldan sonra bowlinge gitmeyi düşünüyordu. Puan ortalaması 158'di. Bu o yaştaki bir çocuk için harika bir şeydi. Jake'in bütün istediği ileride bir gün profesyonellerle birlikte turneye gitmekti. (Babası bu 'gerçekciği' bilseydi herhalde tepesi fena halde atardı.)</p><p class="calibre9">O an yaklaşıyordu... Aklının birdenbire durgunlaşmaya başlayacağı o son an.</p><p class="calibre9">Jake, Otuz Dokuzuncu Sokakta karşıdan karşıya geçti. Artık ömrünün dört yüz saniyesi kalmıştı. Kırk Birinci Sokakta karşıya geçmek için ışığın değişmesini beklemek zorunda kaldı. Sonra süre iki yüz yetmişe indi. Jake, Ellinci Sokakla Kırk İkincinin köşesindeki tuhafiyeciye baktı. Artık yüz doksan saniye vardı. Ve normal hayatından geriye sadece üç dakikadan biraz fazla bir süre kalmış olan Jake Chambers, Roland'ın, Ka-tet diye tanımladığı gücün görünmeyen şemsiyesinin altına girdi.</p><p class="calibre9"> Tuhaf bir endişeye kapılmaya başladı. Önce buna birinin kendini gözetlemesinin neden olduğunu düşündü. Ama neden bu değildi... Ya da tamı tamına sayılmazdı. Ona daha önce de böyle bir anı yaşamış gibi geliyordu. Ya da çoğu ayrıntısını unuttuğu bir rüyayı yeniden görüyormuş gibiydi. Bu duygunun kaybolmasını bekledi. Ama öyle olmadı. Hatta daha da güçlendi ve çocuğun istemeye istemeye 'dehşet' diye tanımladığı duyguya karışmaya başladı.</p><p class="calibre9">İleride, Beşinci Caddeyle Kırk Üçüncü Sokağın köşesinde hasır şapkalı bir zenci gazoz ve tuzlu simit satacağı arabayı hazırlıyordu.</p><p class="calibre9">Jake, işte, 'Tanrım, o öldü!' diye bağıracak olan bu adam, diye düşündü.</p><p class="calibre9">Uzaktaki köşeye, elinde Bloomingdale'in bir poşeti olan şişman bir hanım yaklaşıyordu.</p><p class="calibre9">O poşeti düşürecek. Düşürecek ve ellerini ağzına götürerek çığlıklar atacak. Poşet patlayacak. Onun içinde kırmızı havluya sarılı bir bebek var. Bunu, sokaktan göreceğim. Sokakta, kanlar pantolonuma sızar ve etrafımda bir gölcük oluştururken yattığım yerden bunu göreceğim.</p><p class="calibre9">Şişman kadının arkasında tüvit elbise giymiş olan bir adam geliyordu. Elinde bir evrak çantası vardı.</p><p class="calibre9">Ayakkabılarının üzerine kusacak olan da bu adam. Çantasını düşürerek ayakkabılarının üzerine kusacak olan o. Bana ne oluyor?</p><p class="calibre9">Ama ayaklar yine de onu uyuşmuşcasına kavşağa doğru götürdüler. Kalabalık kavşakta, düzgünce, hızla akan bir sel gibi karşıya geçiyordu. Jake'in gerisinde bir yerde katil rahip vardı, ona yaklaşıyordu. Çocuk bunu biliyordu. Rahibin, bir dakika sonra onu itmek için elini uzatacağını bildiği gibi... Ama dönüp bakamıyordu. Bu tıpkı, olayların bildikleri gibi geliştikleri bir kâbus görmeye benziyordu.</p><p class="calibre9">Artık elli üç saniye kalmıştı. İleride, tuzlu simit satıcısı arabasının yanındaki bir kapağı açıyordu.</p><p class="calibre9">Jake, bir şişe Yoo-Hoo çıkaracak, diye düşündü. Teneke değil, şişe. Onu çalkalayacak ve sıvının hepsini birden içecek.</p><p class="calibre9">Simit satıcısı bir şişe Yoo-Hoo çıkararak hızla çalkaladı. Sonra kapağı döndürerek açtı.</p><p class="calibre9"> Kırk saniye kalmıştı. Şimdi ışıklar değişecek.</p><p class="calibre9">Beyaz ışık söndü. Geçilmemesini belirten kırmızı ışık yanıp sönmeye başladı. Ve geride bir yerde, büyük lacivert bir Cadillac Beşinci Caddeyle Kırk Üçüncü Sokağın kesiştikleri noktaya doğru geliyordu. Oradan yarım blok uzakta bile değildi. Jake bunu biliyordu. Otomobili, başında hemen hemen arabayla aynı renkte lacivert bir şapka olan şişman bir adamın sürdüğünü bildiği gibi.</p><p class="calibre9">Öleceğim!</p><p class="calibre9">Bunu etrafından geçen insanlara avaz avaz haykırmak istedi. Ama çene kemikleri birbirine kenetlenmişti. Jake'in ayakları onu sakin sakin kavşağa doğru götürdüler. 'Geçmeyin' işareti söndü. Şimdi kıpkırmızı ışık yayaları uyarmaktaydı. Simit satıcısı Yoo-Hoo şişesini köşedeki tel çöp sepetine attı. Şişman hanım Jake'in karşısındaki köşede durdu. Poşeti saplarından tutuyordu. Gri, tüvit bir takım elbise giymiş olan adam da onun hemen arkasındaydı. Artık on sekiz saniye kalmıştı.</p><p class="calibre9">Jake, kendi kendine, oyuncak kamyonunun geçme zamanı geldi, dedi. İleride, yanma mutlu bir sıçrayan kukla resmi yapılmış ve altına da "TO-OKER-TOPTAN OYUNCAK" yazılı bir kamyon, yandan süzülerek kavşaktan geçti. Çukurlara geldikçe sarsılıyordu. Jake siyahlı adamın geride hızlandığını ve aralarındaki açıklığı kapattığını biliyordu. Adam şimdi sıska ellerini uzatıyor ama çocuk yine de dönüp bakamıyordu. Kâbuslarınızda da korkunç bir şey size yetiştiği zaman dönüp bakamadığınız gibi.</p><p class="calibre9">Koş! Koşamıyorsan otur ve bir "Park etmek yasaktır" yazılı levhayı yakala! Bu kazanın olmasına izin verme!</p><p class="calibre9">Ama çocuk olayı engellemekten acizdi. İleride, kaldırımın kenarında siyah etek ve beyaz kazak giymiş genç bir kadın duruyordu. Solunda, eline transistorlu radyo almış olan genç bir Californiyalı-Meksikalı yani bir Chicano vardı. Donna Summer'in bir disko şarkısı sona eriyordu. Jake ondan sonra Kiss'in, "Dr. Love" parçasının başlayacağını biliyordu.</p><p class="calibre9">Şimdi birbirlerinden uzaklaşacaklar...</p><p class="calibre9">Jake tam bunu düşünürken genç kadın bir adım sağa gitti. Chicano da sola. Böylece aralarında bir açıklık oluştu. Çocuğun hain ayakları onu o açıklığa doğru sürüklüyordu. Artık dokuz saniye kalmıştı.</p><p class="calibre9">Yolun aşağısında parlak mayıs güneşi bir Cadillac'ın önündeki süsü ışıldattı. Jake onun 1976 model bir Sedan da Ville olduğunu biliyordu. Altı saniye... Cadillac hızlanıyordu. Işık değişmek üzereydi. De Ville'i süren, kenarına sevimli bir tüy takılı lacivert şapkalı adam, işaretler değişmeden hızla kavşağı aşmak niyetindeydi. Üç saniye. Jake'in arkasında siyahlı adam öne doğru atılıyordu. Genç adamın radyosunda, "Love to Love You, Baby" sona erdi ve tekrar "Dr. Love" başladı. İki.</p><p class="calibre9">Cadillac, Jake'in yakınındaki şeride kayarak hızla kavşağa doğru geldi. Katil panjuru sanki homurdanarak dişlerini gösteriyordu. Bir.</p><p class="calibre9">Jake'in soluğu gırtlağına takılıp kaldı. Sıfır.</p><p class="calibre9">Eller, sırtına vurarak onu iter, sokağa doğru devirirken Jake, "Ah!" diye bağırdı. O eller onu yaşamından dışarı itiyorlardı. Ancak... el filan yoktu.</p><p class="calibre9">Ama çocuk yine de sendeleyerek öne doğru eğildi. Ellerini havada sallayıp duruyordu. Ağzı üzüntü dolu bir O harfine benziyordu. Radyolu Chicano uzanarak Jake'i kolundan yakaladı ve onu hızla geri çekti. "Dikkatli ol, küçük kahraman!" dedi. "Trafik seni ciğer ezmesine çevirir."</p><p class="calibre9">Cadillac uçarcasına önlerinden geçti. Jake lacivert şapkalı adamın ön camdan baktığını gördü bir an. Sonra araba uzaklaştı.</p><p class="calibre9">İşte olanlar o zaman oldu. Çocuk ortadan ikiye bölünüp iki çocuğa dönüştü. Onlardan biri sokakta yatıyor ve can çekişiyordu. Diğeriyse orada, köşede duruyor, sarsıcı, aptalca bir hayretle değişen ve artık karşıya geçilebileceğini belirten ışığa bakıyordu. Herkes, hiçbir şey olmamış gibi onun yanından karşıya geçiyorlardı... Ama gerçekten de bir şey olmamıştı zaten.</p><p class="calibre9"> Jake'in kafasının bir bölümü rahatlayarak, yaşıyorum diye bağırdı. Diğer yarısı da bağırdı. Öldüm ben! Sokakta öldüm! Şimdi etrafımda toplanıyorlar. Beni iten siyahlı adam da, 'Ben rahibim,' diyor. 'Bırakın da geçeyim.' diyor.</p><p class="calibre9">Jake baygınlık geçiriyor, düşünceleri şişmiş bir ipek paraşüte benziyordu. Çocuk şişman hanımın yaklaştığını görünce yanından geçerken poşetine baktı. Kırmızı bir havlunun kenarından bir bebeğin mavi gözlerini fark etti. Zaten öyle olacağını biliyordu. Kadın sonra uzaklaştı. Simit satıcısı, "Aman Tanrım, o öldü!" diye bağırmıyordu. Chicano'nun radyosundan yayılan Donna Summer'ın şarkısını ıslıkla çalarak iş yapmaya hazırlanıyordu.</p><p class="calibre9">Jake döndü. Deli gibi aslında rahip olmayan rahibi aradı. Ama adam orada değildi. İnledi.</p><p class="calibre9">Kendine gel! Nen var senin?</p><p class="calibre9">Çocuk ne olduğunu bilmiyordu. Bütün bildiği şişman kadının haykırdığı, gri tüvit elbiseli adamın kustuğu ve siyahlı katilin de toplanmaya başlayan kalabalığı yarmaya çalıştığı sırada kendisinin yolda yatarak can çekişiyor olması gerektiğiydi.</p><p class="calibre9">Ve aklının bir köşesinde de olanlar bunlardı.</p><p class="calibre9">Çocuk yine baygınlık geçirmeye başladı. Yemek torbasını birdenbire kaldırıma atarak yüzüne olanca gücüyle bir tokat attı. İşine gitmekte olan bir kadın ona tuhaf tuhaf bakıyordu. Jake ona aldırmadı bile. Yemek torbasını orada bırakarak kavşağa daldı. Tekrar çakmaya başlamış olan kırmızı ışığa da aldırmıyordu artık. Bunun önemi yoktu. Ölüm yaklaşmış... ve sonra ona ikinci kez bakmadan geçip gitmişti. Böyle olmaması gerekiyordu. Jake derinden derine bunu biliyorsa da böyle olmuştu işte.</p><p class="calibre9">Belki de artık sonsuza kadar yaşayabilecekti.</p><p class="calibre9">Bu düşünce çocuğun tekrar çığlıklar atacakmış gibi hissetmesine neden oldu.</p><p class="calibre9">Jake okula vardığında biraz daha kendine gelmiş gibiydi. Kafası çalışıyor ve onu kötü bir şey olmadığına, gerçekten olmadığına inandırmaya çabalıyordu. Belki olanlar biraz garipti ama bu bir tür psişik algılama da olabilirdi. Olası bir geleceğe anlık bir bakış. İyi de ne olmuş yani? Bu önemli bir şey sayılmaz, öyle değil mi? Aslında bu düşünce hoş bile sayılabilir. Greta Shaw'un annenin gelmeyeceğinden emin olduğu zaman okumaktan hoşlandığı o tuhaf supermarket gazetelerinde her zaman yazılan olaylara benziyor. National Enquirer ve Inside View gibi gazetelerdekine. Ama tabii o gazetelerde bu psişik algılama her zaman önlemlerle ilgili oluyor. Örneğin bir kadın rüyasında bir uçak kazasını görüyor ve rezervasyonunu değiştiriyor. Ya da bir adam ağabeysinin bir Çin kurabiye fabrikasında hapsolduğunu görüyor. Ve sonra bunun doğru olduğunu öğreniyor. Senin psişik algılama neydi ki? Radyoda Kiss'in bir şarkısının çalacağını, şişman hanımın Bloomingdale poşetinde kırmızı havluya sarılı bir bebek olduğunu ve simit satıcısının kutu yerine şişe Yoo-Hoo içeceğini anladın. Bu önemli bir şey sayılır mı?</p><p class="calibre9">Jake kendi kendine, unut bunu, diye önerdi. Olay sona erdi.</p><p class="calibre9">Harika bir fikirdi bu. Ancak çocuk üçüncü ders başladığı sırada olayın sona ermemiş olduğunu biliyordu. Her şey yeni başlıyordu. Cebire Giriş dersinde, yerinde oturarak Bay Knopf’un karatahtada basit denklemleri çözüşünü seyrederken gitgide artan bir dehşetle kafasında bir dizi yepyeni anının belirmeye başladığını fark etti. Bu, acayip cisimlerin çamurlu bir gölün yüzeyine doğru çıkmalarını seyretmeye benziyordu.</p><p class="calibre9">Çocuk, bilmediğim bir yerdeyim, diye düşündü. Cadillac bana çarpsaydı bunu bilirdim. Ya da öğrenirdim. Bu Durak yeri... ama orada olan bir yanım bunu henüz bilmiyor. O yanım sadece çölde bir yerde olduğunun farkında. Etrafta başkalarının olmadığının da. Ağladım. Çünkü korkuyordum. Şimdi de burasının Cehennem olmasından korkuyorum.</p><p class="calibre9"> Jake saat üçte kentin merkezine vardığında artık ahırlardaki tulumbayı bulduğunu ve su içtiğini biliyordu. Su çok soğuktu ve madeni bir tadı vardı. Biraz sonra içeriye girecek ve eskiden mutfak olan yerde az bir miktar kurutulmuş sığır eti bulacaktı. Bunu çok iyi biliyordu. Kesinlikle. Simit satıcısının bir şişe Yoo-Hoo içeceğini, Bloomingdale poşetinden bakan bebeğin gözlerinin mavi olacağını bildiği gibi.</p><p class="calibre9">Bu geleceği anımsamaya benziyordu.</p><p class="calibre9">Jake, bowlingde sadece iki defa puan aldı. Önce 96, sonra da 87. Kâğıdını kontuara götürdüğü zaman Timmy ona baktı ve, "Bugün formunda değilsin, Şampiyon," dedi.</p><p class="calibre9">"Dertlerimi bir bilse," diye mırıldandı.</p><p class="calibre9">Timmy onu daha dikkatle süzdü. "İyi misin? Rengin soluk."</p><p class="calibre9">"Galiba soğuk aldım." Bu da pek yalan sayılmazdı. Jake kendini hasta gibi hissediyordu.</p><p class="calibre9">Timmy, "Hemen eve gidip yat," diye önerdi. "Bol bol saydam sıvı iç. Cin, votka, öyle şeyler."</p><p class="calibre9">Jake kendini zorlayarak bu şakaya güldü. "Belki de öyle yaparım."</p><p class="calibre9">Çocuklar ağır ağır yürüyerek eve döndü. Bütün New York etrafına yayılmıştı. En başdöndürücü haliyle New York. Akşam yaklaşırken her köşede bir müzisyen serenat yapıyordu. Bütün ağaçlar çiçek açmıştı. Anlaşılan herkesin keyfi yerindeydi. Jake bütün bunları gördü. Ama onların gerisinde saklanan şeyleri de fark etti. Siyahlı adam ahırdaki tulumbadan sırıtan bir köpek gibi su içerken kendi de mutfağın gölgeleri arasına siniyordu. Adam - ya da o nesne - kendini fark etmeden çıkıp giderken rahatladığı için hıçkınyordu. Güneş batar ve yıldızlar çöle özgü sert mor gökyüzünde birer buz parçası gibi belirirlerken o da derin bir uykuya dalıyordu.</p><p class="calibre9">Jake dubleks apartmanın kapısını kendi anahtarıyla açarak içeri girdi. Bir şeyler yemek için mutfağa gitti. Aslında aç değildi ama böyle yapmaya alışmıştı. Buzdolabına doğru giderken gözü kilerin kapısına ilişti ve o zaman durdu. Birdenbire Durak yerinin ve artık ait olduğu o acayip dünyanın geri kalan kısmının o kapının arkasında olduğunu anladı. Bütün yapması gereken o kapıyı açmak ve orada var olan Jake'e katılmaktı. O zaman kafasındaki o garip ikiye, bölünme sona erecekti. Durmadan sabah 8.25'den beri ölü olup olmadığını tartışan sesler de susacaklardı.</p><p class="calibre9">Jake kilerin kapısını iki eliyle birden itti. Rahatlıkla, sevinçle gülümsemeye başlamıştı bile... Ama sonra, kilerin dibindeki küçük el merdivenine çıkmış olan Bayan Shaw haykırınca o da donakaldı. Elindeki domates salçası kutusu yere düşen kadın merdivenin üzerinde sallandı. O, yerdeki domates salçasına katılmadan Jake koştu ve merdiveni tuttu.</p><p class="calibre9">Bayan Shaw elini hızla ev elbisesinin önüne vurarak, "Ah, Tanrım," diyerek inledi. "Ödümü patlattın, Johnny!"</p><p class="calibre9">"Çok üzgünüm." Jake gerçekten de üzülmüştü ama acı bir düşkırıklığına da uğramıştı. Kapının arkasında sadece kiler vardı. Oysa o kadar emindi ki...</p><p class="calibre9">"Zaten burada ne işin var? Niçin ortalıkta böyle dolaşıyorsun? Bu senin bowlinge gitme günün değil mi? En aşağı bir saat sonra geleceğini sanıyordum! Sandviçini bile hazırlamadım. Onu hiç bekleme."</p><p class="calibre9">"Önemli değil. Ben acıkmadım zaten." Çocuk eğildi ve kadının düşürdüğü tenekeyi aldı.</p><p class="calibre9">Bayan Shaw söylendi. "Buraya koştuğunu gören de söylediğine inanmaz."</p><p class="calibre9">"Burada fare olduğunu sandım. Duyduğum senin tıkırtınmış."</p><p class="calibre9">"Evet, herhalde." Kadın merdivenden inerek tenekeyi çocuktan aldı. "Üşütmüş gibi görünüyorsun, Johnny," Elini Jake'in alnına koydu. "Ateşin yok gibi. Ama bu her zaman hasta olmadığın anlamına gelmez."</p><p class="calibre9">Jake, "Galiba sadece yorgunum," dedi. İçin için de, keşke hepsi bu kadar olsaydı, diyerek ekledi. Sonra hizmetçiye baktı. "Belki gazoz içer, bir süre televizyon seyrederim."</p><p class="calibre9">Kadın, "Bana göstermek istediğin kâğıtlar var mı?" diye mırıldandı. "Varsa elini çabuk tut. Daha akşam yemeğini bile hazırlayamadım."</p><p class="calibre9">"Bugün hiçbir şey yok." Jake kilerden çıkarak bir gazoz aldı. Oturma odasına geçti. Hollywood Squares programını açarak, sesler tartışır ve o tozlu öbür dünyayla ilgili anılar ortaya çıkmayı sürdürürken o da boş gözlerle ekrana baktı.</p><p class="calibre9">Jake'in annesiyle babası çocuğun bir derdi olduğunu fark bile etmediler. Zaten babası eve ancak gece dokuz buçukta döndü. Bu durum Jake'in de işine geldi. Çocuk, saat dokuzda odasına çıktı. Karanlıkta öylece yatarak pencerenin dışından gelen kentin sesini dinledi: fren gıcırtıları, kornalar, inleyen sirenler.</p><p class="calibre9">"Sen öldün."</p><p class="calibre9">"Ama ölmedim işte. Şimdi buradayım. Yatağımda güvendeyim.</p><p class="calibre9">"Bu önemli değil. Sen öldün ve bunu çok biliyorsun."</p><p class="calibre9">İşin kötüsü Jake ikisini de biliyordu.</p><p class="calibre9">Hangi sesin doğruyu söylediğini ve böyle ne kadar devam edebileceğimi bilemiyorum. Onun için ikiniz de tartışmaktan vazgeçin. Tartışmayı kesin ve yakamı bırakın. Tamam mı? Lütfen?</p><p class="calibre9">Ama onu dinlemediler. Dinleyemedikleri anlaşılıyordu. Jake birdenbire kalkıp banyosunun kapısını açması gerektiğini düşündü. Öteki dünya orada olmalıydı. Durak yeri de. Kendinin geri kalan kısmı da oradaydı. Ahırda, çok eski bir battaniyeye sarılmış yatıyor, uyumaya çalışarak ne olduğunu düşünüyordu.</p><p class="calibre9">Jake heyecanla, bunu ona anlatabilirim, diye düşündü. Hemen örtüleri attı. Birdenbire kitaplığın yanındaki kapının artık banyoya değil, sıcak, mor funda ve bir avuç tozda korku kokan o dünyaya açıldığını anlamıştı. Şimdi gecenin gölgeleyici kanatlannm altında yatan dünyaya. Ona anlatabilirim ama bunu yapmama gerek kalmayacak... Çünkü ben onun İÇİNDE olacağım... ben, o OLACAĞIM.</p><p class="calibre9">Çocuk karanlık odada koştu. Çok rahatladığı için neredeyse gülmeye başlayacaktı. Kapıyı hızla açtı ve...</p><p class="calibre9">Ve oradaki kendi banyosuydu. Sadece kendi banyosu. Duvarda Marvin Gaye'in çerçeveli bir posteri asılı olan ve jaluzinin fayans döşeli yere ışık ve gölgeden çizgiler oluşturduğu banyosu.</p><p class="calibre9">Jake orada uzun bir süre durdu. Düşkırıklığını yenmeye çalışıyor ama başaramıyordu. Acı bir şeydi bu.</p><p class="calibre9">Acı.</p><p class="calibre5" style="margin:0pt; border:0pt; height:1em"> </p><p class="calibre9">O günle şimdi arasındaki üç haftalık süre Jake'in belleğinde kurak, karanlık topraklar gibi uzanıyordu. Huzur, rahat ve acıdan kurtuluşu olmayan, kâbuslara yaraşır çorak topraklar gibi. Çocuk, kafası hayali seslerin ve anıların altında çökerken, vaktiyle yönettiği bir kentin yağmalanmasını seyreden aciz bir esir gibi bekliyordu. Jake, Roland onun dağların altındaki uçuruma yuvarlanmasına izin verdiği zaman anılarının sona ereceğini ummuştu. Ama öyle olmadı. Onun yerine her şey tekrar baştan başladı. 'Tekrar' düğmesine basılan ve bozuluncaya ya da biri gelip susturuncaya kadar aynı kasedi çalan teyp gibi.</p><p class="calibre9">Benliğindeki bu yarılma derinleşirken New York kentinde yaşayan belli belirsiz gerçek bir çocuk olarak algılamaları da gitgide daha düzensizleşiyor-du. Okula gittiğini hatırlıyordu. Hafta sonunda sinemaya gittiğini de. Bir hafta önce (yoksa iki hafta mı?) pazar yemeğini annesi ve babasıyla dışarıda yediğini de. Ama bütün bunları, malaryaya yakalanmış birinin hastalığının en derin, en kötü devresini hatırlayışı gibi anımsıyordu. İnsanlar gölgelere dönüşüyor, sesler yankılanıyor ve birbirine karışıyorlardı. Spor salonundaki makineden gazoz almak ya da sandviç yemek bir savaşa dönüşüyordu. Jake bugünleri bağıran sesler ve çifte anılardan oluşan bir sis içinde geçiriyordu. Kapılar, her tür kapı konusundaki saplantısı gitgide artıyordu. Silahşor'ün birinin arkasında olacağı umudu hiçbir zaman sönmüyordu. Aslında bu öyle garip bir şey sayılmazdı. Çünkü Jake'in bundan başka hiçbir umudu yoktu.</p><p class="calibre9">Ama bugün oyun sona ermişti ve aslında bunu kazanma şansı hiç olmamıştı. Hiçbir zaman. Jake çabalamaktan vazgeçmiş, okulu asmıştı. Yolların oluşturduğu karelerden körcesine doğuya doğru gidiyordu. Başını eğmişti, nereye gittiğinin farkında bile değildi. Oraya eriştiğindeyse ne yapacağını hiç bilmiyordu.</p><p class="calibre9">Jake bir süre yürüdükten sonra bu mutsuz sersemlikten kurtulmaya ve etrafına biraz dikkat etmeye başladı. Lexington Caddesiyle Elli Dördüncü Sokağın köşesinde durmaktaydı. Oraya nasıl geldiğini hiç hatırlamıyordu. İlk kez o zaman bunun harika bir sabah olduğunu fark etti. 9 Mayıs... bu çılgınlığın başladığı gün de güzeldi. Ama bugün o günün on katı güzeldi. Bu baharın etrafına bakındığı, yanık tenli, güçlü ve yakışıklı yazın yakında durarak gülümsediğini gördüğü bir gündü belki de. Güneş kentin merkezindeki binaların cam duvarlarından ışıldayarak yansıyordu. Her yayanın gölgesi keskin hatlı ve kapkaraydı. Gökyüzü lekesiz bir maviydi. Şuraya buraya kötü havanın habercisi tombul bulutlar serpiştirilmişti.</p><p class="calibre9">Yolun aşağısında, güzel kesimli, pahalı elbiseler giymiş iki işadamı bir inşaatın etrafına çekilmiş tahta perdenin önünde duruyorlardı. İkisi de gülüyor, birbirlerine bir şeyler veriyorlardı. Meraklanan Jake onlara doğru yürüdü. İki adama yaklaştığında ikisinin de tahta perdenin üzerinde oyun oynadıklarını gördü. Kareleri çizmek, X ve O işaretlerini yapmak için pahalı bir Mark Cross kalem kullanıyorlardı. Jake bunun şahane bir şey olduğunu düşündü. İki adama yaklaşırken onlardan biri, kafesin sağ üst köşesine bir O yaptı. Sonra da eğrilemesine bir çizgi çekti.</p><p class="calibre9">Arkadaşı, "Yine yenildim!" dedi. Önemli bir yönetici, avukat ya da bir borsa komisyoncusuna benzeyen adam Mark Cross kalemi alıp tahta perdeye tekrar kareler çizdi.</p><p class="calibre9">İlk oyunu kazanan işadamı sola doğru baktı. Jake'i görünce de gülümsedi. "Ne harika bir gün değil mi, oğlum?"</p><p class="calibre9">"Gerçekten öyle." Çocuk bu sözleri içtenlikle söylediğini fark ederek sevindi.</p><p class="calibre9">"Okula kapanılamayacak kadar harika sanırım."</p><p class="calibre9">Jake bu kez neşeyle güldü. Öğle yemeği yerine Haftayma katıldığın, tuvalete gitmeyip, biraz dışarı çıktığın Piper Okulu birdenbire ona çok uzaklar-daymış ve hiç de önemli değilmiş gibi geldi. "İyi bildiniz."</p><p class="calibre9">"Benimle oynamak ister misin? Bizim Billy beni beşinci sınıftayken bile yenemezdi. Hâlâ da yenemiyor."</p><p class="calibre9">İkinci işadamı, "Çocuğun yakasını bırak," diyerek Mark Cross kalemi uzattı. "Bu sefer basanların geçmişte kalacak." Jake'e göz kırptı. Çocuk da kendini bile çok şaşırtan bir şey yaptı. Göz kırparak adama karşılık verdi. İki adamı oyunlarıyla baş başa bırakarak yoluna devam etti. Çok harika bir şey olacağı -hatta belki de olmaya başladığı- duygusu gitgide güçleniyordu. Ayakları artık kaldırıma basmıyordu sanki.</p><p class="calibre9">Köşedeki ışık değişti. Ve Jake, Lexington Caddesini aşmak için ilerledi. Sonra yolun ortasında birdenbire durdu. Bu yüzden de on fazla çalışan bir bisiklete binmiş genç bir kurye az kalsın onu çiğniyordu. Evet, bu gerçekten şahane bir bahar günüydü. Ama Jake'in kendisini bu kadar iyi hissetmesinin, birdenbire etrafında olanlarla ilgilenmesinin ve olağanüstü bir şey olacağına inanmasının nedeni bu değildi.</p><p class="calibre9">Sesler susmuştu!</p><p class="calibre9">Tamamiyle kesilmese de Jake bunu seziyordu. Şu ara susmuşlardı. Neden?</p><p class="calibre9">Jake birdenbire bir odada tartışan iki adamı düşündü. Bir masanın başında karşılıklı oturuyor ve gitgide acılaşan duygularla konuşuyor, konuşuyorlardı. Bir süre sonra birbirlerine doğru eğiliyor, başlannı kavgaya hazırlanıyorlarmış gibi uzatıyorlardı. Öfkeyle bağınrken tükrükleri birbirlerinin suratına sıçnyordu. Çok geçmeden yumruklaşacaklardı. Ama iş bu raddeye gelmeden düzenli aralıklarla bir gümbürtü duyuyorlardı. Bu büyük bir davulun sesiydi. Gümbürtüyü bir trompetin neşeli sesi izliyordu. İki adam tartışmaktan vazgeçiyor ve şaşkın şaşkın birbirlerine bakıyorlardı.</p><p class="calibre9">Kavgacılardan biri, "Bu da nesi?" diye soruyordu.</p><p class="calibre9">Diğeri, "Bilmem... Galiba resmi geçit var..." diye cevap veriyordu.</p><p class="calibre9">Pencereye koşuyorlardı. Gerçekten de dışarıda geçit resmi vardı. Bandonun üniformalı üyeleri uygun adım ilerlerken güneş borulanna çarparak yansıyordu. Güzel amigo kızlar sopalannı çeviriyor, güneşten yanmış uzun bacak-lanyla kurula kurula yürüyorlardı. Üstü açık arabalar çiçeklerle süslenmişti ve içindeki ünlü kişiler el sallıyorlardı.</p><p class="calibre9">İki adam pencereden bakarlarken kavgalarını unutmuşlardı. Herhalde yeniden tartışacaklardı ama şimdi iki iyi dost gibi omuz omuza duruyor ve geçit resmini seyrediyorlardı...</p><p class="calibre9">Bir korna çalınca Jake irkilerek güçlü bir rüya kadar canlı olan bu hayalden uyandı. Hâlâ Lexington Caddesinin ortasında durduğunu ve ışığın değiştiğini fark etti. Deli gibi etrafına bakındı. Lacivert Cadillac'in üzerine gelmesini bekliyordu. Ama koma çalan adam üzeri açık, sarı bir Mustang'ın direksiyonundaydı ve ona gülümsüyordu. Sanki bütün New York, bugün o insanı güldüren gazdan koklamıştı.</p><p class="calibre9">Jake adama elini salladı ve hızla karşı kaldırıma geçti. Mustang'daki adam parmağını kulağına doğru götürerek bir daire çizdi. Çocuğun deli olduğunu söylüyordu. Sonra o da Jake'e elini sallayarak yoluna devam etti.</p><p class="calibre9">Çocuk bir an karşı köşede durdu. Yüzünü mayıs güneşine çevirmiş gülümsüyor, günün zevkini çıkanyordu. Herhalde elektrikli sandalyeye oturacak mahkûmlar, idam gününün geçici olarak ertelendiğini öğrendikleri zaman ay-nı şeyleri hissediyorlar, diye düşünüyordu.</p><p class="calibre9">Sesler susmuştu.</p><p class="calibre9">Şimdi soru şuydu: onların geçici olarak dikkatini çeken geçit resmi nasıl bir şeydi? Neden, bu bahar sabahının olağanüstü güzelliği miydi?</p><p class="calibre9">Jake hepsinin bu kadar olduğunu sanmıyordu. Sanmıyordu çünkü o 'bil-mek' duygusu tekrar etrafını yavaşça sarıyor, içinden süzülüyordu. Beşinci Caddeyle Kırk Altıncı Sokağın köşesinde hissettiği şeydi bu. Ancak 9 Mayısta bu duygu yaklaşan felaketle ilgiliydi. Bugünse bir neşe, bir iyilik hissi ve beklenti. Sanki... Sanki...</p><p class="calibre9">Beyaz. Bu sözcük çocuğun doğru olduğunu belirten bir biçimde kafasında çınladı.</p><p class="calibre9">Jake yüksek sesle, "Beyaz bu!" diye bağırdı. "Beyazın gelişi!"</p><p class="calibre9">Elli Dördüncü Sokaktan indi. İkinci Caddeyle Elli Dördüncü Sokağın kesiştiği noktaya vardığında tekrar Ka-tet' in şemsiyesinin altına girdi.</p><p class="calibre9">Jake sağa sapıp durdu. Döndü ve tekrar köşeye doğru gitti. Şimdi ikinci Caddeden inmesi gerekiyordu. Evet. Bu kesinlikle doğruydu. Ama yine ters taraftaydı. Işıklar değiştiğinde telaşla karşıya geçti ve tekrar sağa saptı. O duygu...</p><p class="calibre9">(Beyazlık)</p><p class="calibre9">... her şeyin doğru olduğu hissi, gitgide güçleniyordu. Jake duyduğu sevinç ve rahatlık yüzünden yarı çıldırmış gibiydi. İyileşecekti. Bu kez hata yapmıyordu. Çok geçmeden tanıdığı kişilerle karşılaşacağına inanıyordu. Onlan da, şişman hanımla simit satıcısını tanıdığı gibi tanıyacak ve hepsi Jake'in daha önceden hatırladığı şeyleri yapacaklardı.</p><p class="calibre9">Çocuk onun yerine bir kitapçıya geldi.</p><p class="calibre9">Dükkânın vitrininde, "MANHATTAN KAFA LOKANTASI," yazılıydı. Jake kapıya gitti. Oraya bir karatahta asılmıştı.</p><p class="calibre5" style="margin:0pt; border:0pt; height:1em"> </p><p class="calibre9"><span class="italic">"BUGÜNKÜ ÖZEL LİSTE</span></p><p class="calibre9"><span class="italic">Florida'dan! Taze</span>
<span class="italic">ızgara yapılmış</span>
<span class="italic">John D. MacDonald</span></p><p class="calibre9"><span class="italic">Ciltlilerin üçü 2.50 $</span></p><p class="calibre9"><span class="italic">Karton kapaklıların dokuzu 5.00 $ Mississippi'den! Tava yapılmış</span>
<span class="italic">William Faulkner</span></p><p class="calibre9"><span class="italic">Ciltliler piyasa fiyatına</span></p><p class="calibre9"><span class="italic">Vintage Library'nin bastığı</span>
<span class="italic">karton kapaklıların her biri 75 ¢. California'dan!</span>
<span class="italic">İyice kızartılmış</span>
<span class="italic">Raymond Chandler</span></p><p class="calibre9"><span class="italic">Ciltliler piyasa fiyatına</span></p><p class="calibre9"><span class="italic">Karton kapaklılarını</span>
<span class="italic">yedisi 5.000 $</span></p><p class="calibre9"><span class="italic">Okuma ihtiyacınızı</span>
<span class="italic">besleyin."</span></p><p class="calibre5" style="margin:0pt; border:0pt; height:1em"> </p><p class="calibre9">Jake içeri girdi. Üç haftadan beri ilk kez bir kapıyı diğer tarafta başka bir dünya bulacağını düşünmeden açıyordu. Ve bunun farkındaydı. Kapının üstünde bir çıngırak şıngırdarken eski kitapların, hafif baharatımsı kokusu burnuna geldi. Nedense bu eve dönmeye benziyordu.</p><p class="calibre9">Restoran motifi içeride de devam ediyordu. Duvarlarda kitap dolu raflar vardı ama büfelerdeki gibi bir tezgâh odayı ikiye bölüyordu. Jake'in tarafında, tezgâhın önünde dondurmacılardaki gibi tel arkalıklı iskemleler ve küçük masalar vardı. Her masaya o günün özel kitapları yerleştirilmişti. John D. MacDonald'ın, Travis McGee romanları. Raymond Chandler'in Philip Marlowe'ları. William Faulkner'in Stopes hikâyeleri. Faulkner'le ilgili masadaki küçük levhada, "Ender bulunan bazı ilk baskılar var. Lütfen sorun." yazılıydı. Tezgâhtaki bir başka levha herkese izin veriyordu. "İstediğiniz gibi bakın." İki müşteri de buna uygun biçimde tezgâhın önünde oturmuş kahve içiyor, kitap okuyorlardı. Jake burasının o zamana kadar girdiği kitapçıların en iyisi olduğuna karar verdi.</p><p class="calibre9">Şimdi soru şuydu: Neden oraya gelmişti? Bir rastlantı mıydı bu? Yoksa bulması için bırakılmış bir izi takip ettiğiyle ilgili o hafif ama ısrarlı duygu muydu? Bir tür güç-ışınını mı izliyordu?</p><p class="calibre9">Solundaki küçük masaya baktı ve sorusunun cevabını da aldı.</p><p class="calibre9">O masaya çocuk kitapları yerleştirilmişti. Fazla yer olmadığı için oraya sadece on iki kadar kitap dizilebilmişti. Alice Harikalar Diyarında, Hobbit, Tom Sawyer... bu tür kitaplar. Jake'in ilgisini çok küçük çocuklar için yazıldığı anlaşılan bir hikâye kitabı çekmişti. Parlak yeşil kabının üzerinde puflaya puflaya bir tepeye tırmanan, insanımsı bir lokomotifin resmi vardı. Parlak pembe mahmuzu mutlu mutlu gülümsüyordu. Işığı, Jake Chambers'ı içine girerek hikâyeyi okumaya çağıran neşeli bir göz gibiydi. Kitabın adı Çuf Çuf Charlie'ydi. Hikâye ve resimler: Beryl Evans. Jake'in aklına Son Kompozisyonu geldi. Başsayfaya Amtrak treninin resmini yapıştırmış, içeriye de tekrar tekrar "Çuf çuf diye yazmıştı.</p><p class="calibre9">Çocuk, kitabı kapıp sıkıca tuttu. Sanki parmaklarını gevşetirse uçacaktı. Eğilerek tekrar kapağa baktığı zaman Çuf Çuf Charlie'nin gülümsemesine güvenemediğini düşündü. Mutlu gözüküyorsun ama bence bu sadece taktığın bir maske. Bence sen hiç de mutlu değilsin. Charlie'nin asıl adın olduğunu da sanmıyorum.</p><p class="calibre9">Aslında delice şeyler düşünüyordu. Ama Jake'e hiç de delice şeylermiş gibi gelmiyorlardı. Hatta tam tersi sanki doğruydular.</p><p class="calibre9">Çuf Çuf Charlie'nin durduğu yerin yanında yırtık pırtık, karton kaplı bir kitap vardı. Kapak kötü yırtılmış ve seloteyple onarılmıştı. Öyle ki yapıştırıcı bant bile sararmıştı. Kapakta şaşkın şaşkın bakınan biri kız, biri erkek iki çocuk resmi vardı. Başlarının üstünde ünlem işaretlerinden bir orman oluşmuştu. Kitabın adı, Bilmece Bildirmece'ydi. Herkes İçin Kafayı Karıştıran Bilmeceler. Yazar adı yoktu.</p><p class="calibre9">Jake, Çuf Çuf Charlie'yi koltuğunun altına sıkıştırarak bilmece kitabını aldı. Gelişigüzel bir sayfayı açtı. Orada:</p><p class="calibre9">"Bir kapı ne zaman bir kapı değildir?" diye yazılıydı.</p><p class="calibre9">Jake, "Kanadı olmadığı zaman," diye mırıldandı. Alnında ter taneciklerinin belirdiğinin farkındaydı... Kolları... bütün vücudu terliyordu.</p><p class="calibre9">"Kanadı olmadığı zaman."</p><p class="calibre9">Biri uysalca, "Bir şey buldun mu, oğlum?" diye sordu.</p><p class="calibre9">Jake döndü. Yakası açık, beyaz gömlekli şişman bir adam tezgâhın bir ucunda duruyordu. Ellerini eski gabardin pantolonunun ceplerine sokmuştu. Yarım camlı gözlüğünü yukarıya donukça parlayan kabak kafasına doğru itmişti-</p><p class="calibre9">Jake telaşla, "Evet," dedi. "Şu ikisi. Satılık mı?"</p><p class="calibre9">Şişman adam, "Gördüğün her şey satılık," diye açıkladı. "Bina benim olsaydı onu da satardım. Ama ne yazık ki bu dükkânı kiralıyorum." Kitapları almak için elini uzattı. Jake bir an geriledi. Sonra istemeye istemeye kitapları verdi. Bir yanı, şişman adamın onlan alıp kaçmasını bekliyordu. Eğer böyle yapmaya kalkarsa ya da bunu yapacağını biraz olsun belli ederse Jake de onu çelmeleyip, kitapları kapacak ve dükkândan kaçacaktı.</p><p class="calibre9">Şişman adam, "Pekâlâ," dedi. "Bakalım neler bulmuşsun? Ha, aklıma gelmişken adım Tower," dedi. Bu sözcük "Kule" anlamına geliyordu. "Calvin Tower." Elini uzattı.</p><p class="calibre9">Jake'in gözleri irileşti ve çocuk farkına varmadan bir adım geriledi.</p><p class="calibre9">"Ne?"</p><p class="calibre9">Şişman adam ona ilgiyle baktı. "Hangi sözcük senin dilinde bir küfür sayılıyor, ey Kuzeyli Gezginci?"</p><p class="calibre9">"Ha?"</p><p class="calibre9">"Yani biri sana parmak atmış gibi bir halin var da."</p><p class="calibre9">"Ah. Affedersiniz." Jake adamın iri ve yumuşak elini kavradı. Tower'ın bu konuyu sürdürmeyeceğini umuyordu. Dükkân sahibinin söylediği ad irkilmesine neden olmuştu. Ama bunun sebebini de bilmiyordu. "Ben de Jake Chambers'ım."</p><p class="calibre9">Calvin Tower çocuğun elini sıktı. "Güzel bir ad bu, kovboy. Bir Vahşi Batı romanının bağımsız kahramanının ismine benziyor. Arizona'da Kara Çatala gelerek kasabayı temizleyen ve sonra da yoluna devam eden birinin adına. Wayne D. Overholser'ın yazdığı kitaplardaki gibi. Ama sen öyle başına buyruk biri gibi durmuyorsun, Jake. Sen bugünün okulda geçirilemeyecek kadar güzel olduğuna karar vermiş birine benziyorsun."</p><p class="calibre9">"Ah... Hayır. Bizim okul cuma günü tatil oldu."</p><p class="calibre9">Tower güldü. "Hı... Bundan eminim. Ve sen bu iki kitabı çok istiyorsun, öyle mi? İnsanların ille de istedikleri şeyler çok acayip oluyor. Sen örneğin. Ben senin Robert Howard'ınkiler gibi hikâyelere meraklı olduğunu sanırdım. Donald M.Grant'ın çıkardığı ve kapaklarını Roy Krenkel'ın yaptığı o eski kitapları ucuza almak isteyen biri. Kan damlayan kılıçlar, iri kaslar, Stygian sürülerini ezip geçen Barbar Conan."</p><p class="calibre9">"Söyledikleriniz çok güzel. Ama bu kitaplar... şey... Küçük kardeşim için. Gelecek hafta doğumgünü de."</p><p class="calibre9">Calvin Tower başparmağıyla gözlüğünü indirerek Jake'i daha dikkatle inceledi. "Sahi mi? Oysa sen bana anne ve babasının tek çocuğuymuş gibi geliyorsun. Bayan Mayıs, yeşil giysileriyle Haziranın çiçekli korusunun dışında titrerken okulu asmış birine. Ailenin tek çocuğuna."</p><p class="calibre9">"Efendim?"</p><p class="calibre9">"Boşver. Bahar her zaman William Cowper'imsi bir havaya girmeme neden olur. İnsanlar garip ama ilginç yaratıklar, Tex. Öyle değil mi?"</p><p class="calibre9">Jake ihtiyatla, "Öyle sanırım," dedi. Bu tuhaf adamdan hoşlanıp hoşlanmadığına bir türlü karar veremiyordu.</p><p class="calibre9">Sıralarında kitap okuyan müşterilerden biri iskemlesinin üzerinde döndü. Bir elinde kahve fincanı, diğerinde de, Veba adlı kitap vardı. "Çocuğa takılıp durmaktan vazgeç, Cal," dedi. "Ona kitapları sat. Elini çabuk tutarsan dünyanın sonu gelmeden bir satranç oyununu bitirebiliriz."</p><p class="calibre9">Cal, "Acele etmek karakterime uymuyor," diye itiraz etti ama Çuf Çuf Charlie'yi açıp ilk sayfaya kurşun kalemle yazılmış olan fiyata baktı. "Bu her yerde bulunabilecek bir kitap. Ama bu baskısı inanılmayacak kadar iyi durumda. Küçük çocuklar genellikle sevdikleri kitapların canına okurlar. Onun için on iki dolar istemeliyim..."</p><p class="calibre9">Veba'yı okuyan adam, "Kahrolasıca hırsız," dedi. O sırada diğer müşteri güldü. Calvin Tower onlara aldırmadı bile.</p><p class="calibre9">"... ama böyle güzel bir günde senden bu kadar çok para almaya dayanamam. Yedi dolar ver, kitap senin olsun. Tabii vergisini.isterim. Bilmece kitabıysa bedava. Onu, baharın son gerçek gününde atını eğerleyerek ovalara doğru gidecek kadar akıllı olan bir çocuğa verdiğim bir armağan say."</p><p class="calibre9">Jake cüzdanını çıkanp endişeyle açtı. Evden, yanında üç dört dolarla ayrılmış olmaktan korkuyordu. Neyseki şansı yardım ediyordu. Bir beş doları vardı, bir de üç tane birlik. Parayı Tower'a uzatınca adam parayı kayıtsızca katlayarak cebine soktu. Diğer cebinden çıkardığı paranın üstünü çocuğa verdi.</p><p class="calibre9">"Çabucak gitme, Jake. Madem buradasın, yanımıza gelip bir kahve iç. Aaron Deepneau'nun Kiev Savunmasını parça parça ederken gözlerin hayretle iri iri açılacak."</p><p class="calibre9">Veba kitabını okuyan adam, "Boş hayaller..." dedi. Adının Aaron Deepneau olduğu anlaşılıyordu.</p><p class="calibre9">"Isterdim ama imkânsız... Ben... başka bir yerde olmam gerekiyor."</p><p class="calibre9">"Tamam. Okula geri dönme de."</p><p class="calibre9">Jake güldü. "Hayır. Okula dönmeyeceğim. Orası beni çıldırtabilir."</p><p class="calibre9">Tower gürültülü bir kahkaha atarak gözlüğünü tekrar yukarıya itti. "Fena değil! Hiç fena değil! Belki de genç kuşak hiç de Cehennemlik sayılmaz, Aaron. Ne dersin?"</p><p class="calibre9">Aaron, "Ah, pekâlâ da Cehennemlik," dedi. "Sadece bu çocuk bir istisna. Belki..."</p><p class="calibre9">Calvin, "Sen bu kuşkucu ihtiyar bunağa aldırma," diyerek güldü. "Yoluna devam et, Kuzeyli Gezgin. Keşke yine on, on bir yaşında olsaydım. Böyle güzel bir günün sabahında hem de."</p><p class="calibre9">Jake, "Kitaplar için teşekkür ederim," dedi.</p><p class="calibre9">"Önemli değil. Biz bunun için buradayız. Yine gel."</p><p class="calibre9">"Isterim."</p><p class="calibre9">"Eh, yerimizi biliyorsun."</p><p class="calibre9">Jake, evet, diye düşündü. Bir de nerede olduğumu bilebilseydim.</p><p class="calibre9">Jake kitapçının hemen önünde durup tekrar bilmece kitabını açtı. Bu sefer birinci sayfaya baktı. Orada isimsiz, kısaca bir giriş vardı.</p><p class="calibre9">"Bilmeceler, belki de insanların hâlâ oynadıkları oyunların en eskisidir," diye başlıyordu. "Grek mitolojisinin Tanrıları ve Tanrıçaları birbirlerine bilmeceler söyleyerek takılırlardı. Eski Roma'da bilmeceler bir öğretme aracı olarak kullanılırdı. İncil'de de birkaç güzel bilmece vardır. Bunlardan en ünlülerinden biri, Samson'un Delilah'yla evlendiği gün söylediğidir: 'Yiyenden et çıktı. Güçlüden de tatlılık.'</p><p class="calibre9">"Samson bu bilmeceyi düğününe gelen birkaç gence sordu. Onların cevabı tahmin edemeyeceklerinden emindi. Ama gençler Delilah'yı bir kenara çektiler. Kadın da cevabı onlara fısıldadı. Samson müthiş öfkelendi ve gençleri hile yaptıkları için öldürttü. Gördüğünüz gibi eski zamanlarda bilmeceler bugünkünden çok daha ciddiye alınırdı!</p><p class="calibre9">"Ah, evet, Samson'un bilmecesinin cevabını bu kitabın sonunda bulabilirsiniz. Kitaptaki diğer bütün bilmecelerin cevaplarını da. Sadece bakmadan önce her bilmece üzerinde biraz durmanızı istiyoruz."</p><p class="calibre9">Jake kitabın sonunu açtı. Ama daha bunu yapmadan önce ne bulacağını biliyordu. Üzerinde, "Cevaplar," yazılı sayfadan sonra birkaç yırtık kâğıt ve arka kapaktan başka hiçbir şey yoktu. O bölüm koparılmıştı.</p><p class="calibre9">Çocuk bir an orada durarak düşündü. Sonra içinden gelen, dürtüye benzer ama pek de onun gibi olmayan bir duygunun etkisiyle tekrar dükkâna girdi.</p><p class="calibre9">Calvin Tower satranç tahtasından başını kaldırdı. "Kahve içme konusunda fikrini mi değiştirdin, Kuzeyli Gezgin?"</p><p class="calibre9">"Hayır, sadece bir bilmecenin cevabını bilip bilmediğinizi soracaktım."</p><p class="calibre9">Tower, "Söyle bakalım," diyerek bir piyonu sürdü.</p><p class="calibre9">"O bilmeceyi Samson sormuş. Şu İncil'deki güçlü adam. Bilmece şöyle...</p><p class="calibre9">Aaron Deepneau dönüp Jake'e baktı. '"Yiyenden et çıktı, güçlüden de tatlılık.' Sorduğun bu mu?"</p><p class="calibre9">Çocuk, "Evet, o," dedi. "Nereden bildi..."</p><p class="calibre9">"Ah, ben de aynı yollardan geçtim. Şunu bir dinle." Başını arkaya atarak kalın ve ahenkli bir sesle şarkı söylemeye başladı:</p><p class="calibre5" style="margin:0pt; border:0pt; height:1em"> </p><p class="calibre9">"Samson'la aslan saldırdılar,</p><p class="calibre9">Ve Samson aslanın sırtına bindi.</p><p class="calibre9">Eh, aslanların pençeleriyle insanları öldürdüklerini okudun,</p><p class="calibre9">Ama Samson, elleriyle aslanın ağzını kavradı.</p><p class="calibre9">Aslanı ölünceye kadar koşturdu.</p><p class="calibre9">Ve artlar aslanın kafasından bal yaptılar."</p><p class="calibre5" style="margin:0pt; border:0pt; height:1em"> </p><p class="calibre9">Aaron göz kırptı ve sonra Jake'in yüzündeki şaşkındık dolu ifadeyi fark ederek güldü. "Bu sorunu cevapladı mı, dostum?"</p><p class="calibre9">Jake'in gözleri iri iri açılmıştı. "Vay! Güzel bir şarkı bu. Nereden öğrendiniz?"</p><p class="calibre9">Tower, "Ah," dedi. "Aaron bütün şarkıları bilir. O, Bob Dylan, Hohner'inde Do'dan fazla nota çalmayı öğrenmeden önce Bleecker Sokağında dolaşıyordu. Yani... eğer söylediklerine inanabilirsen."</p><p class="calibre9">Aaron, Jake'e, "Bu eski bir ilahi," diye açıkladı. Sonra da Tower'a döndü. "Bu arada, seni durdurdum, şişko."</p><p class="calibre9">Tower, "Beni uzun süre durduramazsın," diyerek filini sürdü. Aaron başını salladı. "Hayır, bu sadece cevabın yarısı. Diğer yarısıysa: bal. Anladın mı?"</p><p class="calibre9">"Evet. Anladım sanırım."</p><p class="calibre9">"Pekâlâ. Şimdi şunu dene bakalım." Aaron bir an gözlerini yumdu sonra da bilmeceyi söylemeye başladı.</p><p class="calibre9">"Akabilen ama hiçbir zaman yürümeyen Ağzı olmasına rağmen konuşamayan Yatağı olmasına rağmen uyumayan Başı olan ama ağlayamayan şey nedir?</p><p class="calibre9"> Tower, Aaron'a bakarak, "Ukala," diye homurdandı.</p><p class="calibre9">Jake bilmeceyi düşündü, sonra da, "Bilemedim" dermiş gibi başını salladı. Daha uzun düşünebilirdi. Bu bilmeceleri hem çekici ve hem de sevimli buluyordu. Ama ona oradan ayrılması gerekiyormuş, bu sabah İkinci Caddede başka işleri varmış gibi geliyordu. "Bulamayacağım."</p><p class="calibre9">Aaron, "Olmaz," dedi. "Modern bilmeceler için böyle söyleyebilirsin. Ama gerçek bir bilmece, önemsiz bir şey değildir, evlat. O gerçek bir muammadır. Şimdi bu bilmecenin üzerinde düşün. Cevabı yine de bulamazsan, başka bir gün buraya gelmek için bir bahane uydur. Mazeret istiyorsan söyleyeyim. Bizim şişko çok güzel kahve yapar."</p><p class="calibre9">Jake, "Peki," diye cevap verdi. "Teşekkür ederim. Geleceğim."</p><p class="calibre9">Ama dükkândan çıkarken bir şeyi kesinlikle anladı. Manhattan Kafa Lokantasına bir daha hiç gelmeyecekti.</p><p class="calibre9">Jake ağır ağır İkinci Caddeden indi. Yeni aldığı kitaplar sol elindeydi. Önce bilmeceyi düşünmeye çalıştı. Yatağı olan ama hiç uyumayan şey neydi? Ama gitgide artan bir beklenti bu soruyu kafasından uzaklaştırdı. Duyulan şimdiye kadar hiç böylesine güçlü olmamıştı. Jake kaldırımda milyarlarca ışıltılı kıvılcım görüyor, aldığı her solukla birbirine karışmış binlerce kokuyu duyuyordu. Sanki duyduğu her sesin içinde başka sesler vardı. Gizli sesler. Kendi kendine köpeklerin fırtınalar ya da depremlerden önce aynı şeyleri hissedip hissetmediklerini düşündü ve öyle olduğuna inandı. Ancak yaklaşan olayın kötü değil iyi olduğu, üç hafta önce başına gelen korkunç şeyi dengeleyeceği duygusu gitgide güçleniyordu.</p><p class="calibre9">Şimdi yolun tespit edileceği yere yaklaşırken o 'önceden bilmek' duygusuna kapıldı yine.</p><p class="calibre9">Bir dilenci benden sadaka isteyecek. Ben de ona Bay Tower'dan aldığım bozuk parayı vereceğim. Tam orada, kapısı temiz hava içeri girsin diye açılmış bir plakçı olacak. Önünden geçerken Rolling Stones'un bir şarkısını duyacağım. Sonra bir dizi aynada kendi yansımamı göreceğim.</p><p class="calibre9">İkinci Caddedeki trafik hâlâ azdı. Taksiler korna çalarak daha ağır ilerleyen diğer araçlar ve kamyonların arasından geçiyorlardı. Bahar güneşi ışıldayarak ön camlarından yansıyordu. Jake trafik ışığının değişmesini beklerken, İkinci Caddeyle Elli İkinci Sokağın köşesinde oturan serseriyi gördü. Dilenci küçük bir lokantanın tuğla duvarına dayanmış oturuyordu. Jake ona yaklaşırken lokantanın, "Chew Chew Mama's" olduğunu gördü. Çocuk çuf çuf, diye düşündü. Ve gerçek bu.</p><p class="calibre9">Dilenci yorgun yorgun sordu. "Bir yirmi beşliğin var mı?" Ve Jake dönüp bakmadan adamın kucağına kitapçıdan aldığı paraları attı. Şimdi Rolling Stones'u duyabiliyordu. Bu da programa göreydi.</p><p class="calibre9">Kırmızı bir kapı görüyorum ve onu siyaha boyamak istiyorum. Artık renk yok, hepsinin siyaha dönüşmesini istiyorum... Plakçının önünden geçerken, dükkânın adının, "Tower of Power Plakları." olduğunu gördü ve buna pek şaşmadı.</p><p class="calibre9">Anlaşılan Tower'lar bugün ucuza satılıyorlardı. Çocuk yoluna devam etti. Sanki rüyalar yüzünden sersemlemişti ve sokak levhaları yanından yüzerek geçiyorlardı. Kırk Dokuzuncu Sokakla Kırk Sekizinci arasında "Sizin Yansımalarınız" adlı bir dükkânın önünden geçti. Yine önceden bildiği gibi aynalarda on iki Jake gördü. Yaşlarına göre ufak tefek olan, tertemiz okul kılıkları giymiş iki çocuk. Lacivert bleyzır, beyaz gömlek, koyu kırmızı kravat ve gri pantolonlar. Piper Okulunun resmi bir giysisi yoktu. Ama resmi olmayanı da ancak bu kadardı.</p><p class="calibre9">Piper şimdi çok uzaklarda ve gerilerde kalmıştı sanki. Jake birdenbire nereye gittiğini anladı. Bu bilgi kafasında yeraltındaki bir kaynaktan fışkıran canlandırıcı, tatlı bir su gibi belirdi. Çocuk, bir şarküteriye gidiyorum, dedi kendi kendine. Hiç olmazsa dükkân bir mezeciye benziyor. Oysa bambaşka bir şey. Başka dünyaya açılan bir kapı. O dünyaya. Onun dünyasına. Doğru olan dünyaya.</p><p class="calibre9">Çocuk ileriye doğru heyecanla bakarak koşmaya başladı. Kırk Yedinci Caddede kırmızı trafik ışığı yanıyordu ama o buna aldırmadı. Kaldırımdan fırlayarak, geniş beyaz çizgili geçit yerinden hızla koştu. Sola sadece şöyle bir göz attı. Bir sıhhi tesisat kamyoneti Jake önünden hızla geçerken fren gıcırtıları arasında durdu.</p><p class="calibre9">Şoför, "Hey!" diye bağrdı. "Sen ne yaptığını sanıyorsun?" Ama Jake ona aldırmadı bile.</p><p class="calibre9">Artık bir tek blok kalmıştı.</p><p class="calibre9">Çocuk artık olanca hızıyla koşuyordu. Kravatı sol omzunun üzerinde dalgalanmaktaydı. Saçları geriye doğru uçarken okul ayakkabıları kaldırıma hızla vuruyordu. Yayaların alaylı ve meraklı bakışlarına da aldırmıyordu. Tıpkı kamyonet şoförüne aldırmadığı gibi.</p><p class="calibre9">Şurada... şurada; köşede. Kırtasiyecinin hemen yanında. Koyu kahverengi tulum giymiş bir hamal paketlerle dolu bir arabayı itiyordu. Jake kollarını kaldırarak arabanın üzerinden engelli koşuya girmiş bir atlet gibi atladı. Beyaz gömleğinin etekleri pantolonunun belinden çıkarak bleyzırının altında bir kombinezonun etekleri gibi dalgalanmaya başladı. Jake'in ayakları yere değdi, az kalsın genç Puerto Rico’lu kadının ittiği bir bebek arabasına çarpacaktı. Jake savunmada bir açıklık bulup gol atmaya koşan bir half-bek gibi arabanın yanından dolaştı. Genç kadın, "Yangın nerede yakışıklı?" diye sordu ama çocuk ona aldırmadı. Vitrinine kalemler, not defterleri, masa hesapmakineleri konulmuş olan "Paper Patch"in önünden hızla geçti.</p><p class="calibre9">Sevinçle, kapı, diye düşünüyordu. Onu göreceğim! Duracak mıyım? Yok canım! Hemen o kapıdan gireceğim. Eğer o kapı kilitliyse o zaman...</p><p class="calibre9">Jake sonra İkinci Caddeyle Kırk Altıncı Sokağın köşesindeki şeyi gördü ve sonunda durdu. Hatta mokasenlerinin topukları üzerinde kaydı. Kaldırımın ortasında durup yumruklannı sıktı. Soluğu hışırtılı hışırtılı ciğerlerini doldurup boşaltıyordu. Saçları, terli tutamlar halinde tekrar alnına düşmüştü.</p><p class="calibre9">Çocuk adeta inler gibi, "Hayır..." dedi. "Hayır!" Ama gördüğü şeyi reddetmesi durumu değiştirmedi. Köşede görülecek pek bir şey yoktu. Kısa bir tahta perde ve gerisinde de otlar bürümüş boş bir arsa. Oradaki bina yıkılmıştı.</p><p class="calibre9"> Jake tahta perdenin önünde hemen hemen iki dakika durdu. Bulanıklaşmış gözlerle boş arsaya bakıyordu. Ağzının bir tarafı düzensizce seğiriyordu. Umudunun, o kesin güveninin sönüp gittiğini hissetti. Bunun yerini çocuğun o zamana kadar bildiği en derin ve en acı çaresizlik alıyordu.</p><p class="calibre9">Şokun etkisi kafasının çalışmasını engellemeyecek kadar azaldığı zaman, sadece yanlış bir alarm daha, dedi kendi kendine. Başka bir yanlış alarm. Çıkmaz sokak. Kuru kuyu. Artık kafamdaki o sesler tekrar konuşmaya başlayacaklar. İşte o zaman galiba çığlıklar atacağımı. Bu da önemli değil. Çünkü bu derde katlanmaya çalışmaktan usandım. Çıldırmaktan bıktım. Eğer delirmek böyleyse her şeyin çabucak ilerlemesini ve böylece birinin beni alıp hastaneye götürmesini istiyorum. Orada bana kendimden geçmem için bir ilaç verirler. Artık pes ettim. Bu yolun sonu. Vazgeçtim.</p><p class="calibre9">Ama sesler konuşmaya başlamadılar. Hiç olmazsa o ara. Çocuk gördüklerini tahlil etmeye çalışırken, arsanın tümüyle boş olmadığını fark etti. Otlar bürümüş, çöpler atılmış olan arsanın ortasında bir levha vardı.</p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Mills</span>
<span class="italic">İnşaat ve Sombra Emlakçilik Ortakları</span></p><p class="calibre9"><span class="italic">Manhattan'ın Yüzünü Yenilemeyi Sürdürüyorlar!</span></p><p class="calibre9"><span class="italic">Yakında burada:</span></p><p class="calibre9"><span class="italic">Lüks Kaplumbağa Koyu Apartmanı</span></p><p class="calibre9"><span class="italic">Bilgi için 555- 6712'yi arayın. Bunu yaptığınıza çok sevineceksiniz!</span></p><p class="calibre5" style="margin:0pt; border:0pt; height:1em"> </p><p class="calibre9">Yakında mı? Belki... Ama Jake bu bakımdan kuşkuluydu. Levha hafifçe sarkmış, üzerindeki yazılar da solmuştu. Hiç olmazsa en aşağı bir duvar sanatçısı Lüks Kaplumbağa Koyu Apartmanının resminin üzerine parlak mavi sprey boyayla adını yazmıştı: Bango Skank. Jake, iş ertelenmiş mi acaba, diye kendi kendine sordu. Yoksa ortaklar iflas mı ettiler? Babasının hemen hemen iki hafta önce yatırım danışmanıyla telefonla konuştuğunu duymuştu. Elmer adama, artık inşaat işleriyle uğraşmamasını söylemişti. "Vergi tablosunda ne kadar etkili olduğu bana vızgelir!" Neredeyse bağıracaktı. (Jake'in anladığı kadarıyla babası iş konuşurken sesi böyle oluyordu. Tabii çekmedeki kokainin de katkısı olabilirdi.) "Gelip binanın planlarına bakacak kimselere bedava televizyon verdiklerine göre, işin içinde bir iş olmalı!"</p><p class="calibre9">Arsayı çevreleyen tahta perde Jake'in çenesine geliyordu. Tahtaların üzerine türlü ilan yapıştırılmıştı. Olivia Newton-John'un Radio City'de, G.Gordon Liddy ve Grots adlı bir grubun East Village'de sahneye çıkacakları anlaşılıyordu. Baharın başlarında gösterilen Zombilerin Savaşı filminin afişleri de vardı. Tahta perdeye aralıklarla, "İçeri Girilemez" yazılı levhalar da çakılmıştı. Ama çoğunun üzerine hırslı afişçiler ilanlar yapıştırmışlardı. Biraz ileride biri yine sprey boyayla bir şiir yazmıştı. Bunun yeniyken parlak bir kırmızı olduğu anlaşılıyordu: Ama solmuş ve yazın sonlarında açan koyu pembe güllerin rengini almıştı. Jake şiiri fısıltıyla okurken gözleri büyülenmiş gibi iri iri açıldı.</p><p class="calibre9">"O koskocaman KAPLUMBAĞA'ya bak! Kabuğunun üzerinde Dünyayı taşıyor. Eğer koşup oynamak istiyorsan, Bugün IŞIN'ı izleyip gel."</p><p class="calibre9">Jake bu acayip kısa şiirin (anlamı değilse bile) kaynağının belli olduğunu düşündü. Sonuçta Manhattan'ın Doğu Yakasının bu bölümü 'Kaplumbağa Koyu' diye biliniyordu. Ama bu çocuk sırtının ortasından başlayarak yayılan ürpertinin nedenini açıklayamıyordu. O müthiş gizli yolda bir levha daha bulduğunu tam anlamıyla sezmesinin nedenini de.</p><p class="calibre9">Jake gömleğinin düğmelerini açarak, yeni aldığı iki kitabı içine soktu. Sonra etrafına bakındı. Kimsenin kendisiyle ilgilenmediğini görünce iki eliyle tahta perdenin üst kenarını kavradı. Yukarı tırmanarak, bir bacağını uzattı. Sonra diğer tarafa atladı. Sol ayağı tuğlalardan oluşan bir yığına basınca tuglalar hemen kaydılar. Bileği, ağırlığının altında burkuldu. Müthiş bir ağrı bacağından yukarıya doğru yayılıyordu. Gürültüyle yere yuvarlanarak hem can acısı ve hem de hayretle haykırdı. Başka bir yığın tuğla da kaburgalarına, kaba, iri yumruklar gibi çarpmışlardı.</p><p class="calibre9">Çocuk bir an yerde öylece yattı. Soluk almaya çalışıyordu. Kötü bir yarası olduğunu sanmıyordu ama bileğini burkmuştu. Herhalde orası şişecekti. Eve döndüğü sırada topallıyor olacaktı. Ama dişini sıkarak buna katlanmaktan başka çaresi yoktu. Çünkü parasının taksiye yetmeyeceğinden emindi.</p><p class="calibre9">Aslında eve gitmeyi düşünmüyorsun ya? Annenle baban seni çiğ çiğ yerler.</p><p class="calibre9">Eh, belki yerler belki de yemezlerdi. Jake'in görebildiği kadarıyla pek fazla bir seçeneği yoktu. Ve her şey daha sonra olacaktı zaten. Şimdiki halde, demir parçacıklarını çeken bir mıknatıs gibi kendisini çeken bu arsayı inceleyecekti. Çocuk o gücün etrafını sarmış olduğunu fark etti. Her zamankinden daha da yoğundu. Şimdi buranın öyle sıradan bir arsa olmadığını düşünüyordu. Burada bir şeyler oluyordu. Çok önemli şeyler. Havada bir titreşim vardı. Dünyadaki en büyük santraldan elektrik akımları kaçıyordu sanki.</p><p class="calibre9">Jake ayağa kalktığında şansının yine de kendine yardım etmiş olduğunu anladı. Yakında kırık camlardan oluşan tehlikeli bir yığın vardı. Onun üzerine düşseydi her tarafını çok kötü bir biçimde kesecekti.</p><p class="calibre9">O vitrinin camıydı eskiden, diye düşündü. Mezecinin hâlâ burada olduğu günlerde. Kaldırımda durur, etlerle peynirlere bakardın. Onları iplere asarlardı. Bunu nasıl bildiğini anlayamasa da kesinlikle biliyordu.</p><p class="calibre9">Çocuk düşünceli düşünceli etrafına bakındıktan sonra arsada yürümeye başladı. Orta yerin yakınlarında bir levha daha vardı. Toprağın üzerinde yatıyor, her yandan fışkıran otlar, onu yarı gizliyorlardı. Jake yere diz çökerek levhayı kaldırdı ve üzerindeki topraklan temizledi. Harfler solmuşlardı ama yazı yine de okunuyordu:</p><p class="calibre9">"Tom ve Gerry'nin Artistik Şarküterisi Özelliğimiz parti yemekleridir."</p><p class="calibre9">Onun altına rengi kırmızıdan pembeye dönmüş o sprey boyayla, "O hepimizi kafasında taşıyor!" diye yazılmıştı. Şaşırtıcı bir cümleydi bu.</p><p class="calibre9">Jake, işte yer burası, diye düşündü. Ah, evet!</p><p class="calibre9">Levhayı yere bırakıp kalktı, arsada ilerledi. Ağır ağır yürüyor, her şeye bakıyordu. O ilerlerken güç duygusu daha da arttı. Çocuğun gördüğü her şey sanki o güçle haykırıyordu. Otlar, cam kırıkları, tuğla yığınları. Hatta cips poşetleri bile güzel gözüküyordu. Güneş, atılmış bir bira şişesini kahverengi alevden bir silindire dönüştürüyordu.</p><p class="calibre9">Jake kendi soluklarının iyice farkındaydı. Her şeyin üzerine ağır altınlar gibi düşen güneş ışınlarının da. Birdenbire büyük bir gizin eşiğinde olduğunu anladı ve yarı dehşet, yarı hayretle titredi.</p><p class="calibre9">Hepsi burada. Her şey. Her şey hâlâ burada.</p><p class="calibre9">Otlar pantolonun paçalarına sürünüyor, dikenler çoraplarına yapışıyorlardı. Rüzgâr, bir Ring-Ding kâğıdını onun önüne doğru sürükledi. Güneş, yaldızlı kâğıttan yansıyınca bir an müthiş, güzel bir iç ateşiyle pırıldadı.</p><p class="calibre9">Jake, her şey hâlâ burada, diye tekrarladı. Kendi iç ışığının yüzüne yansıdığının farkında değildi. "Her şey."</p><p class="calibre9">Bir ses duyuyordu. Aslında arsaya girdiğinden beri bu sesi işitiyordu. Müthiş tiz bir mırıltı gibiydi. Anlatılamayacak kadar güzel, anlatılamayacak kadar yalnız. Bu bomboş bir ovada dolaşan şiddetli rüzgârın uğultusu olabilirdi. Yalnız bu canlıydı. Çocuk, sanki binlerce ses birkaç notayı seslendiriyor, diye düşündü. Başını eğince karmakarışık otların, alçak çalıların ve tuğla yığınlarının arasında bazı yüzler olduğunu fark etti. Yüzler.</p><p class="calibre9">Jake, "Siz nesiniz?" diye fısıldadı. "Kimsiniz?" Ona cevap veren olmadı. Ama çocuk, koronun altında gizlenen diğer sesleri de işitir gibiydi. Tozlu topraklara çarpan at nalları, silah sesleri ve gölgelerin arasında Şükür Duası okuyan melekler. Jake yürürken otların arasındaki yüzler sanki ona doğru dönüyor ve ilerlemesini izliyorlardı. Ama hiçbir kötü niyetleri yoktu. Jake Kırk Altıncı Sokağı ve Birinci Caddenin diğer tarafındaki Birleşmiş Miletler Binasının kenarını görebiliyordu. Ama binaların önemi yoktu. New York'un da öyle. Kent pencere camı kadar renksizleşmişti.</p><p class="calibre9">Mırıltı yükseldi. Şimdi bin değil, milyonlarca ses duyuluyordu. Bu ses-,er evrenin en derin kuyusundan yükselmekteydi. Jake bu sesler arasında baz, adları seçebiliyor ama ne olduklann, kesinlikle söyleyemiyordu. Biri Marten olabilirdi. Bin Cuthbert. Ve bir diğeri de Roland. Gilead'lı Roland</p><p class="calibre9">Adlar duyuluyordu. Konuşmalar. Sanki birbirine karışmış on bin hikâye anlatılıyordu. Ama hepsinin üzerinde o şahane, gitgide yükselen mırıltı vardı Jake'in kafasını parlak beyaz bir ışıkla doldurmak isteyen bir titreşim Jake onu adeta parça parça edecek sarsıcı bir sevinçle, bunun "Evet,"in sesi olduğunu anladı. "Beyazın sesi. "Her zamanen sesi. Bu büyük bir onaylama korosuydu. Ve boş arsada şark, söylüyordu. Jake için söylüyordu</p><p class="calibre9">Sonra çocuk, bodur dulavrat otlarından bir kümenin içinde yatan anahtarı gördü... Onun gerisindeyse gül vardı.</p><p class="calibre5" style="margin:0pt; border:0pt; height:1em"> </p><p class="calibre9">Bacaklan ihanet etmiş gibi Jake dizüstü düştü. Ağladığının hayal meyal farkındaydı hatta belli belirsiz altına biraz işediğinin de. Dizlerinin üzerinde sürünerek, birbirine girmiş dikenlerin arasındaki anahtara doğru uzandı. Sanki onun basit biçimini rüyalarında görmüştü.</p><p class="calibre5" style="margin:0pt; border:0pt; height:1em"> </p><p class="calibre9">Jake, uçtaki küçük s biçimi, diye düşündü. İşte sır onda.</p><p class="calibre9">Anahtarı alırken, sesler yükselerek ahenkli bir zafer haykırışına dönüştü, Jake'in bağmşı korunun sesinde kaybolurken anahtarırı parmaklarının arasında beyaz bir ışık çıkardığını gördü ve müthiş bir güç kolundan yukan yayıldı, sanki canlı bir yüksek gerilim hattını tutmuştu. Ama canı yanmıyordu.</p><p class="calibre9">Anahtarı ÇufÇuf Charlie kitabını açıp içine koydu. Sonra gözlerini güle dikerken 'gerçek' in aslında o anahtar olduğunu anladı. Her şeyin anahtarıydı o. Güle doğru sürünerek ilerledi. Yüzü ışıltılı ve renk renkti. Gözleriyse mavi alevler fışkıran birer kuyuya benziyordu.</p><p class="calibre9">Gül, dünyada görülmeyen türde mor otların arasından çıkmıştı. Jake bu yabancı bitki kümesine yaklaşırken gül, gözlerinin önünde açılmaya başladı. Ortaya koyu kırmızı bir fırın çıktı adeta. Yaprak üstüne gizli yaprak, her biri kendi öfkesiyle yanıyordu. Jake bütün yaşamı boyunca böylesine hayat dolu hiçbir şey görmemişti.</p><p class="calibre9">Çocuk şimdi kirli elini bu benzersiz şeye doğru uzatırken sesler onun adını tekrarlamaya başladılar... Ve Jake'in kalbinin merkezine doğru öldürücü bir korku yayılmaya başladı. Bu buz kadar soğuk, taş kadar ağırdı.</p><p class="calibre9">Bir terslik vardı. Bir kalp gibi atan ahenksizliği seziyordu. Paha biçile-meyecek bir sanat eserinin üzerindeki derin ve çirkin çizik gibi bir şey. Ya da bir hastanın buz gibi alnının altında alev alev yanan öldürücü bir ateş gibi.</p><p class="calibre9">Bu bir kurda benziyordu. İçeri dalan bir kurtçuğa. Belki bir siluete. Yolun ilerideki dönemecinin hemen ötesinde bekleyen bir gölgeye.</p><p class="calibre9">Sonra gül, Jake'e kalbini açınca etrafa göz kamaştırıcı altın bir ışık yayılmaya başladı. Çocuk huşu içinde bütün düşüncelerini unuttu. Bir an gördüklerinin sadece doğaüstü bir ışık verilmiş çiçek tozlan olduğunu sandı. Bu boş arsada her cismin kalbinde yaşıyordu bu ışık. O zamana dek gülün ortasında çiçek tozu olduğunu duymamıştı ama yine de böyle düşündü. Öne doğru eğilip gitgide büyüyen, iç içe daireler çizen sarı ışığın hiç de polen olmadığını anladı. Bir güneşti bu. Mor otların arasından çıkmış olan bu gülün ortasında yanan dev bir fırın.</p><p class="calibre9">Çocuk yeniden korkmaya başladı. Ama bu kez korkusu dehşete dönüşmüştü. Bu doğru, diye düşündü. Burada her şey yolunda ama işler tersine dönebilir. Galiba bozulmaya başladı bile. Bu bozukluğa, dayanabildiğim kadar hissetmeme izin veriliyor. Ama bu nedir? Ve ben ne yapabilirim? Bu tıpkı bir kurtçuğa benziyor.</p><p class="calibre9"> Jake onun hasta ve kirli bir kalp gibi çarptığını hissediyor, gülün güzelliğiyle savaşıyordu. Jake'i rahatlatıp yücelten koroya karşı sert bir sesle küfrediyordu.</p><p class="calibre9">Jake güle daha da sokulduğunda ortada bir değil pek çok güneş olduğunu gördü... Belki de bütün güneşler öfkeli ama yine de narin bir kabuğun içindeydiler.</p><p class="calibre9">Ama yanlış bu. Hepsi de tehlikede.</p><p class="calibre9">Jake o ışıltılı mikro-dünyanın ölümü demek olacağını biliyor ama yine de kendine engel olamıyordu. Öne doğru uzandı. Hareketinde ne merak, ne de dehşet vardı. Sadece gülü korumak için açıklayamadığı büyük bir istek duyuyordu.</p><p class="calibre9">Jake tekrar kendine geldiğinde sadece uzun bir sürenin geçmiş olduğunu ve kafasının çok kötü şekilde zonkladığını kavrayabildi.</p><p class="calibre9">Ne oldu? Soyuldum mu?</p><p class="calibre9">Döndü ve doğrulup oturdu. Başına tekrar bir sancı saplandı. Elini sol şakağına götürdü. Çektiği zaman parmaklarına yapışkan kanlar bulaşmıştı. Başını eğdi ve otların arasından çıkan tuğlayı gördü. Bunun yuvarlak köşesi fazla kırmızıydı.</p><p class="calibre9">Köşesi sivri olsaydı ya komaya girerdim ya da ölürdüm.</p><p class="calibre9">Bileğine bakıp saatinin hâlâ kolunda olduğunu görünce şaşırdı. Bu pek de pahalı olmayan bir Seiko'ydu ama bu kentte insan boş bir arsada uyuduğu zaman değerli eşyalannı kaybederdi. Ucuz ya da pahalı olsun, biri saatini memnunlukla alırdı. Anlaşılan Jake'e bu kez şansı yardım etmişti.</p><p class="calibre9">Saat dördü çeyrek geçiyordu. Yani öğleden sonraydı. Jake arsada hiç yoktan beş saat ölü gibi yatmıştı. Herhalde babası şimdi polislere onu aratıyordu-. Ama bu da pek önemli sayılmazdı. Jake'e Piper Okulundan bin yıl önce kaçmış gibi geliyordu.</p><p class="calibre9">Çocuk arsayla İkinci Caddenin kaldırımının arasındaki tahta perdeye doğru giderken yarı yolda durdu. Peki başına ne gelmişti?</p><p class="calibre9">Anılar yavaş yavaş canlanmaya başladı. Tahta perdeyi aşması. Kayarak bileğini burkması. O an eğilip bileğine dokundu ve can acısıyla yüzünü buruşturdu. Evet, bu kadarı gerçekten olmuştu. Sonra? Sihirli bir şey.</p><p class="calibre9">Gölgeli, loş bir odada el yordamıyla ilerleyen yaşlı bir adam gibi o şeyi bulmaya çalıştı. Her şey kendi ışığıyla doluydu. Her şey... Hatta boş şeker kâğıtları ve atılmış bira şişeleri bile. Sesler duymuştu. Şarkı söylüyor ve birbirine giren binlerce hikâyeyi anlatıyorlardı.</p><p class="calibre9">Jake, "Ve yüzler..." diye mırıldandı. Bu anı endişeyle etrafına bakınmasına neden oldu. Ama hiçbir şey görmedi. Tuğla yığınları sadece tuğla yığınlarıydı. Birbirine girmiş otlar da birbirine girmiş otlardı. Ama yüz yoktu. "... onlar gerçekten buradaydı ve bir hayal değildi." Jake buna inanıyorsa da anının özünü, güzellik ve üstünlüğünü yakalayamıyordu. Oysa ona tüm bunlar gerçek gibi geliyordu. Yalnız bayılmadan önceki bu dakikalarla ilgili anıları, tıpkı yaşamınızın en güzel gününde çekilen fotoğraflara benziyordu. O günün nasıl bir şey olduğunu hatırlardınız. Hemen hemen. Ama fotoğraflar iki boyutlu ve biraz da güçsüz olurlardı.</p><p class="calibre9">Jake akşama özgü menekşe rengi gölgelerle dolan boş arsada etrafına bakındı. Ve, seni geri istiyorum, diye düşündü. Tanrım! Seni o halinde geri istiyorum.</p><p class="calibre9">Sonra mor otların arasından yükselen gülü gördü. Düştüğü yerin çok yakınındaydı. Jake'in kalbi ağzına kadar geldi sanki. Sendeleyerek güle doğru gitti. Her adımıyla bileğinden vücuduna yayılan sızıya aldırmıyordu. Gülün önünde diz çöktü. Tıpkı mihrabın önünde diz çöken dindar biri gibi. İrileşmiş gözlerle, öne doğru eğildi.</p><p class="calibre9">O sadece bir gül. Sonuçta sadece bir gül. Ve otlar da...</p><p class="calibre9"> Çocuk otların hiç de mor olmadıklannı gördü. Evet, yapraklarının üzerinde mor benekler vardı ama alttaki renk normal bir yeşildi. Jake ileriye doğru baktı ve başka bir ot kümesindeki mavi damlaları gördü. Sağında, büyümeye çalışan bir dulavrat otunun üzerinde hem kırmızı, hem de sarı lekeler vardı. Hemen gerideyse atılmış boya tenekelerinden oluşan bir yığın yükseliyordu.</p><p class="calibre9">Hepsi bu kadar. Sadece boya. Kafan karmakanşık olduğu için bazı şeyleri gördüğünü sandın... Saçmaydı bu.</p><p class="calibre9">Jake o sırada ne gördüğünü biliyordu. Şimdi de. "Kamuflaj," diye fısıldadı. "Burada her şey yolundaydı. Her şey. Ve... hâlâ da öyle."</p><p class="calibre9">Kafasını toplamaya başlarken buranın düzgün ve ahenkli gücünü tekrar hissetmeye başladı. Koro buradaydı. Ses ahenkli olmakla birlikte çok hafifti ve uzaktan geliyordu. Jake tuğlalar ve sıva parçalanndan oluşan yığına bakıp içinde saklanan belli belirsiz yüzü seçti. Bu alnında yara olan bir kadının yüzüydü. Jake, "Allie?" diye mırıldandı. "Senin adın Allie değil mi?" Cevap veren olmadığı gibi yüz de kayboldu. Çocuk şimdi sadece tuğla ve sıvadan oluşan, çirkin bir yığına bakıyordu.</p><p class="calibre9">Tekrar güle döndü. Bu kızgın bir fırının kalbinde yaşayan o koyu kırmızı değildi. Tozlu, lekeli bir pembelikteydi. Çok güzeldi ama kusursuz da sayılmazdı. Bazı yaprakları geriye doğru kıvnlmış hatta kenarlan sararıp kurumuştu. Jake'in çiçekçilerde gördüğü, dikkatle yetiştirilmiş güllerden değildi. Onun yaban gülü olabileceğini düşündü.</p><p class="calibre9">"Çok güzelsin," diyerek elini ikinci kez güle dokunmak için uzattı. Rüzgâr yoktu ama gül sallanarak ona doğru eğildi. Jake'in parmak uçları bir an çiçeğe dokundu. Bu pürüzsüz, kadife gibi çiçek insanda hayranlık uyandıracak biçimde canlıydı. Çocuğun etrafında koronun sesi yükseldi sanki. "Sen hasta mısın, gül?"</p><p class="calibre9">Tabii Jake bir cevap alamadı. Parmaklarını çiçeğin renkleri uçmuş, pembe yapraklarından çektiği zaman o da sallanarak eski durumuna geldi. Boya damlamış otların arasından o sessiz ve unutulmuş güzelliğiyle yükseliyordu.</p><p class="calibre9">Jake kendi kendine, güller yılın bugünlerinde açarlar mı, diye sordu. Yaban gülleri? Peki neden bir yaban gülü bu arsada yetişsin? Bir tane olduğuna göre, neden başkaları yok?</p><p class="calibre9">Çocuk ellerinin ve dizlerinin üzerinde bir süre daha öyle durdu. Sonra gerçeği kavradı. Geri kalan akşam saatlerinde (ya da belki de yaşamının geri kalan yıllarında) burada böyle durup güle bakabilir ama onun sinini çözmeye yine de bir adım yaklaşamazdı. Onu bir an yakından görmüştü. Kentin bu unutulmuş, çöp dolu köşesindeki her şeyi gördüğü gibi. Onu maskesini indirmiş, kamuflajı bir tarafa bırakmışken yakalamıştı. Gülü tekrar görmek istiyordu. Ama bu istemekle olacak bir şey değildi. Eve gitme zamanı gelmişti.</p><p class="calibre9">Jake, Manhatta Kafa Lokantasından aldığı iki kitabın yakınında, yerde durduğunu fark etti. Kitabı alırken Çuf Çuf Charlie'nin sayfalarının arasından parlak gümüş gibi bir şey kaydı ve cılız otlardan oluşan yığının arasına düştü. Jake bileğini acıtmamaya çalışarak eğildi ve yerdekini aldı. Aynı anda koronun sesi sanki içini çekercesine yükseldi. Sonra hafifledi ve hemen hemen duyulmayan bir mırıltıya dönüştü.</p><p class="calibre9">Çocuk, "Demek bu da gerçekti..." diye mırıldandı. Başparmağının etli kısmını anahtarın küt çıkıntılarına ve o ters V biçimi ilkel çentiklerine sürdü. Üçüncü çentiğin ucundaki s biçimi hafif kıvrımlardan kaydırdı. Sonra anahtarı pantolonunun derin sağ ön cebine koydu ve topallayarak tekrar tahta perdeye doğru gitti.</p><p class="calibre9">Tahta perdeye vanp tam onu aşacağı sırada aklına korkunç bir şey geldi. Gül! Ya biri buraya gelip onu koparırsa? Çocuk, dehşetle inledi. Döndü ve yaklaşık bir dakika sonra gözleri onu seçebildi. Gül artık komşu bir binanın gölgesinde kalıyordu. Loşlukta, küçücük, pembe bir şekil. Savunmasız, güzel ve yalnız.</p><p class="calibre9">Onu bırakamam. Gülü korumam gerekiyor.</p><p class="calibre9">Ama Jake'in kafasının içinde bir ses konuşmaya başladı. Bu o acayip, öbür yaşamında Durak yerinde karşılaştığı adamın sesiydi. "Onu hiç kimse koparmayacak. Ya da herhangi bir yabancı, onu kendi bulanık gözleri güzelligin görüntüsüne dayanamadığı için ayaklarının altında ezemeyecek. Tehlike bu değil! Gül kendini böyle şeylere karşı koruyabilir."</p><p class="calibre9">Jake müthiş rahatladı.</p><p class="calibre9">O hayali sese, "Buraya tekrar gelip ona bakabilir miyim?" diye sordu. "Keyfim yokken? Ya da o sesler kafamda belirip tekrar tartışmaya başladıkları zaman? Buraya gelip ona bakar ve biraz olsun huzura kavuşabilir miyim?"</p><p class="calibre9">Ses cevap vermedi. Jake birkaç dakika etrafı dinledikten sonra artık konuşmayacağına karar verdi. Çuf Çuf Charlie'yle bilmece kitabını pantolonunun beline soktu. Pantolonu tozlanmış ve üzerine dikenler yapışmıştı. Tahta perdenin kenarını tutup üzerinden aşarak İkinci Caddenin kaldırımına atladı. Sağlam ayağının üstüne düşmeye dikkat etmişti.</p><p class="calibre9">Herkes artık evine gittiği için caddede hem yaya, hem de araç trafiği iyice artmıştı. Oradan geçen birkaç kişi bleyzırı yırtılmış, pantolonuna sokmadığı gömleğinin etekleri tahta perdenin üzerinden atlarken uçuşan kirli çocuğa baktılar. Ama en fazla birkaç kişi. New York'lular tuhaf şeyler yapan insanları görmeye alışıktılar.</p><p class="calibre9">Jake bir an kaldırımda durdu. Kendini bir şey kaybetmiş gibi hissediyordu. Ama başka bir şeyin daha farkındaydı. O tartışan sesler hâlâ dönmemişlerdi. Hiç olmazsa bu da bir şeydi.</p><p class="calibre9">Tahta perdeye baktı. Sprey boyayla yazılmış uydurma şiir ona doğru sıçradı sanki. Belki de bunun nedeni boyanın gülün renginde olmasıydı.</p><p class="calibre9">Jake, "O koskocaman KAPLUMBAĞA'ya bak," diye mırıldandı. "Kabuğunun üzerinde dünyayı taşıyor." Titredi. "Ne biçim bir gün oldu bu! Tanrım!"</p><p class="calibre9">Dönüp eve doğru topallaya topallaya yürümeye başladı.</p><p class="calibre9">Herhalde kapıcı Jake lobiye girer girmez yukarıya haber vermişti. Çünkü asansörün kapılan beşinci katta açıldığı zaman çocuğun babası orada bekliyordu. Elmer Chambers soluk bir blucin ve boyunu bir yetmiş beşten seksene çıkaran kovboy çizmeleri giymişti. Kısa saçları dimdikti. Jake bildi bileli babası her zaman müthiş bir şok geçirmiş gibi görünürdü. Asansörden iner inmez, Chambers onu kolundan yakaladı.</p><p class="calibre9">"Şu haline bak!" Çocuğu tepeden tırnağa kadar süzdü. Onun kirli yüzüne, ellerine, yanağı ve şakağında kuruyan kanlara, tozlu pantolonuna, yırtık bleyzırına ve kravatına acayip bir klips gibi takılmış olan dikene baktı. "Gir içeri! Hangi cehennemdeydin? Annen neredeyse o kahrolasıca aklını kaçıracak?"</p><p class="calibre9">Jake'e konuşma fırsatı vermeden onu dairenin kapısından içeri sürükledi. Çocuk, Greta Shaw'un yemek odasıyla mutfağın arasındaki kemerin altında durduğunu gördü. Kadın ona gizli bir merhametle bakıyordu. Sonra 'Beyin' gözü ona ilişmeden ortadan kayboldu.</p><p class="calibre9">Jake'in annesi salıncaklı sandalyesinde otururken oğlunu görünce ayağa kalktı. Ama öyle hızla değil. Jake'i bir yandan azarlayıp, bir yandan da öpücük yağmuruna tutmak için holde ileri de atılmadı. Annesi ona doğru gelirken çocuk kadının gözlerine baktı. Ve onun öğleden beri en aşağı üç Valium almış olduğunu anladı. Belki de dört. Hem annesi, hem de babası, kimyasal yoldan daha iyi yaşanılacağına kesinlikle inanıyorlardı.</p><p class="calibre9">"Şakağın kanıyor? Neredeydin?" Kadın bu sözleri, Vassar Üniversitesine özgü, kültürlü sesiyle sordu. Bazı heceleri uzatıyordu. Sanki basit bir trafik kazasına uğramış bir ahbabını karşılamaktaydı.</p><p class="calibre9">Jake, "Dışarıdaydım," dedi.</p><p class="calibre9">Babası onu şiddetle sarstı. Çocuk buna hazır değildi. Sendeledi ve bileğini burktuğu ayağının üzerine bastı. Jake artan müthiş can acısı yüzünden öfkelendi. Aslında babasının geride o çılgın kompozisyonunu bırakarak okuldan kaçtığı için sinirlendiğini sanmıyordu. Elmer oğlunun onun programı aksatma cüretini göstermesine kızmıştı.</p><p class="calibre9">Jake yaşamı boyunca bu ana kadar babası hakkında üç şey hissetmişti: hayret, korku ve bir tür karmaşık, zayıf bir sevgi. Şimdi ortaya dördüncü ve beşinci duygular da çıkmıştı. Bunlardan biri öfke, diğeri de tiksintiydi. Bu kötü duygulara garip bir özlem de karışıyordu. İçindeki en etkili şeydi bu. Başka şeylerin arasından bir duman gibi geçiyordu. Jake babasının kızarmış yüzüne karmakarışık saçlarına baktı ve, keşke şimdi o boş arsada olsaydım, diye düşündü. Güle baksaydım ve koroyu dinleseydim... Burası benim yerim değil... Artık değil. Yapmam gereken bir iş var. Onun ne olduğunu bir bilebilseydim... Sonra babasına, "Kolumu bırak," dedi.</p><p class="calibre9">"Sen bana ne dedin bakayım?" Babasının mavi gözleri irileşmişti. Bu gece çok kanlıydı gözleri. Jake onun o sihirli tozundan fazlaca aldığını düşündü. Herhalde babasına karşı gelmek için uygun bir an değildi ama yine de ona karşı gelmek niyetinde olduğunu anladı. Bu akşam, sadist bir kedinin dişleri arasındaki bir fare gibi sarsılmak niyetinde değildi. Bu gece olamazdı. Belki asla olmamalıydı. Çocuk birdenbire öfkesinin çoğunun basit bir nedeni olduğunu anladı. Annesiyle babasına olanları anlatamazdı. Hâlâ sürmekte olan olayları. Onlar bütün kapıları kapatmışlardı.</p><p class="calibre9">Jake, kendi kendine, ama benim anahtarım var, diyerek pantolonunun kumaşının altından onu yokladı. Sonra o tuhaf şiirin gerisini hatırladı. "Eğer koşup oynamak istiyorsan, Bugün IŞIN'ı izleyip gel!" Çocuk, "Kolumu bırakmam söyledim," dedi. "Bileğim burkuldu ve sen onu daha çok sızlatıyorsun..."</p><p class="calibre9">"Bileğinden başka yerleri de sızlatacağım. Eğer..." Jake'in vücuduna ani bir güç yayıldı sanki. Babasının omzunun hemen aşağısında, kolunu kavramış olan elini tuttuğu gibi şiddetle itti. Elmer'in ağzı bir karış açık kalmıştı.</p><p class="calibre9">Jake, "Ben senin yanında çalışmıyorum," dedi. "Ben senin oğlunum. Bunu hatırlıyor musun? Unuttuysan, yazı masasının üstünde duran fotoğrafa bir bak."</p><p class="calibre9">Babası iki ölçü şaşkınlık ve bir ölçü öfkeyle dudaklarını gererken ustalıkla kron takılmış dişleri ortaya çıktı. "Benimle böyle konuşamazsın, ahbap. Nerede senin saygın?"</p><p class="calibre9">"Bilmiyorum. Belki eve gelirken yolda kaybettim."</p><p class="calibre9">"Bütün günü izin almadan bir yerlerde geçiliyorsun, sonra da burada durmuş, terbiyesizce, saygısızca..."</p><p class="calibre9">Jake'in annesi, "Susun!" diye bağırdı. "İkiniz de susun!" Sisteminde dolaşıp duran sakinleştirici ilaca rağmen neredeyse ağlayacak gibi görünüyordu.</p><p class="calibre9">Jake'in babası çocuğun kolunu tekrar tutmak için uzandı ve sonra vazgeçti. Bunun nedeni çocuğun bir dakika önce elini şaşılacak bir güçle itmesi olabilirdi. Ya da Jake'in gözlerindeki ifade. "Nerede olduğunu bilmek istiyorum."</p><p class="calibre9">"Söyledim ya dışarıdaydım. Ve bu konuda bütün söyleyeceğim bu kadar."</p><p class="calibre9">"Kahretsin! Okul müdürün telefon etti. Fransızca öğretmenin kalkıp buraya kadar geldi. İkisinin de sana soracak beaucoup sorusu var. Benim de öyle. Ve ben cevap vermeni istiyorum."</p><p class="calibre9">Jake'in annesi, "Elbisen kirlenmiş," dedi. Sonra da çekine çekine ekledi. "Biri saldırıp paralarını mı çaldı, Johnny? Okuldan kaçtın ve soyuldun mu?"</p><p class="calibre9">Elmer Chambers öfkeyle homurdandı. "Tabii ki soyulmadı. Saati kolunda değil mi?"</p><p class="calibre9">"Ama şakağında kan var."</p><p class="calibre9">"Endişelenme, anne. Sadece başımı vurdum."</p><p class="calibre9">"Ama..."</p><p class="calibre9">"Ben gidip yatacağım. Çok çok yorgunum. Bu olayı sabah konuşmak isterseniz, tamam. Belki o zaman olaydan bir anlam da çıkarabiliriz. Ama şimdilik söyleyecek hiçbir sözüm yok."</p><p class="calibre9">Babası çocuğun peşinden bir adım atarak ona doğru uzandı.</p><p class="calibre9">"Yapma, Elmer!" Jake'in annesinin sesi neredeyse bir çığlığa dönüşecekti.</p><p class="calibre9">Chambers kadına aldırmadı. Jake'i bleyzırının arkasından yakaladı. "Öyle dönüp gitmek yok..." diye başladı. Çocuk hızla dönerken bleyzır adamın elinden kurtuldu. Gerilmiş olan sağ koltukaltının dikişleri mırıltıyı andıran bir sesle söküldü.</p><p class="calibre9"> Elmer oğlunun alev alev yanan gözlerini görünce geriledi. Yüzündeki öfkeyi dehşete benzeyen başka bir duygu sildi. Bu bir benzetme değildi. Jake'in gözleri gerçekten alev almış gibi gözüküyordu. Annesi fısıltıya benzer bir şekilde bağırdı ve elini ağzına kapattı. İki uzun adım atarak sendeleye sendeleye geriledi. Hafif bir gürültüyle salıncaklı sandalyesine çöktü. Jake, "Yakamı... bırak," dedi.</p><p class="calibre9">Babası, "Sana ne oldu?" diye sordu. Bu sefer sesi hemen hemen yakınırmış gibiydi. "Kahretsin! Ne oldu sana? Sınavların ilk günü kimseye bir şey söylemeden okuldan kaçıyorsun, sonra tepeden tırnağa kadar pislenmiş bir halde dönüyorsun... Ve çıldırmış gibi davranıyorsun."</p><p class="calibre9">Eh, işte babası o sözleri söylemişti. "Çıldırmış gibi davranıyorsun!" Jake üç hafta önce sesler kafasının içinde konuşmaya başladıklarından beri bundan korkmuştu. Ama her şey açığa çıkmıştı artık ve pek de korkmadığını anlıyordu. Belki de bunun nedeni sorunu kendince çözmüş olmasıydı. Evet, ona bir şeyler olmuştu. Hâlâ oluyordu. Ama hayır... Jake çıldırmamıştı. Hiç olmazsa şimdilik.</p><p class="calibre9">Çocuk, "Bunu yarın sabah konuşuruz," diye tekrarlayarak yemek odasında ilerledi. Babası bu sefer onu durdurmaya kalkışmadı. Tam hole çıkacağı sırada annesinin endişeli sesini duyarak durakladı. "Johnny... iyi misin?"</p><p class="calibre9">Çocuk ona ne cevap verecekti? "Evet mi? Hayır mı?" Yoksa ikisi birden mi? Ama zihnindeki o sesler susmuşlardı. Bu da bir şey sayılırdı. Hatta çok şey sayılırdı.</p><p class="calibre9">Jake sonunda, "Daha iyiyim," dedi. Odasına giderek kapıyı kesin bir tavırla kapattı. Kapının kendisiyle yuvarlak dünya arasına girip kesin bir sesle kapanması onu müthiş rahatlattı.</p><p class="calibre5" style="margin:0pt; border:0pt; height:1em"> </p><p class="calibre9">Jake bir süre kapıda durarak etrafı dinledi. Annesinin sesi sadece bir mırıltı gibiydi. Babasınınkiyse biraz daha yüksek.</p><p class="calibre9">Annesi kan ve doktorla ilgili bir şey söylüyordu.</p><p class="calibre9">Babası, "Çocuğun bir şeyi yok," dedi. "Sadece ileri geri konuştu. Ben bu sorunu çözeceğim."</p><p class="calibre9">Annesi ondan sakin olmasını istedi.</p><p class="calibre9">Babası, "Ben sakinim," dedi.</p><p class="calibre9">Annesi de...</p><p class="calibre9">Annesi dedi ki, babası dedi ki, dırdır dır vır vır vır. Jake onları hâlâ seviyordu. Hiç olmazsa sevdiğinden emindi. Ama diğer şeyler olmuştu. Ve o yüzden tekrar bir şeyler olması da gerekiyordu.</p><p class="calibre9">Neden? Çünkü gülde bir gariplik vardı. Ve çünkü koşup oynamak istiyordu... Ve onun Durak yerinin yukarısındaki kadar mavi olan gözlerini görmeyi arzuluyordu.</p><p class="calibre9">Jake bleyzırını çıkarırken ağır ağır yazı masasına gitti. Ceket pek giyilecek halde değildi artık. Bir kolu neredeyse tümüyle sökülmüştü. Astar havası kesilmiş bir yelken gibi sarkıyordu. Çocuk bleyzırı bir iskemlenin arkasına astı ve sonra oturarak kitapları masaya koydu. Son on gündür doğru dürüst uyuyamıyordu. Ama bu gece mışıl mışıl uyuyacağından emindi. Şimdiye kadar kendini hiç böylesine yorgun hissetmemişti. Belki de böylelikle sabah uyandığı zaman ne yapması gerektiğini anlayacaktı.</p><p class="calibre9">Kapıya hafifçe vuruldu. Jake dikkatle o tarafa doğru döndü.</p><p class="calibre9">"Ben, Bayan Shaw, John. Bir dakika gelebilir miyim?"</p><p class="calibre9">Çocuk gülümsedi. Bayan Shaw... tabii o gelmişti! Annesiyle babası onu aracı olarak seçmişlerdi. Belki de 'çevirmen' sözcüğü daha uygundu.</p><p class="calibre9">Herhalde annesi, "Sen gidip onunla konuş," demişti. "Johny sana ne derdi olduğunu söyler. Ben onun annesiyim. Bu, durmadan burnu akan, gözleri kanlı adam da babası. Sen sadece hizmetçisin. Belki oğlumuz bize söylemediklerini sana açar. Çünkü, sen onu ikimizden daha fazla görüyordun. Belki onun dilini daha iyi anlarsın."</p><p class="calibre9">Jake, Bayan Shaw'un elinde de bir tepsi olmalı, diye düşündü.</p><p class="calibre9">Gerçekten de kadın bir tepsi getirmişti. Ona iki sandviç, bir dilim elmalı tatlı ve bir bardak çikolatalı süt koymuştu. Bayan Shaw, Jake'e hafif bir endişeyle bakıyordu. Sanki çocuğun atılıp kendisini ısırmasından korkuyordu. Jake kadının omzunun üzerinden baktı. Ama annesiyle babası görünürlerde yoktu. Aslında onların oturma odasında merakla etrafı dinlediklerinden emindi.</p><p class="calibre9">Bayan Shaw, "Yiyecek bir şeyler isteyeceğini düşündüm," dedi.</p><p class="calibre9">"Evet. Sağol." Doğrusu Jake açlıktan ölüyordu. Kahvaltıdan sonra hiçbir şey yememişti. Yana çekildi ve hizmetçi içeri girdi. Jake'in önünden geçerken ona yine endişeyle bakmıştı. Sonra da tepsiyi yazı masasına koydu.</p><p class="calibre9">ÇufÇuf Charlie'yi alarak, "Ah, şuna bak," dedi. "Küçük bir kızken bende de vardı bu kitaptan. Bugün mü aldın, Johnny?"</p><p class="calibre9">"Evet. Annemle babam senden bugün neler karıştırdığımı öğrenmemi mi istediler?"</p><p class="calibre9">Kadın başını salladı. Ne rol yapıyor, ne de yalan söylemeye kalkıyordu. Bu da sadece bir işti. Çöp tenekesini dışarı çıkarmak gibi bir şey. Bayan Shaw'un yüzünde, "İstersen bana söyleyebilirsin, Johnny," dermiş gibi bir ifade belirdi. "Ya da dilini tutabilirsin. Seni severim, Johnny ama aslında bu benim için önemli değil. Ben sadece burada çalışıyorum. Ve eve gitme zamanım da çoktan geçti."</p><p class="calibre9">Jake kadının suratındaki ifade yüzünden alınmadı. Tersine bu çocuğu daha da sakinleştirdi. Bayan Shaw da tam bir dost sayılmayacak kadar tanıdıktı... Ama Jake onun kendisine okuldaki arkadaşlarından biraz daha yakın olduğunu düşünüyordu. Şimdi de yine annesiyle babasından daha yakındı ona. Bayan Shaw hiç olmazsa dürüsttü. Üçkâğıda kalkışmıyor, ayın sonunda hesabı açıklıyordu. Ve sandviç yaparken ekmeklerin kabuğunu her zaman çıkarıyordu.</p><p class="calibre9">Jake bir sandviç alıp koca bir lokma kopardı. Salam ve peynir. En sevdiği şeylerdi bunlar. Bu da yine Bayan Shaw'un lehinde bir noktaydı. Jake'in sevdiği şeylerin hepsini biliyordu. Annesi hâlâ onun haşlanmış mısırdan hoşlandığını ve Brüksel lahanasından da nefret ettiğini sanıyordu.</p><p class="calibre9">Jake, "Lütfen onlara iyi olduğumu söyle," dedi. "Babama da ona terbiyesizce davrandığım için üzüldüğümü anlat." Aslında üzüldüğü yoktu. Ama babasının bütün istediği ondan özür dilenmesiydi. Bayan Shaw bunu ona aktarır aktarmaz Elmer Chambers rahatlayacak ve kendi kendine o eski yalanı tekrarlayacaktı. Babalık görevini yerine getirmişti ve her şey yolundaydı. Her şey yolundaydı. Her şey iyiydi.</p><p class="calibre9">Jake lokmasını çiğneyerek konuşmasını sürdürdü. "Sınavlar için çok fazla çalıştım. Galiba bu sabah bunun acısı çıktı. Sanki dondum. Okuldan çıkıp gitmezsem boğulacağımı sandım." Alnındaki kurumuş kana dokundu. "Buna gelince... Lütfen anneme bunun hiç önemli olmadığını söyle. Kimse bana saldırıp paramı çalmadı. Budalaca bir kazaydı sadece. Hamalın biri elarabasını iterken ben ona çarptım. Bu çizik hiç önemli değil. Öyle çift gördüğüm filan da yok. Hatta artık başım bile ağamıyor."</p><p class="calibre9">Bayan Shaw başını salladı. "Neler olduğunu anlıyorum. Öyle önemli bir okul, dersler. Biraz sarsıldın. Bunda utanılacak bir şey yok, Johnny. Ama şu son birkaç hafta hiç kendinde değildin."</p><p class="calibre9">"Artık düzeleceğim sanırım. Belki size İngilizce Kompozisyonu düzeltmem gerekecek ama..."</p><p class="calibre9">"Ah!" Bayan Shaw'un suratında hayret dolu bir ifade belirdi. "Az kalsın unutuyordum! Fransızca öğretmenin senin için bir şey bıraktı. Hemen getireyim."</p><p class="calibre9">Hizmetçi odadan çıktı. Jake gerçekten iyi bir adam olan Bay Bissette'i fazla üzmemiş olduğunu umuyordu. Ama öğretmenin kalkıp gelmesinden adamın üzülmüş olduğu anlaşılıyordu. Jake, Piper Okulu öğretmenlerinin böyle bir şeyi pek sık yapmadıklarını düşündü. Bay Bissette ona ne bırakmıştı acaba? Herhalde okulun pedagogu Bay Hotchkiss'le konuşması için bir çağrı. Sabah olsa bu düşünce çocuğu korkuturdu. Ama bu gece değil.</p><p class="calibre9">Bu gece sanki önemli olan sadece güldü.</p><p class="calibre9">Jake ikinci sandviçi atıştırmaya başladı. Bayan Shaw kapıyı açık bıraktığı için onun anne ve babasıyla konuştuğunu duyuyordu. İkisi de daha sakinleşmiş gibiydiler. Jake sütünü içti. Sonra da içinde elma tatlısı bulunan tabağı kaparcasına aldı. Bayan Shaw birkaç dakika sonra döndüğünde elinde o tanıdık mavi dosya vardı.</p><p class="calibre9"> Jake o zaman korkularından tamamiyle kurtulmamış olduğunu anladı. Tabii artık herkes durumu şimdiye kadar öğrenmişti. Hem öğretmenler, hem de öğrenciler. Bu konuda bir şey yapılamayacak kadar geçti şimdi. Ancak bu Jake'in hepsinin de kaçırmış olduğunu bilmelerinden hoşlandığı anlamına gelmiyordu. Onların kendisinden söz ettiklerinden de.</p><p class="calibre9">Dosyanın önüne ataşla küçük bir zarf iliştirilmişti. Jake zarfı aldı. Açarken başını kaldırarak Bayan Shaw'a baktı. "Bizimkiler şimdi ne alemdeler?" diye sordu.</p><p class="calibre9">Kadın hafifçe gülerek, "Baban sana Sınav Ateşine yakalanmış olduğunu ona neden söylemediğini sormamı istedi. Çocukken o da bir iki kere aynı illete tutulmuş." dedi.</p><p class="calibre9">Bu sözler Jake'in ilgisini çekti. Babası, "Biliyor musun, ben çocukken..." diye başlayan sözler söylemez, anılarını anlatmazdı... Jake babasını Kötü Bir Sınav Ateşine yakalanmış bir çocuk olarak hayal etmeye çalıştı ama pek başaramadı. Ancak gözlerinin önünde kavgacı, kötü bir cücenin hayali belirdi. Piper tişörtlü, elde yapılmış kovboy çizmeleri giymiş bir cüce. Saçları alnından dimdik yükseliyordu. Not, Bay Bissette'dendi.</p><p class="calibre5" style="margin:0pt; border:0pt; height:1em"> </p><p class="calibre9"><span class="italic">"Sevgili John,</span></p><p class="calibre9"><span class="italic">Bonnie Avery bana okuldan erken ayrıldığını</span>
<span class="italic">söyledi. Senin için çok çok endişeleniyor. Ben de öyle. Oysa ikimiz de daha önce böyle</span>
<span class="italic">şeyler gördük. Özellikle Sınav Haftası</span>
<span class="italic">sırasında. Yarın ilk iş</span>
<span class="italic">gelip beni gör, olur mu? Karşılaştığın sorunlar çözümlenebilir. Sınavlar yüzünden kendini baskı</span>
<span class="italic">altında hissediyorsan bu ertelenebilir. Böyle</span>
<span class="italic">şeylerin her zaman olduğunu tekrarlamak istiyorum. Bizi asıl ilgilendiren senin sağlığın.</span>
<span class="italic">İstersen beni bu akşam da arayabilirsin. Telefonum 555-7661. Gece yarısına kadar yatmayacağım.</span></p><p class="calibre9"><span class="italic">Hepimizin seni çok sevdiğini ve senin tarafından olduğumuzu unutma.</span></p><p class="calibre9"><span class="italic">A votre sante. Len Bissette."</span></p><p class="calibre5" style="margin:0pt; border:0pt; height:1em"> </p><p class="calibre9">Jake'in içinden ağlamak geliyordu. Endişe açıklanmıştı. Bu da harika bir şeydi. Ama başka şeyler de vardı notta. Açıklanmayan şeyler. Onlar daha da harikaydı. Dostluk, ilgi, (ne kadar yanlış olursa olsun) anlama ve teselli etme çabası.</p><p class="calibre9">Bay Bissette mektubun altına küçük bir ok işareti yapmıştı. Jake kâğıdı çevirdi. Orada bir iki satır vardı:</p><p class="calibre9">"Aklıma gelmişken. Bonnie Avery bunu sana yollamamı istedi, seni kutlarım."</p><p class="calibre9">Kutlamak mı? Kahretsin! Bu ne anlama geliyordu.</p><p class="calibre9">Dosyayı açtı. Jake'in Son Kompozisyonunun birinci sayfasına ataşla bir kâğıt iliştirilmişti. Bunun yukarısında, "Bonita Avery'nin Masasından" yazılıydı. Jake kadının dolmakalemle, sivri sivri harflerle yazdıklarını gitgide artan bir şaşkınlıkla okudu.</p><p class="calibre9"><span class="italic">"John,</span></p><p class="calibre9"><span class="italic">Leonard herhalde hepimizin duyduğu endişeyi açıklayacak. O bu konuda çok başarılıdır. Onun için izin verirsen ben senin Son Kompozisyonunun üzerinde duracağım. Boş</span>
<span class="italic">olduğum saatte onu okuyup değerlendirdim. Bu insanı</span>
<span class="italic">sersemletecek kadar orijinal bir</span>
<span class="italic">şey.</span>
<span class="italic">Şu son birkaç yıldır okuduğum öğrenci yazılarının hepsinden çok üstün. 'Ve bu gerçek...' cümlesini azar azar arttırarak tekrar tekrar kullanman harika. Tabii bu tür tekrarlamalar aslında sadece bir oyundur. Ancak kompozisyonun gerçek değeri onun sembolik niteliğinde. Bu önce başsayfadaki tren ve kapı</span>
<span class="italic">resimleriyle ifade ediliyor. Sonra kompozisyonda olağanüstü bir biçimde sürdürülüyor. Ve bu 'Kara Kule'nin resmiyle mantıklı</span>
<span class="italic">sonuca erişiyor. Bunun sıradan hırsların sadece sahte değil, aynı</span>
<span class="italic">zamanda tehlikeli olduklarını</span>
<span class="italic">açıklamak için yaptığını</span>
<span class="italic">anlıyorum.</span></p><p class="calibre9"><span class="italic">Tabii bütün sembolizmi anladığımı</span>
<span class="italic">iddia edemem. (Örneğin 'Gölgelerin Hanımı', 'Silahşor.') Ancak senin, kendinin, 'Mahkûm,' eğitim sisteminin de 'Konuşan</span>
<span class="italic">İblis' olduğu çok belli. 'Roland' ve 'Silahşor' aynı</span>
<span class="italic">otorite figürleri olabilirler mi? Baban örneğin. Bu olasılık beni öylesine etkiledi ki, dosyanı</span>
<span class="italic">açıp babanın adına baktım ve isminin 'Elmer' olduğunu gördüm. Ama göbek adının R. harfiyle başladığını</span>
<span class="italic">da fark ettim.</span></p><p class="calibre9"><span class="italic">Bunu son derecede çekici buluyorum. Yoksa bu da bir çifte sembol mü? Kaynağı</span>
<span class="italic">hem baban, hem de Robert Browning'in Childe Roland to the Dark Tower Came eseri mi? Öğrencilerin çoğuna böyle bir soru sormam. Ama tabii senin ne çok kitap okuduğunu biliyorum.</span></p><p class="calibre9"><span class="italic">Her neyse. Kompozisyonundan çok etkilendim. Çoğu zaman daha genç öğrencileri</span>
<span class="italic">şu 'bilinç-akımı' diye tanımlanan yazı</span>
<span class="italic">tarzı</span>
<span class="italic">çeker ancak bu türü ender olarak kavrayıp sindirebilirler. Sen bu tarzla sembolik dili birbirine büyük bir başarıyla karıştırmışsın. Aferin!</span></p><p class="calibre9"><span class="italic">Kendini toplar toplamaz bana uğra. Seninle bu yazının gelecek yılki öğrenci edebiyat dergisinin birinci sayısında basılması</span>
<span class="italic">olasılığını</span>
<span class="italic">konuşmak istiyorum.</span></p><p class="calibre9"><span class="italic">B. Avery."</span></p><p class="calibre9">"Not: Belki bugün beklenmeyecek kadar zengin olan Son Kompozisyonunu anlayamayacağımdan birdenbire kuşkulandığın için okuldan ayrıldın. O şüphelerini giderebildiğimi umarım."</p><p class="calibre5" style="margin:0pt; border:0pt; height:1em"> </p><p class="calibre9">Jake kâğıdı ataştan çıkardı. Ve o zaman çocuğun insanı sersemletecek kadar orijinal ve çok sembolik Son Kompozisyonunun ön sayfası ortaya çıktı. Bayan Avery ödevlere numara vermek için kullandığı kırmızı kalemle oraya "Aç" yazmış ve etrafına da bir daire çizmişti. Daha altta da üç sözcük vardı. "HARİKA BİR YAZI!!!</p><p class="calibre9">Jake gülmeye başladı.</p><p class="calibre9">Bütün gün, bu uzun, korkutucu, akıl karıştıran, heyecanlandıran, dehşete düşüren, esrarlı gün, hıçkırığa benzeyen, gürültülü kahkahalarla özetlendi. Çocuk iskemlesine yığılıp, başını arkaya atarak ellerini karnına bastırmıştı. Gözyaşları yüzünden akıyordu. Jake sesi kısılıncaya kadar güldü. Zaman zaman susar gibi oluyor, sonra gözü Bayan Avery'nin iyi niyetli eleştirisindeki bir cümleye takılıyordu. O zaman tekrar katıla katıla gülmeye başlıyordu. Babasının kapıya gelerek, şaşkınlık ve kuşkuyla kendisine baktığını, sonra da başını sallayarak tekrar uzaklaştığını fark bile etmedi.</p><p class="calibre9">Çocuk sonunda Bayan Shaw'un hâlâ karyolasının kenarında oturduğunun farkına vardı. Ona dostça bir tarafsızlık ve hafif bir merakla bakıyordu. Jake konuşmaya çalıştı ama daha başlayamadan kahkahaları yine etrafta çınladı.</p><p class="calibre9">Durmalıyım, diye düşündü. Susmalıyım yoksa bu beni öldürecek. Hastalanıp felç olabilir ya da kalp krizi geçirebilirim.</p><p class="calibre9">Sonra kendi kendine acaba Ms. Avery, Çuu-çuu, çuuu çuw'dan ne anlam çıkardı, diye sordu. Ve tekrar deli gibi gülmeye başladı.</p><p class="calibre9">Sonunda kahkahalar yerini kıkır kıkır gülmelere bırakmaya başladı. Çocuk koluyla gözlerinden akan yaşları silerek, "Çok üzgünüm Bayan Shaw," dedi. "Sadece... şey... Son Kompozisyonuma öğretmen 'Aç' vermiş. Bu çok çok., sembolik... ve... olağanüstü..." Ama cümlesini tamamlayamadı. Tekrar kahkahalar atmaya başlayınca iki büklüm olup elleriyle zonklayan kafasını tuttu.</p><p class="calibre9">Bayan Shaw gülümseyerek ayağa kalktı. "Bu çok güzel, Johnny. Her şeyin böyle güzel sona ermesine seviniyorum. Annenle babanın da sevineceklerinden eminim. Artık çok geç kaldım. Kapıcıdan bana bir taksi çağırmasını isteyeceğim. İyi geceler, güzel uykular."</p><p class="calibre9">Jake kendine zorla hakim oldu. "İyi geceler, Bayan Shaw."</p><p class="calibre9">Ama kadın gider gitmez tekrar gülmeye başladı.</p><p class="calibre9">Ondan sonraki yarım saat içinde annesiyle babası Jake'in odasına sırayla ayrı ayn geldiler. İkisi de gerçekten sakinleşmişlerdi. Jake'in Son Kompozisyonundan Aç almış olması onlan daha da sakinleştirmiş gibiydi. Jake, Fransızca kitabını masasına açmış oturuyordu. Ama aslında kitaba pek bakmamıştı ve bakmaya da niyeti yoktu. Sadece onların gitmesini bekliyordu. Ondan sonra o gün aldığı iki kitabı inceleyecekti. Ona gerçek Son Sınavlar ufkun hemen ötesinde bekliyorlarmış gibi geliyordu. Ve bu sınavları geçmeyi çok istiyordu.</p><p class="calibre9">Jake'in babası onu çeyrek geçe başını kapıdan uzattı. Yani annesinin ne söylediği pek anlaşılmayan konuşmasından yirmi dakika sonra Elmer Chambers'ın bir elinde bir sigara, diğerinde de İskoç viskisi dolu bir bardak vardı. Sadece daha sakin değil, neredeyse sarhoştu da. Jake hemen babasının annesinin Valium'una da el atıp atmadığını düşündü.</p><p class="calibre9">"İyi misin, çocuk?"</p><p class="calibre9">"Evet." Jake yine kendini her zaman kontrol altında tutan o ufak tefek, üstü başı tertemiz çocuktu. Babasına diktiği gözleri alev alev yanmıyordu artık. Donuktu.</p><p class="calibre9">"Daha önce olanlar için üzüldüğümü söylemek istedim." Babası öyle fazla özür dileyen biri değildi. O yüzden şimdi bunu beceriksizce yaparken Jake ona biraz acıdı. "Önemli değil."</p><p class="calibre9">"Zor bir gün." Elmer içki bardağıyla işaret etti. "Neden olanları unutmuyoruz?" Sanki bu müthiş mantıklı fikir aklına yeni gelmiş gibi konuşmuştu.</p><p class="calibre9">"Ben unuttum zaten."</p><p class="calibre9">"İyi." Babası rahatlamış gibiydi. "Artık uyuma zamanın geldi, değil mi? Yarın, bazı şeyleri açıklaman ve sınavlara girmen gerekiyor."</p><p class="calibre9">Jake, "Sanırım," dedi. "Annem iyi mi?"</p><p class="calibre9">"Çok iyi. Çok iyi. Ben çalışma odasına gidiyorum. Bu gece dosyalarla uğraşmam gerekiyor."</p><p class="calibre9">"Baba?"</p><p class="calibre9">Elmer dikkatle dönüp Jake'e baktı. "Senin göbek adın nedir?"</p><p class="calibre9">Elmer Chambers'ın yüzündeki ifade çocuğun Son Kompozisyonundan aldığı nota baktığını ama Ms. Avery'nin eleştirisini okuma zahmetine girmediğini açıkladı. "Benim göbek adım yok. Bu sadece bir başharf. Harry S. Truroan gibi. Sadece benimki R. Bu nereden aklına geldi?"</p><p class="calibre9">Jake, "Sadece merak ettim," dedi.</p><p class="calibre9">Babası odadan çıkıncaya kadar kendini tutmayı başardı... Ama kapı kapanır kapanmaz karyolasına koştu. İkinci bir kahkaha krizi başlamıştı. Bu çılgınca gülüşünün duyulmaması için yüzünü yastığına gömdü.</p><p class="calibre9">Jake arada sırada gırtlağından hafif bir kahkaha yükseliyorsa da artık gülme krizinin geçtiğine karar verdi. Çocuk babasının sigaraları, İskoç viskisi, kâğıtları ve beyaz toz dolu küçük şişesiyle çalışma odasına kilitlendiğine emin olduktan sonra tekrar yazı masasına gitti. Oradaki lambayı yakarak Çuf Çuf Charlie' yi açtı. Telif haklarının yazılı olduğu sayfaya bir göz attı. Kitap ilk 1942'de basılmıştı. Çocuğun elindekiyse dördüncü baskıydı. Kitabın sonuna baktı ama romanın yazan Beryl Evans konusunda hiçbir bilgi bulamadı.</p><p class="calibre9">Tekrar başa dönerek, buharlı lokomotifin sürücü bölümünde gülümseyerek oturan sarı saçlı adamın resmine baktı. Onun gururlu gülümsemesini de inceledikten sonra okumaya başladı.</p><p class="calibre9">Bob Brooks, Orta-Dünya Demiryolu Şirketinin, St. Louis'le Topeka arasında işleyen treninde makinist olarak çalışıyordu. Orta-Demiryolu Şirketinde çalışan gelmiş geçmiş makinistlerin en iyisiydi Bob. Charlie de trenlerin en iyisi!</p><p class="calibre9">Charlie bir 402 Big Boy Buharlı Lokomotifti. Ve Makinist Bob da sürücü yerinde oturarak düdük çalmasına izin verilen tek insan. Herkes Charlie'nin "VOOOO-OOO" diye öten düdüğünü tanırdı. Düdüğün dümdüz uzanan Kansas kırlarında yankılandığını duydukları zaman da, "İşte Charlie'yle Makinist Bob gidiyor," diyorlardı. "St. Louis'le Topeka arasındaki en hızlı takım."</p><p class="calibre9">Kız ve erkek çocuklar Charlie'yle Makinist Bob'un geçişini seyretmek için bahçelerine fırlıyorlardı. Makinist Bob o zaman gülümsüyor ve el sallıyordu. Çocuklar da gülümseyip, el sallayarak karşılık veriyorlardı.</p><p class="calibre9">Makinist Bob'un kendinden başka kimsenin bilmediği bir sırrı vardı. Aslında Çuf Çuf Charlie canlıydı. Gerçekten canlıydı. Bir gün Topeka'dan St. Louis'e giderlerken Makinist Bob birinin, alçak ve sert bir sesle, şarkı söylediğini duydu.</p><p class="calibre9">Sert sert, "Sürücü yerinde benden başka kim var?" dedi.</p><p class="calibre9">Jake, "Sen bir psikiyatriste gitmelisin, Makinist Bob," diye mırıldanarak sayfayı çevirdi. Burada bir resim vardı. Bob, Çuf Çuf'un otomatik fırınının altına bakmak için eğilmişti. Jake, Bob, kaçak yolcular olup olmadığına bakarken, diye düşündü. Treni kim sürüyor? İneklere (ve tabii kız ve erkek çocuklara) kim çarpmamaya çalışıyor? Beryl Evans'ın trenler konusunda fazla bilgisi olmadığı anlaşılıyordu.</p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Hafif, sert bir ses, "Endişelenme," dedi. "Sadece ben varım."</span></p><p class="calibre9"><span class="italic">Makinist Bob, " 'Ben'de kimmiş?" diye sordu. En gür, en kaba sesiyle konuşmuştu. Çünkü hâlâ birinin kendisine bir oyun oynadığını</span>
<span class="italic">sanıyordu.</span></p><p class="calibre9"><span class="italic">O hafif, sert ses, "Charlie," dedi.</span></p><p class="calibre9"><span class="italic">Makinist Bob alayla güldü. "Hah hah hay! Trenler konuşamaz! Belki fazla bilgili sayılmam ama bunu biliyorum! Sen Charlie'ysen o zaman düdüğünü de kendin çalabilirsin sanırım!"</span></p><p class="calibre9"><span class="italic">O hafif, sert ses, "Tabii," dedi. Sonra düdüğün o yüksek sesi duyuldu ve bu Missouri ovalarında yankılandı.</span></p><p class="calibre9"><span class="italic">Makinist Bob, "Tanrım!" diye bağırdı. "Bu gerçekten sensin!"</span></p><p class="calibre9"><span class="italic">Çuf Çuf Charlie, "Sana söyledim," dedi.</span></p><p class="calibre9"><span class="italic">Makinist Bob sordu. "Neden canlı</span>
<span class="italic">olduğunu daha önce anlayamadım? Niçin benimle daha önce konuşmadın?"</span></p><p class="calibre9"><span class="italic">Charlie o zaman o hafif ve sert sesiyle Makinist Bob'a</span>
<span class="italic">şu</span>
<span class="italic">şarkıyı</span>
<span class="italic">söyledi:</span></p><p class="calibre9"><span class="italic">"Bana gülünç sorular sorma Ben gülünç oyunlar oynamam. Ben basit bir çuf-çuf trenim Ve her zaman öyle kalacağım.</span></p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Ben sadece mavi gökyüzünün altında</span></p><p class="calibre9"><span class="italic">Hızla gitmeyi</span></p><p class="calibre9"><span class="italic">Öleceğim güne kadar</span></p><p class="calibre9"><span class="italic">Mutlu bir Çuf-Çuf tren olmayı</span>
<span class="italic">istiyorum.</span></p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Makinist Bob, "Yolculuk yaparken benimle biraz daha konuşur musun?" dedi. "Bu hoşuma giderdi."</span></p><p class="calibre9"><span class="italic">Charlie, "Tabii konuşurum," diye cevap verdi. "Seni seviyorum, Makinist Bob."</span></p><p class="calibre9"><span class="italic">VOOO-OOO! Charlie</span>
<span class="italic">şimdiye kadar hiç böylesi yüksek sesle ve ustalıkla ötmemişti. Düdüğü duyan herkes bakmak için evlerinden çıktı.</span></p><p class="calibre5" style="margin:0pt; border:0pt; height:1em"> </p><p class="calibre9"><span class="italic">Bu son sahneyi canlandıran resim kapaktakinin aynıydı. Daha önceki sayfalarda lokomotif oldukça sıradan resimlenmişti. (Kaba saba resimlerdi bunlar. Jake'e ana okulundayken çok sevdiği Mike Mulligan ve Buharlı</span>
<span class="italic">Ekskavatörü kitabını</span>
<span class="italic">hatırlatıyordu.)</span>
<span class="italic">İlk resimlerde lokomotif neşeli görünüyordu. 1940'larda kitabın okuması</span>
<span class="italic">için hazırlandığı</span>
<span class="italic">çocukların onu ilginç bulduklan kesindi. Aslında sonuçta bir makineydi o. Ancak son resimde lokomotifin insani özellikleri vardı. Jake, Charlie'nin gülümsemesine ve hikâyenin fazla</span>
<span class="italic">şirinliğine rağmen buz gibi oldu.</span></p><p class="calibre9"><span class="italic">O tebessüme güvenemiyordu.</span></p><p class="calibre9"><span class="italic">Çocuk, Son Kompozisyonuna dönerek satırları</span>
<span class="italic">gözleriyle araştırdı. "Blaine'in tehlikeli olduğundan eminim," diye okudu. "Ve bu da gerçek."</span></p><p class="calibre9"><span class="italic">Dosyayı</span>
<span class="italic">kapayarak parmaklarını</span>
<span class="italic">birkaç dakika düşünceli düşünceli kapağına vurdu. Sonra tekrar ÇufÇuf Charlie'ye döndü.</span></p><p class="calibre9"><span class="italic">Makinist Bob'la Charlie pek çok mutlu gün geçirip pek çok konudan söz ettiler. Makinist Bob yalnız yaşıyordu. Karısı</span>
<span class="italic">uzun yıllar önce New York'ta öleli beri edindiği ilk gerçek dost Charlie'ydi.</span></p><p class="calibre9"><span class="italic">Sonra günün birinde Charlie'yle Makinist Bob, St. Louis'deki lokomotiflerin durduğu yuvarlak binaya döndüklerinde onun bölmesini yeni bir dizelin kapmış</span>
<span class="italic">olduğunu gördüler. Ne de harika bir dizel lokomotifti bu! 5.000 beygir gücündeydi! Paslanmaz çelik bağlama uçları! New York Eyaletinde Utica'da-Ici Utica Motor Fabrikasından çekme motorlar! Ve tepede, jeneratörün arkasında parlak sarı</span>
<span class="italic">üç radyatör soğutma vantilatörü.</span></p><p class="calibre9"><span class="italic">Makinist Bob endişeli bir sesle, "Ne oluyor?" diye sordu. Ama Charlie en hafif ve en sert sesiyle</span>
<span class="italic">şarkısını</span>
<span class="italic">söyledi.</span></p><p class="calibre9"><span class="italic">"Bana gülünç sorular sorma Ben gülünç oyunlar oynamam. Ben basit bir çuf-çuf trenim Ve her zaman öyle kalacağım.</span></p><p class="calibre9"><span class="italic">Ben sadece mavi gökyüzünün altında</span></p><p class="calibre9"><span class="italic">Hızla gitmeyi</span></p><p class="calibre9"><span class="italic">Öleceğim güne kadar</span></p><p class="calibre9"><span class="italic">Mutlu bir çuf-çuf tren olmayı</span>
<span class="italic">istiyorum."</span></p><p class="calibre9"><span class="italic">Lokomotif deposunun Müdürü Bay Bridggs onların yanına geldi.</span></p><p class="calibre9"><span class="italic">Makinist Bob, "Bu güzel bir dizel lokomotif," dedi. "Ama onu Charlie'nin yerinden çıkarmanız gerekecek, Bay Briggs. Charlie'nin hemen bugün, öğleden sonra yağlanması</span>
<span class="italic">gerekiyor."</span></p><p class="calibre9"><span class="italic">Bay Briggs üzüntüyle, "Charlie'nin artık yağlanmaya hiç ihtiyacı</span>
<span class="italic">olmayacak, Makinist Bob," diye açıkladı. "Bu onun yerine geçecek. Bu yepyeni Burlington Zephyr dizel lokomotifi. Bir.zamanlar Charlie dünyanın en iyi lokomotifiydi. Ama artık eskidi. Kazanı</span>
<span class="italic">da sızıyor. Korkarım Charlie'nin emekliye ayrılma zamanı</span>
<span class="italic">geldi."</span></p><p class="calibre9"><span class="italic">"Saçma!" Makinist Bob'un tepesi fena halde atmıştı. "Charlie hâlâ canlı</span>
<span class="italic">ve güçlü! Orta-Dünya Demiryolu</span>
<span class="italic">Şirketinin merkezine telgraf çekeceğim! Ben, kendim Başkan Bay Raymond Martin'e bir telgraf yollayacağım! Onu tanıyorum. Çünkü bir keresinde bana iyi Hizmet Ödülü vermişti. Törenden sonra da Charlie'yle ben küçük kızını</span>
<span class="italic">gezdirmiştik. Çocuğun düdük kolunu çekmesine izin vermiştim, Charlie de onun için en yüksek sesiyle ötmüştü."</span></p><p class="calibre9"><span class="italic">Bay Briggs, "Çok üzgünüm, Bob," dedi. "Ama yeni dizel lokomotifi Bay Martin kendisi</span>
<span class="italic">ısmarladı."</span></p><p class="calibre9"><span class="italic">Bu doğruydu. Ve böylece ÇufÇuf Charlie Orta-Dünyanın St. Louis'deki tren manevra yerinin en uzaktaki kösesinde, bir yan hatta geçirildi. Artık orada otların arasında paslanacaktı.</span>
<span class="italic">Şimdi St. Louis Topeka hattında Burlington Zephyr'in "HONKK HONKKK"u duyuluyordu. Charlie düdüğünü çalmıyordu artık. Makinist Bob'un bir zamanlar gururla oturduğu yere bir fare ailesi yuva yaptı. Bir kırlangıç ailesi de bacasına. Charlie çok üzgün ve yalnızdı. Çelik rayları, parlak mavi gökleri ve geniş, açıklık yerleri özlüyordu. Bazen, gece geç vakit bütün bunları</span>
<span class="italic">düşünüyor ve gözlerinden kara, yağlı</span>
<span class="italic">yaşlar akıyordu. Bu onun o canım Stratham farlarının paslanmasına neden olmaktaydı. Ama Charlie buna aldırmıyordu. Çünkü artık Stratham farları</span>
<span class="italic">eskimişti ve etraf her zaman karanlıktı.</span></p><p class="calibre9"><span class="italic">Orta-Dünya Demiryolu</span>
<span class="italic">Şirketinin Başkanı</span>
<span class="italic">Bay Martin, bir mektup yazarak Makinist Bob'a yeni Burlington Zephyr'in sürücü yerine geçmesini önerdi. Bay Martin, "O çok güzel bir lokomotif, Makinist Bob," dedi. "Çok canlı</span>
<span class="italic">ve güçlü. Bence onu sürecek tek makinist sen olmalısın! Orta-Dünya için çalışan makinistlerin içinde en iyisi sensin. Ve kızım Susannah, Charlie'nin düdüğünü çalmasına izin verdiğini hiçbir zaman unutmadı."</span></p><p class="calibre9"><span class="italic">Ancak Makinist Bob, Charlie'yi süremeyeceğine göre makinistlik günlerinin sona ermiş</span>
<span class="italic">sayılacağını</span>
<span class="italic">söyledi. "Öyle mükemmel yeni bir dizel lokomotiften anlamam," dedi. "O da beni anlayamaz."</span></p><p class="calibre9"><span class="italic">Ona, St. Louis manevra yerindeki lokomotifleri temizleme görevini verdiler. Ve Makinist Bob, Silici Bob'a dönüştü. Bazen o yeni güzel dizelleri süren diğer makinistler onunla alay ediyorlardı. "Şu ihtiyar budalaya bakın," diyorlardı. "Her</span>
<span class="italic">şeyin geliştiğini anlayamıyor."</span></p><p class="calibre9"><span class="italic">Bazen, Makinist Bob gece geç saatte tren manevra yerinin en uzak köşesine gidiyordu. Çuf Çuf Charlie orada, artık evi halini alan</span>
<span class="italic">ıssız yerde, paslanmış</span>
<span class="italic">rayların üzerinde duruyordu. Tekerleklerine otlar dolanmış, farları</span>
<span class="italic">karanlık ve paslıydı. Makinist Bob her zaman Charlie'yle konuşuyor ama Charlie ona gitgide daha az cevap veriyordu. Pek çok gece hiç konuşmuyordu.</span></p><p class="calibre9"><span class="italic"> Bir gece Makinist Bob'un aklına çok korkunç bir</span>
<span class="italic">şey geldi. "Charlie, sen ölüyor musun?" diye sordu. Charlie en hafif ve sert sesiyle cevap verdi. "Bana gülünç sorular sorma Ben gülünç oyunlar oynamam. Ben basit bir çuf-çuf trenim Ve her zaman öyle kalacağım.</span></p><p class="calibre9"><span class="italic">Ben sadece mavi gökyüzünün altında</span></p><p class="calibre9"><span class="italic">Hızla gitmeyi</span></p><p class="calibre9"><span class="italic">Öleceğim güne kadar</span></p><p class="calibre9"><span class="italic">Mutlu bir çuf-çuf tren olmayı</span>
<span class="italic">istiyorum."</span></p><p class="calibre9"><span class="italic">Jake bu pek ani sayılmayacak olayla ilgili resme uzun bir süre baktı. Belki resim kaba saba çizilmişti ama yine de insana üç mendil</span>
<span class="italic">ıslattıracak gibiydi. Charlie yaşlı, ezilmiş, unutulmuş</span>
<span class="italic">birine benziyordu. Makinist Bob'sa bir dostunu kaybetmiş</span>
<span class="italic">gibi görünüyordu... Hikâyeye göre öyle de olmuştu. Jake bu noktasında bütün Amerika'da çocukların hüngür hüngür ağladıklarını</span>
<span class="italic">hayal edebiliyordu. Çocuklar için yazılmış</span>
<span class="italic">bu tür pek çok hikâye olduğunu düşündü. Bütün duygularınızın üzerine asit püskürten masallar. Ormana atılan Hansel ve Gretel, Bambi'nin bir avcı</span>
<span class="italic">tarafından vurulan annesi, Yaşlı</span>
<span class="italic">Sarının ölmesi. Küçük çocukları</span>
<span class="italic">yaralamak kolaydı. Onları</span>
<span class="italic">ağlatmak. Bir de işin garibi bu özellik pek çok hikayecinin sadist yanlarının uyanmasına neden oluyordu... Anlaşılan aralarında Beryl Evans da vardı.</span></p><p class="calibre9"><span class="italic">Ancak çocuk, Charlie'nin St. Louis'deki Orta-Dünya tren manevra yerinin dibindeki yaban otları</span>
<span class="italic">bürümüş</span>
<span class="italic">çorak topraklara sürülmesine üzülmemiş</span>
<span class="italic">olduğunu fark etti. Tersine. Jake, iyi, diye düşündü. Onun asıl yeri orası, çünkü Charlie tehlikeli. Bırakın orada çürüsün. Gözlerindeki yaşlara da inanmayın. Timsahların da ağladığını</span>
<span class="italic">söylerler.</span></p><p class="calibre9"><span class="italic">Çocuk hikâyenin geri kalan kısmını</span>
<span class="italic">hızla okudu. Tabii mutlulukla sona eriyordu. Ama herhalde çocuklar mutlu sonu unuttuktan çok çok sonra bile "en manevra yerinin dibindeki o çaresizce anı</span>
<span class="italic">hatırlamışlardı.</span></p><p class="calibre9"><span class="italic">Orta-Dünya Demiryolu</span>
<span class="italic">Şirketinin Başkanı</span>
<span class="italic">Bay Martin çalışmaları</span>
<span class="italic">kontrol için St. Louis'e geliyordu. Burlington Zephyr'le Topeka'ya gidecekti. Kızı</span>
<span class="italic">orada ilk piyano konserini veriyordu. Hem de o gün öğleden sonra. Ama Zephyr hareket etmiyordu. Dizel yakıtına su karışmıştı</span>
<span class="italic">galiba.</span></p><p class="calibre9"><span class="italic">(Jake, dizel yakıtına suyu sen mi kattın, Makinist Bob, diye düşündü. Bu işin senin başının altından çıktığından eminim. Seni sinsi köpek!)</span></p><p class="calibre9"><span class="italic">Diğer trenlerse servisteydiler.</span>
<span class="italic">Şimdi ne yapacaklardı?</span></p><p class="calibre9"><span class="italic">Biri Bay Martin'in kolunu çekiştirdi. Silici Bob'du bu. Ama</span>
<span class="italic">şimdi o lokomotifleri temizleyen birine hiç mi hiç benzemiyordu. Yağ</span>
<span class="italic">lekeli tulumunu çıkarmış, yerine bir temizini giymişti. Başında kumaştan eski makinist kasketi vardı.</span></p><p class="calibre9"><span class="italic">"Charlie,</span>
<span class="italic">şurada," dedi. "Şu yan yolda. O sizi Topeka'ya götürür, Bay Martin. Kızınızın resitaline zamanında yetiştirir sizi."</span></p><p class="calibre9"><span class="italic">Bay Briggs burun kıvırdı. "O eski buharlı</span>
<span class="italic">lokomotif mi? Güneş</span>
<span class="italic">batarken Charlie hâlâ Topeka'dan yetmiş</span>
<span class="italic">beş</span>
<span class="italic">kilometre uzakta olur."</span></p><p class="calibre9"><span class="italic">Makinist Bob</span>
<span class="italic">ısrar etti. "Charlie bu işi başarır. Çekecek vagonlar olmadığı</span>
<span class="italic">için kolaylıkla başaracağını</span>
<span class="italic">biliyorum! Anlayacağınız boş</span>
<span class="italic">zamanlarımda onun makinesini ve kazanını</span>
<span class="italic">temizliyordum."</span></p><p class="calibre9"><span class="italic">Bay Martin, "Eh," dedi. "Bir deneyelim bakalım. Susannah'nın ilk konserini kaçırırsam çok üzülürüm."</span></p><p class="calibre9"><span class="italic">Charlie gitmeye hazırdı. Makinist Bob kömür vagonunu taze kömürle doldurmuştu. Fırın öyle kızmıştı</span>
<span class="italic">ki, yanları</span>
<span class="italic">kıpkırmızı</span>
<span class="italic">kesilmişti. Makinist Bob, Bay Martin'in sürücü yerine çıkmasına yardım etti. Sonra da yıllardan beri ilk kez Charlie'yi geri geri o paslı, unutulmuş</span>
<span class="italic">yan yoldan ana hatta çıkardı. Ardından hızı</span>
<span class="italic">artırırken kolu çekti. Ve Charlie'nin o eski, kahramanca sesi duyuldu. "VOOO-VOOO."</span></p><p class="calibre9"><span class="italic">Charlie'nin tekerlekleri "tıkır da tıkır" derken bacasından dumanlar çuf-çufdiye yükseliyorlardı.</span></p><p class="calibre9"><span class="italic">Fırına kömür veren taşıyıcı</span>
<span class="italic">kayış</span>
<span class="italic">"Buuump-buump," diye bir ses çıkartıyordu.</span></p><p class="calibre9"><span class="italic">Canlılık? Güç? Vay vay vay vay! Aman aman aman aman! Charlie o zamana kadar hiç bu kadar hızlı</span>
<span class="italic">gitmemişti! Kırlar yanlardan kayan lekeler gibiydi. 41 numaralı</span>
<span class="italic">karayolundaki araçların yanından sanki onlar hiç kımıldamıyorlarmış</span>
<span class="italic">gibi geçtiler.</span></p><p class="calibre9"><span class="italic">Bay Martin</span>
<span class="italic">şapkasını</span>
<span class="italic">havada sallayarak, "Yaşasın!" diye bağırdı. "Bu harika bir lokomotif, Bob! Bilmem neden onu emekliye ayırdık? Kömür taşıma kayışına böyle müthiş</span>
<span class="italic">bir hızla nasıl dolduruyorsun?"</span></p><p class="calibre9"><span class="italic">Makinist Bob sadece gülümsedi. Çünkü Charlie'nin kendi kendini beslediğini biliyordu. "Fıkır da tıkır,", "Çuf-çuf ve "Buump-buump" sesleri arasında Charlie'nin o alçak ve sert sesiyle eski</span>
<span class="italic">şarkısını</span>
<span class="italic">söylediğini duyuyordu.</span></p><p class="calibre9"><span class="italic">"Bana gülünç sorular sorma</span></p><p class="calibre9"><span class="italic">Ben gülünç oyunlar oynamam.</span></p><p class="calibre9"><span class="italic">Ben basit bir çuf-çuf trenim</span></p><p class="calibre9"><span class="italic">Ve her zaman öyle kalacağım.</span></p><p class="calibre9"><span class="italic">Ben sadece mavi gökyüzünün altında</span></p><p class="calibre9"><span class="italic">Hızla gitmeyi</span></p><p class="calibre9"><span class="italic">Öleceğim güne kadar</span></p><p class="calibre9"><span class="italic">Mutlu bir çuf-çuf tren olmayı</span>
<span class="italic">istiyorum."</span></p><p class="calibre9"><span class="italic">Charlie, Bay Martin'i tam zamanında kızının konserine yetiştiriyordu. (Tabii.) Ve Susannah eski dostu Charlie'yi gördüğüne çok seviniyordu. (Tabii.) Sonra hep birlikte St. Louis'e dönüyorlardı. Susannah yol boyunca düdük çalıyordu. Bay Martin, Charlie'yle Makinist Bob'a yeni bir iş</span>
<span class="italic">de bulmuştu. California'daki o yepyeni Orta-Dünya Luna Parkında çocukları</span>
<span class="italic">gezdireceklerdi.</span></p><p class="calibre9"><span class="italic">"... onları</span>
<span class="italic">bugün de orada bulabilirsiniz. O</span>
<span class="italic">ışıklar, müzik, güzel ve uysun eğlencelerden oluşan dünyada gülen çocukları</span>
<span class="italic">oraya buraya götürüyorlar. Makinist Bob'un saçları</span>
<span class="italic">artık bembeyaz. Charlie de eskisi kadar fazla konuşmuyor. Ama ikisi de hâlâ canlı</span>
<span class="italic">ve güçlüler. Çocuklar arada sırada Charlie'nin o hafif ve sert sesiyle eski</span>
<span class="italic">şarkısını</span>
<span class="italic">söylediğini de duyuyorlar.</span></p><p class="calibre5" style="margin:0pt; border:0pt; height:1em"> </p><p class="calibre9"><span class="italic">SON</span></p><p class="calibre5" style="margin:0pt; border:0pt; height:1em"> </p><p class="calibre9">Jake, "Bana gülünç sorular sorma," diye homurdandı. "Ben gülünç oyunlar oynamam." Son resme bakıyordu. Bunda, Çuf Çuf Charlie, bayraklarla süslenmiş neşeli çocuklarla dolu, iki yolcu vagonunu Ölüm Treninden Dönmedolaba doğru götürüyordu. Makinist Bob yerinde oturmaktaydı. Düdüğü çalmak için kolu çekiyor, oldukça mutluymuş gibi görünüyordu. Jake, Makinist Bob'un gülümsemesinin sözümona müthiş bir mutluluğu açıkladığını düşündü. Ama aslında bu bir delinin gülümsemesine benziyordu. Charlie'yle Makinist Bob ikisi de çıldırmış gibiydiler... Jake çocuklara baktıkça suratlarındaki ifadelerin aslında duydukları dehşeti yansıttığını düşünmeye başladı. O yüzler sanki, "Bizi bu trenden indirin," diyorlardı. "Lütfen. Bizi bu trenden sağ salim kurtarın!"</p><p class="calibre9">"Öleceğim güne kadar mutlu bir çuf-çuf tren olmayı istiyorum." Jake kitabı kapayarak ona düşünceli düşünceli baktı. Sonra tekrar açıp sayfaları karıştırmaya başladı. Sanki ona seslenen belirli bazı sözcükleri ve kelime gruplarının etrafını çizdi.</p><p class="calibre9">"Orta-Dünya Demiryolu Şirketi... Makinist Bob... Hafif ve sert bir ses... VOOO-OOO... Karısı uzun yıllar önce New York'ta öleli beri edindiği ilk gerçek dost Charlie'ydi... Bay Martin... Dünya ilerliyor... Susannah..."</p><p class="calibre9">Çocuk kalemini masaya bıraktı. Bu sözcükler ve kelime grupları neden ona sesleniyorlardı? New York'la ilgili olanın anlamı belliydi ama ya diğerleri? Örneğin bu kitap? Kitabı almasının gerektiği tartışma götürmezdi. Cebinde para olmasaydı, onu kaptığı gibi dükkândan kaçacaktı, evet, emindi bundan. Ama neden? Çocuk kendini bir pusulanın ibresine benzetiyordu. İbre manyetik kuzey konusunda hiçbir şey bilmezdi. Sadece, istesin istemesin bir yöne doğru dönmesi gerektiğini bilirdi.</p><p class="calibre9">Jake'in kesin olarak bildiği tek şey çok çok yorgun olduğuydu. Kendini zorlayıp yatağa atmazsa masasının başında uyuyakalacaktı. Gömleğini çıkardı. Sonra Çuf Çuf Charlie'nin kapağındaki resme tekrar baktı. O gülümseme. Jake bu gülümsemeye hiç güvenemiyordu. Hiç mi hiç!</p><p class="calibre9"> Jake beklediği gibi hemen uykuya dalmadı. Kafasındaki o sesler onun yaşayıp yaşamadığı konusunda tekrar tartışmaya başladılar. Ve tabii çocuğu uyutmadılar. Jake sonunda, yatağında doğrulup oturdu. Gözlerini yummuş, yumruklarını şakaklarına bastırmıştı.</p><p class="calibre9">Jake seslere, "Kesin artık!" diye bağırdı. "Sadece susun! Bütün gün yoktunuz. Yine defolun!"</p><p class="calibre9">Seslerden biri soğuk soğuk, "O öldüğümü itiraf ederse giderim," dedi.</p><p class="calibre9">Diğeri homurdandı. "Tanrı aşkına etrafına bir bakar ve gerçekten yaşadığımı itiraf ederse, ben de giderim."</p><p class="calibre9">Jake'in çığlık atma isteğini engellemesi imkânsızdı. Çığlığın kusmuk gibi, boğazından yükseldiğini hissediyordu. Gözlerini açtı ve pantolonunun, yazı masasının koltuğunda durduğunu gördü. Hemen aklına bir şey geldi. Yataktan kalkıp koltuğa gitti ve pantolonunun sağ cebini yokladı.</p><p class="calibre9">Gümüş anahtar hâlâ cebindeydi. Parmakları onu kavrar kavramaz kafasının içindeki sesler sustu.</p><p class="calibre9">Ona söyle, diye düşündü. Ama kiminle konuştuğunu bilmiyordu. Ona anahtarı kapmasını söyle. Anahtar o sesleri susturuyor.</p><p class="calibre9">Karyolasına döndü. Başını yastığa koyduktan üç dakika sonra uykuya daldı. Anahtarı elinde gevşekçe tutuyordu.</p><p class="calibre5" style="margin:0pt; border:0pt; height:1em"> </p><p class="calibre5" style="margin:0pt; border:0pt; height:1em"> </p><p class="calibre5" style="margin:0pt; border:0pt; height:1em"> </p><div class="mbppagebreak" id="calibre_pb_5"></div>
</body></html>
