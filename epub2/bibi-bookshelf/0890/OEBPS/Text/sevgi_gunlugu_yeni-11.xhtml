<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>sevgi_gunlugu_yeni-11</title>
  <link href="../Styles/sevgi_gunl_idstyles.css" rel="stylesheet" type="text/css" />
</head>

<body id="sevgi_gunlugu_yeni" xml:lang="tr-TR">
  <div>
    <p class="bolum-kesme bizsmart"></p>

    <p class="baslik-2 bizsmart" id="toc_marker-3-1">3 Mayıs /Gece</p>

    <p class="govde-metin bizsmart">Biraz dalmışım. Telefon sesiyle uyanıyorum. Israrla çalıyor.</p>

    <p class="govde-metin bizsmart">Açıyorum.</p>

    <p class="govde-metin bizsmart">O arıyor.</p>

    <p class="govde-metin bizsmart">Müthiş bir şaşkınlık içerisindeyim. İnanamıyorum.</p>

    <p class="govde-metin bizsmart">Bütün bedenimi bir anda kuşatan heyecanın etkisiyle konuşma zorluğu çekiyorum.</p>

    <p class="govde-metin bizsmart">Hatırımı soruyor. Konuşurken ağlıyor. Yalvarırcasına ağlamamasını söylüyorum.</p>

    <p class="govde-metin bizsmart">Birsen’e sürekli beni sorarak bilgi aldığını, yaşadığımız her şeye çok üzüldüğünü söylüyor. Aşk adına hiçbir umut veremeyeceğini belirtiyor. Belki son kez olmak üzere Ankara’da görüşebileceğimizi biraz da buruk biçimde iletiyor.</p>

    <p class="govde-metin bizsmart">&lt;&lt;Sensiz olmuyor, olmayacak,&gt;&gt; diyorum. Her şeyin farkında aslında. Beni çok iyi tanıyor çünkü.</p>

    <p class="govde-metin bizsmart">Onun son kez görüşme isteğinin acıma duygusundan başka bir anlamının olmaması gerçeği çıldırtıyor beni.</p>

    <p class="govde-metin bizsmart">Bu yaklaşımın soğukta titreyen, sevgiye susamış bir sokak çocuğunun saçlarını okşadıktan sonra yürüyüp gitmekten hiçbir farkı yok ki. Bana acıdığını çok net biçimde algılıyorum.</p>

    <p class="govde-metin bizsmart">Acımak, süt beyaz patiskanın üzerine katranlar serpmeye benzer bir yanlış değil midir? Bu, aşk olabilir mi? Bir gülün taç yapraklarını yolup havaya savurduktan sonra elde kalan sapı gül sanmak yanılgıdan başka nedir ki?</p>

    <p class="govde-metin bizsmart">Sevgili, bütün ısrarlarıma karşın hiçbir şey için söz vermiyor. Yanılgılar komedyasının içindeki gizli trajediyi algılayamıyor. Oysa benim serumlarla yaşatılan kanamalı bir hastadan farkım kalmadı artık. Bir sözüyle çok mutlu edebilirdi beni. Yapmadı.</p>

    <p class="govde-metin bizsmart">Birazcık umut verseydi, günün ağarmasını sabırsızlıkla bekleyip ilk otobüsle koşup gitmez miydim ona?</p>

    <p class="govde-metin bizsmart">Bana telefonunu veriyor. &lt;&lt;Lütfen gel,&gt;&gt; diyor. &lt;&lt;Çok özledim,&gt;&gt; diyor. Yanılgısını anlatmayı deniyorum; her defasında sözümü kesiyor. Aşka ilişkin konuşmaktan kaçıyor.</p>

    <p class="baslik-2 bizsmart" id="toc_marker-3-2">4 Mayıs</p>

    <p class="govde-metin bizsmart">Aşk ve gurur.</p>

    <p class="govde-metin bizsmart">Eğer aşkın tarihi yazılabilseydi, bütün sevenlerin karşılaştığı böyle bir çıkmaz için kim bilir hangi notlar düşülürdü?</p>

    <p class="govde-metin bizsmart">&lt;&lt;Aşkta gurur olmaz,&gt;&gt; denir, doğrudur; ama benim yaşadıklarımın gururla olan ilgisi alışılmışın dışında, farklı bir eksende gelişiyor. Sevgili, aşka ilişkin umut verseydi ve gurur sorunu toplumun zorlamalarından kaynaklansaydı, aldırmazdım elbette.</p>

    <p class="govde-metin bizsmart">Şimdi ise, acıyan bir sevgilinin son kez olabilecek görüşme çağrısının kabul edilmesinin reddedilmesinden daha ağır olan etkisiyle çok zor bir aşamaya sürükleniyorum.</p>

    <p class="govde-metin bizsmart">Birsen’le sürekli görüştüklerine göre, bana ilettiği mesajları ona da ileteceği kesin.</p>

    <p class="baslik-3 bizsmart" id="toc_marker-3-2-1">Öğle</p>

    <p class="govde-metin bizsmart">Sevgi’nin suyunu veriyorum.</p>

    <p class="govde-metin bizsmart">Son günlerde iyi bakamadığımı düşünüyorum. İçimdeki aşk giderek sonsuzluğun ötesine taşarken, kaç zamandır gözüm gibi baktığım bu çiçeğin son birkaç günkü dalgınlıklarım sonucunda solmasının çelişkisini yaşamak istemiyorum.</p>

    <p class="baslik-2 bizsmart" id="toc_marker-3-3">5 Mayıs /Öğle</p>

    <p class="govde-metin bizsmart">Birsen arıyor. Benimle hangi konuyu konuşmak istediğini de biliyorum.</p>

    <p class="govde-metin bizsmart">&lt;&lt;Bu aşka bir şans vermeni istiyorum,&gt;&gt; diyor. &lt;&lt;Gurur sorunu yapmanı doğru bulmuyorum&gt;&gt; anlamında sözler söylüyor.</p>

    <p class="govde-metin bizsmart">Bu, çok tatsız bir konu aslında. Yanlışı kaldıramayacak kadar da önemli.</p>

    <p class="govde-metin bizsmart">Birsen’e, konunun aşk gurur ikileminin ötesinde anlamlar taşıdığını anlatmaya çalışıyorum. Sevgili aşkı itiyor çünkü. Görüşme isteğinde acıma duygusu çok net biçimde beliriyor. Bunları anlatıyorum. &lt;&lt;Onun nasıl zor bir dönemden geçtiğini de hesaba katmalısın,&gt;&gt; diyor.</p>

    <p class="govde-metin bizsmart">Uzun uzun konuşuyoruz. Beni inandırdığını itiraf ediyorum. Sevgilinin koşullu görüşme isteğini geri çevirmenin yaşadığım trajedinin bitmesine hiçbir katkısı olmayacağı ortada. Üstelik, sevgilinin ayrılık kararını gözlerime bakarak söylemesini istemek için bir şansım olacağı da kesin.</p>

    <p class="govde-metin bizsmart">Bunları sevgiliyle konuşurken düşünememiştim.</p>

    <p class="govde-metin bizsmart">Ankara’ya gideceğim.</p>

    <p class="govde-metin bizsmart">Aylardır çiçek yüzünü görmediğim sevgiliyi belki son kez göreceğim. Herkesin sonuçta bir avuç toprak kalacağı bir dünyada yaşıyoruz. Aşka ilişkin bu ürkütücü gidişin sonuçları korkutuyor beni.</p>

    <p class="baslik-3 bizsmart" id="toc_marker-3-3-1">Akşam</p>

    <p class="govde-metin bizsmart">Anneme Ankara’ya gideceğimi söylüyorum. Seviniyor. Bu kararın mutluluk için bir umut olduğunu düşünüyor belki.</p>

    <p class="govde-metin bizsmart">Hazırlık yapıyorum. Ankara’da ne kadar süreyle kalacağımı bilmediğimden, biraz huzursuzum.</p>

    <p class="govde-metin bizsmart">Cemil Bey’i arıyorum.</p>

    <p class="govde-metin bizsmart">Daha önce beni çıldırtan gelişmeleri iletmediğimden, kararıma çok şaşırıyor. Kısaca özetliyorum. Doğru bir karar olduğunu söyleyip bana şans diliyor.</p>

    <p class="govde-metin bizsmart">Sana geliyorum sevgili!</p>

    <p class="govde-metin bizsmart">Sımsıkı sarılırsan, bütün felaketler bitecek, anlamalısın. Senden başkası olmayacak. Bu sonsuzluk mesajını en çok gözlerimde bulacaksın. Hiç değişmediğimi anladığında, ağlama sakın.</p>

    <p class="govde-metin bizsmart">Yaşam ana, buruk bir mutluluğu yüzlerce kilometre uzunluğundaki yolların ucuna bıraktıysa, bana da bu sevinci yaşamak için yollara düşmek kalıyor.</p>

    <p class="govde-metin bizsmart">Ben geliyorum.</p>

    <p class="govde-metin bizsmart">Sana seni getirmek için geliyorum.</p>

    <p class="govde-metin bizsmart">Baştan başa sen oldum, sana geliyorum.</p>

    <p class="govde-metin bizsmart">Senin için.</p>

    <p class="govde-metin bizsmart">Bizim için geliyorum.</p>

    <p class="baslik-2 bizsmart" id="toc_marker-3-4">6 Mayıs /Sabah</p>

    <p class="govde-metin bizsmart">Hiç tatmadığım duygular içerisindeyim.</p>

    <p class="govde-metin bizsmart">Sevgilinin nicedir çılgınca özlediğim çiçek yüzünü görmek için yeşeren umudumu karartan gelişmeler korkutuyor beni.</p>

    <p class="govde-metin bizsmart">Cağaloğlu’ndayım.</p>

    <p class="govde-metin bizsmart">Yayınevine uğrayıp biten dizgileri bırakıyorum. Cavit Bey’e Ankara’ya gideceğimi bildiriyorum. Durumu kısaca anlatıyorum. &lt;&lt;Sorun değil,&gt;&gt; diyor. Çalışmalarımı beğendiğini söyleyip, işi sürdürmemi istiyor. Biten dizgileri Ankara’dan kargoyla göndermek üzere altı dizgi daha alıyorum. Bana şans diliyor. Teşekkür edip çıkıyorum.</p>

    <p class="govde-metin bizsmart">Birsen’e uğruyorum. Yüzünden hiç eksilmeyen dost gülümsemesiyle karşılıyor beni.</p>

    <p class="govde-metin bizsmart">Bakışlarıyla ilettiği mesajların gizini çözmekte zorlanıyorum. &lt;&lt;Karşılaşacağın hiçbir davranışa üzülmeni istemiyorum. Seni çok seviyor,&gt;&gt; diyor.</p>

    <p class="govde-metin bizsmart">Cemil Bey’e uğruyorum. Elimdeki çiçeği gülümseyerek alıyor. &lt;&lt;Gel bakalım çileli derviş,&gt;&gt; diyor. Gülümsüyoruz.</p>

    <p class="govde-metin bizsmart">Cemil Bey’in bu sözünde çok önemli anlamlar gizli olduğuna kuşkum yok.</p>

    <p class="govde-metin bizsmart">Bütün sevenler, aşk dergâhının dervişleridir. Bu disiplin içerisinde yetişip yaşam ananın zorladığı sürprizleri karşılayabilecek bir duygu gücünü kazanabilmenin hangi bedelleri gerektirdiğini yaşayarak öğrenmedim mi?</p>

    <p class="govde-metin bizsmart">Cemil Bey, &lt;&lt;Doğru kararlar alacağına inanıyorum. Aşkın gücü bütün sorunları çözebilecek kadar yücedir. Yeter ki yanılma,&gt;&gt; diyor. Bu güzel insanın her zamanki bilgeliğinden yansıyan bu sözlerin gizemli anlamını çok iyi biliyorum.</p>

    <p class="govde-metin bizsmart">İznini isteyip kalkıyorum. Elini öpüyorum. &lt;&lt;Beni merakta bırakma,&gt;&gt; diyor.</p>

    <p class="baslik-3 bizsmart" id="toc_marker-3-4-1">Akşam</p>

    <p class="govde-metin bizsmart">Evdeyim.</p>

    <p class="govde-metin bizsmart">Çantamı hazırlıyorum. Yayınevinden aldığım dizgiler, biraz giyecek, sevgilinin fotoğrafları, mektupları.</p>

    <p class="govde-metin bizsmart">Sevgi’nin toprağını havalandırıyorum. Anneme ona çok iyi bakmasını rica ediyorum. Dönüşümde, içime sığmayan aşkın simgesi olarak benimsediğim bu çiçeği solgun görmek istemiyorum.</p>

    <p class="govde-metin bizsmart">Işıltı’yı elime alıp seviyorum. Kocaman kız oldu artık. Gittikçe uslanıyor. Anne olduğu zaman kim bilir ne nazlar yapacak bana. Severken elimi ısırır gibi yapıp şakalaşıyor benimle.</p>

    <p class="govde-metin bizsmart">Annemin elini öpüp evden çıkıyorum. Yanaklarımdan öperken, &lt;&lt;Kendine iyi bak. Sık sık ara,&gt;&gt; diyor.</p>

    <p class="govde-metin bizsmart">Otogardayım.</p>

    <p class="govde-metin bizsmart">Biletimi alıp otobüse biniyorum. Yanımda oturan adam oldukça sessiz. Selam verip oturduğu koltuğunda çok ağır kıpırtılarla bildik yerleşme hazırlıkları yaptıktan sonra başını arkaya yaslıyor, hiç konuşmuyor.</p>

    <p class="govde-metin bizsmart">Otobüs kalkıyor. Tekerin her tur dönüşünde ona biraz daha yaklaşıyorum. İstanbul’un son yıllarda iyice artan kaçak yapılaşmasıyla oluşan semtler karanlıkta bile çok itici görünüyor. Sorumsuz yöneticilerin İstanbul gibi dünyanın incisi sayılan bir kente yapabilecekleri en büyük kötülük bu olabilirdi. Bu güzel kent, plansız gelişmesiyle artık ürkütücü boyutlara ulaştı. Çok yazık!</p>

    <p class="govde-metin bizsmart">Otobüs hızla ilerliyor.</p>

    <p class="govde-metin bizsmart">İstanbul iyice geride kaldı artık.</p>

    <p class="govde-metin bizsmart">Canım benim! Sana, kavuşmak üzre gelmeyi ne çok isterdim. Şimdi ise, belki son kez olabilecek bir görüşmenin buruk mutluluğunu yaşayabiliyorum.</p>

    <p class="govde-metin bizsmart">Kim bilir?</p>

    <p class="baslik-2 bizsmart" id="toc_marker-3-5">7 Mayıs /Gece</p>

    <p class="govde-metin bizsmart">Otobüsün içerisinde loş bir ışık var. Sevgilinin beni hiçbir zaman yalnız bırakmayan, gülümsemesiyle tadabileceğim en büyük aşka götüren hayaliyle başbaşa kalmanın tam zamanıdır diye düşünüyorum.</p>

    <p class="govde-metin bizsmart">Otobüs hızla yol alıyor. İzmit’e iyice yaklaşıyoruz. Hiç uykum yok.</p>

    <p class="govde-metin bizsmart">Anıların defilesine dalıp gidiyorum.</p>

    <p class="govde-metin bizsmart">Çok hüzünlü olduğu bir Sarayburnu akşamını anımsıyorum. Güzel başının omuzlarıma yaslamış, tatlı tatlı konuşuyordu. Sorun, yine aynıydı. &lt;&lt;Annemin üzülmesine dayanamıyorum,&gt;&gt; demişti. &lt;&lt;Babamın davranışlarının bedelini ödüyoruz,&gt;&gt; derken, yüzüme korkuyla bakıyordu. &lt;&lt;Bir gün bizi aşan gelişmeler olur da koparsak, seninle Allah’ın vaat ettiği bir zamanda, kimselerin bilmediği bir yerde buluşacağız. Kim önce giderse oraya, yılmadan beklesin. Söz mü?&gt;&gt; diye sormuştum. O gün ilk kez gülümsemiş, &lt;&lt;Söz birtanem. Söz sana. Asla vazgeçmeyeceğiz,&gt;&gt; demişti.</p>

    <p class="govde-metin bizsmart">Aramızdaki bu en büyük sözü unutmasına olanak var mı? Öyleyse neden veda mektubu yazdı bana? Şimdi neden çağırıyor? Bu çelişkileri oluşturan gelişmeleri neden saklıyor benden? Ankara’da ona soracağım en önemli soru bu olacaktır. Vereceği yanıt, nice zamanları aşıp bugünlere taşırken hiçbir bedelini ödemekten kaçınmadığım bu aşkın yazgısını belirleyecektir.</p>

    <p class="govde-metin bizsmart">Aşkta sevenlerin yapabilecekleri en önemli yanlış, anıları kirletmektir. O anılar ki, bir şarkının ezgileriyle gözlerimize güneşin batışındaki kızıllık gibi çöker. Hiç beklemediğimiz zamanlarda ağır bir tokadın etkisiyle sarsılmış gibi bizi bulunduğumuz yerde binlerce kişiye çoğaltıp sonra da yapayalnız bırakır. Gözlerimizi sabit bir noktaya zıpkın gibi sapladığımızda, hayallerin ağırlığıyla bilinmez zamanlar üzre susar kalırız. Ne kadar acıtsa da, aşklar anılarıyla vardır. Ancak o zaman sonsuzluğu kavrayabilen güzellikler üretebilir.</p>

    <p class="govde-metin bizsmart">Onunla son buluşmamızı anımsıyorum: Her zamanki bir gündü.Yine iskelede bekliyordum onu. Hiç yapmadığı bir şeyi yapmış, buluşmaya bir saat geç gelmişti. Çok durgundu. Onu çözmek için epey uğraşmıştım. Sonunda ısrarlarıma dayanamamış, &lt;&lt;Bir süre görüşmeyelim. Ben seni ararım. Zorlaştırma,&gt;&gt; diyebilmişti.</p>

    <p class="govde-metin bizsmart">Otobüs otoyolda hızla ilerlerken geçtiğimiz köy, kasaba ve kentlerin ışıkları yüzümü aydınlatıyor; sevgiliye yaklaşmanın dayanılmaz heyecanıyla tuhaf duygular yaşıyorum.</p>

    <p class="govde-metin bizsmart">Otobüs mola veriyor. İniyorum. Kim bilir nerelere ve ne için giden birçok insan bir arada. Molası biten otobüsler, yapılan anons üzerine doluyor ve hareket başlıyor yine.</p>

    <p class="govde-metin bizsmart">Biraz dolaşıp dönüyorum. Zaman geçmek bilmiyor bir türlü. Çok sıkıcı bir bekleyişten sonra bizim otobüs için de anons yapılıyor. Yine hareket ediyoruz.</p>

    <p class="baslik-3 bizsmart" id="toc_marker-3-5-1">Gece</p>

    <p class="govde-metin bizsmart">Bolu’dayız. Evlerin çoğunun ışığı yanmıyor. Tipik bir Anadolu kenti. İstanbul’un yirmi dört saat değişmeyen görüntülerinin en küçük bir benzerliğini göremiyorum. Bu gibi kentlerde insan ilişkileri daha içtendir sanırım.</p>

    <p class="govde-metin bizsmart">Parmağımdaki söz yüzüğünü inceliyorum. İlk taktığımızda ne büyük sevinçler yaşamıştık. O da takıyor mu acaba? Küçücük bir altın halka bile öyle önemli mesajlar taşıyor ki.</p>

    <p class="govde-metin bizsmart">Saatler ilerledikçe gözlerim ağırlaşıyor.</p>

    <p class="govde-metin bizsmart">Biraz dalmışım.</p>

    <p class="govde-metin bizsmart">Seher vakti</p>

    <p class="govde-metin bizsmart">Ankara’nın ilk ışıklarını görebiliyorum.</p>

    <p class="govde-metin bizsmart">Otobüs kentin girişinde durup inen ilk yolcusunu bıraktıktan sonra ilerlemeyi sürdürüyor.</p>

    <p class="govde-metin bizsmart">Yolcular iniş için hummalı hazırlıklarını yapıp toparlanmaya çalışıyorlar.</p>

    <p class="govde-metin bizsmart">Başkentteyiz.</p>

    <p class="govde-metin bizsmart">Gün iyice ağardı artık. Otobüs otogara ulaşıyor. Saygılı davranışlarla iniş çabaları başlıyor.</p>

    <p class="govde-metin bizsmart">Selam sana Ankara! İstanbul’un benden alıp emanet ettiği sevgiliyi barındıran koca kent, ben geldim işte. Geriye dönüşe ilişkin kim bilir hangi bilmecelerini sunacaksın bana? Çantamı alıp, kentin giz dolu kalabalığına karışıyorum.</p>

    <p class="govde-metin bizsmart">Oteldeyim.</p>

    <p class="govde-metin bizsmart">Biraz uyumak istiyorum. Ellerimi açıp Allah’a yakarıyorum. Gözlerimi kapatıyorum.</p>

    <p class="govde-metin bizsmart">Ben.</p>

    <p class="govde-metin bizsmart">Ve sevgili.</p>

    <p class="govde-metin bizsmart">Ve umut.</p>

    <p class="baslik-2 bizsmart" id="toc_marker-3-6">8 Mayıs /Gece</p>

    <p class="govde-metin bizsmart">Yolculuğun verdiği yorgunlukla uyanıyorum. İçimde giyinip dışarı çıkma isteği beliriyor. Lavaboda anaya yansıyan yüzüme bakıyorum. Binlerce yaşımdayım sanki.</p>

    <p class="govde-metin bizsmart">Kızılay’dayım.</p>

    <p class="govde-metin bizsmart">Ankara, bu saatlerde İstanbul’la karşılaştırılamayacak kadar sakin. Tek tük otomobiller görüyorum. Kaldırımlarda ağır adımlarla yürüyen insanlar.</p>

    <p class="govde-metin bizsmart">Ankara’ya daha önce üç kez gelmiştim. Kentin o zamanlar öğrendiğim ilginç bir özelliğini anımsıyorum. Bütün yollar Kızılay ya da Ulus semtine çıkıyor.</p>

    <p class="govde-metin bizsmart">Açık lokanta bulmak sanırım zor olacak.</p>

    <p class="govde-metin bizsmart">Bir polis memurundan bilgi alıp söylediği yeri aramaya koyuluyorum.</p>

    <p class="govde-metin bizsmart">Bütün büyük kentlerin hiç uyumayan semtleri mutlaka vardır. Burası da böyle bir semt. Gecenin ilerlemiş saatlerine karşın cıvıl cıvıl insanlar, konuşma ve gülme sesleri arasında bir şeyler atıştırıyorlar.</p>

    <p class="govde-metin bizsmart">Boş bir masa bulup oturuyorum.</p>

    <p class="baslik-3 bizsmart" id="toc_marker-3-6-1">Sabah</p>

    <p class="govde-metin bizsmart">Saatlerdir dışarıdayım. Ankara yavaş yavaş yeni bir güne uyanırken İstanbul’u düşünüyorum. Bu kentte kaç zaman günün ışımasını her anını yaşayarak izlemiştim. Her yeni gün, içimde sakladığım umudun yenilmesiyle sonuçlanmıştı. Ankara’ya da aynı umudu getirdim. Sevgiliyle yapacağım görüşmenin sonuçlarını düşünüp tuhaf bir korkuya kapılıyorum.</p>

    <p class="govde-metin bizsmart">Telefon kulübesine doğru yöneliyorum.</p>

    <p class="govde-metin bizsmart">İçimde müthiş bir heyecan var.</p>

    <p class="govde-metin bizsmart">Ahizeyi kaldırıp sinyal sesini dinliyorum. Heyecanım giderek artıyor. Numarayı tuşluyorum. Telefon açılıyor.</p>

    <p class="govde-metin bizsmart">Küçük bir kız çıkıyor. Sanırım teyzesinin kızı. Kendimi tanıtıp onu soruyorum. Evde olmadığını, birazdan gelebileceğini söylüyor. Teşekkür edip kapatıyorum. Bir süre sonra yine arayacağım.</p>

    <p class="govde-metin bizsmart">Trafiğin devingenliği giderek artıyor. Ankara’nın trafiği İstanbul’un trafiğiyle karşılaştırılamayacak kadar düzenli. İnsanlar trafik ışıklarına çoğunlukla uyuyorlar.</p>

    <p class="govde-metin bizsmart">Ankara’nın beni en çok etkileyen yönü, resmi yapısı oluyor. Sanırım bütün dünya başkentlerinde değişen oranlarda olsa da bu yapı vardır.</p>

    <p class="govde-metin bizsmart">Yahya Kemal, &lt;&lt;Ankara’nın İstanbul’a dönüşünü severim,&gt;&gt; demişti. Bu tür fanatik yaklaşımları çok yanlış buluyorum. Önemli olan insanın yaşamak istediği yerde olması değil midir? Yaşam kültüründe heyecan öğesine önem verenler için İstanbul vazgeçilmezdir. Ankara ise, sakinliğin, disiplinin egemen olduğu bir kenttir.</p>

    <p class="govde-metin bizsmart">Yeniden telefon kulübesine giriyorum.</p>

    <p class="govde-metin bizsmart">Yine heyecan.</p>

    <p class="govde-metin bizsmart">Numarayı tuşluyorum. Aynı çocuk açıyor. Onu soruyorum. &lt;&lt;Biraz bekler misiniz?&gt;&gt; diyor.</p>

    <p class="govde-metin bizsmart">Ve telefonda, kadife sesiyle sevdiğim.</p>

    <p class="govde-metin bizsmart">Kavgam, sevincim, hüznüm, yaşamdaki en büyük kazancım, en büyük yenilgim, çiçek yüzlü sevdiğim. &lt;&lt;Merhaba&gt;&gt; diyorum. Selamıma, &lt;&lt;Merhaba. Hoş geldin,&gt;&gt; diyerek yanıt veriyor.</p>

    <p class="govde-metin bizsmart">Ankara’da olduğumu öğrenmiş demek ki. Sanırım Birsen iletti.</p>

    <p class="govde-metin bizsmart">Hatırını soruyorum. Teşekkür edip aynı soruyu bana yöneltiyor. Konuşurken sık sık çok özlediğim gülümsemesiyle içimde ışıl ışıl umutlar yeşertiyor. Biraz kendini toparladığını söylüyor. Bugün evden çıkamayacağını, yarın görüşebileceğimizi belirtiyor.</p>

    <p class="govde-metin bizsmart">Bir süre konuşuyoruz. &lt;&lt;Seni seviyorum,&gt;&gt; diyorum. Gülümsüyor. Ve susuyor. Aynı sözleri ondan duymak için can attığımı biliyor oysa. Bütün bedenim buz kesiliyor sanki.</p>

    <p class="govde-metin bizsmart">Sevgili, tanırsın beni: Seni sevmekten her zaman onur duydum. Öyleyse sen söyle şimdi; seni bu kadar özleyen gözlerim pelte pelte olmuşsa, sana seni ve kendimi anlatmak üzre romanlar dolusu konuşmak için bir sözünü beklerken, susmak sana yakışır mıydı?</p>

    <p class="govde-metin bizsmart">Buluşacağımız yeri ve saatini söylüyor. Bulunduğum yerde darmadağın olduğumu bilmesine karşın yüzümü güldürmek için tek söz söylemiyor. &lt;&lt;Hoşça kal,&gt;&gt; diyerek kapatıyorum.</p>

    <p class="govde-metin bizsmart">Annemi arıyorum. İyi olduğumu söylüyorum. Fazla konuşmuyoruz. Telefon kulübesi dışında bekleyenlerin olduğunu belirtip kapatıyorum.</p>

    <p class="baslik-3 bizsmart" id="toc_marker-3-6-2">Akşam</p>

    <p class="govde-metin bizsmart">Oteldeyim.</p>

    <p class="govde-metin bizsmart">Zaman beynime işliyor.</p>

    <p class="govde-metin bizsmart">Yarınki buluşmada yaşam ananın önümüze getirdiği denklemler büyük ölçüde çözülecektir.</p>

    <p class="govde-metin bizsmart">Birsen’in umut veren sözlerini anımsıyorum.</p>

    <p class="govde-metin bizsmart">Çok hüzünlüyüm.</p>

    <p class="baslik-2 bizsmart" id="toc_marker-3-7">9 Mayıs /Sabah</p>

    <p class="govde-metin bizsmart">Gecenin içimde biriktirdiği çelişik duygularla uyanıyorum.</p>

    <p class="govde-metin bizsmart">Bugün onunla görüşeceğimizi anımsıyorum.</p>

    <p class="govde-metin bizsmart">İçimdeki korku, heyecanımı tanımsız boyutlarda yeniden biçimlendiriyor sanki.</p>

    <p class="govde-metin bizsmart">Kızılay’dayım.</p>

    <p class="govde-metin bizsmart">Onunla buluşmamıza epey vakit var. Kentin kalabalığından çıkıp ara sokaklara dalıyorum. Ankara’nın birçok yeri yeni yapılaşma içerisinde.</p>

    <p class="govde-metin bizsmart">Bir inşaata bakıyorum. İnsanlar, ekmek paralarını çıkarabilmek için sürekli çalışıyorlar. Yaşamın kendine özgü dengesinin kaçınılmaz sonucudur bu.</p>

    <p class="govde-metin bizsmart">Aynı sokaklardan geri dönüp görüşme yerimize doğru ilerlerken, biraz önce yanından geçtiğim inşaata bakıyorum. Bir işçi, arkadaşlarından ayrı oturmuş, yaktığı sigarasının dumanını üflerken, yalnızca kendisinin bilebileceği hayallerine dalmış belli ki.</p>

    <p class="govde-metin bizsmart">Buluşmamıza çok az zaman kaldı. Adımlarımı sıklaştırıp ilerleyerek bekleyeceğim yere ulaşıyorum.</p>

    <p class="govde-metin bizsmart">Bütün bedenimin titrediğini duyumsayabiliyorum. 105 gündür yüzünü yangınlarda özlediğim sevgili gelecek.</p>

    <p class="govde-metin bizsmart">Gözlerimi kamaştıran nice dolunaylarda yaşanmazlıklar yaşayarak geldiğim bugün, onun söyleyeceği her söz çok önemli olacak. Bunları düşündükçe, heyecanım dayanma sınırlarını patlatarak yükseliyor.</p>

    <p class="govde-metin bizsmart">Gözlerim, kaldırımdan geçen kalabalığı tarayarak onu arıyor. Zamanın vuruşlarını giderek daha çok işitiyorum.</p>

    <p class="govde-metin bizsmart">Buluşma zamanı biraz geçiyor. Heyecanıma karışan hüznün de etkisiyle bunalıyorum.</p>

    <p class="govde-metin bizsmart">Sık sık saatime bakıyorum.</p>

    <p class="govde-metin bizsmart">Ve geliyor.</p>

    <p class="govde-metin bizsmart">Bir sözü üzerine gözümü kırpmadan yaşamın bütün zorluklarını hiçe sayıp, uğruna nice kavgalara girmeye hazır olduğum, dünyaya binlerce kez gelsem, hiç şaşmadan her defasında mutluluğuna canımı adayacağım, &lt;&lt;seni seviyorum&gt;&gt; demelerine doyamadığım, güzeller güzeli sevdiğim geliyor.</p>

    <p class="govde-metin bizsmart">Her zamanki gibi çok şık giyinmiş.</p>

    <p class="govde-metin bizsmart">Omuzlarına dökülen siyah saçları, kanıma işleyen bakışları, gülümsemesiyle içime en güzel besteleri nota nota işleyen, dudaklarından hiç eksilmeyen gizemiyle o geliyor.</p>

    <p class="govde-metin bizsmart">Yanıma iyice yaklaştıktan sonra beni fark ediyor. &lt;&lt;Nasılsın?&gt;&gt; derken elini uzatıyor.</p>

    <p class="govde-metin bizsmart">Eğilip yanaklarından öpüyorum. Bütün Ankara kaskatı kesilmiş, duruyor sanki. Trafik duruyor, kaldırımlarda daha birkaç saniye önce telaşlı adımlarla yürüyen insanlar duruyor.</p>

    <p class="govde-metin bizsmart">Belki bütün dünya duruyor.</p>

    <p class="govde-metin bizsmart">Biz, sımsıkı sarılıyoruz.</p>

    <p class="govde-metin bizsmart">Hafif bir makyaj yapmış, bir denizkızı kadar güzel.</p>

    <p class="govde-metin bizsmart">Ellerimiz belki topluma inat, sıkıca kenetlenmiş olarak yürüyoruz. &lt;&lt;Nereye gidiyoruz?&gt;&gt; diye soruyor. Karşılıklı gülümsüyoruz.</p>

    <p class="govde-metin bizsmart">Taksiye binip Ankara’nın en yüksek tepelerinden biri olan Çankaya’ya çıkıyoruz. Eski nazlarını yaparak, bebek edasıyla, &lt;&lt;Acıktım!&gt;&gt; diyor. Onun bu içten davranışları, yitip giden canımı yeniden bedenime getirmek için fazlasıyla yeterli oluyor. Takside omzuma yaslanıyor, bütün hücrelerimin şifresini aynı anda çözen cilvesiyle sık sık yüzüme bakıyor.</p>

    <p class="govde-metin bizsmart">Aylardan beri ilk kez mutlu oluyorum.</p>

    <p class="govde-metin bizsmart">Yemek yiyoruz.</p>

    <p class="govde-metin bizsmart">Biraz zayıflamış. Tombiş yanaklarındaki allık, yerini dalgalı gül kurusu renge bırakmış. Çok acı çektiğini anlamak zor olmuyor.</p>

    <p class="govde-metin bizsmart">Sürekli yüzüme bakıyor, bazan dalıp gidiyor, ama sıklıkla gülümseyerek konuşuyor: &lt;&lt;Daha önce söylediklerim için lütfen incinme,&gt;&gt; diyor. Yemekten sonra her şeyi konuşabileceğimizi söylüyor. İçimdeki mutluluk, apansız buruklaşıp korkuya dönüşüyor.</p>

    <p class="govde-metin bizsmart">Gözlerim, parmağındaki söz yüzüğüne takılıyor.</p>

    <p class="govde-metin bizsmart">Çıkarmamış demek ki. Bu kez seviniyorum. Duygularımın her iki yönde en uç noktalara gidip gelmesi, yüzlerce yıl yaşamaya bedel etkiler yapıyor.</p>

    <p class="govde-metin bizsmart">Yemekte ona eşlik etmekte zorlanıyorum.</p>

    <p class="govde-metin bizsmart">Botanik Parkı’ndayız.</p>

    <p class="govde-metin bizsmart">Çevremizdeki sevgililer, aşkın kim bilir hangi ikliminde sarmaş dolaş yürüyorlar.</p>

    <p class="govde-metin bizsmart">Banka oturuyoruz. Elini tutuyorum. Yine omzuma yaslanıyor.&lt;&lt;Hiç konuşmasak olmaz mı?&gt;&gt; diyor. &lt;&lt;Bırakalım, zaman bizden korksun. Suskunluğumuz direnişimiz olsun. Aşkın büyüsü yeter bize.&gt;&gt;</p>

    <p class="govde-metin bizsmart">Biz zaten hep susmadık mı sevdiğim, susmadık mı?</p>

    <p class="govde-metin bizsmart">&lt;&lt;Seni seviyorum,&gt;&gt; diyorum. &lt;&lt;Ben de,&gt;&gt; diyor, &lt;&lt;ben de seni seviyorum.&gt;&gt;</p>

    <p class="govde-metin bizsmart">Bu sözleri geleceğe taşımanın önemini ikimiz de biliyoruz. &lt;&lt;Sana şimdi umut vermeyi çok isterdim. Ama ailem bu durumdayken beni aşan zorlukları da düşünmeliyiz. Babam annemle barışmak isterse, aşkı ertelemekten başka seçeneğimiz kalmaz. Bilinmez zamanlar üzre sana ne söyleyebilirim?&gt;&gt; diyor.</p>

    <p class="govde-metin bizsmart">Aşkı ertelemek olmaz ki. Çünkü, aşkın geleceği şimdiki zamandır. Bilinmez geleceğe hangi mutluluğu ısmarlayabileceğimizi anlayamıyorum. Umut verse, &lt;&lt;Bekle,&gt;&gt; dese, onu kırabilir miydim?</p>

    <p class="govde-metin bizsmart">Kavlimiz bu muydu sevgili, bu muydu? Bizi aşan gelişmeler olur da koparsak, seninle Allah’ın vaat ettiği bir yerde buluşmayacak mıydık? Çiçek yüzlüm! Ben böyle nereye kadar?</p>

    <p class="govde-metin bizsmart">Saatlerce konuşuyoruz. Bu anlamsız kopuşun ailesinin yaşadığı sorunlarla hiçbir ilgisinin olmadığını anlatıyorum. Biraz yumuşuyor. Dudaklarımıza kim bilir kaçıncı kez direnişimizi mühürleyip, yeni bir umuda gülümsüyoruz.</p>

    <p class="govde-metin bizsmart">Yaşam, böyle özetlenemez miydi?</p>

    <p class="govde-metin bizsmart">&lt;&lt;Seni çok seviyorum,&gt;&gt; diyor.</p>

    <p class="govde-metin bizsmart">Canım sevdiğim!</p>

    <p class="govde-metin bizsmart">Bu sözlerini ne çok özlediğimi nasıl anlatabilirim ki? &lt;&lt;Canım sana feda olsun,&gt;&gt; diyerek yanıt veriyorum.</p>

    <p class="govde-metin bizsmart">Sımsıkı sarılıyoruz. Parktan çıkıyoruz.</p>

    <p class="govde-metin bizsmart">Cemil Bey’i soruyor. &lt;&lt;Onu arayalım mı?&gt;&gt; diyorum. &lt;&lt;Ne güzel olur. Hadi arayalım. Çok özledim,&gt;&gt; diyor.</p>

    <p class="govde-metin bizsmart">Cemil Bey’in telefonu çok geç açılıyor. Sesinden rahatsız olduğunu anlıyorum. &lt;&lt;Önemli bir şey değil,&gt;&gt; diyor. Sakladığı açıkça belli oluyor. Çok üzülüyorum.</p>

    <p class="govde-metin bizsmart">Bu durumda bile onu soruyor. Yanımda olduğunu belirtiyorum. &lt;&lt;Ne durumdasın?&gt;&gt; diye sorarken, öğrencisini denetleyen öğretmen bilgeliğiyle kaygılanıyor. Kötü bir durum olmadığını söylüyorum. Onunla konuşmak istiyor.</p>

    <p class="govde-metin bizsmart">Sevgili, Cemil Bey’e duyduğu hiç azalmayan saygısıyla konuşuyor. Sık sık onaylayan sözlerle onun kaygılarını gideriyor. Konuşmalarının sonunda, Cemil Bey, yine benimle görüşmek istiyor: &lt;&lt;Sana söylemiştim. Gördün mü, boşuna üzülmüşsün,&gt;&gt; diyor.</p>

    <p class="govde-metin bizsmart">Cemil Bey’i daha çok yormak istemediğimden, yine arayacağımı söyleyip kapatıyorum.</p>

    <p class="govde-metin bizsmart">Yürüyoruz.</p>

    <p class="govde-metin bizsmart">&lt;&lt;Biraz geciktim,&gt;&gt; diyor. Avuçlarına, elimde sımsıkı tuttuğum kolyeyi bırakıyorum. Gülümsüyor. Teyzesinin evi Ankara’nın gecekondu bölgesinde olduğu için, otobüsle gitmek zorunda olduğunu, taksiye binmek istemediğini söylüyor. Ayrılırken elini sallıyor. Toplumun anlamsız değer yargılarına bir kez daha içerliyorum.</p>

    <p class="baslik-3 bizsmart" id="toc_marker-3-7-1">Akşam</p>

    <p class="govde-metin bizsmart">Mutluyum.</p>

    <p class="baslik-2 bizsmart" id="toc_marker-3-8">10 Mayıs /Sabah</p>

    <p class="govde-metin bizsmart">İçimdeki sevinci selamlıyorum.</p>

    <p class="govde-metin bizsmart">Dışarı çıkıp bir pastanede börek ve çayla kahvaltı yapıyorum.</p>

    <p class="govde-metin bizsmart">Yine dışarıdayım. Otobüse binip Ankara’nın uzak semtlerini dolaşmak isteği beliriyor.</p>

    <p class="govde-metin bizsmart">Sıra sıra gecekondular. Büyük kentlerin en büyük sorunlarından biri budur sanırım. Ankara’nın gecekonduları, İstanbul’un gecekondularından oldukça farklı. Burada çoğunlukla bahçeli evler görüyorum. Ağaçlar, bakımsız bahçe duvarlarıyla zıt bir görüntü veriyor. Duvarın üstünde güneşe karşı yalanan tekir bir kediyi görünce Işıltı’yı anımsıyorum.</p>

    <p class="govde-metin bizsmart">Sokaklarda küçük dünyalarına dalıp koşuşturan çocuklar, kendilerince oyunlar tutturmuşlar.</p>

    <p class="govde-metin bizsmart">Otobüsten iniyorum.</p>

    <p class="govde-metin bizsmart">Küçük bir kız çocuğu bana sesleniyor. Dönüp bakınca ürkek bir ceylan gibi koşarak uzaklaşıyor. Gülümsüyorum.</p>

    <p class="govde-metin bizsmart">Yeniden Kızılay’a dönüyorum.</p>

    <p class="govde-metin bizsmart">Annemi arıyorum. Kaygılanacak durum olmadığını bildiriyorum. Seviniyor. Sevgi’nin suyunu verdiğini söylüyor. Işıltı yokluğumu anlamış.</p>

    <p class="govde-metin bizsmart">Otele dönüyorum.</p>

    <p class="govde-metin bizsmart">Sevgili. Yine sevgili. Bütün gece.</p>

    <p class="baslik-2 bizsmart" id="toc_marker-3-9">11 Mayıs /Sabah</p>

    <p class="govde-metin bizsmart">Günün ilk ışıklarıyla uyanıyorum. İçimde tuhaf bir sıkıntı var.</p>

    <p class="govde-metin bizsmart">Bugün onu arayacağımı anımsıyorum. Yüzüme ayrılık kararında direndiğini söyleyemedi. Yapamayacağını biliyordum; ama umut da vermedi. Onunla bir kez daha her şeyi konuşmanın çok gerekli olduğunu düşünüyorum.</p>

    <p class="govde-metin bizsmart">Kendisini üzen, yanılgılara düşmesine neden olan gelişmeleri tümüyle anlatmadığını sanıyorum.</p>

    <p class="govde-metin bizsmart">Cemil Bey nasıl oldu acaba? Bu yüce dostu bugün aramalıyım.</p>

    <p class="govde-metin bizsmart">Kızılay’dayım.</p>

    <p class="govde-metin bizsmart">Sevgiliyi aramak için çok erken.</p>

    <p class="govde-metin bizsmart">Biraz dolaşmak istiyorum.</p>

    <p class="govde-metin bizsmart">Zafer Çarşısı’na uğruyorum. Ankara’nın en ünlü kitap çarşısıdır burası. Birçok kitapçı, vitrinlerinde özenle sergiledikleri kitaplarıyla alıcı bekliyorlar. Tek tük insanlar görüyorum.</p>

    <p class="govde-metin bizsmart">Ülkemde okuma alışkanlığının olmaması çok üzücü. Ezbere bilgilerle yaşama ilişkin doğrulara ulaşmaya olanak yok ki. Yıllardır uygulanan yanlış eğitim ve kültür politikalarının etkisi kaçınılmaz olarak böyle olacaktı zaten. &lt;&lt;İyi&gt;&gt;, onu hak edenindir. Bilenle bilmeyen bir olamayacağına göre, sonucu tartışmak da çok anlamsız geliyor bana.</p>

    <p class="baslik-3 bizsmart" id="toc_marker-3-9-1">Öğle</p>

    <p class="govde-metin bizsmart">Ayak üstü bir şeyler atıştırıyorum.</p>

    <p class="govde-metin bizsmart">Beslenme kültürümüz de değişti iyice. Lahmacun ve hamburger, güzelim Türk mutfağını lüks lokantaların menülerinde bıraktı.</p>

    <p class="govde-metin bizsmart">Sevgiliyi arayacağımı anımsıyorum. Numarayı tuşluyorum.</p>

    <p class="govde-metin bizsmart">Telefona o çıkıyor: &lt;&lt;Bugün nasılsın?&gt;&gt; derken, ses renginden kaygılı olduğunu anlayabiliyorum. İçimdeki yaşama gücünün onun vereceği umuda bağlı olduğunu bilmesi, ona suçlulukla karışık duygular yaşatıyor. Aşkı koşullu yaşayamayacağımızı kavrayabiliyor. Yarın buluşmak için söz veriyor. Fazla konuşamayacağını söylüyor.</p>

    <p class="govde-metin bizsmart">Kapatırken, &lt;&lt;Kendine iyi bak. Üzülme,&gt;&gt; diyor.</p>

    <p class="govde-metin bizsmart">Görüşmemizin çok kısa sürmesi canımı sıkıyor.</p>

    <p class="govde-metin bizsmart">Mutlu olmayı öyle çok özledim ki.</p>

    <p class="govde-metin bizsmart">Cemil Bey’i arıyorum.</p>

    <p class="govde-metin bizsmart">Telefon bir türlü açılmıyor.</p>

    <p class="govde-metin bizsmart">Cemil Bey, Nadire Hanım’ın kabrini ziyarete gitmenin dışında dışarı hiç çıkmadığına göre, ne gibi sorun var, bilemiyorum. Son görüşmemizde ne kadar saklasa da rahatsız olduğunu anlamıştım.</p>

    <p class="govde-metin bizsmart">Kaygılanıyorum.</p>

    <p class="baslik-3 bizsmart" id="toc_marker-3-9-2">Akşam</p>

    <p class="govde-metin bizsmart">Cemil Bey’i arıyorum.</p>

    <p class="govde-metin bizsmart">Telefon yine açılmıyor. Kaygım korkuya dönüşüyor.</p>

    <p class="govde-metin bizsmart">Gazete alıp otele dönüyorum.</p>

    <p class="govde-metin bizsmart">Dizgiler üzerine çalışıyorum.</p>

    <p class="baslik-2 bizsmart" id="toc_marker-3-10">12 Mayıs /Sabah</p>

    <p class="govde-metin bizsmart">Bedenimdeki kırgınlıkla uyanıyorum.</p>

    <p class="govde-metin bizsmart">Gece biraz üşüdüm sanırım.</p>

    <p class="govde-metin bizsmart">Kızılay’dayım.</p>

    <p class="govde-metin bizsmart">Buluşma saatimize epey zaman olduğu için biraz dolaşmak istiyorum.</p>

    <p class="govde-metin bizsmart">Kaldırımda yürürken, birden Cemil Bey’i arayacağımı anımsıyorum.</p>

    <p class="govde-metin bizsmart">Telefon kulübesine girerken korkum giderek büyüyor.</p>

    <p class="govde-metin bizsmart">Yine aynı sonuç. Mutlaka çok önemli bir sorun var.</p>

    <p class="govde-metin bizsmart">Annemi arıyorum. Hatırımı soruyor. Cemil Bey’i iki gündür aradığımı, telefonunun yanıt vermediğini söylüyorum. Kaygılanıyor. Evine gidip bakabileceğini belirtiyor. Bir süre konuşuyoruz: &lt;&lt;Kendine iyi bak. Oralarda harap olma,&gt;&gt; diyor. Anne yüreğinden taşan bu sevgi gözlerimi yaşartıyor.</p>

    <p class="govde-metin bizsmart">Sevgiliyle buluşma saatimiz geliyor.</p>

    <p class="govde-metin bizsmart">Aynı yerde beklemeye koyuluyorum. Yine çok heyecanlıyım. Yanıma bir adam gelip, beklemeye başlıyor. Bir ara bana dikkatlice baktığını fark ediyorum.</p>

    <p class="govde-metin bizsmart">Gözüm sık sık saatime gidiyor. Gecikmesinden korkmuyorum. Gelsin yeter ki güzeller güzeli sevdiğim. Kendini getirsin bana, beni getirsin. İçimdeki küçücük bir umut kırıntısıyla bile onu ömrümün sonuna kadar beklemeye yemin etmedim mi? Gelsin yeter ki sevdiğim, beni aynı kimlikle bulacağını bilsin. Gelsin.</p>

    <p class="govde-metin bizsmart">Genç bir kadın, elinden tuttuğu çocuğu biraz da çekiştirerek geliyor. Az önce göz göze geldiğim adamla konuşmaya başlıyor. Adam, çocuğu eğilip öpüyor. Çocuk oldukça neşeli. Bir ara, &lt;&lt;Baba!&gt;&gt; dediğini duyuyorum. Kadın bir süre kaldıktan sonra tek başına hızlı adımlarla uzaklaşıp gidiyor.</p>

    <p class="govde-metin bizsmart">Kim bilir kaçıncı örneği yaşanan bir aile dramına tanık olduğumu düşünüp hüzünleniyorum.</p>

    <p class="govde-metin bizsmart">Evliliğin aşkın yoğunluğunu azalttığı söylenir.Zamanla, alışkanlığın ve sevginin aşkın yerini alacağı ileri sürülür. Bu tezi doğru bulmuyorum. Sevenler, yaşanmamış heyecanlar ve sürprizlerle aşkı yeniden üretemiyorlarsa, gerektiğinde yapay özlemler yaratıp aşkı besleyemiyorlarsa, sonucun böyle olmasına şaşırmamak gerekir. Toplumdan gerektiğinde zorla kopartılacak mutlulukların aşkı nasıl olumlu etkileyeceğini kim göz ardı edebilir ki?</p>

    <p class="govde-metin bizsmart">Evlilik yıldönümleri, yaş günleri bile daha ilk yıllarda unutulabiliyorsa, sorunun insanların kendi kültürlerinde olduğu bilinmelidir.</p>

    <p class="govde-metin bizsmart">Sevgili! Yaşamın bu güzelliklerine yenilerini ekleyerek çoğaltıp yaşamak istiyorum. Seninle yaşamak istiyorum. Seni yaşamak istiyorum. Aşkı ve sonsuzluğu.</p>

    <p class="govde-metin bizsmart">Ve... Sevmelere doyamadığım, sevmelerine doyamadığım sevdiğim geliyor. Bir kez daha.</p>

    <p class="govde-metin bizsmart">Beni görünce yine gülümsüyor. Yanaklarından öpüyorum. &lt;&lt;Beklettim mi?&gt;&gt; diye soruyor. &lt;&lt;Az daha gidiyordum. Bir daha olmasın, anlaştık mı?&gt;&gt; diyorum. &lt;&lt;Yalan söylemeyi hiç beceremedin,&gt;&gt; derken, omzuma hafif bir yumruk atıp gülümsüyor.</p>

    <p class="govde-metin bizsmart">Terlemiş avuçlarını sıkıca tutuyorum.</p>

    <p class="govde-metin bizsmart">Yürüyoruz.</p>

    <p class="govde-metin bizsmart">Yanımızdan geçenlere, sarmaş dolaş sevgililere bakışlar uçuruyoruz. Canım benim! Seni dünyalara değişmem, sen de biliyorsun.</p>

    <p class="govde-metin bizsmart">Anlamak gerekmez mi?</p>

    <p class="govde-metin bizsmart">Her dala kendi gülü.</p>

    <p class="govde-metin bizsmart">Pastanede oturuyoruz.</p>

    <p class="govde-metin bizsmart">Bakışlarındaki beni çocuk gibi sevindiren anlamları çözmekte hiç zorlanmıyorum. &lt;&lt;Göreceksin. İkimiz de boşuna kaygılanıyoruz. Bir umut ver bana, nasıl güçlü olduğumuzu yaşayarak öğreneceğiz. Hadi bebeğim,&gt;&gt; diyorum. &lt;&lt;Senden başkasını sevemem. Ben yalnızca biraz bekleyelim diyorum. Babam yaptığı yanlışların farkına varıyor artık. Annem bir kez daha denemek isteyebilir. Bizim ilişkimize tepki duyduğunu biliyorsun. Bu durumda elimden gelen tek şey sana bunları söylemek oluyor. Nasıl kahırlar yaşadığını anlamadığımı mı sanıyorsun? Ama inanmanı istiyorum ki, ben daha kötü durumdayım. Seni istemeden üzmenin bedeli öyle ağır ki,&gt;&gt; diyor.</p>

    <p class="govde-metin bizsmart">Müthiş ikilemler içerisinde yine kendime kalıyorum. Bir yanda canım sevdiğimin ailesinin huzuru, diğer yanda artık kaldıramayacağım boyutlara ulaşan özlemim. &lt;&lt;Vazgeçmeyeceğiz değil mi?&gt;&gt; diye soruyorum.&lt;&lt;Beklemekten başka seçeneğimiz yok. Biraz sabır sevgilim. Lütfen!&gt;&gt; diyor.</p>

    <p class="govde-metin bizsmart">Çiçeğim, sana bütün ömrümü adamaya hazır olduğumu zaten biliyorsun. İstediğin buysa, kabulümdür. Bu bekleyişte yokluğun bütün varlığımı sona erdirmeden geleceksen bir gün, kabulümdür.</p>

    <p class="govde-metin bizsmart">Gülümsediğimi gördükçe içindeki kaygılar azalıyor. Kendime çoğalıyorum. Yani sevgiliye. Umuda ve aşka. &lt;&lt;Biraz dışarıda dolaşalım mı?&gt;&gt; diyor.</p>

    <p class="govde-metin bizsmart">Çıkıyoruz.</p>

    <p class="govde-metin bizsmart">Cemil Bey’i anımsıyorum. İçim acıyor. Durumu ona da iletiyorum. &lt;&lt;Hadi onu arayalım,&gt;&gt; diyor.</p>

    <p class="govde-metin bizsmart">Telefon kulübesi buluyoruz. Numarayı tuşlarken korkum iyice artıyor.</p>

    <p class="govde-metin bizsmart">Telefon açılmıyor. Ne oldu acaba?</p>

    <p class="govde-metin bizsmart">Annemi arıyorum.</p>

    <p class="govde-metin bizsmart">Telefon uzun süre çalmasına karşın açılmıyor. Belki Cemil Bey’e bakmaya gitmiştir.</p>

    <p class="govde-metin bizsmart">Hüzünleniyorum.</p>

    <p class="govde-metin bizsmart">Sevgili, moralimi yükseltmek için çırpınıyor. Koluma giriyor, &lt;&lt;Seni sevmek ne güzel, biliyor musun?&gt;&gt; diyor, saçımı çekiştiriyor, yürürken,&lt;&lt;Beyefendi, tanışıyor muyuz? Sizi tavlamama izin verir misiniz? Yoksa sevdiğiniz mi var? Ah ben ne şanssız bir kızım. Düşlerimdeki sevgiliyi buluyorum, ama o başkasını seviyor,&gt;&gt; diyerek çok özlediğim cilvelerini yapıyor.</p>

    <p class="govde-metin bizsmart">Benim tatlı çılgınım, senden başkasını nasıl sevebilirim ki?</p>

    <p class="govde-metin bizsmart">Botanik Parkı’ndayız.</p>

    <p class="govde-metin bizsmart">Sürekli gülümsüyor. Omzuma yaslanıyor. &lt;&lt;İstanbul’u çok özledim. Sarayburnu’ndaki parka yine gidiyor musun? Ah şimdi orada olsak. Beyaz gemilere baksak. Martıların çığlıklarını dinlesek. Ama en çok buluştuğumuz iskeleyi özlüyorum.&gt;&gt; diyor.</p>

    <p class="govde-metin bizsmart">Sımsıkı sarılıyorum.</p>

    <p class="govde-metin bizsmart">Parkta uzun süre oturuyoruz. Biraz kendime geliyorum. Annemi aramak için kalkıyoruz.</p>

    <p class="govde-metin bizsmart">Cemil Bey’e uğrayamadığını söylüyor. Sevgiliyle konuşmak istiyor. Canım benim! Annemle konuşurken çekiniyor nedense.</p>

    <p class="govde-metin bizsmart">Cemil Bey’i arıyorum. Yine aynı sonuç. Yok.</p>

    <p class="govde-metin bizsmart">Sevgiliye İstanbul’a dönmek istediğimi söylüyorum. &lt;&lt;İyi olur. Ben de korkmaya başladım. Beni habersiz bırakma olur mu?&gt;&gt; diyor.</p>

    <p class="govde-metin bizsmart">Otobüs durağına kadar yürüyoruz. Beklediği otobüs geliyor. Binerken elini sallıyor. Kentin kalabalığında yitip gidiyor.</p>

    <p class="govde-metin bizsmart">Çiçek yüzlüm, seni çok özleyeceğim.</p>

    <p class="govde-metin bizsmart">Oteldeyim.</p>

    <p class="govde-metin bizsmart">Çantamı hazırlıyorum.</p>

    <p class="govde-metin bizsmart">Korku.</p>

    <p class="govde-metin bizsmart">Yalnızca korku.</p>

    <p class="baslik-3 bizsmart" id="toc_marker-3-10-1">Akşam</p>

    <p class="govde-metin bizsmart">Otogardayım.</p>

    <p class="govde-metin bizsmart">Biletimi alıp otobüse biniyorum. Boğulacak kadar hüzünlüyüm. Yanımda oturan adam oldukça konuşkan. Sürekli bir şeyler soruyor. Özür dileyerek, sıkıntılı olduğumu, fazla konuşamayacağımı söylüyorum.</p>

    <p class="govde-metin bizsmart">Otobüs hareket ediyor.</p>

    <p class="govde-metin bizsmart">Ankara’ya gelirken, tekerin her tur dönüşünde sevgiliye biraz daha yaklaşmıştım. Şimdi ise tam tersi oluyor.</p>

    <p class="govde-metin bizsmart">Cemil Bey için kaygılanıyorum.</p>

    <p class="govde-metin bizsmart">Rahatsızlığı artıp da hastaneye mi kaldırdılar acaba? Onu sorabileceğim kimsenin olmaması ne kötü.</p>

    <p class="govde-metin bizsmart">Bedenim hiç bu kadar ağırlaşmamıştı.</p>

    <p class="govde-metin bizsmart">Taşıdığım sevgilerin ağırlığıdır bu.</p>

    <p class="govde-metin bizsmart">Bir yanda canımı adadığım sevgili, bir yanda dostluğunu gerçek anlamıyla yaşadığım Cemil Bey ve hüznümle kahrolan annem.</p>

    <p class="govde-metin bizsmart">Sevgilinin aşkın geleceğini olayların akışına, ailesiyle ilişkilerinin sonucuna bırakması kararı bilinmez zamanlar üzre beklemeyi öngörüyor. Belki birkaç gün sonra çıkıp gelecek bütün güzelliğiyle, belki de... Bunu düşünmek bile istemiyorum aslında. Ailesindeki kopuş sürerse, durumun şimdiki gibi olacağını sanıyorum. En azından uzun süre hiçbir gelişme beklemiyorum. Babasının barışma önerisi olumlu karşılanırsa, sevgilinin geçmişte yaşadığı bunalımları belki daha zor koşullarda yaşayacağına ise kuşkum yok. Onun ince ruhundan yansıyan insan güzelliği kabalığı asla kaldıramaz.</p>

    <p class="govde-metin bizsmart">Zaman olanca umursamazlığıyla akıp gidiyor. Hüznüm yüksek dağlardan yuvarlanan kar topu gibi kendini büyüterek artıyor.</p>

    <p class="baslik-2 bizsmart" id="toc_marker-3-11">13 Mayıs /Sabah</p>

    <p class="govde-metin bizsmart">İstanbul’dayım.</p>

    <p class="govde-metin bizsmart">Yolda dalıp gitmişim.</p>

    <p class="govde-metin bizsmart">Taksiye binip eve geliyorum. Annem beni görünce çok seviniyor. Elini öpüyorum. Bütün sevgisiyle &lt;&lt;Hoş geldin,&gt;&gt; diyor.</p>

    <p class="govde-metin bizsmart">Cemil Bey’i soruyorum. Susuyor. Çok kaygılanıyorum. Kahvaltı hazırlamak istiyor, hemen çıkacağımı söylüyorum.</p>

    <p class="govde-metin bizsmart">Cihangir’deyim.</p>

    <p class="govde-metin bizsmart">Merdivenleri soluk soluğa tırmanarak Cemil Bey’in evine ulaşıyorum. Zile basıyorum. Kapı açılmıyor.</p>

    <p class="govde-metin bizsmart">Bir kez daha deniyorum. Hiçbir ses yok.</p>

    <p class="govde-metin bizsmart">Yan komşusunun ziline basıyorum. Kapıyı küçük bir çocuk açıyor. Cemil Bey’i soruyorum. Heyecanım ulaşabileceği en üst düzeye ulaşıyor. O sırada annesi olduğunu sandığım bir kadın geliyor. Aynı soruyu ona da yöneltiyorum. Kadın, yanıt vermeden önce yüzüme kısa bir süre baktıktan sonra, &lt;&lt;Cemil Bey’i yitirdik,&gt;&gt; diyor.</p>

    <p class="govde-metin bizsmart">Felaket, bütün etkileriyle içime yayılıyor. Duvara yaslanıyorum. Gözlerim kararırken, duvara tutunarak çömelebiliyorum.</p>

    <p class="govde-metin bizsmart">Az önce kapıyı açan çocuğun uzattığı su dolu bardağı algılayabiliyorum. Usulca kalkıyorum.</p>

    <p class="govde-metin bizsmart">Dışarıdayım.</p>

    <p class="govde-metin bizsmart">Taksiye biniyorum. Biraz ilerledikten sonra durdurup, ziyaretine gittiğimde asla unutmadığım çiçeğimi almak için iniyorum.</p>

    <p class="govde-metin bizsmart">Zincirlikuyu Mezarlığı’ndayım.</p>

    <p class="govde-metin bizsmart">Koşar adımlarla ilerliyorum. Mezarını buluyorum.</p>

    <p class="govde-metin bizsmart">Öğretmenim, ustam, canım dostum!</p>

    <p class="govde-metin bizsmart">Sevdiğimi kazanmaya çalışırken sizi yitirdim.</p>

    <p class="govde-metin bizsmart">Kaç zaman aşkın büyüsüyle sevgili üzre konuştuğumuz, bana insan olmanın onurunu tattıran, aşkın gücünü öğreten güzel insan, Nadire Hanım’la kavuştunuz sonunda; ama ben, bu hoyrat dünyada nasıl var olacağımı bilmiyorum ki.</p>

    <p class="govde-metin bizsmart">Mezarın başında saatlerce kalıyorum. Anlama ve düşünme yeteneğim en ağır prangalara vurulmuş sanki.</p>

    <p class="govde-metin bizsmart">Dua ediyorum. Doğrulup, ağır adımlarla ilerleyerek uzaklaşıyorum.</p>

    <p class="govde-metin bizsmart">Evdeyim.</p>

    <p class="govde-metin bizsmart">Odama çekiliyorum. Gittikçe bunalıyorum.</p>

    <p class="baslik-3 bizsmart" id="toc_marker-3-11-1">Akşam</p>

    <p class="govde-metin bizsmart">Sevgilinin haber beklediğini anımsıyorum.</p>

    <p class="govde-metin bizsmart">Böyle bir haberi ona iletmek çok zor.</p>

    <p class="govde-metin bizsmart">Numarayı tuşluyorum. Annesi açıyor. Hatırını soruyorum. Teşekkür ediyor. Onunla görüşmek istediğimi söylüyorum.</p>

    <p class="govde-metin bizsmart">Hüznün, heyecanı bozguna uğrattığı zamanlardayım. Hiç olmadığım kadar sakinim. Belki de bu yüzden, hemen kaygılanıyor: &lt;&lt;Lütfen saklama. Ne oldu?&gt;&gt; diye soruyor. Kısık bir sesle, &lt;&lt;Cemil Bey’i yitirdik,&gt;&gt; diyebiliyorum. Durgunlaşıyor. Konuşamıyor.&lt;&lt;Senin sevgine çok muhtacım. En kısa zamanda seni görmek istiyorum,&gt;&gt; diyorum. &lt;&lt;Aynı durumdayım. Yine gel,&gt;&gt; diyerek yanıt veriyor.</p>

    <p class="govde-metin bizsmart">Annesinin bir süre sonra İstanbul’a döneceğini iletiyor. Sanırım ailesindeki sorunlar bir ölçüde çözüme ulaşıyor.</p>

    <p class="govde-metin bizsmart">&lt;&lt;Sana bir sır vereceğim. Bakalım bilecek misin?&gt;&gt; diyerek hafifçe gülümsüyor: &lt;&lt;Seni çok seviyorum. Aman kimsecikler duymasın,&gt;&gt; diyor. Bu, hüzünlü olduğumu anladığında biraz olsun gülümsetebilmek için her zamanki çırpınmalarının yansıması olan sözler, içimi çiçek bahçesi gibi süslüyor. Cemil Bey’e ne kadar üzüldüğünü biliyorum. Yine de kendi hüznünü saklamaya çalışıyor, ana şefkatiyle sarılıyor bana.</p>

    <p class="govde-metin bizsmart">Onunla Cemil Bey’e uğradığımız ilk günü anımsıyorum. İskelede buluştuğumuzda, &lt;&lt;Çok heyecanlıyım,&gt;&gt; demişti. Çiçek ve pasta götürmüştük. Cemil Bey’in elini öptüğümüzde, o da sarılıp bizi öpmüş, &lt;&lt;Kızım çok tatlı. Onu üzmek yasak, ona göre. Gerçi sen üzmezsin ya, ben yine de söyleyeyim, içimde kalmasın,&gt;&gt; demiş, çok hoş sözlerle içimizi ısıtmıştı. Sevgili, çay demlemişti. Cemil Bey’in her sözüyle aşkın bilinmedik uygarlığını yaşamış, anılarda yitip gitmiştik.</p>

    <p class="govde-metin bizsmart">Sevgili, büyülenmiş gibiydi. Sık sık dalıp gidiyor, yüzünü okşayınca kendine gelip gülümsüyordu.</p>

    <p class="govde-metin bizsmart">Cemil Bey’den izin isteyip kalktığımızda daha çok bütünleşmiştik.</p>

    <p class="govde-metin bizsmart">Canım sevdiğim, &lt;&lt;Beni her gün ara olur mu?&gt;&gt; diyor. Ey, benim sevdasına Kerem gibi yandığım! Çiçek yüzünü görmediğim günlerde gözlerimdeki ışıktan utandığım sevgili! İste yeter ki; kahır zindanlarından bütün varlığımla yönelip, ulaşırım yine sana. Sonsuza kadar.</p>

    <p class="govde-metin bizsmart">&lt;&lt;Kendini toparlamaya çalışmalısın. Senden her gün telefon beklediğimi unutma,&gt;&gt; diyor. Ah sevgili! Telefonu kapatırken, &lt;&lt;Seni çok seviyorum,&gt;&gt; diyor, yine. &lt;&lt;Canım sana feda olsun,&gt;&gt; diyerek yanıt veriyorum.</p>

    <p class="govde-metin bizsmart">Kendime kalıyorum.</p>

    <p class="govde-metin bizsmart">Sevgiliye.</p>

    <p class="govde-metin bizsmart">Ve aşka.</p>

    <p class="baslik-2 bizsmart" id="toc_marker-3-12">14 Mayıs /Sabah</p>

    <p class="govde-metin bizsmart">Cemil Bey’in acısıyla uyanıyorum.</p>

    <p class="govde-metin bizsmart">Yataktan kalkarken ağlamaklı oluyorum.</p>

    <p class="govde-metin bizsmart">Dışarı çıkıp, her zamanki alışverişimi yapıyorum. Marketin sahibi Ahmet Bey, bütün içtenliğiyle, &lt;&lt;Seni iyi görmedim, yardımcı olabileceğim bir konuysa çekinme,&gt;&gt; diyor. İlgisine teşekkür ettiğimi söylüyorum.</p>

    <p class="govde-metin bizsmart">Evdeyim.</p>

    <p class="govde-metin bizsmart">Teypten 35. Senfoni’nin ezgileri yayılıyor. Cemil Bey’in bu kaseti verdiği günü anımsayıp iyice hüzünleniyorum.</p>

    <p class="govde-metin bizsmart">Kahvaltı yapmıyorum. Odama çekiliyorum.</p>

    <p class="govde-metin bizsmart">Sevgi’nin çiçeğine bakıyorum. Yeni bir tomurcuğunu fark ediyorum. Toprağını havalandırıyorum. Işıltı yine odamda, sanki biliyormuş gibi oldukça durgun.</p>

    <p class="govde-metin bizsmart">Cağaloğlu’ndayım.</p>

    <p class="govde-metin bizsmart">Birsen’e uğruyorum. Kapıyı açıp gülümsüyor. Yanaklarından öpüyorum. Yüzümdeki hüznün nedenini soruyor. Kısaca anlatıyorum. Üzülüyor. Sevgiliyi soruyor. Gelişmeleri bildiğine kuşkum yok. &lt;&lt;Buna ikiniz de razı olmalısınız,&gt;&gt; diyor. Haklı aslında. Nice sevdalı böyle bir sonuç için kim bilir hangi bedeli ödemeye razı değil midir?</p>

    <p class="govde-metin bizsmart">Aşkta asıl olan karşılıklı duygulardır. Ama insan ilke olarak karşılıksız sevmeye de razı olmalıdır. Buna razı olduktan sonra aşkına karşılık görürse, bu, yaşamın kendisine en büyük armağanı olacaktır.</p>

    <p class="govde-metin bizsmart">Aşk, karanlıktaki sevgiliye elimizi yakan gülü uzatıp, onun dudaklarına götürmesini beklemeye benzer. Sevgili, delirmenin sınırında korkuyla beklenen böyle bir sonucu esirgemezse, uzun bir yürüyüş başlamıştır artık.</p>

    <p class="govde-metin bizsmart">Ya tersi yaşanırsa? İşte o zaman kendimizle kalmaktan başka hangi seçeneğimiz olur ki? Yaşadığımız her an, gizli bir umutla sevgiliye yöneleceğimizi yaşam birçok kez kanıtlanmıştır. Gecenin en olmaz yerinde bölünen uykular, bir söz üzre kahrın ve sevincin en uç noktalarında gidip gelmeye, incinmeye hazır olan gönüller, sevgili yolunu hiç bıkmadan bekleyen gözler, gökyüzüne açılan avuçlar.</p>

    <p class="govde-metin bizsmart">Seven, aşka ilişkin payına düşen her bedeli mutlaka ödemelidir. Sevgili yine de gelmiyorsa, gelmeyecekse, zaman, sevgiliye sunduğumuz aşkı bize geri verecektir. Çünkü sevgili, aşkı aynı güzelliğiyle bize yansıttığı oranda aşkın kendisidir. Böyle olmuyorsa, aşk sevgiliyi aşan bir değer olmuştur artık.</p>

    <p class="baslik-3 bizsmart" id="toc_marker-3-12-1">Akşam</p>

    <p class="govde-metin bizsmart">Evdeyim.</p>

    <p class="govde-metin bizsmart">Cemil Bey’in hayaliyle sık sık dalıp gidiyorum. Çok hüzünlüyüm.</p>

    <p class="baslik-2 bizsmart" id="toc_marker-3-13">15 Mayıs /Sabah</p>

    <p class="govde-metin bizsmart">Yaşam, kimsenin bilemediği karmaşık dengelerle kurulmuştur. Bu dengeyi oluşturan etkenlerden biri sarsılınca, bıçak sırtı denge bir anda bozuluyor.</p>

    <p class="govde-metin bizsmart">Artık yeni bir denge kurabilmek için zamanın zorlayacağı bedelleri ödemek gerekecektir.</p>

    <p class="govde-metin bizsmart">Cemil Bey’i çok özleyeceğim. En zor zamanlarımda hiç azalmayan ilgisiyle bana güç veriyordu. Avuç dolusu ilaçlarla kendimi yok etmeye karar verdiğimde de onun sevgisine sığınmıştım.</p>

    <p class="baslik-3 bizsmart" id="toc_marker-3-13-1">Akşam</p>

    <p class="govde-metin bizsmart">Sarayburnu’ndayım.</p>

    <p class="govde-metin bizsmart">Denizin karanlık sularına bakıyorum. Deniz fenerinin taradığı sularda bir vapur görüyorum. Ağır ağır ilerleyerek yolcularını yeni bir iskeleye taşıyor... Ve sevgilinin aynı güzellikteki hayali. Bu kez gülümsemiyor. Yasımı paylaşıyor sanki.</p>

    <p class="govde-metin bizsmart">Eve dönüyorum.</p>

    <p class="govde-metin bizsmart">Telefona sarılıp onu arıyorum. &lt;&lt;Kendini toparlayabildin mi?&gt;&gt; diye soruyor.</p>

    <p class="govde-metin bizsmart">Canım sevgilim! Verdiğin umutla yaşayabildiğimi anlıyorsun artık. Bundan sonrası ayrılık olamaz. Ben bunu kaldıramam ki.</p>

    <p class="govde-metin bizsmart">&lt;&lt;Ne zaman gelebilirsin?&gt;&gt; derken, ses rengi en sevdiğim tonunu buluyor. Annesi yarın İstanbul’a dönüyormuş. &lt;&lt;Ben şimdilik dönmeyeceğim. Aynı bunalımları yaşamak istemiyorum. Sen daha çok gel bana. Yalnız bırakma,&gt;&gt; diyor. Bir süre konuşuyoruz. İçimdeki karabasanlar biraz dağılıyor.</p>

    <p class="govde-metin bizsmart">Çiçek yüzlüm, çağır yeter ki. Koşar gelirim sana.</p>

    <p class="govde-metin bizsmart">Her defasında aynı sevgili!</p>

    <p class="baslik-2 bizsmart" id="toc_marker-3-14">16 Mayıs /Öğle</p>

    <p class="govde-metin bizsmart">Cağaloğlu’ndayım.</p>

    <p class="govde-metin bizsmart">Yayınevine uğrayıp biten bir dizgiyi teslim ediyorum. Cavit Bey, yine inceliğini gösteriyor, &lt;&lt;Kendini çok yorma,&gt;&gt; diyor, ne durumda olduğumu soruyor. İlgisine teşekkür ediyorum.</p>

    <p class="govde-metin bizsmart">Tuncay’a uğruyorum. Beni görünce sitem ediyor: &lt;&lt;Hiç uğramayacaksın sandım. Sibel’le ara sıra sizi konuşuyoruz. Aynı kentte yaşayıp da bu kadar uzak düşmek beni ürkütüyor,&gt;&gt; diyor. Haklı olduğunu biliyorum. Sevgi yaşanmalıdır, sonuna kadar.</p>

    <p class="govde-metin bizsmart">Tuncay, çay sunuyor. Bir iş için dışarıya çıkması gerektiğini belirtip, benim de gelmemi istiyor. Biraz açılacağımı düşünüp önerisini kabul ediyorum.</p>

    <p class="govde-metin bizsmart">Arabasıyla İstanbul’un mantar gibi türeyen gecekondu bölgelerinden geçerek ilerliyoruz. Güzelim İstanbul’un bu kadar gözden çıkarıldığını bilmiyordum. Sıra sıra çok ilkel evler görüyorum.</p>

    <p class="govde-metin bizsmart">Bir ara çığlık sesleriyle irkiliyorum. Yıkım ekiplerine direnen insanlar, evlerini korumanın telaşına düşmüşler.</p>

    <p class="govde-metin bizsmart">Halkın suçu yok ki. Yaşadığı bölgede huzur bulamayan, işsiz kalan insanlar, belki umuduyla kentlere göç ediyorlar. İstanbul gibi büyük bir kentte barınmayı bile umut olarak görüyorlar.</p>

    <p class="govde-metin bizsmart">Çığlıklar hiç kesilmiyor. Ağlayan çocuklar, içimi acıtan görüntülerle annelerine sarılıyorlar. Bir süre izledikten sonra ilerliyoruz.</p>

    <p class="govde-metin bizsmart">İstanbul’un kurtulması çok zor görünüyor bana. Çevre bilinci bu kadar yetersiz olunca, umutlanmak en azından şimdilik anlamsızdır.</p>

    <p class="govde-metin bizsmart">Bütün sorunların eğitimde düğümlendiğine hiç kuşkum yok.</p>

    <p class="govde-metin bizsmart">Artık, kötüye düşmüş sevgilidir İstanbul.</p>

    <p class="baslik-2 bizsmart" id="toc_marker-3-15">17 Mayıs /Sabah</p>

    <p class="govde-metin bizsmart">Erken saatlerde uyanıyorum.</p>

    <p class="govde-metin bizsmart">Perdeyi açıp günün ilk ışıklarını odama çağırıyorum. İstanbul’u en çok bu saatlerde seviyorum.</p>

    <p class="govde-metin bizsmart">Odamdayım.</p>

    <p class="govde-metin bizsmart">Yarın yine sevgiliye gitmek istiyorum.</p>

    <p class="govde-metin bizsmart">Bu kadar zor dönemde onun sıcaklığıyla kendimi toparlayabileceğimi adım gibi biliyorum.</p>

    <p class="govde-metin bizsmart">Elimdeki dizgilerden birini daha bugün bitirmek istiyorum. Yarın teslim edebilirsem, Cavit Bey’e karşı daha çok utanmayacağımı düşünüyorum. İnsanların iyi niyetini istismar etmek, insan ilişkilerinde çözümsüz sorunlar çıkartıyor.</p>

    <p class="govde-metin bizsmart">Kendine saygı duymayanın, başkasına saygı duyamayacağına inanıyorum. Aynı bağlantı sevgi için de geçerlidir. İnsan, önce kendini sevmeyi denemelidir. Sonrası gelecektir.</p>

    <p class="govde-metin bizsmart">Birden içimde sevgiliyi arama isteği beliriyor. Benim çiçek yüzlü sevdiğim! Çok seviniyor. Hatırımı soruyor. &lt;&lt;Sana bir sürprizim var,&gt;&gt; diyorum. Meraklanıyor, öğrenmek için cilve yapıyor. &lt;&lt;Sıkı dur, Ankara’ya geliyorum,&gt;&gt; diyorum. Çığlık atarak kutluyor beni.&lt;&lt;Sensiz, gittikçe yalnızım, biliyor musun? Hadi bu gece bin otobüse, yarın görüşürüz,&gt;&gt; diyor.</p>

    <p class="govde-metin bizsmart">Ah sevgili! Ne çok isterdim. Ama bunu yaparsam, yarın yanına koşup gelen kişi ben olmam ki. İşime saygı duymazsam, kendime saygım kalmaz; o zaman da ben olamam.</p>

    <p class="govde-metin bizsmart">Uzun uzun konuşuyoruz. Kendimi biraz daha toparlıyorum.</p>

    <p class="govde-metin bizsmart">Kendimdeyim.</p>

    <p class="baslik-2 bizsmart" id="toc_marker-3-16">18 Mayıs /Akşam</p>

    <p class="govde-metin bizsmart">Hazırlık yapıyorum. Annem, Ankara’ya gitmemi doğru bulmadığını tavırlarıyla belli ediyor. Bir süre konuşuyoruz.</p>

    <p class="govde-metin bizsmart">Işıltı, insan gibi ilgi bekliyor.</p>

    <p class="govde-metin bizsmart">Elime alıp seviyorum. Benimle şakalaşıyor.</p>

    <p class="govde-metin bizsmart">Saatin epey ilerlediğini fark edip odamdan çantamı alıyorum.</p>

    <p class="govde-metin bizsmart">Annemin elini öpüyorum. &lt;&lt;Kendine iyi bak. Sık sık ara,&gt;&gt; diyor.</p>

    <p class="govde-metin bizsmart">Çıkıyorum.</p>

    <p class="baslik-2 bizsmart" id="toc_marker-3-17">19 Mayıs /Gece</p>

    <p class="govde-metin bizsmart">Otogardayım.</p>

    <p class="govde-metin bizsmart">Biletimi alıyorum.</p>

    <p class="govde-metin bizsmart">Hareket saatine kadar dolaşıp otobüse biniyorum. Yanımda oturan adam gazetesine dalmış, hiç konuşmuyor.</p>

    <p class="govde-metin bizsmart">Hareket ediyoruz. Zamanın her vuruşunda canım sevdiğime biraz daha yaklaştığımı biliyorum. Otobüs hızla ilerliyor.</p>

    <p class="govde-metin bizsmart">Hiç uykum yok.</p>

    <p class="govde-metin bizsmart">Cemil Bey’i anımsadıkça anılara dalıyorum, içim acıyor. Ziyaretine gittiğimde nasıl korkuyla bakardı yüzüme. Gecelerin biriktirdiği hüznüm, onun sözleriyle kirpiklerimden yanaklarıma süzüldükten sonra biraz rahatlardım. Gülümsediğimi gördüğünde, birden değişir, çok ince esprilerle, toplumun aldığı sevinçlerimi yeniden kazandırırdı bana.</p>

    <p class="govde-metin bizsmart">Sevgi gibi bir uygarlık varken insanların zulmü seçmesini hiçbir zaman anlayamadım. Sevinçlerin paylaştıkça çoğaldığını, hüzünlerin paylaştıkça azaldığını anlamak gerekmez miydi?</p>

    <p class="govde-metin bizsmart">Ankara’ya iyice yaklaştık artık.</p>

    <p class="govde-metin bizsmart">Yine yolcuların toparlanma çabaları başlıyor. Naylon poşetlerin alışılmış hışırtılarını duyuyorum.</p>

    <p class="govde-metin bizsmart">Ve başkentteyiz.</p>

    <p class="govde-metin bizsmart">Selam sana Ankara. Bir kez daha. Sevdiğime geldim. Özlediğime, çiçek yüzlüme geldim. Bir gün vereceksin bu güzelliği bana, geri vereceksin biliyorum.</p>

    <p class="govde-metin bizsmart">Çantamı alıp iniyorum. Taksiye binip daha önce kaldığım otele gidiyorum. Çantamı bıraktıktan sonra kahvaltı yapıp dönüyorum. Çok uykum var.</p>

    <p class="govde-metin bizsmart">Bilinmezlerde yitiyorum.</p>

    <p class="baslik-2 bizsmart" id="toc_marker-3-18">20 Mayıs /Öğle</p>

    <p class="govde-metin bizsmart">Sevgiliyi arıyorum. Telefonu teyzesinin küçük kızı açıyor. Onunla görüşmek istediğimi söylüyorum.</p>

    <p class="govde-metin bizsmart">Canım benim!</p>

    <p class="govde-metin bizsmart">Sesimi duyunca çok seviniyor. Hatırımı soruyor. Görüşmek istediğimi belirtiyorum. &lt;&lt;Seni çok özledim. Ama bugün gelemem, teyzemle nikâha gideceğiz. Beni bağışlayabilecek misin?&gt;&gt; diyor.</p>

    <p class="govde-metin bizsmart">Yarın görüşmek için söz veriyor. Birtanem, seni özlemek, sana yanmak, senin için ağlamak hiç zoruma gitmez, biliyorsun. Gel yeter ki, ben kaç zaman beklemedim mi? Verdiğin umudun anlamını hangi sözlerle anlatabilirim ki?</p>

    <p class="govde-metin bizsmart">Uzun süre konuşuyoruz.</p>

    <p class="govde-metin bizsmart">Güzeller güzeli sevdiğim her sözüyle güç veriyor bana.</p>

    <p class="govde-metin bizsmart">Telefonu kapatırken bu kez ben atak davranıp &lt;&lt;Seni seviyorum,&gt;&gt; diyorum. Fark ediyor, gülümsüyor. &lt;&lt;Canım sana feda olsun,&gt;&gt; demek ona düşüyor.</p>

    <p class="govde-metin bizsmart">Oteldeyim.</p>

    <p class="govde-metin bizsmart">Dizgiler üzerinde çalışıyorum.</p>

    <p class="govde-metin bizsmart">Çoğunlukla Cemil Bey’i anımsayarak dalıp gidiyorum.</p>

    <p class="baslik-2 bizsmart" id="toc_marker-3-19">21 Mayıs /Öğle</p>

    <p class="govde-metin bizsmart">Uyuyakalmışım. Gece boyunca süren çalışmanın yorgunluğunu bütün bedenimde duyumsayabiliyorum. Birden, sevgiliyle buluşacağımı anımsıyorum. İçimi dalga dalga heyecan basıyor.</p>

    <p class="govde-metin bizsmart">Kızılay’dayım.</p>

    <p class="govde-metin bizsmart">Oldukça kalabalık. Sevgiliyle buluşmamıza yaklaşık bir saat olduğundan biraz dolaşmak istiyorum.</p>

    <p class="govde-metin bizsmart">İlkyazın ılık esintileri yüzümü yalıyor. Bakanlıklar’a doğru yürüyorum. Ankara’nın başkent olduktan sonra planlı gelişen semti burası. Çok güzel! Keşke böyle sürseydi diye düşünüyorum. Çağdaş bir başkentimiz olurdu. Oysa şimdi, bütün büyük kentler gibi Ankara da sağlıksız kentleşmeye teslim olmuş. Burada gördüğüm yapılaşma, yerini birkaç kilometre ilerideki Ankara’nın en eski gecekondu bölgesi olan Altındağ’la birden çok farklı bir görüntüye bırakıyor. Arabesk kültür anlayışımız, her alanda kendini fazlasıyla duyumsatıyor.</p>

    <p class="govde-metin bizsmart">Kendi kültürünü iten ulusların asla gelişemediğini toplumbilim yeterince kanıtlamıştır. Kuşkusuz ki kültürler arası etkileşim olacaktır, olmalıdır; ama bu etkileşim, ulusal kültürün yok olması pahasına gelişmemelidir. Özellikle dilimizin yabancı sözcüklerin boyunduruğunda kalması sonucuna varmamalıdır. Yazık ki başkentin ana cadde ve bulvarlarındaki mağazaların tabelalarında da çoğunlukla yabancı ticaret unvanları görüyorum.</p>

    <p class="govde-metin bizsmart">Göğüslerinde İngiliz ya da Amerikan bayrağı taşıyanları asla anlayamıyorum. Bu, ilkelliktir. Üstelik, Kurtuluş Savaşı’mızın güzel insanlarına, ay yıldızlı bayrağımıza saygısızlıktır. Bayrağını taşıdıkları ülkelere gitseler, onların gözünde kaçıncı sınıf insan sayıldıklarını gördükleri zaman belki gerçeği algılayabileceklerdir.</p>

    <p class="govde-metin bizsmart">Önemli olan Batılı olmak değil, uygar olmaktır. Atatürk’ün yöneldiği de Batı değil, uygarlıktır. Bir ulus ki tarihini bilmez, kendi değerlerine sahip çıkmaz, o ulusun yücelmeye, ilerlemeye hakkı da olmaz.</p>

    <p class="govde-metin bizsmart">Bunu anlayamadığımız için, Batı’nın günümüzdeki çürümüşlüğü, farkında olmayarak benliğimize sinen etkileriyle güzelim aşkları fotoğraflarda, romanlarda ve şiirlerde bırakmıştır.</p>

    <p class="govde-metin bizsmart">Yaşar Kemal’in bir yapıtında çok güzel bir söz geçiyordu: &lt;&lt;O iyi insanlar, o güzel atlara bindiler, gittiler.&gt;&gt;</p>

    <p class="govde-metin bizsmart">Artık eski aşklar yaşanmıyorsa, sorunun bu yozlaşmada aranması gerekir. Ölçüsüz bireycilik, aşk gibi paylaşmayı temel alan bir uygarlıkla bağdaşamazdı. Çünkü aşk, özveridir. Yaşama bireyci bakan anlayışla aynı kantarda tartılamayacak kadar özel bir uygarlıktır. Seven, sevdiğine koşulsuz teslim olmalıdır. Aynı karşılığı görürse, oluşacak birliktelikle, bu teslimiyet bir anda tanımı yapılamamış özgürlüklere dönüşecek, toplumun eskimiş, anlamını ve saygınlığını yitirmiş kimi değer yargıları aşılabilecektir.</p>

    <p class="govde-metin bizsmart">Bir gün gazetede bir haber okumuştum: Ailelerinin aşklarına karşı çıkması yüzünden bunalıma giren iki sevdalı, &lt;&lt;kurtuluşu&gt;&gt; el ele tutuşup trenin altına yatmakta bulmuşlardı. Ne büyük yanılgıdır bu. &lt;&lt;Seni seviyorum,&gt;&gt; diyenler, toplumla gerektiğinde en ileri biçimde çatışmayı göze alamıyorlarsa, yenilgiye boyun eğmekten başka seçenekleri olmayacaktır. Toplum, onlara istedikleri sonucu asla vermeyecektir.</p>

    <p class="govde-metin bizsmart">Sevgiliyle buluşma zamanımızın geldiğini düşünüp bekleyeceğim yere doğru yöneliyorum. İçimde hiç azalmayan heyecanımla kaldırımlardaki insanlar arasında onu arayarak yürüyorum. Her an gelebileceğini bilmek anlatılmaz etkilerde bulunuyor. Titriyorum.</p>

    <p class="govde-metin bizsmart">Ey benim özüne, sözüne, çiçek yüzüne doyamadığım sevdiğim! Edalı yürüyüşüyle bana geliyor. Kırmızı, yer yer beyaz renklerle bezenmiş bir bluz giymiş. Diz kapaklarının biraz üzerindeki kot eteği ve her zaman çok yakışan makyajıyla bir içim su olmuş. Gül dudaklarındaki pembe ruju, yanaklarını hafifçe kızartan allığı, bakınca beni teslimiyete zorlayan gözlerinin kıyısındaki rimeliyle müthiş güzel.</p>

    <p class="govde-metin bizsmart">Kıskançlık, her sevenin çok iyi tanıdığı duygulardan biridir. Bu duygunun ileri boyutlarda yaşanmasının, aşkta onarılmaz hasarlar açtığı bir gerçektir.</p>

    <p class="govde-metin bizsmart">Aşkın kendine özgü denklemini kurarken bilinmeyenlere yüklenecek değerler çok iyi ayarlanmalıdır. Aksi durumda, gereksiz kırgınlıklar yaşanacaktır.</p>

    <p class="govde-metin bizsmart">Yanıma iyice yaklaştıktan sonra gülümseyerek elini uzatıyor. Yanaklarından öpüyorum. &lt;&lt;Nasılsın?&gt;&gt; diye soruyor. &lt;&lt;Pardon hanfendi. Tanışıyor muyuz? Sevdiğimi bekliyorum da. Ama siz de çok güzelsiniz. Hadi kaçıp gidelim buralardan,&gt;&gt; diyorum. Tatlı tatlı gülümsüyor: &lt;&lt;Sen espri yapmadan duramaz mısın?&gt;&gt; diyor.</p>

    <p class="govde-metin bizsmart">Canım benim! Yalnız senin yanında içimde yaşama sevinci oluyor, bunu bilmelisin. Seven, aynaya baktığında sevdiğini görebiliyorsa, aşk budur sevgili! Bu uygarlık, yalnızca böyle bir bütünleşmeyle kazanılabilir.</p>

    <p class="govde-metin bizsmart">Eğilip yine yanaklarından öpüyorum. Gülümseyerek, &lt;&lt;Seni çok özledim,&gt;&gt; diyor.</p>

    <p class="govde-metin bizsmart">Birtanem! Nice zamanları aşıp da birbirimizi yeniden bulmadık mı? Bu aşkı yaşamın içinden bütün zorlamalara karşı birlikte damıtarak kazanmadık mı? Seni nasıl özlediğimi anlatabilmek için canım Türkçem yetersiz kalıyor. Anlamak yine de zor değil sevdiğim. Gözlerime bak, en çok gözlerime. Gördüğün sensin, yanılma sakın.</p>

    <p class="govde-metin bizsmart">Koluma giriyor. &lt;&lt;Nereye gidiyoruz?&gt;&gt;diye sorarken gülümsüyor.</p>

    <p class="govde-metin bizsmart">Yürüyoruz.</p>

    <p class="govde-metin bizsmart">Ankara’nın bilmediğim caddelerinden geçiyoruz, ara sokakları aşıyoruz. &lt;&lt;Sen acıkmadın mı?&gt;&gt; diye soruyorum. Bebeğim acıkmış. Yine naz yapıyor, sürekli gülümsüyor.</p>

    <p class="govde-metin bizsmart">Yemek yiyoruz. &lt;&lt;Gel!&gt;&gt; diyorum. &lt;&lt;İstanbul’a gidelim; artık özlem olmasın. Hiç olmasın.&gt;&gt;Bir anda durgunlaşıyor. Ortak düşümüzü benden duyması tuhaf etkiler yapıyor belli ki.</p>

    <p class="govde-metin bizsmart">Annesinin İstanbul’a döneceğini söylemişti. Dönüşündeki gecikmenin nedenlerini öğrenmek istediğimi belirtiyorum. Biraz önceki neşesi, yerini birden hüzne bırakıyor. Kaygılanıyorum. &lt;&lt;Annem sık sık değiştirdiği kararlarından sonra, sonunda babamla bir kez daha deneme kararı aldı. Ama İstanbul’a beni de götürmek istiyor. Kabul edersem, geçmişte yaşadığım bunalımları yine yaşayacağımı biliyorum. Ben o evde yapamam. Olmuyor, olmaz,&gt;&gt;diyor.</p>

    <p class="govde-metin bizsmart">Aşk gibi ancak özgürlüklerde gerçek kimliğini bulabilen bir güzelliğin böyle boyunduruklarda çıkış araması ne büyük haksızlıktır.</p>

    <p class="govde-metin bizsmart">Ailesindeki gelişmelerin aşkımıza bu kadar belirgin etkilerde bulunmasının ödenmemiş bedelleri korkutuyor beni. Kendi adıma değil, sevgilinin yine yanılgılara düşmesinden korkuyorum.</p>

    <p class="govde-metin bizsmart">&lt;&lt;Yenilmeyeceğiz değil mi?&gt;&gt;diyorum. &lt;&lt;Artık kopamayız; kendini ve beni aynı yangınlara atamazsın birtanem. Bunu hak etmedik biz. Hak etmedik.&gt;&gt;</p>

    <p class="govde-metin bizsmart">&lt;&lt;Üzülme,&gt;&gt; diye yanıt veriyor: &lt;&lt;Sözümdeyim. Sen beni düşünme. Yaşıyorsam, senin içindir. Gülümsüyorsam, sanadır. O yerde, vaat edilmiş o zamanda, yalnız seninim, senin olacağım ve hep öyle kalacağım. Birsen senin nasıl kahrolduğunu anlatırdı bana. Her gece en çok kendim olduğumda, ses verirdim sana. Soluk verirdim. Duymazdın beni. Duyamazdın. Seni böyle çıkmazlarda bıraktığım için hüznüm utanca dönüşürdü. Ellerim binlerce kez telefona gitti. Ama hep yenildim. Ne diyeceğimi bir türlü kestiremiyordum. Sana en çok sarılmam gereken zamanda ben avuntuyu başka yerlerde aradım. Bu utancı anlatamazdım.&gt;&gt;</p>

    <p class="govde-metin bizsmart">Hüzünleniyorum.</p>

    <p class="govde-metin bizsmart">Anladım sevgili, anladım. Seni bu dürüstlüğün için bu kadar sevdim işte.</p>

    <p class="govde-metin bizsmart">Uzun süre susuyoruz. İstanbul’a dönmek istemediğini belirtiyor: &lt;&lt;Ama annem çok ısrar ederse, kendimi kandırmayı başarırsam, o zaman belki. Ama bu kez beni yıpratmalarına izin vermeyeceğim. Sen varsın. Sen olacaksın,&gt;&gt; derken, gözleri birden nemleniyor.</p>

    <p class="govde-metin bizsmart">Ağlama sevdiğim. Sen ki benim canımsın; sen ki uğruna kaç gün kaç gece ellerime kapanıp yandığımsın, ağlama. Bizi bitiremeyecekler. Hiç kimsenin gücü yetmeyecek buna. İzin vermeyeceğiz.</p>

    <p class="govde-metin bizsmart">Dışarı çıkıyoruz.</p>

    <p class="govde-metin bizsmart">Elleri ellerimde, yürüyoruz. &lt;&lt;Hanfendi, gelirken sevdiğinizi gördüm. Benim çiçek yüzlüme söyle çiçekleri soldurmasın. Ona hüznü yasaklıyorum demişti. Artık siz bilirsiniz. Hadi bir gülücük yollayalım ona,&gt;&gt; diyorum.</p>

    <p class="govde-metin bizsmart">Beni kırmıyor. Gülümsüyor. Cilveler yapıyor. &lt;&lt;Seni sevmekten onur duyuyorum,&gt;&gt; diyor.</p>

    <p class="govde-metin bizsmart">Cemil Bey’i konuşuyoruz: &lt;&lt;Ne güzel bir insanı yitirdik.. Keşke bizi birlikte görseydi; kim bilir nasıl sevinirdi. İstanbul’a dönersem, ilk işim onu ziyaret etmek olacaktır. Beni götürür müsün?&gt;&gt; diye soruyor.</p>

    <p class="govde-metin bizsmart">Özlemin beynimizi bütün acımasızlığıyla kuşattığında bir türlü geçmek bilmeyen zaman, birlikteyken bütün atlarını aynı anda koşturarak akşamı getiriyor. 23 Mayıs’ta yine buluşmak üzere sözleşiyoruz.</p>

    <p class="govde-metin bizsmart">Otobüs durağına kadar el ele yürüyoruz. Otobüse binerken elini sallıyor; Ankara’nın kalabalığında gözden yitip gidiyor.</p>

    <p class="govde-metin bizsmart">Üsküdar Vapuru’yla evine uğurladığım akşamları anımsıyorum. Gözlerimizin seçemeyeceği uzaklara ulaştığında, iskelede müthiş yalnızlıklara kalırdım. Geri dönüp eve giden ben değildim. Vapura binip karanlıklara karışıp evine giden o değildi.</p>

    <p class="govde-metin bizsmart">Akşamlar aynı hüzünle biterdi.</p>

    <p class="govde-metin bizsmart">Özlem. Sevgili.</p>

    <p class="govde-metin bizsmart">Ben ve yaşamak.</p>

    <p class="baslik-2 bizsmart" id="toc_marker-3-20">22 Mayıs /Öğle</p>

    <p class="govde-metin bizsmart">Kızılay’dayım.</p>

    <p class="govde-metin bizsmart">Ankara’nın bu en kalabalık semtinde gördüğüm iki küçük çocuk çok etkiliyor beni. Bir üst geçitte yan yana oturmuşlar, dileniyorlar. Kim bilir hangi annenin içine yaşam boyu bıraktıkları kahırlarla duygu tacirlerinin çalıp sakat bıraktıkları çocuklar bunlar. Akşam olunca, sahipleri tarafından toplanıp, bütün gün dilenmenin karşılığı olarak yer sofrasında karınlarını doyuracaklar. Devletin gücünün bu günahsız yavruları kurtarmaya yetmediğine asla inanmam. İstemek gerekir, adım atmak gerekir. Yalnızca bu.</p>

    <p class="govde-metin bizsmart">Çocuklar, ellerini açıp belirgin biçimde duygu sömürüsü yaparak geçenlerden para istiyorlar. Çocuk olmaları, yaşadıkları zulmü anlamalarını engelleyemiyor. Yetersiz kazanınca hangi davranışlarla karşılaşacaklarını çok iyi biliyorlar. Gözleri zeytin karası, bakıyorlar.</p>

    <p class="govde-metin bizsmart">Yürüyorum.</p>

    <p class="govde-metin bizsmart">Çocukların umutsuzca bakan hayallerini sarıyorum gözlerime. Çaresizlik bir kez daha çok kötü.</p>

    <p class="baslik-3 bizsmart" id="toc_marker-3-20-1">Akşam</p>

    <p class="govde-metin bizsmart">Işığı kapatıp uzanıyorum.</p>

    <p class="govde-metin bizsmart">Canım sevdiğimin gülümseyen hayaline dalıp gidiyorum.</p>

    <p class="govde-metin bizsmart">Bu aşkta felaket olmaz artık, olmamalı. Bunu ikimiz de kaldıramayız. Sözümüzden dönemeyiz. Hayır!</p>

    <p class="govde-metin bizsmart">Mevlâna, yaşamı sorgularken; &lt;&lt;Şu üç sözden fazla değil; bütün ömrüm şu üç söz: Hamdım, piştim, yandım&gt;&gt; demişti. Biz ömrümüzün hangi aşamasındayız, bilmiyorum.</p>

    <p class="baslik-2 bizsmart" id="toc_marker-3-21">23 Mayıs /Sabah</p>

    <p class="govde-metin bizsmart">Kapı çalıyor, otel görevlisinin adımı seslendiğini fark edip kapıyı açıyorum.</p>

    <p class="govde-metin bizsmart">Görevli gencin, &lt;&lt;Telefonunuz var, aşağıya gelir misiniz?&gt;&gt; demesiyle çok şaşırıyorum.</p>

    <p class="govde-metin bizsmart">Sevgili arıyor. Bugün buluşmaya gelemeyeceğini, annesinin ısrarlarına dayanamayıp onunla birlikte öğleye doğru İstanbul’a döneceklerini iletiyor. Beklenmedik hüzünleniyorum. &lt;&lt;İstanbul’a döndüğümüzde ben seni ararım,&gt;&gt; diyor, benim ne zaman döneceğimi soruyor.</p>

    <p class="govde-metin bizsmart">Odama çıkıyorum. Ankara’da kalmamı gerektirecek hiçbir neden olmadığını düşündüğümden, toparlanıyorum.</p>

    <p class="govde-metin bizsmart">Otogardayım.</p>

    <p class="govde-metin bizsmart">Olayların bu kadar hızlı gelişmesi başımı döndürüyor. Önce, sevgilinin aşkı erteleme kararı, sonra hastaneden yazdığı veda mektubu, niceler sonra son kez olabilecek görüşme isteğiyle Ankara’ya çağrısı, aşkın ayrılığı yenilgiye uğratmasıyla apansız birleşen ellerimiz, sevgilinin ısrarları karşısında aldığımız &lt;&lt;bekleme&gt;&gt; kararıyla son çare olmak üzre bilinmez zamanlara bırakılan umutlarımız.</p>

    <p class="baslik-3 bizsmart" id="toc_marker-3-21-1">Akşam</p>

    <p class="govde-metin bizsmart">İstanbul’dayım.</p>

    <p class="baslik-2 bizsmart" id="toc_marker-3-22">25 Mayıs /Sabah</p>

    <p class="govde-metin bizsmart">Nedenini bilemediğim korkular içerisindeyim.</p>

    <p class="govde-metin bizsmart">Sevgiliyi düşünüyorum. Aramasını beklediğimi biliyor, aramıyor. Belki fırsatı olmamıştır.</p>

    <p class="govde-metin bizsmart">Her sabah yaptığım gibi perdeyi açıp odamı aydınlatıyorum. Yetmiyor, pencereyi aralayıp toprak kokusunu içime çekiyorum.</p>

    <p class="govde-metin bizsmart">İnsanlar işlerine gidiyorlar. Bir ara, üst katta oturan kadını görüyorum. Uzun zamandır çığlık sesi duymadığımı düşünüp seviniyorum. Sanırım markete gidiyor.</p>

    <p class="baslik-3 bizsmart" id="toc_marker-3-22-1">Öğle</p>

    <p class="govde-metin bizsmart">Telefon çalıyor. O arıyor. Konuşurken gülümsüyor: &lt;&lt;İstanbul’a ikimiz de hoş geldik,&gt;&gt; diyor. Gülümsüyoruz. Bu kenti ne kadar özlediğini biliyorum.</p>

    <p class="govde-metin bizsmart">&lt;&lt;Yarın buluşabilir miyiz?&gt;&gt; diye soruyor. Çok seviniyorum. Onu yine aynı iskelede bekleyeceğimi söylüyorum. Nedense, benden bazı olayları sakladığını düşünmeye başlıyorum. Belki kuruntu bu.</p>

    <p class="govde-metin bizsmart">&lt;&lt;Güçlü olmalıyız bebeğim. Artık yanılgıya düşmek yok, anlıyor musun?&gt;&gt;diyorum. Susuyor.</p>

    <p class="govde-metin bizsmart">Kapatmak zorunda olduğunu söylüyor. &lt;&lt;Seni seviyorum,&gt;&gt; diyorum. Aynı sözlerle yanıt veriyor.</p>

    <p class="baslik-2 bizsmart" id="toc_marker-3-23">26 Mayıs /Sabah</p>

    <p class="govde-metin bizsmart">Günün ilk ışıklarıyla uyanıyorum. Bugün sevgiliyle buluşacağız. Aylardan sonra ilk kez aynı iskelede bekleyeceğim onu. Bu sevinci ne çok özledim, ne çok.</p>

    <p class="govde-metin bizsmart">Güzel bir ilkyaz sabahı.</p>

    <p class="govde-metin bizsmart">Dışarı çıkıp ekmek ve gazete alıyorum. İşe giden insanlara sevgiyle gülümsüyorum.</p>

    <p class="govde-metin bizsmart">Işıltı, iyice olgunlaştı. Odama giriyor, mırlayarak ilgi beklediğini belli ediyor. Elime alıp seviyorum.</p>

    <p class="baslik-3 bizsmart" id="toc_marker-3-23-1">Öğle</p>

    <p class="govde-metin bizsmart">Kabataş’tayım.</p>

    <p class="govde-metin bizsmart">Her zamanki kalabalık. İskeleye yanaşan vapurun boşalttığı yolcularla yüz yüze geliyorum. İnsanlar, kalabalığın arasına karışıp gidiyorlar.</p>

    <p class="govde-metin bizsmart">İskeledeyim.</p>

    <p class="govde-metin bizsmart">Uzaktan görünen vapur, çiçek yüzlümü getiriyor bana. Vapur iskeleye iyice yaklaşıyor. Hızını kesip, yine beyaz köpükler üreterek alışılmış manevrasıyla yanaşıyor. Gözlerim kalabalığı tarayıp onu arıyor.</p>

    <p class="govde-metin bizsmart">Ve... Bütün varlığımla yöneldiğim canım sevdiğim görünüyor. Beni fark edince gülümsüyor. İlerleyerek yanına yaklaşıyorum. &lt;&lt;Merhaba,&gt;&gt; diyor, eskisi gibi. Yanaklarından öpüyorum; &lt;&lt;Güzeller güzeli sevdiğime merhaba,&gt;&gt; diyorum. Çok heyecanlı olduğunu söylüyor. Bu iskelede buluşmalarımızı çok özlediği belli oluyor.</p>

    <p class="govde-metin bizsmart">Ellerimiz kendiliğinden birleşiyor; ağır adımlarla iskeleden uzaklaşıyoruz. Cemil Bey’i ziyaret etmek istediğini söylüyor. Taksiye biniyoruz. Omzuma yaslanıyor, ziyaretine gittiğimiz değerin ağırlığıyla yüzüne sinen hüznü, kimi zaman gülümsemesiyle dağılıyor.</p>

    <p class="govde-metin bizsmart">Taksiyi durdurup çiçek alıyoruz.</p>

    <p class="govde-metin bizsmart">Zincirlikuyu Mezarlığı’ndayız.</p>

    <p class="govde-metin bizsmart">Çiçekleri Cemil Bey ve Nadire Hanım’ın mezarlarına paylaştırıyor. Ellerimi avuçlarında saklayarak kısık sesle konuşuyor: &lt;&lt;Sizi unutamayız,&gt;&gt; diyor. Sessizce yatan dostlarımıza derin saygımızla eğilip dua ediyoruz. Suskunluğun çığlık çığlığa yükselen sesini duyuyoruz.</p>

    <p class="govde-metin bizsmart">Şişli’deyiz.</p>

    <p class="govde-metin bizsmart">Pastanede oturuyoruz.</p>

    <p class="govde-metin bizsmart">Söz kestiğimiz pastane burası.</p>

    <p class="govde-metin bizsmart">Bir türlü çözemediğim durgunluğuyla yüzüme bakıyor. O günleri anımsatan sözlerime küçük gülümsemelerle yanıt veriyor.</p>

    <p class="govde-metin bizsmart">Uzun uzun konuşuyoruz.</p>

    <p class="govde-metin bizsmart">Cemil Bey’i ve Nadire Hanım’ı ziyaretimizin kendisini çok hüzünlendirdiğini belirtip kaygımı azaltan sözler söylüyor.</p>

    <p class="govde-metin bizsmart">Dışarı çıkıyoruz.</p>

    <p class="govde-metin bizsmart">Biraz açılıyor. &lt;&lt;Bize gidelim mi?&gt;&gt; diye soruyorum. Çok seviniyor.</p>

    <p class="govde-metin bizsmart">Evdeyiz.</p>

    <p class="govde-metin bizsmart">Annem, bizi gülümseyerek karşılıyor.</p>

    <p class="govde-metin bizsmart">Odama geçiyoruz. Sevgi’ye uzanıyor, &lt;&lt;Ona iyi bakmışsın. Ne güzel çiçekleri var,&gt;&gt; diyor. Canım benim!</p>

    <p class="govde-metin bizsmart">Gördüğün sensin. Gözümden kıskandığım, biraz solgun görünce delice üzüldüğüm, yaşadıkça kendini üreten, özüm, beynim, ruhum, her şeyim sensin.</p>

    <p class="govde-metin bizsmart">Işıltı’yla tanıştırıyorum. Siyah kedilere mavi boncuğun çok yakıştığını belirtiyor.</p>

    <p class="govde-metin bizsmart">&lt;&lt;Benim çayım nerede?&gt;&gt; diyorum. Biraz çekingen, mutfağa yöneliyor. &lt;&lt;Sen de geleceksin ama,&gt;&gt; diyor.</p>

    <p class="govde-metin bizsmart">Çay servisi yaparken imalı gülümsemesiyle; &lt;&lt;Buyrun beyefendi. Çayınız,&gt;&gt; diyor. Gülümsüyorum. İnsanların gözleriyle en anlamlı konuşmaları yaptığına inanıyorum. Suskunluğun sesidir bu. Kendimizi bir anda artık aynı evi, aynı yaşamı paylaşan sevgililer olarak duyumsadığımızı algılayabiliyorum.</p>

    <p class="govde-metin bizsmart">Çayını alıp yanıma oturuyor. Annem, nicedir ilk kez mutluluğuma tanık olmanın etkisiyle oldukça huzurlu görünüyor.</p>

    <p class="govde-metin bizsmart">Yaşam, aslında temelinde insanlar arası çatışmalardan oluşan dengeler üzerinde kurulmuştur. Bizim kahrımız başkalarının besini oluyorsa, umutlarımızı, sevinçlerimizi yağmalayarak besleniyorlarsa, bu kahredici anlayışa bütün varlığımızla karşı çıkmamız gerekmez mi? Mutluluk, dört yapraklı yonca gibi zor bulunabilen bir değerdir. Sevgililerin sımsıkı kenetlenmeleri tartışılamayacak kadar önemlidir.</p>

    <p class="govde-metin bizsmart">Bir baba, her şeyden önce çocuğunun mutlu olmasını istemez mi? Oysa, bakmalara doyamadığım sevdiğimi sürekli inciten ondan başkası değildi, engel olamadım.</p>

    <p class="govde-metin bizsmart">Sevgiliyle fotoğraflarımıza bakıyoruz. Anıların film karelerinden yansıyan görüntülerinde yitiyoruz. İyice açılıyor: &lt;&lt;Ne güzel günlerdi,&gt;&gt; diyor. &lt;&lt;Bunlar yalnızca başlangıç içindi. Seninle daha nice güzellikler yaşayacağız. Bu mutluluklara hazır mısın?&gt;&gt; diye yanıt veriyorum. &lt;&lt;Seninle, her yerde. Sonsuza kadar birlikte,&gt;&gt; diyor. Çiçek yüzlü sevdiğim! Ben senden bunları duymak istiyorum işte. Var olacaksak, birlikte var olacağız.</p>

    <p class="govde-metin bizsmart">Zaman, alışılmış hoyratlığıyla akşamı getiriyor. Gecikmek istemediğini belirtip ayağa kalkıyor. Odamdan çıkarken Sevgi’ye eğiliyor; kısık bir sesle: &lt;&lt;Ne güzel çiçek!&gt;&gt; diyor. Eskisi gibi yine yüzüne bakıyorum, &lt;&lt;Evet. Çok güzel! Ben bu çiçeği çok seviyorum,&gt;&gt;diyorum. Gülümsüyoruz.</p>

    <p class="govde-metin bizsmart">Evden çıkarken annemin elini öpüyor. Annem, kendisinden beklediğim inceliği esirgemiyor, yanaklarını öperken, &lt;&lt;Yine gel kızım,&gt;&gt; diyor.</p>

    <p class="govde-metin bizsmart">İskeledeyiz.</p>

    <p class="govde-metin bizsmart">Birazdan vapur gelecek, çiçek yüzlümü alıp götürecek benden.</p>

    <p class="govde-metin bizsmart">Gecikmiyor. Yanaklarından öperek uğurluyorum. Vapur düdüklerine, martı seslerine karışan çığlığımızı hiç kimse duyamıyor. Karanlıklara karışıp giden, yine bana gelmesini bir türlü geçmeyen zamanlarda bekleyeceğim sevgilidir.</p>

    <p class="govde-metin bizsmart">Aşk ve umut.</p>

    <p class="govde-metin bizsmart">Eve dönüyorum. Hüzün, sevinçle sürekli çatışarak siniyor içime.</p>

    <p class="baslik-2 bizsmart" id="toc_marker-3-24">27 Mayıs /Sabah.</p>

    <p class="govde-metin bizsmart">Sevgili, kendisini karar vermeye zorlayacak gelişmelere hazır mı acaba? Ailesinde yine aynı sorunların yaşanacağını adım gibi biliyorum. Alışkanlıklardan vazgeçmek öyle zor ki.</p>

    <p class="govde-metin bizsmart">Beni rahatlatan tek etken, sevgilinin geçmişteki yanılgılarını fark etmesi, aşkı itmenin ikimiz için de kaldıramayacağımız yıkımların başlangıcı olacağını bilmesidir. Hayır! Artık kopamayız!</p>

    <p class="baslik-2 bizsmart" id="toc_marker-3-25">28 Mayıs /Sabah</p>

    <p class="govde-metin bizsmart">Onu aramak istiyorum. Elim bir türlü telefona gitmiyor, gidemiyor. Sorunlu bir ailede yaşaması, bu çekingenliğimin başlıca nedeni oluyor.</p>

    <p class="govde-metin bizsmart">Çok zor günler göreceğimizi biliyorum. Bize zorlanan çıkmazlarda bunca kahırdan sonra yeniden bulduğumuz aşkı yitirmek istemiyorum. Düşündükçe iyice bunalıyorum.</p>

    <p class="baslik-3 bizsmart" id="toc_marker-3-25-1">Öğle</p>

    <p class="govde-metin bizsmart">Arıyor.</p>

    <p class="govde-metin bizsmart">Ses renginden sıkıntılı olduğunu anlıyorum. Nedenini soruyorum, &lt;&lt;Önemli değil,&gt;&gt; diyor. Susuyor. &lt;&lt;Sorun neyse, birlikte çözeceğiz. Hadi birtanem, üzme beni,&gt;&gt; diyorum. &lt;&lt;Ben yalnızca sesini duymak istiyordum. Onun için aradım. Üzülecek bir durum yok ki. Yarın görüşürüz,&gt;&gt; diyor. Ona ilk kez inanmıyorum. İstanbul’a, aynı ortama dönüşüyle bunalımlara sürükleneceğini ikimiz de biliyorduk. Sevgisiz bir babanın huzura şans tanımayan yaklaşımıyla sonucun böyle olacağını anlamak zor değildi.</p>

    <p class="govde-metin bizsmart">Bir süre konuşuyoruz. Tek bildiğim, düğümün çözülmesine ilişkin gelişmelerin iyice hızlanacağı oluyor. Canım sevdiğime yardımcı olamadığım için kendimi suçlu gibi görmeye başlıyorum. Bütün dünya üstüme yürüyor sanki. Beynim ağırlaşıyor. Dışarı çıkıp avaz avaz bağırmak geliyor içimden: &lt;&lt;Yeter!&gt;&gt; demek geliyor. &lt;&lt;İnsanlık aşka bu kadar uzak düşemez. Sevenler bu kadar hor görülemez. Bir baba, çocuğuna felaket senaryoları yazamaz. Yeter artık.&gt;&gt;</p>

    <p class="baslik-3 bizsmart" id="toc_marker-3-25-2">Akşam</p>

    <p class="govde-metin bizsmart">Taksim’deyim.</p>

    <p class="govde-metin bizsmart">Karabasanların olanca ağırlığıyla çöktüğü, uyanmanın yasak olduğu düşlerde gibiyim. Omuzlarımda bütün İstanbul’un ağırlığını taşıyorum sanki. Yarınki görüşme çok önemli.</p>

    <p class="govde-metin bizsmart">Anlatmasını isteyeceğim. &lt;&lt;Söyle,&gt;&gt; diyeceğim. &lt;&lt;Söyle bana çiçek yüzlüm: Hazır mısın en büyük kavgamıza? Birlikte direnmeye hazır mısın? Öyleyse gel bana,&gt;&gt; diyeceğim. &lt;&lt;Ya birlikte ya da hiç. Teslimiyet yakışmaz bize. Çiçek yüzlüme yakışmaz. Bütün ömrümü senin mutluluğuna adamışken bana yakışmaz. Gel sevdiğim. Gel artık! Gel bana!&gt;&gt;</p>

    <p class="baslik-2 bizsmart" id="toc_marker-3-26">29 Mayıs /Öğle</p>

    <p class="govde-metin bizsmart">İskeledeyim.</p>

    <p class="govde-metin bizsmart">Uzaktan görünen vapurun siluetine takılıyor gözlerim. Belki beklediğim vapur bu. Martıların iskelenin üzerinde uçarken çıkardıkları çığlık seslerine karışan hüznüm beklenmedik yükselip iniyor. Karmaşık duygular içerisindeyim.</p>

    <p class="govde-metin bizsmart">İskeleye ağır ağır yanaşan vapurun manevrasına dalıp gidiyorum. İyice yanaşıp kalın halatlarla bağlandıktan sonra yolcular boşalıyor. Kim bilir kaçıncı kez kalabalıklarda onu arıyorum.</p>

    <p class="govde-metin bizsmart">Bütün yolcular boşalıyor, çiçek yüzlüm görünmüyor. Ya gelmezse? Beklemeyi sürdürüyorum. Her saniye çok zor geçiyor. Yeni gelen vapurdan da inmeyince hüznüm iyice büyüyor. Korkuyorum. Bunalımlardan korkuyorum. Onu yine yitirmekten, yanılgılardan, her şeyden korkuyorum.</p>

    <p class="govde-metin bizsmart">Geçen zaman, beni giderek artan hızıyla bilinmezlere taşıyor. Ağlamaklı oluyorum. Aylardır yaşadığım ne varsa, her biri kare kare geçiyor gözümün önünden. İskeleye başka bir vapur yanaşıyor.</p>

    <p class="govde-metin bizsmart">Canım sevdiğim efsane güzelliğiyle görünüyor. Çiçek yüzünü görmenin heyecanını saklamaya çalışarak ilerliyorum ona. Selamlaşıyoruz. &lt;&lt;Nasılsın?&gt;&gt; diyor. Ellerimiz apansız birleşiyor. Yürüyoruz.</p>

    <p class="govde-metin bizsmart">İstiklal Caddesi’ndeyiz.</p>

    <p class="govde-metin bizsmart">Uzun zamandır buradan geçmediğimizi söylüyorum. Gülümsüyor: &lt;&lt;Ne çok şeyi unuttuk,&gt;&gt; diyor. Unuttuk sevgili, unuttuk. Belki de erteledik bütün sevinçlerimizi. Onlar öyle istediler; sen çok çaresizdin; ben yapayalnızdım. Sen vardın, ama yapayalnızdım. Seni senden bu kadar götüren birinci derece yakının sayılan birisi olunca, sen çaresizsen, ben de yapayalnızdım işte. Bütün topluma meydan okuyacak kadar kararlıydım oysa. Bedenimi kuşatan prangalar beklenmedik yakınlıklardan gelince ne yapabilirdim ki? Utançsa, bu ikimizin dışında gelişen haksızlıktı. Yine sustuk. Böyle durumlarda susmayı öğrettiler bize. Yazılan senaryolarda, kurulan denklemlerde bize hiç sorulmadı.</p>

    <p class="govde-metin bizsmart">Taksim’deyiz.</p>

    <p class="govde-metin bizsmart">Oldukça durgun.</p>

    <p class="govde-metin bizsmart">Benimle konuşmak istediğini anlamak zor olmuyor. Ama bütün sorularıma kaçamak yanıtlar veriyor.</p>

    <p class="govde-metin bizsmart">Bir kafeteryada oturuyoruz. Ankara’da her buluşmamızda bana umutlar veren gülümsemelerinden eser yok. Benimle buluşması bile belki de bilmediğim bedellerin ödenmesiyle gerçekleşebiliyor. Bunları düşündükçe korkum iyice artıyor.</p>

    <p class="govde-metin bizsmart">&lt;&lt;Üzülme,&gt;&gt; diyorum. &lt;&lt;Her şeyi anlıyorum bebeğim. Artık üzülme. Bağlı kalmamız gereken bir tek sözümüzle var olmanın önemini anlayarak yaşayacağız. Bize zorlanan ve haksızlıklarda kimliğini bulan bu kalıplara girmeyeceğiz. Boyun eğmeyeceğiz. Benim elim kolum bağlıysa, senin içindir. Sen üzülme diyedir. Senin ailen diyedir. İste, canımı vereyim sana. Ama ayrılık isteme benden. Yenilgilere suskun kalmamı isteme. Bundan sonra hangi koşullarda buluşabileceğiz, bilmiyorum. Sen de bilmiyorsun, bilemezsin. Ama sözümden dönmeyeceğimi bilmelisin. Bir gün beni aynı yangınlarda bana bırakırsan, böyle yaşayamayacağımı da. Seni senin için istiyorum. Seni aşka istiyorum. Aşk, solmaya hazır çiçek gibidir. Toprağını havalandırmazsak, suyunu vermezsek, yapraklarına yürüyen böcekleri yok etmezsek solmaz mı? Söyle birtanem, solmaz mı?&gt;&gt;</p>

    <p class="govde-metin bizsmart">Gözlerindeki buğuyu saklamaya çalışarak bakıyor yüzüme. &lt;&lt;Seni çok seviyorum. Beni yaşama bağlayan etkenlerin ne olduğunu sanıyorsun? Aşktan başkası umurumda değil,&gt;&gt; diyor. Sımsıkı sarılıyoruz. Bir kez daha susarak konuşuyoruz.</p>

    <p class="govde-metin bizsmart">Kabataş’tayız.</p>

    <p class="govde-metin bizsmart">Koluma giriyor. Yürüyoruz.</p>

    <p class="govde-metin bizsmart">Biraz önceki hüznü, yerini çok özlediğim gülümsemesine bırakıyor. Aşkın benzersiz sıcaklığına teslim oluyoruz. Ailesinde yaşanan sorunların hangi aşamaya geldiğini sormuyorum. Bizim dışımızda olan ne varsa aldırmıyoruz belki.</p>

    <p class="govde-metin bizsmart">Sonun başlangıcında olduğumuzu ikimiz de biliyoruz artık.</p>

    <p class="govde-metin bizsmart">Onu bir kez daha evine uğurluyorum.Vapura binerken dönüp çiçek yüzüyle bakıyor, elini sallıyor.</p>

    <p class="govde-metin bizsmart">Ve beni hüzünlere bırakıp gidiyor.</p>

    <p class="govde-metin bizsmart">Yeni bir bedel ödemek üzre.</p>

    <p class="govde-metin bizsmart">Yalnız ve birlikte.</p>

    <p class="baslik-2 bizsmart" id="toc_marker-3-27">30 Mayıs /Sabah</p>

    <p class="govde-metin bizsmart">Odamdayım.</p>

    <p class="govde-metin bizsmart">Sevgilinin hayali gözlerimde, ağlamaklı oluyorum. Bu sorunun çözümünü bilmiyorum. Sevgilinin en az incinebileceği çözümler üretmek bana bağlı olsaydı, zor değildi. Yazık ki, sevgilinin incinmesi kaçınılmaz olacaktır.</p>

    <p class="govde-metin bizsmart">Nasıl çaresizim.</p>

    <p class="govde-metin bizsmart">Öğle</p>

    <p class="govde-metin bizsmart">Ellerim cebimde, Kumkapı’ya doğru yürüyorum. İstanbul’un bu bölgesine uzun süredir gelmemiştim. Lise arkadaşım Cüneyt’in yanına uğramak istiyorum; birden kararımı değiştirip kıyıya yöneliyorum.</p>

    <p class="govde-metin bizsmart">Bir balıkçı teknesinin yanına yaklaşıyorum. Birkaç balıkçı, artık uzmanı oldukları belli hareketlerle sürekli çalışıyor.</p>

    <p class="govde-metin bizsmart">İçlerinden birisi ara sıra martılara balık atıyor. Martılar hızla pike yapıp balığı kapıyorlar. Çok hoş görüntülere tanık oluyorum.</p>

    <p class="govde-metin bizsmart">Kıyı boyunca yürüyorum. Sürekli artan hüznüm yıpratıyor beni.</p>

    <p class="govde-metin bizsmart">Sevgiliyi düşünüyorum. Canım benim! Kim bilir ne durumda şimdi?</p>

    <p class="govde-metin bizsmart">Birden içimi ateş basıyor. Ya aramak isterse? Bulamazsa beni? Çok kritik bir dönemden geçerken ben buralarda nasıl dolaşabilirim? Kendimi suçlu gibi duyumsuyorum.</p>

    <p class="govde-metin bizsmart">Eve dönüyorum.</p>

    <p class="baslik-2 bizsmart" id="toc_marker-3-28">31 Mayıs /Öğle</p>

    <p class="govde-metin bizsmart">Sevgilinin aramamasının anlamını iyi biliyorum. Belki bu aşkın son bedellerini ödüyoruz. Onun İstanbul’a dönmesiyle bir anlamda sorunların üstüne üstüne gitmesi böyle bir sonuç getirdi bize. Yaşanacaktı. Yaşıyoruz. Sonucu bilmeden. Birbirimize verdiğimiz söz adına kim bilir hangi uzaklardaki umudumuzu koruyarak, çok ağır bedelleriyle büyüterek yaşıyoruz.</p>

    <p class="govde-metin bizsmart">Çözülecektir. Çözülmelidir. Aşk bizden yanadır, yanılmıyorum. Yanlış değer yargılarına karşı vereceğimiz kavgada tek sığınağımız bu olacaktır.</p>

    <p class="baslik-3 bizsmart" id="toc_marker-3-28-1">Akşam</p>

    <p class="govde-metin bizsmart">Evdeyim.</p>

    <p class="govde-metin bizsmart">Bir gün daha bitiyor.</p>

    <p class="govde-metin bizsmart">Sevgilinin özlemi iyice ağırlaşıyor. Onunla görüşemiyoruz. Aramıyor artık. Belki yarın.</p>

    <p class="baslik-2 bizsmart" id="toc_marker-3-29">1 Haziran /Gece</p>

    <p class="govde-metin bizsmart">Hiç uykum yok. Dizgiler üzerinde çalışıyorum. Sık sık sevgilinin hayaline dalıyorum. Ne gibi gelişmeler olduğunu bilmiyorum. Sessiz bekleyişler canımı sıkıyor, müthiş bunalıyorum.</p>

    <p class="govde-metin bizsmart">Çalışmayı bırakıyorum. Perdeyi açıp dışarıya bakıyorum. Sokak lambalarının aydınlığında kaldırımda yürüyen insanlara takılıyor gözlerim.</p>

    <p class="govde-metin bizsmart">Telefona bakıyorum. &lt;&lt;Neden aramıyor?&gt;&gt; sorusuna yanıt bulmaya korkuyorum artık.</p>

    <p class="govde-metin bizsmart">Ona zarar vermekten korkuyorum. Arayamıyorum. O arayabilirdi. Çok üzüleceğimi bilmesine karşın neden aramıyor, neden? Bunları düşündükçe çıldıracak gibi oluyorum.</p>

    <p class="govde-metin bizsmart">Beklemek hiç bu kadar zor olmamıştı. Belki bugün arar umuduyla kendime avuntu vermeyi başarabiliyorum.</p>

    <p class="baslik-3 bizsmart" id="toc_marker-3-29-1">Sabah</p>

    <p class="govde-metin bizsmart">Gözlerim ağırlaşıyor.</p>

    <p class="govde-metin bizsmart">Biraz uyumak istiyorum.</p>

    <p class="baslik-2 bizsmart" id="toc_marker-3-30">2 Haziran /Gece</p>

    <p class="govde-metin bizsmart">Telefon sesiyle uyanıyorum. Son birkaç gündür bir külçe gibi ağırlaşan bedenimi zor toparlayıp, içimdeki belirsizliklerle doğrulup telefonu açıyorum.</p>

    <p class="govde-metin bizsmart">O arıyor.</p>

    <p class="govde-metin bizsmart">Birden bastıran heyecanın kuşatmasıyla titriyorum. Çok durgun konuşuyor. Heyecanım apansız korkulara dönüşüyor.</p>

    <p class="govde-metin bizsmart">Ağlıyor. Çiçek yüzlüm ağlıyor. &lt;&lt;Bizi bize bırakmayacaklar,&gt;&gt; diyor. &lt;&lt;Bizi yaşatmayacaklar,&gt;&gt; diyor, ağlıyor. Babasının tutumuna karşı annesinin nasıl çaresiz kaldığını, İstanbul’dan taşınacaklarını, eskisinden daha ağır bunalımlara sürüklendiğini anlatıyor. &lt;&lt;Ama hiçbir zaman bu zorlamalara uymayacağım,&gt;&gt; diyor.</p>

    <p class="govde-metin bizsmart">Canım benim! Artık ağlama. Önümüze tek bir seçenek getirildiyse, nicedir bugünlere ertelenen denklemleri çözmek adına artık karar zamanıdır.</p>

    <p class="govde-metin bizsmart">Tane tane konuşuyor.</p>

    <p class="govde-metin bizsmart">Söylediği her söz, korktuğumuz ne varsa birer birer gerçekleştiğini göstermeye yetiyor. Babasıyla konuşmak istediğimi söylüyorum. Karşı çıkıyor. &lt;&lt;Beni düşünmelisin&gt;&gt; anlamında sözler söylüyor. &lt;&lt;Keşke Ankara’da kalsaydım,&gt;&gt; diyor. Beni görmek istediğini belirtiyor. &lt;&lt;Ne olacaksa olsun artık. Ben hiç iyi değilim,&gt;&gt; derken ses rengi değişiyor ve susuyor. Söylediğim hiçbir sözü algılayamayacak kadar kendinden uzaklara gidiyor.</p>

    <p class="govde-metin bizsmart">&lt;&lt;Biz varız,&gt;&gt; diyorum. &lt;&lt;Biz olacağız. Bu kahır son bulacak. Göreceksin,&gt;&gt; diyorum.</p>

    <p class="govde-metin bizsmart">Kirpiklerimde biriken yaşları daha çok taşıyamıyorum. Uzun süre ısırılmış dudakların suskunluğuyla bütünleşiyoruz.</p>

    <p class="govde-metin bizsmart">&lt;&lt;Seni seviyorum. Seni seviyorum. Seni seviyorum,&gt;&gt; diyerek bozuyor sessizliğimizi.</p>

    <p class="govde-metin bizsmart">&lt;&lt;Canım sana feda olsun birtanem. Bu sözü sana kanıtlamak için sabırsızlanıyorum. Beklediğimiz zaman geldi artık. Tut ellerimi çiçek yüzlüm. Onların zulmü varsa, bizim aşkımız var. Sen varsın. Ben varım. Hepimize can veren yüce Allah var,&gt;&gt; diyorum. Sessizlik. Yine susarak konuşuyoruz. Bir süre sonra, &lt;&lt;Seni arayacağım. Ama artık kapatmak istiyorum. Lütfen üzülme,&gt;&gt; diyerek kapatıyor.</p>

    <p class="govde-metin bizsmart">Gecenin bir yarısı bilinmeyen günlere çoğalıyoruz.</p>

    <p class="baslik-3 bizsmart" id="toc_marker-3-30-1">Sabah</p>

    <p class="govde-metin bizsmart">Hiç uykum yok. Sevgilinin İstanbul’a dönüşünden sonra yaşadığımız hüznün ve sevincin doruklarına ulaşan dalgalanmalarla nasıl yıprandık bu kadar.</p>

    <p class="govde-metin bizsmart">Benimle görüşmek istediğini söylemişti. Hangi gün görüşeceğimize ilişkin saptamada bulunmadığımızı düşünüp iyice sıkılıyorum.</p>

    <p class="govde-metin bizsmart">Her gün yaptığım alışverişi yapmak için dışarı çıkıyorum. Hava iyice ısındı artık. Yaşam, bildik ritmiyle kendi dengesinde sürüp gidiyor.</p>

    <p class="govde-metin bizsmart">Bugün, yarın, bir sonraki gün, belki daha sonra, ama mutlaka çok yakında neler olacağını düşündükçe sıkıntı basıyor içimi.</p>

    <p class="govde-metin bizsmart">Gözümden kıskandığım, bütün güzelliğiyle içimi çiçek çiçek saran canım sevdiğim, kendi ailesinde, sonucunu yaşam ananın ve aşkın belirleyeceği kavgalarda tutsak düşmüş gibi çaresiz. Ben, bu çaresizliğe karşı bütün bedeni milim milim sarılan bir mumya gibi çaresizim.</p>

    <p class="govde-metin bizsmart">Sevgilinin artık hak ettiğimiz kararı almasını bekliyorum. Bu zorlamalar karşısında tek seçenek budur.</p>

    <p class="baslik-3 bizsmart" id="toc_marker-3-30-2">Akşam</p>

    <p class="govde-metin bizsmart">Kabataş’tayım.</p>

    <p class="govde-metin bizsmart">Denizin kıyısında, evlerinin bulunduğu yöne, karanlıklara dalıp gidiyorum. Canım sevdiğimin her zamankinden daha yakın görünen hayaliyle gözlerim doluyor. Kim bilir ne yapıyor şimdi?</p>

    <p class="govde-metin bizsmart">İnsanlar arasında sevgiden güç alan uygar ilişkiler olsa, Allah’a ulaşmanın tek yolu olan aşk bu kadar hor görülmese, sevenler hor görülmese, şimdi vapura binip elimde çiçeklerle ona gitmek vardı.</p>

    <p class="govde-metin bizsmart">Yürüyorum.</p>

    <p class="govde-metin bizsmart">Trafiğin devingen akışı ve yanımdan gelip geçen insanlar umurumda olmuyor.</p>

    <p class="govde-metin bizsmart">Bir süre Haliç’e bakıyorum. Kentin ışıklarının yansımalarına karışan yakamozlara takılıyor gözlerim.</p>

    <p class="govde-metin bizsmart">İskeleye hızlı adımlarla yürüyen insanların telaşı, zamanın aslında hiç değişmeyen temposuyla akışını düşündürüyor bana. Zıtların çekişmesinde kurulan dengeler öyle güçlü ki.</p>

    <p class="govde-metin bizsmart">Uzun süre dolaşıyorum. Bilmecelerde kimliğimizi arıyorum. Sevgili ve ben. Aşk ve yaşamak.</p>

    <p class="baslik-2 bizsmart" id="toc_marker-3-31">3 Haziran /Sabah</p>

    <p class="govde-metin bizsmart">Bütün gece uyumuşum.</p>

    <p class="govde-metin bizsmart">Gözlerimi açıp yeni güne hazır olduğuma ilişkin kimsenin bilemeyeceği umuda uyanıyorum.</p>

    <p class="govde-metin bizsmart">İçimdeki korkular biraz azalıyor. Çiçek yüzlüm aşka bu kadar teslim olmuşken, bizim dışımızda gelişen hiçbir zorlamaya boyun eğmeyeceğimizi düşündükçe rahatlıyorum.</p>

    <p class="govde-metin bizsmart">Yalnızca beklemek. Sevgilinin vaat edilmiş zamanlar üzre karar vermesini beklemek.</p>

    <p class="govde-metin bizsmart">Perdeyi açıp, odama dolan ışıkların kamaştırmasıyla gözlerimi kısarak dışarıya bakıyorum. Şimdi çıkıp gelse. Artık hiç gitmese.&lt;&lt;Sımsıkı sarıl bana,&gt;&gt; dese. Kim koparabilir bizi? Canım benim! Çiçek yüzlü sevdiğim! Kimin gücü yeter buna?</p>

    <p class="govde-metin bizsmart">Annemle kahvaltı yapıyoruz. Son günlerde yaşadıklarımı ne kadar anlıyor, bilmiyorum. Hiçbir şey sormuyor. Bakışlarındaki soruların anlamını çözemiyorum. Yapay gülümsemelerime aynı tavırlarla karşılık veriyor.</p>

    <p class="govde-metin bizsmart">Radyoyu açıyorum.</p>

    <p class="govde-metin bizsmart">Frekansları tarayıp kıvrak bir oyun havasının ezgileriyle ortamı değiştirmeyi deniyorum.</p>

    <p class="govde-metin bizsmart">Odamdayım.</p>

    <p class="govde-metin bizsmart">Işıltı peşimden geliyor. İlgi bekliyor belli ki. Kanepenin üstüne çıkıp yüzüme bakıyor. Okşayınca mırlamaya başlıyor. Sevgilinin sözlerini anımsıyorum. Mavi boncuğun siyah kedilere çok yakıştığını söylemişti. Gülümsüyorum.</p>

    <p class="govde-metin bizsmart">Sevgi’ye bakıyorum.</p>

    <p class="govde-metin bizsmart">Toprağının nemini yetersiz görüp suyunu veriyorum. Sararan bir yaprağını koparıyorum. Şimdi, daha çok S(s)evgi.</p>

    <p class="baslik-3 bizsmart" id="toc_marker-3-31-1">Öğle</p>

    <p class="govde-metin bizsmart">Dizgiler üzerinde çalışmayı sürdürüyorum. Bütün çabama karşın, çalışmalarım hiç verimli olmuyor.</p>

    <p class="govde-metin bizsmart">Bir arasa. &lt;&lt;Tamam,&gt;&gt; dese. &lt;&lt;Artık hazırım,&gt;&gt; dese.</p>

    <p class="baslik-2 bizsmart" id="toc_marker-3-32">4 Haziran /Sabah</p>

    <p class="govde-metin bizsmart">Erken kalkıyorum. İçimde müthiş bir sıkıntı var. Aşka ilişkin bütün bilinmezlikler boğazımda düğümleniyor sanki. Canım sevdiğimin giderek netleşen hayaliyle sık sık dalıp gidiyorum.</p>

    <p class="govde-metin bizsmart">Keşke Ankara’da kalsaydı diye düşünüyorum bir ara. Ama hiçbir şey değişmeyecekti ki. Şimdi yaşadığımız trajediyi ertelemiş olacaktık yalnızca.</p>

    <p class="govde-metin bizsmart">Babasının yanlışlarının farkına vardığını söylemişti. Annesine karşı belki. Oysa, canım sevdiğim yine artan hızla bunalımlara sürükleniyorsa, değişen nedir? Onu neden anlamıyorlar? Hastaneden yeni çıkmış, müthiş duyarlı bir insana, çiçek yüzlüme yapılan yanlışlara bütün varlığımla isyan etmeyi ne çok istiyorum. Yazık ki hiç olmadığım kadar çaresizim.</p>

    <p class="govde-metin bizsmart">Annemle birlikte kahvaltıdayız.</p>

    <p class="govde-metin bizsmart">Ne kadar uğraşsam da yüzüme sinen hüznü saklayamıyorum.</p>

    <p class="govde-metin bizsmart">Odama geçiyorum. Dizgileri elime alıyorum; sayfaları karıştırıyorum. Çalışma gücümü tümüyle yitirdim. İçimde hiçbir yaşama sevinci kalmadı.</p>

    <p class="govde-metin bizsmart">Çiçek yüzlüm, aramalısın artık. Nasıl üzüleceğimi iyi biliyorsun. Yalnızca seninle varım; seninle var olmak istiyorum. Ancak o zaman tanıdığın kadar korkusuzum, güçlüyüm. Sen olmayınca yaşadığım her şeyden korkuyorum; korumasız bir bebek kadar güçsüzüm.</p>

    <p class="baslik-3 bizsmart" id="toc_marker-3-32-1">Öğle</p>

    <p class="govde-metin bizsmart">Aramıyor.</p>

    <p class="govde-metin bizsmart">Müthiş bunalıyorum.</p>

    <p class="govde-metin bizsmart">Dışarı çıkmak, biraz olsun kendimi toparlamaya çalışmak için bile şansım yok. &lt;&lt;Ya ararsa&gt;&gt; diye eve kapanıyorum. Gözlerim telefonda, ses bekliyorum.</p>

    <p class="govde-metin bizsmart">Ahizeyi kaldırıp numarayı tuşlamak gibi basit bir eylem, hiç yapamayacağım kadar zor geliyor bana.</p>

    <p class="govde-metin bizsmart">Ona zarar vermekten korkarken ödediğim bedel öyle ağır ki.</p>

    <p class="baslik-3 bizsmart" id="toc_marker-3-32-2">Akşam</p>

    <p class="govde-metin bizsmart">Karaköy’deyim.</p>

    <p class="govde-metin bizsmart">Galata Köprüsü’ne doğru yürüyorum. Kaygılarım ürkütücü boyutlarda artıyor.</p>

    <p class="govde-metin bizsmart">Yaşamın sonu gelmiş gibi boşluklardayım.</p>

    <p class="govde-metin bizsmart">Çok yalnızım.</p>

    <p class="baslik-2 bizsmart" id="toc_marker-3-33">5 Haziran /Sabah</p>

    <p class="govde-metin bizsmart">Yataktan kalkmayı canım istemiyor aslında. Yine de kendimi aşan bir çabayla doğruluyorum. Perdeyi açıp bir süre dışarıya bakıyorum. İstanbul’da yeni bir gün ağarırken, ben gittikçe kararıyorum.</p>

    <p class="govde-metin bizsmart">Neden aramıyor acaba? Ne gibi gelişme oldu ki beni üzmeyi göze alabiliyor? Belirsizlik çok kötü. Bu aşkta nice olaylar yaşadık, nice bedeller ödedik. Yenilmedik. Şimdi beklenmedik teslim olmak yakışır mı bize? Düşündükçe kahır!</p>

    <p class="baslik-3 bizsmart" id="toc_marker-3-33-1">Öğle</p>

    <p class="govde-metin bizsmart">Son telefonunda bunalımlara sürüklendiğini söylemişti. Yine aynı yanılgılara düşerse diye korkuyorum artık. Hiç olmazsa gece arayabilirdi, neden yapmıyor bunu? Babasının davranışlarının değişmeyeceğini bilmesine karşın beklemeyi seçmesi hangi anlama geliyor?</p>

    <p class="govde-metin bizsmart">Hiçbir şey bilmiyorum.</p>

    <p class="govde-metin bizsmart">Lütfen ara çiçek yüzlüm, hiç gücüm kalmadı. Ara artık. Ne durumdasın, söyle bana. Sen olmayınca sevincim olmuyor; yüzüm gülmüyor. Yaşanmıyor.</p>

    <p class="govde-metin bizsmart">Sevgi’ye bakıyorum. Hiç gereği yokken su döküyorum. Yapraklarında biriken tozları siliyorum. Toprağını havalandırıyorum. Bu çiçek hiç solmamalı. Asla!</p>

    <p class="baslik-3 bizsmart" id="toc_marker-3-33-2">Akşam</p>

    <p class="govde-metin bizsmart">Bir gün daha bitiyor.</p>

    <p class="govde-metin bizsmart">Aramıyor.</p>

    <p class="baslik-2 bizsmart" id="toc_marker-3-34">6 Haziran /Öğle</p>

    <p class="govde-metin bizsmart">Gece hiç uyumamanın etkisiyle geç uyanıyorum.</p>

    <p class="govde-metin bizsmart">Umudum giderek azalıyor. Sevgilinin aşk adına söylediği sözler ne kadar içten olursa olsun, sonuçta içinde bulunduğu çıkmazlar onu aşabilir. Beklediğim kararı almakta gecikmesinin anlamını düşünmek bile istemiyorum. &lt;&lt;Ben o evde yaşayamam,&gt;&gt; demişti.</p>

    <p class="govde-metin bizsmart">&lt;&lt;Belki&gt;&gt; umuduyla Birsen’i arıyorum. Kaygılarıma karşı çıkan sözleriyle bana yine güç vermeye çalışıyor. Ona inanmak istiyorum. Olmuyor. Kararsızlığım iyice bunaltıyor. Yanına uğramam için rica ediyor.</p>

    <p class="baslik-3 bizsmart" id="toc_marker-3-34-1">Akşam</p>

    <p class="govde-metin bizsmart">Beyazıt’tayım.</p>

    <p class="govde-metin bizsmart">Nereye gittiğimi bilmeden yürüyorum. Koca İstanbul, alev alev kıyameti yaşıyor sanki.</p>

    <p class="govde-metin bizsmart">Hiçbir olumlu gelişme olmayacağını iyi bilmesine karşın sevgilinin kararsızlıklarda beklemeyi seçmesini anlayamıyorum.</p>

    <p class="govde-metin bizsmart">Onu çok özledim. Gülen yüzünü, sevgiyle bakan gözlerini, sesini özledim. Çok özledim. Artık hiç göremeyecekmişim gibi tuhaf duygular içerisinde kendimi yitiriyorum. Onu yitiriyorum.</p>

    <p class="govde-metin bizsmart">Yaşadıkça bilmece.</p>

    <p class="baslik-2 bizsmart" id="toc_marker-3-35">7 Haziran /Sabah</p>

    <p class="govde-metin bizsmart">Neden aramıyor beni?</p>

    <p class="govde-metin bizsmart">Geriye dönüşü olmayan nasıl zor bir karar alacağını tartışmak anlamsızdır.</p>

    <p class="govde-metin bizsmart">Yazık ki çiçek yüzlüme böyle zorlamalarda çıkış aramak düşüyorsa, şimdi aşk zamanıdır.</p>

    <p class="govde-metin bizsmart">Annem yaşadıklarıma ilişkin tek soru sormuyor. Daha çok hüzünleneceğimi biliyor çünkü. Yanlışlarında direnen bir insanın yaşattığı hüzünler ne çok insana aynı anda yansıyor. Babasının insanı hiçe sayan davranışlarının sonuçları nasıl da yıpratıcı.</p>

    <p class="baslik-2 bizsmart" id="toc_marker-3-36">8 Haziran /Sabah</p>

    <p class="govde-metin bizsmart">Gece çok az uyuyabildim. Üzerimde büyük ağırlıklar taşıyorum. Yorgunum. Bitkinim. Herkesten gizleyerek bugünlere taşımayı başarabildiğim umudumu da yitirmek üzereyim. Kahvaltı yapmıyorum.</p>

    <p class="baslik-3 bizsmart" id="toc_marker-3-36-1">Öğle</p>

    <p class="govde-metin bizsmart">Teypten yine Fahir Atakoğlu’nun ezgileri yayılıyor. Büyük bir müzik ustasının her biri ayrı güzel ürünleriyle içimde aşka ilişkin çok hoş kıpırtılar oluşuyor; sonra birden hüzünlere kalıyorum.</p>

    <p class="govde-metin bizsmart">Telefon çalıyor. Açıyorum.</p>

    <p class="govde-metin bizsmart">Annesi arıyor. Onu soruyor. Şaşırıyorum. İçimi ateş basıyor. Korkuyorum. Ona ne oldu? Neden benden soruyorlar?</p>

    <p class="govde-metin bizsmart">Onun evden ayrıldığını, nereye gittiğini bilemediğini söyleyerek benden yardımcı olmamı istiyor.</p>

    <p class="govde-metin bizsmart">Anne yüreği... Kaygılanmasını anlıyorum; ama ne söyleyebilirim ki?</p>

    <p class="govde-metin bizsmart">Sevgilinin evden ayrılmasının nedenlerini, onu nerede bulabileceğimi iyi biliyorum.</p>

    <p class="govde-metin bizsmart">Kaba duyguların egemen olduğu ortamlarda böylesine ince bir güzellik daha çok barınamazdı zaten.</p>

    <p class="govde-metin bizsmart">Üzülmemesini rica ediyorum. &lt;&lt;Bir gelişme olursa sizi arayacağım,&gt;&gt; diyorum. Elimden başka bir şey de gelmiyor. Teşekkür edip kapatıyor.</p>

    <p class="govde-metin bizsmart">Canım sevgilim! Artık hüzün olmayacak. Hayır! Kendi evinde yaşayamaz olmuşsan, ben gecenin göğsünden sağdığım nice hüznü tattığım odamda duramaz olmuşsam, artık kavgamızın sonu gelmiştir.</p>

    <p class="govde-metin bizsmart">Seni sevmenin yaşamı hangi boyutlarda kavradığını daha iyi anlayacağımız mevsimlerdeyiz.</p>

    <p class="govde-metin bizsmart">Bu kez yanılmadın bebeğim. Yanılmadın. Gecelerden korkmayacağız artık. Gündüzleri saklanmayacağız. Aynalarda kendimizi ve birbirimizi ararken yüzümüzde tokat gibi kahırlar patlamayacak. İnsan yüreğinin, aşkın, yaşanmamış uygarlıkların esintilerine bırakalım kendimizi. Allah’ın vaat ettiği zamanlara bırakalım. O yerde, sonsuzluğun ötesine taşarak biz.</p>

    <p class="govde-metin bizsmart">Yaşayacaksak, yalnızca bu.</p>

    <p class="baslik-3 bizsmart" id="toc_marker-3-36-2">Akşam</p>

    <p class="govde-metin bizsmart">Yarın tek bir işim kaldı.</p>

    <p class="govde-metin bizsmart">Sonrası, yine umut.</p>

    <p class="govde-metin para-style-override-1 bizsmart"></p>
  </div>
</body>
</html>
