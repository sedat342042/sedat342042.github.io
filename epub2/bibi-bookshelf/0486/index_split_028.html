<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>03 - İblis Kralın Öfkesi - Yılan Savaşları Efsanesi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_12">-26-</p>
	<p class="block_12">YÜZLEŞME</p>
	<p class="block_2"> </p>
	<p class="block_1">Erik dövüşüyordu.</p>
	<p class="block_2"> </p>
	<p class="block_1">Araştırıcı bir dövüşle, savunucuların hattındaki potansiyel zayıflığı bulmak için ortalama bir saldırı olarak başlayan şey, uyarmaksızın tüm güçle saldırıya dönüşmüştü. Erik, aşağıdaki ağaçlara doğru yuvarlanmasını sağlamak için, az önce öldürdüğü adamı ayağıyla ittirdi.</p>
	<p class="block_2"> </p>
	<p class="block_1">Krallık ordusu, Kâbus Sıradağlarının her yerinde istilacılarla mücadele ediyor ve Gedik Savaşları'ndan beri görülmedik bir katliam yaşanıyordu. Erik kendini nispeten dingin bir ortamda bulunca, etrafına baktı. Yaralılar ve ölüler yoldaşları tarafından çekiliyor ve diğerleri yük arabalarından çocuklar tarafından çabucak taşınan kovalardan su içiyordu.</p>
	<p class="block_2"> </p>
	<p class="block_1">Yanına, Jadow ile Çavuş Harper geldi. "Kuzey kanadımıza döndüler," dedi yüzüne kan sıçramış Harper. "Jerome öldü. Onunla birlikte bütün birliği de. Tepelerin bizim tarafımızda Duko'nun adamları var ve bizi güneye doğru itiyorlar."</p>
	<p class="block_2"> </p>
	<p class="block_1">"Kahretsin!" dedi Erik. Bir ulağa döndü. "Geçici birliğe emirler..."</p>
	<p class="block_2"> </p>
	<p class="block_1">Jadow araya girdi. "Geçici birlik yok. Harper bana ulaşır ulaşmaz onları gönderdim. Şu anda oradalar."</p>
	<p class="block_2"> </p>
	<p class="block_1">Erik yüzünü ovuşturunca, sanki yorgunluk, derisini çakıl taşı gibi öğütüyormuş gibi hissetti.</p>
	<p class="block_2"> </p>
	<p class="block_1">Uykusuzluktan ve son iki gündür sürekli savaşmaktan dolayı düşünceleri karmakarışıktı. "Pekâlâ," dedi iki çavuşuna. "Buradaki adamların üçte birini alıp kuzeye destek olun. Tutunamazsanız, geri çekilin ve tepelerin bizim tarafımızda savunulabilecek ilk yerine geldiğinizde, kuzeye doğru siper kazıp mevzilenin. Onları orada tutun. Eğer doğuya dönüp dağın aşağısına yönelirlerse, Doğu Orduları'nın sorunu olurlar." Ulağa döndü ve "Darkmoor'a git," dedi. "Prens Patrick'e kuzeydeki kanadımızın geri çekildiğini ve siper kazıp mevzi almaya çalışacağımızı söyle. Destek kuvvetine ihtiyacımız var. Anladın mı?"</p>
	<p class="block_2"> </p>
	<p class="block_1">Genç asker, "Evet efendim!" diyerek selam verdi ve atına koştu. Erik döndüğünde, Jadow ve Harper'ın adamların üçte birini alıp kuzeye yöneldiklerini gördü. Biraz ötede elinde kılıcı, kaliteli tuniğinin her tarafına kan sıçramış bir şekilde Dash'ın durmakta olduğunu gördü ve "Mesajları okuduğunu sanıyordum," dedi.</p>
	<p class="block_2"> </p>
	<p class="block_1">Dash gülümsedi. "İçeride ertelenemeyecek bir şey yoktu ve fazladan bir kılıca ihtiyaç varmış gibi görünüyordu."</p>
	<p class="block_2"> </p>
	<p class="block_1">Erik başını salladı. "Doğru söylüyorsun."</p>
	<p class="block_2"> </p>
	<p class="block_1">Düşman aniden tepenin üzerinden tekrar bastırmaya başlayınca, Erik mücadeleye girdi.</p>
	<p class="block_2"> </p>
	<p class="block_10"><img alt="C:\Users\UguR\AppData\Local\Microsoft\Windows\INetCache\Content.Word\Line.png" src="images/image.png" class="calibre2"/></p>
	<p class="block_2"> </p>
	<p class="block_1">Tomas, "Bir şey geliyor!" dedi.</p>
	<p class="block_2"> </p>
	<p class="block_1">Pug, "Ben de hissedebiliyorum," dedi. Durdu, ardından, "Bu varlığı tanıyorum," dedi. "Jakan bu!" Nakor, "Sho Pi, sen ve Başrahip saklanmalısınız," dedi. Sho Pi, "Yanınızda kalacağım Usta," dedi.</p>
	<p class="block_2"> </p>
	<p class="block_1">Nakor genç adamın koluna yapışıp onu duvardaki bir deliğe doğru itti. Delik, yok edilmiş Sethanon şehrinin altında Valherular tarafından yaratılmış kadim şehirde gerçekleşen son savaştan kalmaydı. "Koruma numaram bizi İsimsiz Olan'dan saklayabilir, ama buraya gelmek isteyen kızgın bir iblisi durduramaz! Gir şuraya!" diye üsteledi Nakor. "Gelen şey hepimizi yok edebileceği için o deliğe saklan. En azından kalanlarımızın kendilerini korumak için birtakım yöntemleri var!"</p>
	<p class="block_2"> </p>
	<p class="block_1">Kırık duvar, Aal Kâhini'nin yerleştiği uyuyan bedenin asıl sahibi olan ejderha Ryath ile Nalar tarafından Midkemia'ya tekrar girmeye çalışan Valheruların ruhları gibi, bir dikkat dağıtıcı olarak kullanan bir Dehşet Lordu arasındaki muazzam savaşın sonucuydu. "Oturun ve göz önünden uzak durun."</p>
	<p class="block_2"> </p>
	<p class="block_1">Pug ve Tomas Calis'in her iki tarafında yerlerini alırken, Nakor hızla Miranda'nın yanına döndü.</p>
	<p class="block_2"> </p>
	<p class="block_1">Miranda, "Kendini koruyabilir misin?" diye sordu.</p>
	<p class="block_2"> </p>
	<p class="block_1">"Göründüğümden daha güçlüyümdür," dedi Nakor, ama sırıtması kaybolmuştu.</p>
	<p class="block_2"> </p>
	<p class="block_1">Yüz ifadesi kendinden geçme ve sakinliğin bir karışımı olan Calis, kendini Hayattaşı'nın açılmasına kaptırmıştı. Gözleri artık, içinden yaşam enerjisi saçılırken gittikçe daha da parçalanan taşın merkezindeki bir noktaya kilitlenmişti.</p>
	<p class="block_2"> </p>
	<p class="block_1">Miranda, "Her ne yapıyorsa, kendimi iyi hissetmemi sağlıyor," dedi.</p>
	<p class="block_2"> </p>
	<p class="block_1">"Eğer önümüzde öfkeli bir İblis Kral olmasaydı, sanırım bunun keyfini çıkarabilirdik." Miranda büyük bir yeşil yaşam gücü kıvılcımının midesinden geçtiğini hissetti; gözleri büyüdü ve "Ah!" dedi.</p>
	<p class="block_2"> </p>
	<p class="block_1">Nakor kıkırdadı. "İlginç oldu."</p>
	<p class="block_2"> </p>
	<p class="block_1">"İlginç hissettiriyor," dedi kadın. Elini midesinde dolaştırdı. Kuşku ve korku karışımı bir bakışla, Miranda, "Bir şeyler oluyor," dedi.</p>
	<p class="block_2"> </p>
	<p class="block_1">Nakor, artık neredeyse tamamen yeşil ışıkla boyanan salona göz gezdirip, "Bu dünyanın yaşam yapısı düzeltiliyor. Bu bir iyileştirme, bir gençleştirme. Yüzyıllardır o şeyin içine hapsolmuş ruhlar evrene geri dönmeleri için serbest bırakılıyor." Miranda'ya baktı, "Yan etkilerden bazıları çok beklenmedik olabilir."</p>
	<p class="block_2"> </p>
	<p class="block_1">Miranda, "Bundan şüphem yok," dedi.</p>
	<p class="block_2"> </p>
	<p class="block_1">Tomas'ın gözleri kısıldı ve sanki bir şey dinliyormuş gibi kafasını yana eğdi. "Geliyor." "Ne geliyor?" diye sordu Miranda.</p>
	<p class="block_2"> </p>
	<p class="block_1">"Jakan," dedi Pug. "Bu dünyadaki yaşamın uyumunu, yaklaştığını sezebileceğimiz şekilde bozacak tek varlık o olabilir."</p>
	<p class="block_2"> </p>
	<p class="block_1">Tomas kılıcını kaldırdı. "Sanırım çok yakında. Bir, bilemedin iki saatlik bir uzaklıkta." Pug hâlâ işiyle meşgul olan Calis'e göz attı. "Bitirebilecek mi?" Tomas, "Bilmiyorum," dedi.</p>
	<p class="block_2"> </p>
	<p class="block_1">Beklemeye başladılar.</p>
	<p class="block_2"> </p>
	<p class="block_10"><img alt="C:\Users\UguR\AppData\Local\Microsoft\Windows\INetCache\Content.Word\Line.png" src="images/image.png" class="calibre2"/></p>
	<p class="block_2"> </p>
	<p class="block_1">Kafasının üstünden bir kez daha oklar uçuşunca, Erik eğildi. Oklar geçtiği anda, kendi okçuları kalktı ve ateşe karşılık verdi. Saldırı bütün öğleden sonra boyunca şiddetini korumuştu ve artık tepenin kontrolünü kaybetmekten korkuyordu.</p>
	<p class="block_2"> </p>
	<p class="block_1">Düşman askerleri aniden tepenin üstünde belirdi ve tekrar göğüs göğüse çarpışmaya girdi. Adamlarının kararlılığı eşsizdi, ama dayanıklılıkları azalıyordu.</p>
	<p class="block_2"> </p>
	<p class="block_1">Kuzey kanadını güçlendirmek için Jadow ve Harper'ı gönderdiğinden beri kuzeyden hiç haber gelmemişti ve oraya gönderdiği adamlara artık burada ihtiyacı vardı. Erik yerlerini koruyabilmeleri için her iki konumdan da ödün vermesi gerekebileceğinden korkuyordu.</p>
	<p class="block_2"> </p>
	<p class="block_1">Savaşın kıran kırana geçmesi bir süre bu endişeleri aklından uzak tutmasını sağladı. Daha çok düşman belirir ve yanında duran savunucular gittikçe azalırken, etrafındaki hattın kendine doğru bel verdiğini hissediyordu. Erik kılıcını bir tırpan gibi sallayıp saldırganları buğday gibi biçti. Adamların bağırdığını, homurdandığını ve her taraftan küfürler geldiğini duydu ve dövüşe odaklandı. Savaş artık eşgüdümün mümkün olmadığı bir yere gelmişti; savaşın gidişatı, savaşan adamların güçleriyle belirlenecekti. Eğer savunucular daha kararlı olursa, kazanırlardı.</p>
	<p class="block_2"> </p>
	<p class="block_1">Erik önünde iki düşman gördü ve o an, kemiklerine kadar, savaşı kaybettiklerini hissetti. İlk adama vurup muazzam bir darbeyle adamın kalkanını parçaladı, ama ikincisinin darbesinden güçlükle sıyrıldı.</p>
	<p class="block_2"> </p>
	<p class="block_1">Ardından bir üçüncüsü ve bir dördüncüsü geldi ve o anda, Erik öleceğini anladı. Kılıcını savurdu ve yanağını kılıç derine gömülürken parçalanan kemiğine kadar yararak ikinci adamı yüzünden yaraladı. Kılıcını kurtarıp adamı bir kedinin fareyi attığı gibi, arkasından gelen iki adamın üstüne attı. Erik ölmesinin bir an meselesi olduğunu bildiği için, üstüne üşüşmelerinden önce alabildiği kadar çok düşmanı almaya kararlıydı.</p>
	<p class="block_2"> </p>
	<p class="block_1">Bir adama hamle yaptı ve göğsüne, başka bir kılıç darbesine karşı savunmasız kalacağı şekilde aniden dönmesine yol açan bir darbe aldı. Kılıç sol koluna çarptı ve göz ucuyla önkolunda uzun kırmızı bir yarık açıldığını gördü.</p>
	<p class="block_2"> </p>
	<p class="block_1">Kafasının yanına gözünde şimşekler çaktıran bir darbe alınca, dizlerinin bağı çözüldü. Dik duramadığı için geri çekilmeye çalışırken, topukları kayıp hayatını kurtardı. Erik geriye düştü ve kayalara ve sert zemine çarparak on iki metre kadar yuvarlandı. Çizmelerinin üstünden, varlığına son vermek için tepeden aşağı inen beş düşman askerine bakarak sırtüstü yatıyordu. İlk adam ona ulaştığında, Erik öldürücü bir darbeyi karşılamak için kılıcını başının üstüne kaldırdığında, adamın boğazında kaz tüylü ucu olan bir ok belirdi. Adam bir adım atacakmış gibi göründü, bir dizinin üstüne çöktü, ardından yüzükoyun Erik'in ayaklarının dibine yığıldı.</p>
	<p class="block_2"> </p>
	<p class="block_1">Diğer dört adam arkalarını dönünce Erik sağ tarafa bakarak geriye doğru yuvarlandı ve başka bir ok bir saldırganın daha ayaklarını yerden kesip onu geriye doğru uçurdu. Sadece bir büyük yay böylesi bir güçle vurabilirdi. Erik, çocuklar ileri doğru koşarken, deriler içindeki yarım düzine adamın, saldırganlara ateş ederek yoldan birkaç metre ötede durduğunu gördü.</p>
	<p class="block_2"> </p>
	<p class="block_1">Gözlerini kırpıştırdı. Koşanlar çocuk değil, zırh giymiş ve ellerinde savaş çekiçleri ve baltaları olan cücelerdi. Savaş çığlıkları atarak istilacılara saldırıyorlardı.</p>
	<p class="block_2"> </p>
	<p class="block_1">Güçlü eller Erik'i koltukaltlarından tutup çekerek ayağa kaldırdı. "Nasılsın ahbap?" diye sordu tanıdık bir ses ve Erik dönünce Jadow Shati'yi gördü.</p>
	<p class="block_2"> </p>
	<p class="block_1">"Daha iyiyim," dedi Erik. "Çok daha iyi."</p>
	<p class="block_2"> </p>
	<p class="block_1">Çavuş Harper, "Bizi öldürmek isteyen delikanlılar aniden kendi arkaları hakkında endişeye düşmeseydi, kafalarımızı kaybediyorduk efendim," dedi. Yüzüne sıçrayıp kurumuş kana aldırış etmeden sırıttı. "Cüceler ve elfler büyük bir katliam yaparak tepeden aşağı iniyordu."</p>
	<p class="block_2"> </p>
	<p class="block_1">Sanki rüzgâr bir duman bulutunu dağıtıyormuş gibi, cüceler ve elfler Erik'in gözleri önünde tepeyi temizledi. Büyük altın bir kolye takan ve bariz bir güç çekici taşıyan bir cüce yaklaştı ve "Buradaki subay sen misin?" diye sordu.</p>
	<p class="block_2"> </p>
	<p class="block_1">Erik başını salladı. "Efendim?"</p>
	<p class="block_2"> </p>
	<p class="block_13">Cüce gülümsedi. Çekicini indirdi ve bir buçuk metreden biraz daha kısa olan boyuyla dimdik durup yumruğunu göğsüne vurdu. "Batı Cüceleri'nin Kralı, Caldara köyünün şefi ve Gri Kuleler cüce halkının Şavaşlideri Dolgan!" Ardından gülümseyerek, "Biraz yardım işinize yararmış gibi görünüyor," dedi.</p>
	<p class="block_3"> </p>
	<p class="block_1">Erik sırıttı. "Teşekkürlerimle."</p>
	<p class="block_2"> </p>
	<p class="block_1">Bir elf yaklaştı ve "Ben Galain," dedi. "Tomas davetsiz misafirlerin etrafta dolaşmamasını sağlamak için, bizden Şahin Kovuğu'nun yukarısındaki tepelerden geçerek buraya gelmemizi istedi."</p>
	<p class="block_2"> </p>
	<p class="block_1">Erik gülümsedi. "Tam zamanında geldiniz."</p>
	<p class="block_2"> </p>
	<p class="block_1">"Güzel," dedi Dolgan. "Geç olması hiç olmamasından iyidir ve hâlâ yeterli miktarda çarpışma var. Benim çocuklar birkaç kafa koparacakları için mutlu olacak." Sesini alçaltarak, "Tomas neyin tehlikede olduğunu açıkça anlattı, ben de bu katilleri tepenin batısında tutacağımıza güvence verdim," dedi.</p>
	<p class="block_2"> </p>
	<p class="block_1">Erik, "Teşekkür ederim," dedi.</p>
	<p class="block_2"> </p>
	<p class="block_1">Jadow, "Yaralanmışsın," dedi.</p>
	<p class="block_2"> </p>
	<p class="block_1">Erik bir kayaya oturdu ve Jadow yarasını sarmaya başladı.</p>
	<p class="block_2"> </p>
	<p class="block_1">Kuzeydeki tepeden aşağı daha fazla adamı inmeye başladı ve Harper, "Onları güneye sürüyoruz efendim," dedi.</p>
	<p class="block_2"> </p>
	<p class="block_1">"Güzel," dedi Erik. "Bastırmaya devam edin. Eğer onları Darkmoor civarında çökertirsek, bu savaşı kazanabiliriz."</p>
	<p class="block_2"> </p>
	<p class="block_1">Erik sargıları bitirilene kadar bekledi, ardından kalktı ve gözetleme noktasına, savaşı açık bir şekilde görmesini sağlayan büyük bir kayanın üstüne çıktı.</p>
	<p class="block_2"> </p>
	<p class="block_1">Düşman tepe hattının aşağısındaki bazı kayaların arkasına mevzilenmişti. Elf okçular aralarındaki yirmi metrelik uzaklığı bir ölüm bölgesine çevirdiği için kimse kayaların arkasından çıkmaya cesaret edemiyordu.</p>
	<p class="block_2"> </p>
	<p class="block_1">Erik etrafına baktı, atını tutan çocuğu gördü ve ona atını getirmesini işaret etti. Jadow'a, "Hattın yukarısına bir keşif kolu gönderip oraya tekrar çıkmaya çalışmadıklarından emin ol," dedi. "Ben Darkmoor'a gidip Patrick'e cücelerin ve elflerin gelişini haber vereceğim." Atına binerken, "Kral Dolgan..." dedi.</p>
	<p class="block_2"> </p>
	<p class="block_1">"Sadece Dolgan demen yeterli," diye araya girdi Dolgan. "Unvanlara gerek yok."</p>
	<p class="block_2"> </p>
	<p class="block_1">"Dolgan, yanında kaç adam var?"</p>
	<p class="block_2"> </p>
	<p class="block_1">"Üç yüz cüce ve iki yüz elf. Büyük bir savaş için yeterli." Erik gülümsedi. "Güzel." Erik Harper'a, "Ben dönene kadar burayı tutun," dedi.</p>
	<p class="block_2"> </p>
	<p class="block_1">Harper, "Emredersiniz efendim!" dedi.</p>
	<p class="block_2"> </p>
	<p class="block_1">Erik atını güneye sürdü ve yolda elfler ve cüceler tarafından düşmanın kuzey kanadına yapılan saldırının, hattın aşağısına dalga dalga aktığını gördü. Sabit bir hat oluşturulmuştu ve sürekli karşılıklı oklar atılırken, dövüş artık düzensizdi.</p>
	<p class="block_2"> </p>
	<p class="block_1">Darkmoor'a bir saatte vardı ve yolu, kuzey kapısından kuzeydeki tepelere kadar olan güçlendirilmiş bir barikat açık tutuyordu. Düşman batıda, şehrin dışındaki bütün binaları yakmış, kuzeydeki binalar da terk edilmişti.</p>
	<p class="block_2"> </p>
	<p class="block_1">Erik şehir savunmasının dış sınırından aldığı, Darkmoor yeleği giyen bir muhafızla at sürüyordu. Büyük kuzey kapısı kapatılmış, sadece küçük bir çıkış kapısı açık bırakılmıştı. Erik kapıdan geçip şatoya girdi.</p>
	<p class="block_2"> </p>
	<p class="block_1">Doğruca Prens'in toplantı salonuna gidip rapor verdi. Patrick'e cücelerin ve elflerin gelişini bildirdikten sonra, Prens, "Şimdi mantıklı geliyor," dedi. "Bütün gün sürekli baskı yedik." Bir haritayı gösterdi. "Sen kuzey kanadını boşaltırken, güneyden, tepe boyunca aynı geri çekilmenin gerçekleştiğine dair raporlar aldık..."</p>
	<p class="block_2"> </p>
	<p class="block_1">Erik, "Dorgin'den gelen cüceler," dedi.</p>
	<p class="block_2"> </p>
	<p class="block_1">"O kadarını tahmin edebiliriz," dedi Prens, protokolün kesilmesine aldırış etmeden. "Bu, merkezde aşırı bir baskı oluşturuyor." Parmağını Darkmoor şehrine koydu. "Burada gittikçe şiddetlenen bir saldırıya uğruyoruz ve dış duvarı kaybetmek üzereyiz."</p>
	<p class="block_2"> </p>
	<p class="block_1">Erik odaya göz gezdirdi. Orada bulunan tek subay oydu; odadaki diğer insanlar ulaklardan ve yazmanlardan oluşuyordu. Erik, "Doğu Orduları?" dedi.</p>
	<p class="block_2"> </p>
	<p class="block_1">Patrick, "Ordunun ana gücünü getirmeleri için haber gönderdim, ama yarın sabaha kadar burada olamazlar," dedi. Başka bir haritayı, şehrin haritasını gösterdi. "Burada üç olası zayıf noktamız var." Şehrin bütün savunmasının dış hatlarını ve sorunlu bölgeleri gösterdi.</p>
	<p class="block_2"> </p>
	<p class="block_1">Erik hesap yaptı. "Kuzey kanadından bir birlik getirmeme izin verirseniz, buradaki deliği tıkarım." Olası kırılma noktalarının ortasını gösterdi. "Eğer orayı tıkarsak, yardıma ihtiyacı olan kanatlara hareket edebiliriz."</p>
	<p class="block_2"> </p>
	<p class="block_1">"Buraya zamanında bir birlik getirebilir misin?" Erik bir ulağa işaret etti. "İzniniz olursa Majesteleri?" Prens Patrick başını salladı.</p>
	<p class="block_2"> </p>
	<p class="block_1">Erik ulağa, "Bulabildiğin en hızlı atla kuzeye gidip Çavuş Jadow'a, Harper'ın verebileceği kadar çok ana katiliyle buraya gelmesini söyle," dedi. "O ne demek istediğimi anlayacaktır."</p>
	<p class="block_2"> </p>
	<p class="block_1">Ulak başıyla onaylayan Prens'e baktıktan sonra koşarak odadan çıktı. Patrick, "Yaraların?" dedi. Erik sol kolunun ve kaburgalarının altındaki sargılara baktı ve "Dikkatsiz davrandım," dedi.</p>
	<p class="block_2"> </p>
	<p class="block_1">"İyiyim."</p>
	<p class="block_2"> </p>
	<p class="block_1">Patrick gülümsedi. "İyi gözükmüyorsun Yüzbaşı, ama söylediğini doğru olarak kabul edeceğim." Tam o anda odaya, pis, terli ve kanlı bir halde Greylock girdi. "Yedek kuvvetlere ihtiyacım var Majesteleri, hemen," dedi.</p>
	<p class="block_2"> </p>
	<p class="block_1">Patrick omuzlarını silkti. "Al. Kaybedecek bir şeyimiz kalmadı," Erik Prens'e göz attı ve "General ile gideceğim," dedi. "Sanırım duvardaki her kılıca ihtiyacımız var." Patrick kılıcını çekip, "Pekâlâ," dedi.</p>
	<p class="block_2"> </p>
	<p class="block_1">Greylock dönüp Krondor Prensi'nin tuniğine yapıştı. Bir soyluya el sürmek asılma nedeniydi, ama şu anda o lorduna hakaret eden bir General değil, düşüncesiz genç bir öğrencisini eğiten yaşlı Darkmoor Kılıç Ustası idi. "Majesteleri sizin yeriniz burası. Gidip kendinizi öldürtürseniz ve bu savaşı kazanırsak, o zaman Kral'a çok zor bir açıklama yapmak zorunda kalırım ve babanızla böyle bir konuşma yapmamayı tercih ederim. İyi bir delikanlı olup işinizi yapın, biz de kendi işimizi yapalım."</p>
	<p class="block_2"> </p>
	<p class="block_1">Patrick'in tuniğini bıraktıktan sonra, "Sanırım hepsi bu kadar," derken hayali bir tozu silkeledi Kapıya dönerek, "Erik, gidelim mi?" dedi.</p>
	<p class="block_2"> </p>
	<p class="block_1">Erik, komutanının haklı olduğunu fark edince küfür eden, yola getirilmiş hükümdarı arkasında bırakarak Greylock'u takip etti.</p>
	<p class="block_2"> </p>
	<p class="block_10"><img alt="C:\Users\UguR\AppData\Local\Microsoft\Windows\INetCache\Content.Word\Line.png" src="images/image.png" class="calibre2"/></p>
	<p class="block_2"> </p>
	<p class="block_1">İblis, terk edilmiş Sethanon şehrine doğru alçalırken kükredi. Hedefine engel olmak isteyen herhangi birine meydan okudu ama kimse yanıt vermedi.</p>
	<p class="block_2"> </p>
	<p class="block_1">Jakan yanıp kül olmuş bir kaleye açılan yıkılmış bir kapının önüne indi. Etrafına baktı ama hiç kimseyi göremedi.</p>
	<p class="block_2"> </p>
	<p class="block_1">Bir şey onu çağırmıştı ve çağrının kaynağını bulamadığı için hayal kırıklığı hissetmişti. Bir meydan okumayla dört yöne de böğürerek etrafında döndü. Hiç kimse yanıt vermedi. Öfkesini bağırarak gökyüzüne haykıran iblis, dövüşecek bir şey, öldürecek birisini, ona şarkı söyleyerek onu anlamadığı bir hedefe çeken, ama içini daha önce hiç bilmediği bir açlıkla dolduran çağrının kaynağını aramaya başladı. Derken iblise bir düşünce geldi. İblis düşüncenin kendisine ait olmadığını ve iblisin aklına, Hayattaşı'na nasıl ulaşılacağının bilgisini ekmek için hayal edilemez bir uzaklıktan uzanan engin ve kötücül bir varlığı fark etmedi.</p>
	<p class="block_2"> </p>
	<p class="block_1">Nakor yukarı baktı. Hiç kimse iblisin kükremesini duymadı, hissetti. "Yakında."</p>
	<p class="block_2"> </p>
	<p class="block_1">Altın kılıcını elinde tutan Tomas başını salladı. Pug'a bakıp, "Bunu ne kadar özlediğimi fark etmemişim," dedi.</p>
	<p class="block_2"> </p>
	<p class="block_1">Pug, "Aslında, kullanmak zorunda kalmamanı isterdim," dedi.</p>
	<p class="block_2"> </p>
	<p class="block_1">Miranda, "Ben de aynı şekilde düşünüyorum," dedi.</p>
	<p class="block_2"> </p>
	<p class="block_1">Yukarıdaki iblis açlığının kaynağını arayarak şehirde dolaşırken, hepsi bekliyordu. "Belki bizi bulamaz," dedi Nakor.</p>
	<p class="block_2"> </p>
	<p class="block_1">"Bahse girmek ister misin?" dedi Miranda.</p>
	<p class="block_2"> </p>
	<p class="block_1">Nakor sırıttı. "Hayır."</p>
	<p class="block_2"> </p>
	<p class="block_1">Pug, "Eğer yerini zamanda hafifçe nasıl değiştirebileceğini çözemezse, yıllarca bizi aramasına karşın, bulamaz," dedi.</p>
	<p class="block_2"> </p>
	<p class="block_1">Nakor, "Aptalsa olabilir, ama sanırım İsimsiz Olan ona doğru yönü gösterecektir," dedi.</p>
	<p class="block_2"> </p>
	<p class="block_1">"Tabii," dedi Miranda, yukarı doğru bakarak. "Sen öyle san."</p>
	<p class="block_2"> </p>
	<p class="block_1">İblisin, yukarıdan gelerek odada yankılanan öfkesini tekrar hissettiler.</p>
	<p class="block_2"> </p>
	<p class="block_1">Miranda, gözleri kapalı ve elleri Hayattaşı'nda olan Calis'e göz attı. Mücevher artık onu bulduklarının yarısı boyutundaydı ve yeşil enerji kıvılcımları uçuşmaya devam ediyordu. Miranda, "Nakor, daha genç gözüküyorsun," dedi. Nakor sırıttı. "Daha yakışıklı değil miyim?"</p>
	<p class="block_2"> </p>
	<p class="block_1">Miranda güldü. "Pek değil, ama gerçekten genç gözüküyorsun."</p>
	<p class="block_2"> </p>
	<p class="block_1">"Hayattaşı yüzünden," dedi Pug. "Bizi gençleştiriyor."</p>
	<p class="block_2"> </p>
	<p class="block_1">Miranda'nın alnı kırıştı. "Bu her şeyi açıklıyor," dedi elini midesine koyarken.</p>
	<p class="block_2"> </p>
	<p class="block_1">"Neyi?" dedi Nakor.</p>
	<p class="block_2"> </p>
	<p class="block_1">"Krampları. Yüz elli yıldır mideme kramp girmiyordu." Nakor güldü.</p>
	<p class="block_2"> </p>
	<p class="block_1">Oda aniden, yukarıdaki kayalardan yankılanan bir öfke ulumasıyla sallandı.</p>
	<p class="block_2"> </p>
	<p class="block_1">"Sanırım," dedi Nakor, "çok yakında."</p>
	<p class="block_2"> </p>
	<p class="block_10"><img alt="C:\Users\UguR\AppData\Local\Microsoft\Windows\INetCache\Content.Word\Line.png" src="images/image.png" class="calibre2"/></p>
	<p class="block_2"> </p>
	<p class="block_1">Erik ana kapıya bakarak duvarda duruyordu. Duvara doğru devasa bir koçbaşı getiriliyordu ve Manfred, "Ateş!" diye bağırdı.</p>
	<p class="block_2"> </p>
	<p class="block_1">Mancınıklar tam bir kaya yağmuru başlattı ve saldırganlardan birçoğu yere düştü, ama koçbaşı onlara doğru gelmeye devam etti. Koçbaşının, altındaki adamları koruyan, tahtadan bir çatısı vardı ve Manfred, "Eğer bu kapıyı kırarlarsa, iç şehre girerler," dedi. "Onlarla ev ev dövüşemeyiz. Hisara çekilmek zorunda kalırız."</p>
	<p class="block_2"> </p>
	<p class="block_1">Erik, "Destek birlikleri yolda," dedi.</p>
	<p class="block_2"> </p>
	<p class="block_1">"İyi, önümüzdeki bir saat içinde burada olsalar iyi olur," dedi Manfred. "Yoksa üstümüzden geçecekler." Döndü ve "Yağ!" diye bağırdı.</p>
	<p class="block_2"> </p>
	<p class="block_1">Sıcak yağ kazanları, aşağıdakilerin üstüne ölüm yağdırarak duvarın üstünden döküldü. Adamlar bağırdı ve bazıları geri çekildi, ama duvara, merdivenler taşıyan başka bir dalga ilerlemeye devam etti.</p>
	<p class="block_2"> </p>
	<p class="block_1">"Eğilin!" diye bağırdı Greylock ve şehrin ana kapısının üstündeki duvarda duran Erik ve üvey kardeşi içgüdüsel olarak harekete geçip yüzlerce ok başlarının üstünden geçerken eğildi.</p>
	<p class="block_2"> </p>
	<p class="block_1">Tepki göstermekte geç kalan adamlar bağırdı ve çoğu duvardan şehir sokaklarına düştü.</p>
	<p class="block_2"> </p>
	<p class="block_1">Manfred çömelip Erik'in yanına oturdu. İkisi de sırtlarını soğuk şehir duvarlarının taşlarına dayamıştı. Manfred yaralananları ve ölenleri görmek için etrafına baktı. "Eğer destek kuvvetlerin on dakika içinde burada olmazsa, geri çekilme emri vereceğim." Erik çömelerek, "On dakikada burada olamazlar," dedi.</p>
	<p class="block_2"> </p>
	<p class="block_1">"Eh, o zaman düzenli geri çekilmeye başlasak iyi olur." Göğsünün üstünde bir çavuş işareti taşıyan Darkmoor yeleği giyen bir adama döndü. "Adamlara kısımlar halinde geri çekilmelerini söyle. Güney duvarından başla ve onları Yüksek Cadde'ye götür. Yolumuzu oradan dövüşerek açacağız. Mancınıkları yok edin. Onları bize karşı kullanmalarına izin veremeyiz."</p>
	<p class="block_2"> </p>
	<p class="block_1">Bir toynak gümbürtüsü duyan Erik, iki mazgal siperinin arasından bakma riskine girdi. Saaur atlıları kapının uzak ucunda toplanıyordu. Erik, "Manfred, o kapı açılır açılmaz, bir Saaur birliği o kapılardan geçecek!" dedi. Manfred duvardan göz atmak için döndü. "Hep neye benzediklerini merak..." Gözleri büyüdü. "Tanrıların anası!" "Hemen gitmemiz gerekiyor," dedi Erik.</p>
	<p class="block_2"> </p>
	<p class="block_1">Manfred başıyla onayladı. Çavuşa, "Mancınıkları yakın, ardından genel geri çekilme," dedi. "Herkes hisara!"</p>
	<p class="block_2"> </p>
	<p class="block_1">Emir iletildi ve ellerinde sırıklar olan adamlar merdivenleri iterken, okçular aşağıya ateş açtı.</p>
	<p class="block_2"> </p>
	<p class="block_1">Ama geri çekilme başlar başlamaz, merdivenler tekrar koyuldu ve istilacılar tırmanmaya başladı. Manfred ve Erik sokağa giden taş merdivenlerden koşarak indi. Kargaşa çoktan başlamıştı. Şehri boşaltmak için çok inatçı ya da çok aptal olan birkaç vatandaş, omuzlarında çıkınları, hisara koşarak sokaklara dökülmüştü. Yaralı askerler sağlam askerler tarafından taşınıyor ve birkaç okçu başlarını koruyup duvarın üstünden gelen düşmana ateş ediyordu, ama genel olarak geri çekilme bir bozguna dönüşüyordu.</p>
	<p class="block_2"> </p>
	<p class="block_1">"Greylock'u gördün mü?" diye sordu Manfred.</p>
	<p class="block_2"> </p>
	<p class="block_1">"Güney duvarını gözden geçirmeye gittiğinden beridir görmedim." "Umarım başarmıştır," dedi Manfred. Çizmelerinin birkaç santim uzağına bir ok saplanınca sıçradı.</p>
	<p class="block_2"> </p>
	<p class="block_1">Erik Manfred'i yeninden tutup neredeyse dengesini bozarak sertçe sola çekti ve az önce durduğu yere üç ok daha düştü.</p>
	<p class="block_2"> </p>
	<p class="block_1">"Teşekkürler," dedi Manfred nefes nefese, bir köşeyi koşarak dönerlerken. "Okçular genelde gruplar halinde çalışır," dedi Erik.</p>
	<p class="block_2"> </p>
	<p class="block_1">Karşılarındaki sokağa koşup sağa, ardından sola döndüler. Erik hisarın en yüksek kulesinden gelen ışıkları görebiliyordu. Sokak yukarıdaki eski kaleye doğru eğimliydi ve onlar Yüksek Cadde'ye ulaşana kadar, yol korkmuş sığınmacılar, nefes nefese kalmış askerler ve yaralı yoldaşlarını taşıyan askerlerle tıkanmıştı.</p>
	<p class="block_2"> </p>
	<p class="block_1">"Yol açın!" diye bağırdı birisi ve Erik Manfred'in Darkmoorlu askerlerden biri tarafından tanındığını fark etti. "Baron burada! Yol açın!"</p>
	<p class="block_2"> </p>
	<p class="block_1">Erik üvey kardeşine yakın durdu. Kalabalığın arasında kendilerine yol açtılar ve köprünün ucuna geldiler. Askerler, üstünden geçenlere çılgınca el sallayarak hızlı olmalarını işaret ederek köprünün yanlarına dizilmişti.</p>
	<p class="block_2"> </p>
	<p class="block_1">Erik ve Manfred avlunun taşlarına yığılırken, askerler yardımlarına koştu. "Su," dedi Baron nefes nefese.</p>
	<p class="block_2"> </p>
	<p class="block_1">Erik nefes nefese, "Bu rakımda koşmanın insanı ne kadar yoracağını unutmuşum," dedi.</p>
	<p class="block_2"> </p>
	<p class="block_1">"Koşmanın insanı ne kadar yoracağını unutmuşum," dedi Manfred.</p>
	<p class="block_2"> </p>
	<p class="block_1">Bir kova su getirildi ve Manfred içtikten sonra kovayı Erik'e verdi. Erik suyu göğsüne ve kollarına döke döke içti.</p>
	<p class="block_2"> </p>
	<p class="block_1">Manfred, "Çavuş!" diye bağırdı.</p>
	<p class="block_2"> </p>
	<p class="block_1">Çavuş belirdi ve "Lordum?" dedi.</p>
	<p class="block_2"> </p>
	<p class="block_1">"Yukarıdaki gözcüye haber gönderin. Düşmanı Yüksek Cadde'nin öteki tarafında gördüğü an, köprüyü kaldırsın."</p>
	<p class="block_2"> </p>
	<p class="block_1">Erik, "Manfred, o kadar bekleyemezsin," dedi. "Köprüyü şu anda boşaltmaya başlaman gerekiyor, yoksa asla zamanında kapatamazsın." Hisarın kapısına sıkışmaya çalışan ve sadece başka birinin yolunu alarak içeri girmeyi başaran, yavaşça ilerleyen arabalardaki sivillerden, yaya yaşlı adamlarla kadınlardan oluşan insan selini. "Şuraya baksana!"</p>
	<p class="block_2"> </p>
	<p class="block_1">Manfred durumu inceledi, ardından çavuşa, "Köprüyü boşaltın," dedi. "Öteki tarafta kalanlara doğu kapısına gitmelerini söyle. Bunu çok az daha açık tutabiliriz. Geride kalanlar ellerinden gelenin en iyisini yapmak zorunda."</p>
	<p class="block_2"> </p>
	<p class="block_1">Her ikisi de hisarın dışında kalmanın ölüm fermanı anlamına geldiğini biliyordu.</p>
	<p class="block_2"> </p>
	<p class="block_13">Manfred ayağa kalkıp Erik'e onu takip etmesini işaret etti. "Prens'e rapor versek iyi olur." Erik kalkıp üvey kardeşinin peşinden gitti. İç kalenin merkezi girişinden geçtiler ve arkalarından, kapının kapatılacağı gerekçesiyle girişten uzaklaştırılan insanların öfkeli bağırışlarını ve ağlamaklı yalvarışlarını duydular.</p>
	<p class="block_2"> </p>
	<p class="block_1">Manfred Erik'i, Prens'in ofis olarak kullandığı odaya giden merdivenlerden yukarı yönlendirdi.</p>
	<p class="block_2"> </p>
	<p class="block_1">Patrick kafasını kaldırıp baktı ve "Tam geri çekilme mi?" diye sordu.</p>
	<p class="block_2"> </p>
	<p class="block_1">Manfred, "Herkes buraya geliyor," dedi. Patrick Erik'e baktı. "Greylock?" Erik şehri gösterdi.</p>
	<p class="block_2"> </p>
	<p class="block_1">"Oralarda bir yerlerde."</p>
	<p class="block_2"> </p>
	<p class="block_1">Patrick, "Kahretsin!" dedi. Pencereden dışarı göz attı ve şehrin dış bölgelerinde yükselen alevleri gördü. "Bütün bu olanların içinde iyi olan herhangi bir şey var mı?"</p>
	<p class="block_2"> </p>
	<p class="block_1">Erik, "Tek iyi şey, artık üç cephede birden dövüşüyor olmaları," dedi. "Tepelerde cüceler ve elflerle birlikte kanatlarına saldıran adamlarımız var ve eğer orada sabaha kadar tutunabilirsek, Doğu Orduları'nın ana gücü burada olur."</p>
	<p class="block_2"> </p>
	<p class="block_1">Prens ikisine de oturmalarını işaret edince oturdular. Manfred, "Ne yazık ki, Doğu Orduları şehir duvarlarının yanlış tarafında olacak ve birisi dışarı sıvışıp onlara kapıları açmadığı sürece, ciddi bir sorunumuz olacak," dedi.</p>
	<p class="block_2"> </p>
	<p class="block_1">Erik. "Manfred, doğu kapılarına çıkan gizli bir geçidin var mı?" diye sordu.</p>
	<p class="block_2"> </p>
	<p class="block_1">Manfred kafasını iki yana salladı. "Üzülerek söylüyorum ki, elimizde o kadar zekice bir şey yok. Saray ok delikleri ve geçitlerle kaynıyor, ama eski şehrin duvarları, içine birkaç tane depo binası yapılmış tekparça kalın taşlardan oluşuyor. Sabaha kadar beklemek zorundayız. Mecbur kalırsak, orduyu içeri almak için sabah dışarı fırlayıp hisara en yakındaki doğu kapısını ele geçiririz." Erik, "Önümüzde uzun bir öğleden sonra ve uzun bir gece var Manfred," dedi.</p>
	<p class="block_2"> </p>
	<p class="block_1">Manfred, "Majesteleri?" dedi.</p>
	<p class="block_2"> </p>
	<p class="block_1">Patrick bütün bu kötü haberleri sakinlikle karşılamıştı. "En kısa sürede bana verebileceğiniz bir durum raporuna ihtiyacım var. Sen ve Erik kaç adamımızın geri gelmeyi başardığını, şehrin dışında kaç tane dövüşen adamımız olabileceğini ve bu hisarı savunmak için ne yapmamız gerektiğini öğreneceksiniz. Bu mesele bir gün içinde karara bağlanacağı için, yiyecek ve su sorun değil." Erik ve Manfred ayağa kalktı ve Prens'e başlarıyla selam verip ayrıldı. Dışarıya çıktıklarında Manfred, "Şatoda görev yapan birliklerin konumlarını biliyorum, o yüzden oradan başlayacağım," dedi. "Sen avluya gidip orada elimizde nelerin olduğuna bak ve onları organize et."</p>
	<p class="block_2"> </p>
	<p class="block_1">Erik gülümsedi. "Lordum."</p>
	<p class="block_2"> </p>
	<p class="block_1">Manfred Erik'e baktı. "Annem her zaman Baronluk makamını gasp etmeye çalışacağından korktu. Şimdiyse onu sana ben veriyorum."</p>
	<p class="block_2"> </p>
	<p class="block_1">Erik gülümsedi. "Hayır teşekkürler. Sonra kuleye giden o basamakları ben tırmanmak zorunda kalırım."</p>
	<p class="block_2"> </p>
	<p class="block_1">"Tahmin ettiğim gibi, zeki bir adamsın." Erik avluya inerken, Manfred iç kalenin bir üst katına giden merdivenleri hızla tırmanmak için döndü.</p>
	<p class="block_2"> </p>
	<p class="block_10"><img alt="C:\Users\UguR\AppData\Local\Microsoft\Windows\INetCache\Content.Word\Line.png" src="images/image.png" class="calibre2"/></p>
	<p class="block_2"> </p>
	<p class="block_1">Ortalık aniden sessizleşti.</p>
	<p class="block_2"> </p>
	<p class="block_1">Pug elini kaldırdı ve sanki dinliyormuş gibi kafasını eğdi.</p>
	<p class="block_2"> </p>
	<p class="block_1">Derken iblis bir anda mağarada belirdi.</p>
	<p class="block_2"> </p>
	<p class="block_1">Nakor, "İblislerin kendilerini nakledebildiğini bilmiyordum," diye fısıldadı.</p>
	<p class="block_2"> </p>
	<p class="block_1">"Ya da zaman değişimi yapabildiklerini," diye ekledi Miranda.</p>
	<p class="block_2"> </p>
	<p class="block_1">Ardından iblis mağarada yalnız olmadığını fark etti. Duvardaki kayaları sallayıp tavandaki çatlaklardan tozların düşmesine yol açan bir kükreme, herkesi kemiklerine kadar titretti.</p>
	<p class="block_2"> </p>
	<p class="block_1">Tomas oğluyla yaratığın arasından geçerken, Pug ilk büyüsünü yaptı.</p>
	<p class="block_2"> </p>
	<p class="block_1">Jakan'ın etrafında çatırdayan mavi enerjiler belirince, yaratık uludu. Ama acıdan bağırmıyordu, sadece önünde gördüğü manzaraya öfkelenmişti: Calis, içindeki enerjileri serbest bırakmak için Hayattaşı'nı kullanıyordu.</p>
	<p class="block_2"> </p>
	<p class="block_1">"Hayır!" diye kükredi iblis Novindus dilinde. "O benim!"</p>
	<p class="block_2"> </p>
	<p class="block_1">Jakan Pug'a, Maarg'ın daha ince, daha kaslı gözüken bir uyarlamasını hatırlatmıştı. Ne sarkan yağ katmanları vardı, ne de derisi işkence edilen kurbanlarından oluşmuyordu. Pug kuyruğunun sivri, ama Maarg'ın sahip olduğu yılan başından yoksun olduğuna dikkat etti.</p>
	<p class="block_2"> </p>
	<p class="block_1">Jakan Tomas'a saldırdı, ama Tomas içgüdüsel olarak beyaz kalkanını kaldırdı ve güçlü darbe, üstündeki altın ejderhanın üzerinde hiç iz bırakmadan yüzeyden kayıp gitti. Ardından Tomas'ın kılıcı savruldu ve geri çekerken Jakan uludu ve yarasından zehirli kırmızı-siyah bir sıvı aktı.</p>
	<p class="block_2"> </p>
	<p class="block_1">Taşlara çarptığı yerde tıslayıp duman çıkardı.</p>
	<p class="block_2"> </p>
	<p class="block_1">Miranda yaratığa bir enerji akımı gönderdi ve akım onu biraz sola doğru kaymak zorunda bırakacak kadar sert bir şekilde çarptı. Jakan yeni saldırının nereden geldiğini görmek için dönünce, Tomas saldırmak için bunu değerlendirdi. Tomas'ın kılıcı yaratığın sağ uyluğuna derinlemesine girince, Jakan sağ elini savurarak, hançerler büyüklüğündeki pençelerini Tomas'a geçirmeye çalıştı.</p>
	<p class="block_2"> </p>
	<p class="block_1">Tomas saldırıyı karşılayıp hamle yaptı ve bir kez daha zehirli kan aktı. "Saldırıyı arttırın!" diye bağırdı Nakor.</p>
	<p class="block_2"> </p>
	<p class="block_1">Pug bir enerji oku bıraktı ve mavi bir ışık mızrağı, bir insanın yumruğu kadar bir delik açarak iblisin kanadını delip geçti. İblis, kanatları mağaranın taş duvarına sürtene kadar geriledi ve tekrar Tomas'a saldırdı.</p>
	<p class="block_2"> </p>
	<p class="block_1">Tomas darbeyi karşılamak yerine kaçmayı tercih ederek geriledi.</p>
	<p class="block_2"> </p>
	<p class="block_1">Yaratık duraksadı. Bu beklenmedik dirençten şaşkına döndüğü belliydi. Ardından Nakor, "İyileşiyor!" diye bağırdı.</p>
	<p class="block_2"> </p>
	<p class="block_1">Pug Tomas'ın açtığı ilk yaranın hızla kapandığını gördü.</p>
	<p class="block_2"> </p>
	<p class="block_1">Nakor, "Hayattaşı!" dedi. "Yaraları iyileştiriyor."</p>
	<p class="block_2"> </p>
	<p class="block_1">Pug hesap yaptı. Calis taşı orijinal boyutunun üçte birine indirmişti ve küçülme, bu işin bir saatten daha az bir sürede halledilebileceği umudunu vererek hızlanıyor gibi görünüyordu, ama bu, Calis işini bitirene kadar yaratığı uzak tutmak anlamına geliyordu. Pug Miranda'ya dönüp, "Dinlen," dedi. "Tomas ve ben bu yaratığı elimizden geldiği kadar Calis'ten uzak tutmaya çalışacağız. Eğer içimizden biri sendelerse, onun yerini sen almalısın."</p>
	<p class="block_2"> </p>
	<p class="block_1">Pug döndü ve seğirterek yaratığa cesaret edebildiği kadar yaklaşıp bileklerini çaprazladı. Jakan'ı duvara çarpacak kadar sert bir şekilde suratına vuran sersemletici bir kırmızı ışık oku çıktı. Tomas duraksamadı. İleri atıldı ve kılıcıyla öldürücü bir hamle yapıp yaratığın bacağını derinlemesine yardı ve taşların üzerine zehirli bir kan damlası fışkırdı. Kanın değdiği yerden duman çıkıyordu; havayı bir çürük kokusu doldurdu.</p>
	<p class="block_2"> </p>
	<p class="block_13">Jakan öldürücü bir öfkeyle uludu ve Tomas'ın üstüne sıçradı. Tomas geriye doğru sıçradı ve iblisin tepesine binemeyeceği kadar uzağa gerilemeyi başardı, ama bu Jakan'ı, Calis'e erişebileceği kadar yakına sokmuştu.</p>
	<p class="block_3"> </p>
	<p class="block_1">Bir insan boyundaki pençeli bir el, Calis'e doğru uzanınca, Tomas altın kılıcıyla elinden geldiği kadar sert bir darbe indirdi. Yaratığın bileğini bir metre kadar kesti ve eli bedeninden ayrılırken, yaratık acı içinde çığlık atıp geri çekildi.</p>
	<p class="block_2"> </p>
	<p class="block_1">Havada iğrenç kokulu siyah bir kan fışkırması oldu ve Calis'in üstüne boşaldı ve Calis acı içinde bağırıp Hayattaşı'ndan geriye düştü.</p>
	<p class="block_2"> </p>
	<p class="block_1">"Calis!" diye bağırdı Miranda ve o ve Nakor Calis'e doğru koştu. Pug ve Tomas anında iblise saldırmaya başladı. Şiddetli bir enerji boşalması oldu ve Tomas, yaralı iblisi geri gitmeye zorlayarak kılıcıyla hamle yaptı. Jakan kanayan bileğini göğsüne yapıştırıp duvara kadar geri çekildi.</p>
	<p class="block_2"> </p>
	<p class="block_1">Nakor Calis'in yanına seğirtip elini tutarken, Miranda da diğer elini tuttu ve onu siyah kan havuzundan çekip çıkardılar. Hayattaşı anında etkinliğini kaybetti.</p>
	<p class="block_2"> </p>
	<p class="block_1">Calis, sanki asitle yıkanmış gibi derisi yanarken, seğirerek yerde yatıyordu. Dişlerini sıkıyordu ve gözleri kapalıydı ve acıdan hafifçe hayvani sesler çıkarıyordu. Miranda ve Nakor ellerinin sızladığını hissetti ve ellerini çabucak kıyafetlerine sildi. Kumaşta delikler oluştu, ama en azından elleri yanmaktan kurtulmuştu.</p>
	<p class="block_2"> </p>
	<p class="block_1">Miranda etrafa göz gezdirdi ve mağaranın en uzak ucunda, boylu boyunca uzanmış ejderha bedeninin arkasında birbirlerine sokulmuş duran Kâhin'in hizmetkârlarını gördü. Onlara doğru koştu ve "Yardıma ihtiyacımız var!" dedi.</p>
	<p class="block_2"> </p>
	<p class="block_1">Grubun, daha önce onunla konuşmuş olan en yaşlı üyesi, "Bizim yapabileceğimiz hiçbir şey yok," dedi.</p>
	<p class="block_2"> </p>
	<p class="block_1">Miranda yaşlı adamın koluna yapışıp çekmeye başladı. "Bir şeyler düşün!"</p>
	<p class="block_2"> </p>
	<p class="block_1">Yaşlı adamı çarpışmanın yakınına çekip inleyerek yatan Calis'i gösterdi. "Ona yardım edin!" dedi.</p>
	<p class="block_2"> </p>
	<p class="block_1">Yaşlı adam diğer iki hizmetkâra işaret etti ve Calis'i iblis kanı havuzundan tamamen çıkarmayı başardılar. Lider Calis'i Hayattaşı'nın diğer tarafına taşımalarını işaret etti ve ardından Nakor'a, "Eğer taşın üzerinde tekrar çalışmak için iradesini zorlayabilirse, kurtulmasına yardımcı olabilir," dedi.</p>
	<p class="block_2"> </p>
	<p class="block_1">Nakor'un alnı kırıştı, ardından gözleri büyüdü. "Tabii ya, iyileştirici enerji!" Miranda'ya baktı. "Bu tıpkı reiki gibi! Ona yardım eder." Nakor Kâhin'in iki hizmetkârına dönüp, "Onu taşa yaklaştırın," dedi.</p>
	<p class="block_2"> </p>
	<p class="block_1">Calis'in, her anında acıdan inlemesine yol açmasına rağmen, onu taşa yaklaştırdılar. Nakor Calis'in yanmış ve su toplamış ellerini tutup onları taşın üzerine yerleştirdi. Nakor, "Umarım işe yarar," dedi. Havada birkaç hareket yaptı ve birkaç sözcük mırıldandı, ardından ellerini Calis'in ellerinin üstüne koydu.</p>
	<p class="block_2"> </p>
	<p class="block_1">Nakor ellerinin altında bir sıcaklık hissetti ve aşağı baktı. Zayıf yeşil bir ışık Calis'in ve onun ellerini yıkıyordu. "Enerji akıyor," dedi. Pug, Tomas ve iblis arasındaki mücadele devam ederken bir süre bekledi; iki tarafta birbirine üstünlük sağlayamamıştı.</p>
	<p class="block_2"> </p>
	<p class="block_1">Nakor Kâhin'in iki hizmetkârına, "Onu burada tutun," dedi. "Taşla temasının kesilmemesini sağlayın." Ardından koşarak Miranda'nın yanına gitti.</p>
	<p class="block_2"> </p>
	<p class="block_1">Miranda, "İşe yaramıyor," dedi.</p>
	<p class="block_2"> </p>
	<p class="block_1">"Biliyorum."</p>
	<p class="block_2"> </p>
	<p class="block_1">Pug, gözle görülmeyen ama iblise vururken havanın titremesine sebep olan bir mistik enerji patlaması gönderdi. Valheru yapımı zırhı onu kazara yaralanmaktan korurken, Tomas yorulma belirtisi göstermiyordu. İblisin ciddi zarar vermesi için pençelerini Tomas'a geçirmesi gerekiyordu. Pug geri çekildi. "En iyi umudumuz, onu kontrol altında tutmak. Calis nasıl?" diye sordu Miranda'ya.</p>
	<p class="block_2"> </p>
	<p class="block_1">Pug kadının gösterdiği yere baktı. İki hizmetkâr tarafından tutulan Calis dik oturuyordu ve etrafını, onu zümrüt yeşili bir haleyle saran yeşil bir parlaklık kaplamıştı. Pug bir süre izledikten sonra, "Gittikçe güçleniyor," dedi.</p>
	<p class="block_2"> </p>
	<p class="block_1">Nakor, "Evet, mücevheri tuttuğu sürece iyileşiyor ve iyileşmesi işe devam etmesini sağlayacak kadar güçlendiriyor onu," dedi. "Bakın!" diye işaret etti Nakor.</p>
	<p class="block_2"> </p>
	<p class="block_1">Calis'in gözleri artık açıktı ve yüz ifadesi hâlâ büyük acı çektiğini göstermesine rağmen, Tomas'ın oğlu Hayattaşı'nı bir kere daha açıyordu.</p>
	<p class="block_2"> </p>
	<p class="block_1">Oda tekrar ufak yeşil enerji zerreleriyle doldu. Pug iblisin kaybolan yaralı elini gösterdi. Kanayan kısımdan yeni bir el çıkmaya başlamıştı. Pug, "İblisi de iyileştiriyor," dedi. Ardından gözleri büyüdü. Miranda'ya, "Güçlü bir bağlayıcı büyü biliyor musun?" diye sordu.</p>
	<p class="block_2"> </p>
	<p class="block_1">Miranda, "Şu şeye yetecek kadar mı güçlü?" diye sordu. "Sadece onu iki dakika yerinde tutmaya yetecek kadar." Kadın kararsız görünüyordu, ama "Denerim," dedi.</p>
	<p class="block_2"> </p>
	<p class="block_1">"Tomas!" diye bağırdı Pug. "Onu bir dakika daha geride tut!"</p>
	<p class="block_2"> </p>
	<p class="block_1">Pug gözlerini kapayıp büyü yapmaya başlarken, Miranda da aynısını yaptı. Yaratığın etrafını aniden kırmızı enerji şeritleri sardı ve onu kavrayıp güçlü kanatlarını sırtına yapıştırdı. Ardından şeritler sıkılaşınca, Jakan acı içinde uludu.</p>
	<p class="block_2"> </p>
	<p class="block_1">"Tomas!" diye bağırdı Pug. "Öldürücü bir vuruş yap!"</p>
	<p class="block_2"> </p>
	<p class="block_1">Tomas altın kılıcını geri çektikten sonra, Jakan'ın kalbi olarak iş gören her neyse onu delecek şekilde iki kırmızı şeridin arasına neredeyse kabzasına kadar soktu. İblisin kara gözleri ardına kadar açıldı ve ağzından ve burnundan kan boşalmaya başladı. Tomas hızla kılıcını çekti.</p>
	<p class="block_2"> </p>
	<p class="block_1">Pug bir elini aşağı indirdi ve iblis aniden gözden kaybolunca oda sessizleşti. Hepsi bir süre sessizce durdu, ardından Miranda, "İblis nerede?" diye sordu. "Gitti," dedi Pug. "Onu öldüremeyecektik, ama yaşayamayacağı bir yer biliyordum." Nakor, "Neresi?" diye sordu.</p>
	<p class="block_2"> </p>
	<p class="block_1">"Onu, burasıyla Novindus arasındaki okyanusun dibine naklettim. Aşağıda beş kilometreden daha derin bir çukur var." Pug aniden kendini yorgun hissederek taş zemine oturdu. "Orasını yıllar önce rastgele bir araştırma yaparken bulmuştum ve babanın sonunda ne dediğini hatırladım." Miranda'ya baktı.</p>
	<p class="block_2"> </p>
	<p class="block_1">"'Bunlar ateşin yaratıkları,' demişti." Miranda gergin bir yorgunlukla güldü. "Şimdi hatırlıyorum. Ne demek istediğini merak etmiştim."</p>
	<p class="block_2"> </p>
	<p class="block_1">Nakor Pug'ın yanına oturup, "Bu harika," dedi. "Bunu hiç düşünmemiştim." Kafasını iki yana salladı. "Oysaki çok açık."</p>
	<p class="block_2"> </p>
	<p class="block_1">"Açık olan ne?" diye sordu Tomas, kılıcını kınına sokup yanlarına oturarak. Nakor, "En büyük iblis bile, aslında bir ateş özünden biraz fazlasıdır," dedi.</p>
	<p class="block_2"> </p>
	<p class="block_1">Pug, "Bir keresinde Yıldızlimanı yakınlarında hava özleriyle dövüşmüştüm ve suyla temas etmelerini sağlamak onları yok etmişti," dedi. İblisin az önce durduğu yeri gösterdi. "Jakan'ın suya değmesini sağlamak onu öldürmez, ama Tomas'ın kalbinde açtığı yaradan ve üzerindeki Miranda'nın şeritleri yüzünden deniz suyunun içinde beş kilometre yukarı yüzmeye çalışmak öldürür." Nakor, "Harika," dedi. "Artık bitti." "Hayır," dedi Pug. Calis'i gösterdi.</p>
	<p class="block_2"> </p>
	<p class="block_1">Calis artık yardım almaksızın oturuyordu ve gözleri tekrar, artık orijinal boyutunun beşte biri oranında olan Hayattaşı'nın merkezine odaklanmıştı. Yüzündeki ve ellerindeki yaralar, sanki hiç var olmamışlar gibi çoktan yok olmaya başlamıştı.</p>
	<p class="block_2"> </p>
	<p class="block_1">"Yakında bitirecek sanırım," dedi Nakor. "Bekleyebiliriz." Tomas, "Biz beklerken insanlar ölüyor," dedi. Nakor, "Bu üzücü bir şey," dedi. "Ama bu daha önemli." Dominic ve Sho Pi saklandıkları yerden çıktı ve Dominic, "Haklı," dedi. "Bu, bu dünyadaki bir ölümlünün yapabileceği en önemli şey olabilir. Bu dünyadan ayrı olan yaşam artık yerli yerinde ve düzen geri dönmeye başlayacak." "Başlamak mı?" dedi Miranda.</p>
	<p class="block_2"> </p>
	<p class="block_1">Dominic başını salladı. "Bu ölçekte bir zararı çabucak telafi edemezsin. Bu iş, yüzyıllar, bin yıllar sürecektir. Ama artık iyileşme başladı. İsimsiz Olan'ın yollarını kapadığı tanrıların dönüş yolu açıldı artık." "Ne kadar beklememiz gerekiyor?" diye sordu Miranda.</p>
	<p class="block_2"> </p>
	<p class="block_1">Nakor güldü. "Birkaç bin yıl, ama" kalktı, "her gün durum bir öncekinden daha iyi olacak ve sonunda eski tanrılar geri dönecek ve ardından bu gezegen olması gerektiği gibi bir yer olacak." Pug, "Sence İsimsiz Olan'ı neyin delirttiğini öğrenebilecek miyiz?" diye sordu.</p>
	<p class="block_2"> </p>
	<p class="block_1">Dominic, "Bazı gizemler asla çözülemez," dedi. "Ve yanıtı bulsak bile, asla anlamayabiliriz." Nakor elini çantasının derinlerine daldırıp El Yazması'nı çıkardı. Dominic'e uzattı. "Al bunu. Sanırım artık bununla birtakım iyi işler yapabilirsiniz."</p>
	<p class="block_2"> </p>
	<p class="block_1">"Sen ne yapacaksın?" diye sordu Pug. "Seni tanıdığımdan beridir, bu gezegendeki en meraklı insan olduğun sonucuna vardım. O şeyi çözmeye devam etmek istemiyor musun?"</p>
	<p class="block_2"> </p>
	<p class="block_1">Nakor omuzlarını silkti. "İki yüzyılı aşkındır onunla oynuyorum. Sıkıldım. Ayrıca, Sho Pi ve benim yapacak bir işimiz var."</p>
	<p class="block_2"> </p>
	<p class="block_1">"Ne tür bir iş bu?" diye sordu Miranda.</p>
	<p class="block_2"> </p>
	<p class="block_1">Nakor sırıttı. "Bir din kuracağız."</p>
	<p class="block_2"> </p>
	<p class="block_1">Pug güldü. "Yeni bir dümen mi?"</p>
	<p class="block_2"> </p>
	<p class="block_1">"Hayır, ben ciddiyim," dedi Nakor, incinmiş gibi gözükmeye çalışıp başaramayarak. Sırıttı.</p>
	<p class="block_2"> </p>
	<p class="block_1">"Arch-Indar Düzeni'nin yeni patriğiyim ve bu da ilk havarim." Dominic şaşkına dönerken, Tomas güldü. Pug, "Neden?" diye sordu.</p>
	<p class="block_2"> </p>
	<p class="block_1">Nakor, "Eğer bu yaşlı adamlar Kalıp'ı geri getirebilirse, İsimsiz Olan'ı dengelemek için birilerinin hâlâ İyilik Tanrıçası'nı geri getirmesi gerekecek," dedi. "Yoksa Ishap İsimsiz Olan'ı dengeleyemez."</p>
	<p class="block_2"> </p>
	<p class="block_1">Dominic, "Takdir edilecek bir... hırs, ama..." dedi.</p>
	<p class="block_2"> </p>
	<p class="block_1">Miranda onun yerine tamamladı. "Fazla iddialı."</p>
	<p class="block_2"> </p>
	<p class="block_1">Dominic sadece hafifçe başını sallayabildi. "Çok çok iddialı."</p>
	<p class="block_2"> </p>
	<p class="block_1">Pug Nakor'un omzuna vurdu. "Eh, eğer birisi bunu yapabilirse, o da buradaki dostumuz olur." Calis, "Bitti," dedi</p>
	<p class="block_2"> </p>
	<p class="block_1">Dönüp ona baktıklarında, ellerinin altında ufak bir Hayattaşı kalıntısı olduğunu ve hafif bir hareketle onu havaya fırlattığını gördüler.</p>
	<p class="block_2"> </p>
	<p class="block_1">Yüzyıllardır hapis kalmış yaşam enerjisinin sonu, binlerce zümrüt kelebek gibi uçtu ve ardından ortalık tekrar karardı. Çarpışmadan uzak kalmaları sağlanan Kâhin'in hizmetkârları, meşaleleri tekrar yakınca, devasa oda bir kez daha hafif sarı bir ışıkla doldu. Mücevherlerle süslü ejderha, rahatsız olmadan uyuyordu.</p>
	<p class="block_2"> </p>
	<p class="block_1">Calis ayağa kalktı. Kıyafetleri iblisin kanından zarar görmüştü, ama kendisi iyi gözüküyordu. Babasının yanına gitti ve kucaklaştılar.</p>
	<p class="block_2"> </p>
	<p class="block_1">Tomas, "Harikaydın," dedi. Sen..."</p>
	<p class="block_2"> </p>
	<p class="block_1">Calis araya girdi. "Sadece yapmak için doğduğum şeyi yaptım. Bu benim kaderimdi." Pug, "Ama cesaret istiyordu," dedi.</p>
	<p class="block_2"> </p>
	<p class="block_1">Calis gülümsedi. "Bugün bu odada bulunan hiç kimse, cesaretten yoksun olmakla suçlanamaz." Nakor, "Ben suçlanabilirim," dedi. "Fazla cesaretli değilimdir. Sadece iyi bir çıkış yolu bulamadım."</p>
	<p class="block_2"> </p>
	<p class="block_1">Miranda, "Yalancı," dedi, Nakor'u hafifçe iterek.</p>
	<p class="block_2"> </p>
	<p class="block_1">Calis babasına bakıp, "Annem çok şaşıracak," dedi.</p>
	<p class="block_2"> </p>
	<p class="block_1">"Neye şaşıracak?" diye sordu Tomas.</p>
	<p class="block_2"> </p>
	<p class="block_1">Pug, "Farklı görünüyorsun," dedi.</p>
	<p class="block_2"> </p>
	<p class="block_1">"Farklı mı? Nasıl?"</p>
	<p class="block_2"> </p>
	<p class="block_1">Nakor elini çantasına soktu ve bir süre karıştırdıktan sonra, arkası gümüş kaplı bir camdan oluşan bir el aynası çıkardı. "Al, bak."</p>
	<p class="block_2"> </p>
	<p class="block_1">Tomas aynayı aldı ve oğlunun ne elemek istediğini anlayınca gözleri büyüdü. Görünüşünün, Valheru mirası olarak varsaydığı yabancı olan tarafı gitmişti. Artık bir ölümlü, elf kulakları olan bir insan gibi gözüküyordu. Calis'e bakıp, "Sen de değişmişsin," dedi.</p>
	<p class="block_2"> </p>
	<p class="block_1">Dominic, "Hepimiz değiştik," dedi. Başlığını geriye itince Pug, "Saçların!" dedi. Dominic, "Siyahlaşmış, değil mi?" dedi. "Yıllar önce Kelewan'a gittiğimizdeki gibi görünüyorsun!"</p>
	<p class="block_2"> </p>
	<p class="block_1">Miranda, "Ver şu aynayı bana," deyip aynayı Tomas'ın elinden kaptı. Kendini inceledi ve "Tanrılar!" dedi. "Sanki yirmi beşimdeymişim gibi görünüyorum!"</p>
	<p class="block_2"> </p>
	<p class="block_1">Ardından aynayı Pug'a doğru çevirdi ve adamın gözleri büyüdü. Ona bakan yüz, Kelewan'dan döndüğünden beri görmediği bir yüzdü, ne sakalında, ne de saçında grilikten eser olmayan genç bir adamın yüzü. "Ben..." dedi yavaşça. Ardından elini büktü ve "İnanmıyorum," dedi.</p>
	<p class="block_2"> </p>
	<p class="block_1">"Neye?" diye sordu Miranda.</p>
	<p class="block_2"> </p>
	<p class="block_1">"Yıllar önce, asla tam olarak iyileşemeyecek kadar zarar görecek şekilde sağ elimi kesmiştim."</p>
	<p class="block_2"> </p>
	<p class="block_1">Parmaklarını esneterek bir süre eline baktı. "Sanırım tamamen iyileşmiş."</p>
	<p class="block_2"> </p>
	<p class="block_1">Nakor, "Ne kadar yaşlı gösteriyorum?" diye sordu. Aynayı Miranda'dan alıp kendini inceledi. "Hmmm, kırklarımda gösteriyorum." "Hayal kırıklığına uğramış gibi gözüküyorsun," dedi Miranda.</p>
	<p class="block_2"> </p>
	<p class="block_1">"Yakışıklı olacağımı umuyordum." Ardından sırıttı. "Ama kırklarında olmak da fena değil." Calis, "Pantathialıların tutsak edilmiş yaşamlarla yaptıkları o anahtarın ve yabancı varlığın ne olduğunu şimdi anlıyorum," dedi. Tomas, "İsimsiz Olan mı?" dedi.</p>
	<p class="block_2"> </p>
	<p class="block_1">Calis kafasını iki yana salladı, "Hayır, başka bir varlık. Belki Pantathialılar için gedikleri yaratan o yaratıklardır. Ama o yabancı anahtarın Maarg ya da Jakan'ın Hayattaşı'nı kullanmasını sağlayacağı kesin."</p>
	<p class="block_2"> </p>
	<p class="block_1">"Bir silah olarak mı?" diye sordu Dominic.</p>
	<p class="block_2"> </p>
	<p class="block_13">"Hayır," dedi Calis. "Yaşam enerjisini emmek için. Bu iblislerin besinidir. Jakan'ın bir an önce olduğundan on kat daha büyük ve yüzlerce kez daha güçlü olduğunu hayal edebiliyor musunuz? Bir iblisin, Hayattaşı'nı emmek için o anahtarı kullanmasının sonucu bu olacaktı."</p>
	<p class="block_2"> </p>
	<p class="block_1">Miranda şaşkınlık içinde kafasını iki yana salladı. "Ama hâlâ bütün o farklı oyuncuların, iblislerin, Pantathialıların, şu," Pug'a baktı, "onlara ne demiştin?" "Shangri," dedi Pug.</p>
	<p class="block_2"> </p>
	<p class="block_1">"Shangrilerin nasıl bir araya geldiğini bilmiyoruz," diye tamamladı Miranda.</p>
	<p class="block_2"> </p>
	<p class="block_1">Pug, "Hâlâ çözülmesi gereken gizemler var, ama bunları bir süreliğine bir kenara bırakmalıyız," dedi.</p>
	<p class="block_2"> </p>
	<p class="block_1">Calis başıyla onayladı. "Şu anda yapmamız gereken tek bir şey var." "Nedir o?" diye sordu Miranda.</p>
	<p class="block_2"> </p>
	<p class="block_1">Calis'in yüz ifadesi ciddileşti. "Bir savaşı durdurmalıyız."</p>
	<p class="block_2"> </p>
	<p class="block_10"><img alt="Line" src="images/image.png" class="calibre2"/></p>
	<p class="block_2"> </p>
	<p class="block_4" id="calibre_pb_28"> </p>
</body></html>
