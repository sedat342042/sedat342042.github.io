<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>03 - İblis Kralın Öfkesi - Yılan Savaşları Efsanesi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_12">-3-</p>
	<p class="block_12">QUEG</p>
	<p class="block_2"> </p>
	<p class="block_1">Roo kaşlarını çattı.</p>
	<p class="block_2"> </p>
	<p class="block_1">Krondor Dükü evlerine girerken, Karli yüzünde açık bir şaşkınlık ifadesiyle kenarda duruyordu.</p>
	<p class="block_2"> </p>
	<p class="block_13">Karli, Lord James ile Roo'nun Acı Deniz Şirketi'nin kuruluşuyla birlikte gösterdiği başarıdan dolayı düzenlediği galada daha önce bir kere daha karşılaşmıştı. Kapının dışında bir araba bekliyordu. Bir tanesi ucundan dukalık sancağının sarktığı bir mızrak taşıyan dört atlı muhafız, atlarının dizginlerini tutarak bekliyordu. "İyi akşamlar Bayan Avery," dedi Dük. "Beklenmedik ziyaretim için özür dilerim, ama kocanızı bir süreliğine ödünç almak zorundayım." Karli'nin neredeyse dili tutulmuştu, ama, "Ödünç almak mı?" demeyi başardı.</p>
	<p class="block_2"> </p>
	<p class="block_1">Dük James gülümsedi ve kadının elini tutup hafifçe sıktı. "Zarar görmemiş bir halde size teslim edeceğime söz veririm."</p>
	<p class="block_2"> </p>
	<p class="block_1">Roo, "Konuşacak mıyız?" diye sordu. Çalışma odasını gösterdi.</p>
	<p class="block_2"> </p>
	<p class="block_1">Dük, "Öyle sanıyorum."</p>
	<p class="block_2"> </p>
	<p class="block_1">Dük pelerinini çıkardı ve kapıdakinin kim olduğuna bakmaya gelen şaşırmış hizmetçiye uzatıp onun ve Karli'nin yanından geçti.</p>
	<p class="block_2"> </p>
	<p class="block_1">Roo çalışma odasının kapısını kapadı. "Bu zevki neye borçluyum?" diye sordu.</p>
	<p class="block_2"> </p>
	<p class="block_1">James Roo'nun masasının karşısındaki sandalyelerden birine oturdu, "Kapıda beni gördüğün zamanki yüz ifadenden, hissettiğinin zevk olduğunu sanmıyorum." Roo, "Eh, evimize yatma vaktinden birkaç dakika önce habersiz bir şekilde sık sık bir Krondor Dükü gelmiyor," dedi.</p>
	<p class="block_2"> </p>
	<p class="block_1">"Geldiğimi haber verip ev halkını yaygaraya verme telaşı olmadan da yapabilirim. Bütün komşuların davet edildiği büyük bir akşam yemeğine daha ihtiyacım yok," dedi James. "Doğrusunu istersen, buranın yakınındaki evlerde oturanları tanırım, ama ilgi çekici bir konuşma yapabileceğim birkaç kişiden birisin."</p>
	<p class="block_2"> </p>
	<p class="block_1">Roo şüpheli görünüyordu. "Gece burada kalmak ister misiniz Lordum?" "Teklifin için teşekkür ederim, ama yolculuğuma devam etmeliyim. Dul Barones ve oğluyla konuşmak için senin memleketine gidiyorum. Erik'i öldürmesi için suikastçılar gönderdi."</p>
	<p class="block_2"> </p>
	<p class="block_1">"Haberim var," dedi Roo. "Aynı zamanda suikastçıyı gözaltına aldığınızı da öğrendim." "Evet," dedi Dük. Yorgun görünüyordu ve son günlerde çok fazla uyumuyormuş gibiydi, ama gözleri yine de tetikteydi ve bir süre Roo'nun yüzünü inceledi. "Onun icabına bakıldı. Ama diğer adam hala dışarılarda bir yerlerde ve eğer sadece Barones Mathilda'nın ayakçısıysa, şimdiye kadar Darkmoor'a dönmüştür ve Barones belki başka planlar yapıyor olabilir. Seninle Erik için planlarım var, bu yüzden sizi öldürmesini engellemek için onu görmeye ben gidiyorum," dedi. Ardından, tamamen ciddi bir şekilde, "Ben aksini söylemedikçe ikiniz de ölemezsiniz," diye ekledi Roo arkasına yaslandı. Dük aklındakini söylemeden söyleyecek hiçbir şeyi yoktu. Roo, güç ve servetle neredeyse görülmedik bir şekilde yükselmesinde James'e birkaç tane ciddi iyilik borçlu olduğunu biliyordu ve James'in o iyiliklerden birinin karşılığını istemeye geldiğinden enindi. Erik'in ve onun güvenliğini kendi gözleriyle görmek için şöyle bir uğramayacağını biliyordu.</p>
	<p class="block_2"> </p>
	<p class="block_1">Bir anlık bir sessizliğin ardından James, "Bir içki içebilirim," dedi.</p>
	<p class="block_2"> </p>
	<p class="block_1">Roo kıpkırmızı oldu. "Özür dilerim," dedi sandalyesinden kalkarak. İki tane kristal kadeh ve Karli'nin pek çok bahçesinden birine bakan bir pencerenin yanındaki duvarın içine yapılmış bir dolaptan, kadehlere yaraşır bir sürahi pahalı konyak çıkardı. Kadehleri doldurduktan sonra birini Dük'e verdi.</p>
	<p class="block_2"> </p>
	<p class="block_1">James bir yudum alıp beğenerek başını salladı.</p>
	<p class="block_2"> </p>
	<p class="block_1">Roo sandalyesine döndüğünde Dük konuşmaya başladı. "Senden bir iyilik rica edeceğim."</p>
	<p class="block_2"> </p>
	<p class="block_1">Roo şaşırmıştı. "Gerçekten ciddiymiş gibi görünüyorsun." "Öyleyim. İkimizde bana çok şey borçlu olduğunu biliyoruz, ama senden gitmeni isteyemem."</p>
	<p class="block_2"> </p>
	<p class="block_1">"Nereye?"</p>
	<p class="block_2"> </p>
	<p class="block_1">"Queg'e."</p>
	<p class="block_2"> </p>
	<p class="block_1">"Queg'e mi?" Roo gerçekten şaşırmıştı. "Neden?" James, sanki Roo'ya ne kadarını söylemesi gerektiğini tartıyormuş gibi bir süre durdu. Sesini alçalttı. "Karanlık Boğazı'nı geçtiğinde Zümrüt Kraliçe'nin filosuyla yapacak çok işimiz olacak. Nicky'nin onları yarı yoldayken vurmakla ilgili bazı fikirleri var, ama bunu yapmak için Uzak Sahil'deki donanmamızın büyük bir kısmına ihtiyaç var. Bu, düşman Acı Deniz'deyken, Özgür Şehirler ile Ylith'ten gelen nakliye gemilerimizi koruyamayacağımız anlamına gelir."</p>
	<p class="block_2"> </p>
	<p class="block_1">"Queg ile gemilerimize saldırmaması için anlaşma yapmamı mı istiyorsun?"</p>
	<p class="block_2"> </p>
	<p class="block_1">"Hayır," dedi James. "Gemilerimizi, korumaları için değil Queg savaş gemileri kiralamak için bir anlaşma yapmanı istiyorum." Roo parlak ışığa yakalanmış baykuş gibi baktı. Ardından güldü.</p>
	<p class="block_2"> </p>
	<p class="block_1">"Onları oyuna getirmek istiyorsun."</p>
	<p class="block_2"> </p>
	<p class="block_1">"Özetle, evet." James konyağını yudumladıktan sonra sesini alçaltıp, "Bir de ateş yağı istiyoruz," dedi. "Çok miktarda."</p>
	<p class="block_2"> </p>
	<p class="block_1">"Satarlar mı?"</p>
	<p class="block_2"> </p>
	<p class="block_1">James içkisini yudumladı. "Hemen, hayır. Ama yağın nasıl yapıldığını Armengar'ın düşüşünden beri bunu bildiğimizi biliyorlar. Bizde olmayan şey, üretim tesisleri… Ajanlarımız çok stokları olduğunu söylüyor. En azından beş bin fıçıya ihtiyacım var. On bin daha da iyi olur."</p>
	<p class="block_2"> </p>
	<p class="block_1">"Bu bayağı bir yıkım demek," diye fısıldadı Roo. "Neyin geldiğini biliyorsun Roo," diye karşılık verdi Dük, aynı ölçüde kısık bir sesle.</p>
	<p class="block_2"> </p>
	<p class="block_1">Roo başını salladı. Krondor'da, o uzaklıktaki bir kıtaya yolculuk edip de, Zümrüt Kraliçe tarafından masumların üzerine yağdırılan yıkımı ilk elden gören yalnızca bir tüccar vardı. Ama Queg ile daha iyi bağlantıları olan başka tüccarlar vardı. "Neden ben?"</p>
	<p class="block_2"> </p>
	<p class="block_1">"Oldukça meraklısın Roo Avery. Yükselişinin haberi Roldem'den Günbatımı Adaları'na kadar yayıldı ve meseleyi halletmen için o merakına güveniyorum." "Ne meselesi?" diye sordu Roo.</p>
	<p class="block_2"> </p>
	<p class="block_1">James kadehini Roo'nun masasına koydu. "Queg'in pek çok ilginç ve kendine özgü yasası var ve bunlardan en ufağı, o küçük çılgın İmparatorluk'ta vatandaş olmayanların yasal hakları olmadığı basit gerçeğidir. Eğer Quegli bir hamin olmadan Queg toprağına ayak basarsan, etrafına ip geçirebilecek ve onu orada tutacak kadar güçlü ilk Queglinin malı olursun. Hayatını kurtarmak pahasına bile ona direnirsen, bu bir vatandaşa hakaret etmek olur." Kürek çekme hareketi yaptı. "Uzun süreli okyanus yolculuklarıyla aran nasıl?"</p>
	<p class="block_2"> </p>
	<p class="block_1">"Ne kadar uzun?"</p>
	<p class="block_2"> </p>
	<p class="block_1">Duyduğumuz en kısa ceza yirmi yıl." Roo iç geçirdi. "Nasıl bir hami bulabilirim?"</p>
	<p class="block_2"> </p>
	<p class="block_1">"İşin beceri isteyen kısmı da bu," dedi James. "Son zamanlarda Queg ile ilişkilerimiz gergin. Bizim bakış açımızdan, çok fazla kaçakçılık ve saldırı, onların bakış açısındansa onların okyanusunu kullanıp çok az ödeme yapıldığı için. Temsilciler kurulumuz saraylarından dört yıl önce kovuldu ve bir başkasının kurulabilmesi epey bir zaman isteyecektir."</p>
	<p class="block_2"> </p>
	<p class="block_1">"Zor gözüküyor," dedi Roo.</p>
	<p class="block_2"> </p>
	<p class="block_1">"Öyle. Ama Quegliler hakkında bilmen gereken bir şey var. Hükümetleri iki amaç için çalışır: düzeni -köylüleri baskı altında tutarak- korumak ve adayı savunmak. Gerçek güç zengin tüccarların elindedir. En eski aileler, yönetim grubu olan İmparatorluk Senatosu'nda kalıtsal yoldan geçen bir yere sahiptir. Yeterli parası olanlar bir koltuk satın alabilir.</p>
	<p class="block_2"> </p>
	<p class="block_1">Roo sırıttı. "Benim tarzıma uygun bir yere benziyor." "Seveceğinden şüpheliyim. Unutma, yabancıların hakları yoktur. Hamini kızdırırsan, istediği an korumasını üzerinden çekebilir. Bu çok kibar olman gerektiği anlamına geliyor. Bir sürü hediye götür. "Ne demek istediğini anlıyorum." Roo az önce söylenen şeyi düşündü, ardından, "Eğer bana bir tavsiye mektubu bulamayacaksan bu hamilik işini ayarlayabilmem için kıyıya nasıl ayak basacağım?" ye sordu.</p>
	<p class="block_2"> </p>
	<p class="block_1">"Girişken bir delikanlısın," dedi James, konyağını bitirerek. Kalktı. "Bir yolunu bulursun. İş ortaklarının ağzını aramaya başla. Bağlantı kurmak için bir isim elde eder etmez, çok fazla zorlukla karşılaşmadan Queg'e gizlice bir mesaj sokmayı ayarlayabilirim, ama benim yapabileceğim şeylerin de bir sınırı var."</p>
	<p class="block_2"> </p>
	<p class="block_1">Roo ayağa kalktı. "Sanırım bir yolunu bulurum." Aklı çoktan önündeki meseleye dönmüştü.</p>
	<p class="block_2"> </p>
	<p class="block_1">"Arabam bekliyor ve önümde uzun bir yol var," dedi Dük kapıya giderken.</p>
	<p class="block_2"> </p>
	<p class="block_1">Roo onu takip etti ve onu bıraktıkları noktada hâlâ Dük'ün pelerinini tutarak dikilen hizmetçi kıza işaret etti. Kız Dük'ün pelerini takmasına yardım elti ve Roo kapıyı açarken James kenara çekildi. Arabası kapının hemen dışında bekliyordu ve Roo James'e arabaya kadar eşlik etti. Arabanın kapısı bir muhafız tarafından kapatılınca, James pencereden başını çıkartıp, "Çok uzun sürmesin," dedi. "En geç önümüzdeki ay yola çıkmanı istiyorum." Roo başını sallayıp kapıyı kapadı. Karli aceleyle alt kata inip, "Ne istiyormuş?" diye sordu. "Queg'e gidiyorum," diye yanıt verdi Roo.</p>
	<p class="block_2"> </p>
	<p class="block_1">"Queg'e mi?" diye karşılık verdi karısı. "Tehlikeli değil mi?"</p>
	<p class="block_2"> </p>
	<p class="block_1">Roo omuzlarını silkti. "Öyle. Ama şimdilik, sorun oraya gitmekte."</p>
	<p class="block_2"> </p>
	<p class="block_1">Roo kolunu karısının beline dolayarak hafifçe sıktı. "Şu anda uykuya ihtiyacım var. Hadi yatalım."</p>
	<p class="block_2"> </p>
	<p class="block_1">Karli kocasının neşeli ses tonunu nadir gülümsemelerinden biriyle karşıladı "Çok hoşuma gider." Birlikte üst kata çıktılar.</p>
	<p class="block_2"> </p>
	<p class="block_1">Karli'nin düzgün nefes alışverişlerini dinleyerek ve karanlıkta sevişmeleri sönük geçmişti. Karli onu, Sylvia Esterbrook'un ettiği şekilde tahrik etmiyordu. Karısıyla yaptığı aşk oyunları sırasında Sylvia'yı düşünmüş ve bunun için belli belirsiz bir suçluluk duygusuna kapılmıştı. Roo ödül töreninden beri Sylvia'yı haftada en az birkaç kez, sık sık ziyaret ediyordu ve her seferinde kızın yatağına ilk defa girdiği gün gibi heyecanlanıyordu. Sessizce kalkıp pencereye gitti. Çok pahalıya getirttiği kusursuz camdan, arazisinin engebelerini görebiliyordu. Mükemmel balıkları olduğu söylenen bir deresi ve kuzeyde av hayvanı bakımından zengin küçük bir ağaçlık vardı. Balık tutup bir soylu gibi avlanacağını söylemişti ama asla zaman bulamıyor gibi görünüyordu. Uzaktan yakından eğlence olarak düşünebildiği tek şey, Kırık Kalkan Hanında Erik ile vakit geçirmek, Sylvia ile sevişmek ya da kuzeni Duncan ile yaptıkları kılıç antrenmanlarıydı.</p>
	<p class="block_2"> </p>
	<p class="block_1">Hayatını gözden geçirdi ve kendini hem şanslı hem de lanetli olarak değerlendirdi. Stefan von Darkmoor'un öldürülmesinden Yüzbaşı Calis ile Novindus'a yaptıkları yolculuktan ve Jacoby kardeşlerle yaptığı yüzleşmeden sağ çıktığı için şanslıydı. Dahası, artık Krondor'daki en varlıklı tüccarlardan biriydi. Karısı sevmediği birisi olsa da bir aile babası olmanın huzurunu hissediyordu; Karli ile ona acıdığı ve suçluluk duyduğu için evlendiğini uzun süre önce kendine itiraf etmişti: babasının ölümünden kendini sorumlu hissediyordu. Çocukları kafasını karıştırıyordu, ihtiyaçları olduğunun güçlükle farkında olduğu şeyleri isteyen garip, küçük yaratıklardı. Ayrıca, uygunsuz zamanlarda pis kokmaya yatkındılar. Abigail sık sık gözyaşlarına boğulan utangaç bir çocuktu ve sesini azıcık yükseltse ondan kaçıyordu, Helmut ise diş çıkarıyordu ve bu da onu genellikle Roo'nun daha yeni giydiği temiz bir tuniğin üstüne midesindekileri çıkartmaya sevk ediyordu. Karli ile evlenmemiş olsaydı şu anda Sylvia ile evli olacağını biliyordu. Diğer insanların bahsettiği şekliyle aşkı anlamıyordu, ama Sylvia'yı düşünmeden edemez oldu. Kız onu, onunla karşılaşmadan önce hayal bile edemeyeceği tutkulara götürüyordu. Sylvia'nın karısı olduğunu hayal ettiğinde çocuklarının, sürekli gülümseyen ve babaları istemediği zaman ağızlarını açmayan mükemmel, sarışın küçük yaratıklar olacağını düşünüyordu. İç geçirdi. Anneleri Sylvia olsaydı bile, Abigail ve Helmut garip, yabancı yaratıklar olurdu, bundan emindi.</p>
	<p class="block_2"> </p>
	<p class="block_1">Bir bulutun, gecenin bu vaktinde gözüken tek ay olan büyük ayın önünü kapattığını gördü.</p>
	<p class="block_2"> </p>
	<p class="block_1">Gerinerek, bulutun süzülerek geçmesini izledi. Sylvia, yaşamında beklenmedik bir varlık, bir mucize olmuştu. Yine de şüpheleri onu rahatsız etmeye devam ediyordu. Helen Jacoby'nin buna ne anlam vereceğini merak etti. Helen'i düşünmesi gülümsemesine sebep oldu. Öldürdüğü adamın karısı olmasına rağmen, arkadaş olmuşlardı ve doğrusunu söylemek gerekirse, onunla, Karli ya da Sylvia ile konuşmaktan daha fazla zevk alıyordu.</p>
	<p class="block_2"> </p>
	<p class="block_1">Roo iç geçirdi. Hayatında üç kadın vardı ve hiçbiriyle ne yapacağını bilmiyordu. Sessizce yatak odasından çıkıp ofis olarak kullandığı odaya geçti. Bir sandığı açarak, tahta bir kutu çıkarıp kapağını kaldırdı. Ay ışığında, karşısında, beş tanesi ayak başparmağı büyüklüğünde ve bir düzine daha küçük taştan, hepsi de özdeş bir tarzda Kesh yapımı parlak bir yakut takımı duruyordu. Bu takımı Doğu'da satmaya çalışmış, ama çok fazla mücevher tüccarı bunun çalıntı mal olduğunu anlamıştı. Kutunun üstünde sahibi, Lord Vasarius'un adı vardı.</p>
	<p class="block_2"> </p>
	<p class="block_1">Roo sessizce güldü. Mücevherleri satamadığı için şansına lanet etmişti, ama şu anda kendini şanslı sayıyordu. Sabah, yardımcısı Dash'a büyükbabası Dük James'i, Queg'e mesaj göndermeye hazır olduğu zaman, söyleyeceği şeyi bulduğu hakkında bilgilendirmesini söyleyecekti:</p>
	<p class="block_2"> </p>
	<p class="block_1">"Saygıdeğer Lord Vasarius. Adım Rupert Avery. Krondorlu bir tüccarım. Son zamanlarda elime, size ait olduğundan emin olduğum çok değerli bir eşya geçti. Onu kişisel olarak size geri getirme zevkine erişebilir miyim?"</p>
	<p class="block_2"> </p>
	<p class="block_10"><img src="images/image2.png" alt="Line" class="calibre4"/></p>
	<p class="block_2"> </p>
	<p class="block_1">Gemi, aynı addaki ada ulusunun başkenti olan Queg şehrinde devasa limana hafifçe sallanarak girdi. Rıhtıma yanaşırlarken Roo hayranlıkla bakıyordu.</p>
	<p class="block_2"> </p>
	<p class="block_1">Devasa savaş gemileri, büyük ticaret araçlarından küçük balıkçı teknelerine kadar düzinelerce daha küçük gemi ve tekneyle birlikte limanı dolduruyordu. Queg büyüklüğündeki bir ada için, liman olasılık dışı işlek gözüküyordu.</p>
	<p class="block_2"> </p>
	<p class="block_1">Roo düşman ada halkını, iş ortaklarına, eski askerlere ve denizcilere ve kumarbazların dediği gibi, ona bir "tüyo" verebileceğini düşündüğü herhangi birisine sorarak, elinden geldiği kadar incelemişti. Yüce Kesh İmparatorluğu, Kesh Konfederasyonu'ndaki asi uluslarla savaşmak için lejyonlarını güneye çekerek Uzak Sahil'den ve şu anda Özgür Şehirler olarak bilinen bölgeden çekildiği zaman, Queg Valisi başkaldırmıştı.</p>
	<p class="block_2"> </p>
	<p class="block_1">O zamanın Kesh İmparatoru'nun dördüncü ya da beşinci karısından olan bir çocuğu, Queg İmparatorluğu'nu kurmak için tanrıdan ilahi bir hak gibi bir şey aldığını iddia etmişti. Evlilikler yüzünden adanın yerel halkıyla karışmış eski Keshlilerden oluşan bu küçük ulus, iki etken olmasaydı ayakta kalamazdı. İlki, adanın volkanik 'Acı Deniz'deki en ılıman iklime sahip olmasını sağlayan alışılmadık akıntılar sayesinde, Düşler Vadisi'nin kuzeyindeki en zengin tarım alanlarından bazılarına sahip olması ve ikincisi de donanmasıydı.</p>
	<p class="block_2"> </p>
	<p class="block_1">Queg Acı Deniz'deki en büyük donanmaya sahipti ve Krallık, Kesh ve Özgür Şehirler gemilerini düzenli olarak taciz edip, arada sırada ele geçirerek bu gerçeği sürekli olarak hatırlatıyordu. Queg'in -Kesh tarafından bu deniz üzerindeki eskiye dayanan iddialarının bir mirası olan- Acı Deniz'in tamamının bölgesel hakkı olduğu iddialarının yanı sıra, korsanlarının sebep olduğu ek rahatsızlıklar vardı. Sık sık sancaksız kadırgalar Krallık kıyısında ya da Özgür Şehirler'e, hatta cesur bir yılda İmparatorluk'un uzak batı sahilinden akınlar yapardı ve her seferinde Queg İmparatoru ve Senatosu bunu inkâr ederdi.</p>
	<p class="block_2"> </p>
	<p class="block_1">Roo küçük bir saray görevlisinin en az bir kez "Ve bütün söyleyecekleri, 'Biz, her tarafımız düşmanlarla çevrili fakir bir ulusuz,' olay budur." dediğini duymuştu.</p>
	<p class="block_2"> </p>
	<p class="block_1">Suyun üstünden geçen garip gölgeler, Roo'nun bakışlarını yukarıya çevirmesine neden oldu ve şaşkınlıktan gözleri ardına kadar açıldı "Bakın!" Lord James'in torunları Jimmy ve kardeşi Dash yukarı bakınca, denizin üstünde uçan dev kuşlar gördü. Jimmy büyükbabasının ısrarı üzerine yanlarındaydı ve bu Roo'nun kendisini hiç de küçümsenemeyecek miktarda rahatsız hissetmesine yol açmıştı. Dash en azından ismen onun için çalışıyordu ve güvenilir bir yardımcıydı. Ama Jimmy, hangi sıfatla olduğundan emin olmamasına rağmen, büyükbabası için çalışıyordu. Ama bunun muhasebe olmadığından emindi. Roo bir an, birisi çocukları ya da sadece kendisini casus olmakla suçlasaydı, Queglilerin bütün grubu asıp asmayacağını düşündü.</p>
	<p class="block_2"> </p>
	<p class="block_1">Kardeşler birbirlerine benzemiyordu. Jimmy ince kemikli vücudu ve açık renk saçlarıyla daha çok büyükannesine, Dash da, kıvırcık kahverengi bir saç kitlesi ve geniş bir yüzle babası Lord Arutha'ya benziyordu. Ama tavır ve kurnazlıkta çoğu kardeşten daha fazla ortak yönleri vardı. Ve o tavrı nereden aldıklarını biliyordu: büyükbabalarından…</p>
	<p class="block_2"> </p>
	<p class="block_1">"Kartallar," dedi Jimmy. "Ya da onlara benzeyen bir şeyler." "Yalnızca efsane olduklarını sanıyordum," dedi Dash. "Ne onlar?" diye sordu Roo.</p>
	<p class="block_2"> </p>
	<p class="block_1">"Koşum takılıp midilli gibi binilen dev av kuşları..." "Onlara birileri mi biniyor?" diye sordu Roo inanamayarak. Gemi mürettebat tarafından atılan ipleri yakalayarak liman çalışanları tarafından rıhtıma çekilirken "Küçük insanlar," dedi Jimmy. "Nesillerdir küçük boyutları yüzünden seçilen insanlar."</p>
	<p class="block_2"> </p>
	<p class="block_1">Dash, "Efsaneler bir Ejderha Lordu'nun çağlar önce onları av kuşları olarak kullandığını söyler," dedi. "Bunlar o kuşların soyundan."</p>
	<p class="block_2"> </p>
	<p class="block_1">Roo, "Savaşta bunlardan oluşan bir sürüyle birçok iş yapılabilir, dedi.</p>
	<p class="block_2"> </p>
	<p class="block_1">"Tam olarak değil," dedi Jimmy. "Çok fazla ağırlık taşıyamıyorlar ve çabuk yoruluyorlar."</p>
	<p class="block_2"> </p>
	<p class="block_1">"Birden onlar hakkında çok şey bilir oldun," dedi Roo. "Söylentilerden başka bir şey değil," dedi Jimmy sırıtarak. "Ya da büyükbabanın masasındaki raporlar," dedi Roo. Dash, "Karşılama heyetine bakın," dedi.</p>
	<p class="block_2"> </p>
	<p class="block_1">Jimmy, "Her ne yazmışsanız Bay Avery, işe yaramış gibi görünüyor," dedi. Roo, "Ben sadece Lord Vasarius'u elimde ona ait değerli bir şeyler olduğu ve geri vermek istediğim konusunda bilgilendirdim," dedi.</p>
	<p class="block_2"> </p>
	<p class="block_1">İskele tahtası sürülüp Roo gemiden inmeye çalışınca, gemin Kaptanı elini Roo'nun göğsüne koydu. "Bunu alışılmış yollardan yapsak daha iyi olur Bay Avery efendim. Kaptan kıyıya seslendi. "Krondor'dan gelen Bay Avery ve grubunun karaya çıkmalarına izin verilecek mi?"</p>
	<p class="block_2"> </p>
	<p class="block_1">Bir düzine kaslı köle tarafından taşınan bir tahtırevandaki bir adam, çevresini sarmış Queglilerden oluşan büyük bir heyet bekliyordu. Her biri, Roo'ya harmani olduğu söylenen, bir omuzlarından sarı parlak renkli kumaşlar giyiyordu. Yöre halkı soğuk aylarda yün tunik ve pantolon giyiyordu, ama baharın, yazın ve sonbaharın başındaki sıcak aylarda, bu ince pamuklu kıyafet zengin insanların tercih ettiği bir kıyafetti. Adamlardan biri Kral'ın Dili'nde, "Lütfen konuğumuz olarak karaya çıkın Bay Avery ve grubu," dedi.</p>
	<p class="block_2"> </p>
	<p class="block_1">Kaptan, "Kim konuşuyor?" diye sordu.</p>
	<p class="block_2"> </p>
	<p class="block_1">"Alfonso Velari."</p>
	<p class="block_2"> </p>
	<p class="block_1">Kaptan elini Roo'nun göğsünden çekti. "Artık Queg toprağına ayak basabilirsiniz Bay Avery. Velari üstünüzden korumasını çektiği ana kadar özgür bir adamsınız. Adet olarak bunu bir gün önceden haber veriliyor. Biz, söylediğiniz anda demir alıp yelken açmaya hazır bir şekilde burada bekleyeceğiz."</p>
	<p class="block_2"> </p>
	<p class="block_1">Roo Bridges adındaki, pek çok gemi kaptanından biri olan adama bakıp, "Teşekkür ederim Kaptan," dedi.</p>
	<p class="block_2"> </p>
	<p class="block_1">"Emrinizdeyiz efendim."</p>
	<p class="block_2"> </p>
	<p class="block_1">Roo iskele tahtasına çıkarken Dash'ın Jimmy'ye, "Elbette öylesin," diye mırıldandığını duydu. "Geminin sahibi Roo!" Jimmy hafifçe güldükten sonra kardeşler sessizliğe büründü.</p>
	<p class="block_2"> </p>
	<p class="block_1">Roo iskele tahtasından aşağı indi ve Velari'nin önünde durdu, saçları çok kısa kesilmiş ve yağlanmış, orta yaşlarda kısa boylu bir adamdı. Roo'ya Tim Jacoby'yi hatırlattı; o da saçını Queg tarzında yapardı. "Bay Avery?" dedi Quegli.</p>
	<p class="block_2"> </p>
	<p class="block_1">"Hizmetinizdeyim efendim."</p>
	<p class="block_2"> </p>
	<p class="block_1">Benim değil, kibar Bay Avery. Ben sadece Lord Vasarius'un pek çok hizmetkârından biriyim." Tahtırevandaki Lord Vasarius mu?" diye sordu Roo.</p>
	<p class="block_2"> </p>
	<p class="block_1">Quegli hoşgörülü bir gülümsemeyle karşılık verdi. "Tahtırevan sizi Lord Vasarius'un evine taşımak için Bay Avery." Roo'ya tahtırevana girmesi gerektiğini işaret etti. "Hamallar eşyalarınızı alıp onları efendimin evine getirecek."</p>
	<p class="block_2"> </p>
	<p class="block_1">Roo hafifçe başlarını sallayan Dash ile Jimmy'ye göz attı. Roo, "Şehrinizin en iyi hanlarından birinde kalmayı planlıyordum..." dedi, Velari, sanki söyleneni bir kenara bırakmak istermiş gibi, elini savurdu. "Burada hiç han yoktur bayım. Yalnızca sıradan yolcular denizciler hanlarda kalır. Saygın insanlar, daima diğer saygın insanlar tarafından ağırlanır." Sanki konu kapanmış gibi, tahtırevanın perdesini yana çekti ve Roo beceriksizce içeri girdi. İçeri girer girmez tahtırevan sekiz köle tarafından kaldırıldı ve resmigeçit başladı.</p>
	<p class="block_2"> </p>
	<p class="block_1">Roo taşınırken Queg şehrini görebiliyordu. Arkasına göz attığında Jimmy ile Dash'ın onu takip etmekte zorlanmadığını gördü ve Queg başkentinin görkemini seyretmek üzere arkasına yaslandı.</p>
	<p class="block_2"> </p>
	<p class="block_1">Queg'in en büyük ihracat malı adanın merkezindeki taşocaklarında yatıyordu. Eşsiz kalite mermer oradan çıkartılıyordu ve Krallık, Kesh ve Özgür Şehirler'de çarpıcı şömineler ya da evlerinin dış görünüşünün etkileyici olmasını isteyen soylulara büyük paralar karşılığın da ihraç ediliyordu. Ama burada her yerde kullanılıyordu. Sıradan binalar taştan ve alçıdan yapılmış gibiydi, ama çevredeki tepelerin üstündeki daha büyük binalar sabah güneşinde beyaz beyaz parlıyordu Hava sıcaktı ve Roo daha serin tutan kıyafetler giymiş olmayı diledi. Buradaki iklime dair anlatılan hikâyeler az bile söylüyordu. Krondor'daki hava sabahları hâlâ sert ve öğleden sonra yumuşak olmasına rağmen, burada neredeyse yaz sıcağı vardı. Söylentilere göre, adayı çevreleyen sıcak su akıntılarının çoğu, denizin altındaki volkanlardan geliyordu. Roo'nun konuştuğu insanlar birden çok kez ara sıra Şehirlerin Yakıcısı Prandur'a dua edilmezse, bütün adanın havaya uçacağını söylemişti.</p>
	<p class="block_2"> </p>
	<p class="block_1">Quegliler, dışarıdan gelenlere karşı düşmanca davranan bir halk ve genellikle anlaşması güç olan insanlar olarak ünlenmelerine rağmen, şehrin sıradan halkı Roo'ya Krondor'un halkı gibi gelmişti. Tek önemli fark giysilerdi. Limanda yük indirip bindiren işçiler peştamal giyip saç bandı takıyor, sıradan işçilerse bükülmüş yün gibi gözüken tunikler ve sandaletler giyiyordu.</p>
	<p class="block_2"> </p>
	<p class="block_1">Roo ara sıra harmani giymiş bir soylu, ama çoğu zaman kısa tunikli adamlar görüyordu. Roo kadınların uzun etekler giydiğini, ama kollarının ve başlarının açık olduğunu gördü. Atlar nadir olarak görülmesine karşın, şehrin gürültüsü Krondor'unkine çok benziyordu. Roo bu boyutta bir nüfusun, toprağın büyük bir kısmının tarıma ayrılmasını gerektireceği ve bunun da, etkileyen hayvanların otlaması için fazla alan bırakmayacağı kanısına vardı. Queg'de atlar bir lüks olmalıydı.</p>
	<p class="block_2"> </p>
	<p class="block_1">Garip yollarına, sonunda yüksek taş bir duvarın ardındaki büyük bir binaya ulaşana kadar devam etti. Kapı açıldı ve geleneksel Queg deri üniforması -göğüs zırhı, baldır zırhı, kısa kılıç ve miğfer- giyen iki muhafız tarafından içeri kabul edildiler. Roo görünüş bakımından Kesh İç Lejyonları'nın lejyonerlerine benzediklerini fark etti. Calis'in Kızıl Kartalları'nda görev yaparken Lejyoner taktikleri çalışmıştı ve onlar hakkında pek çok şey biliyordu. Ama bir tanesini hiç bu kadar yakından görmemişti.</p>
	<p class="block_2"> </p>
	<p class="block_1">Tahtırevan yavaşça binanın girişinin önündeki taşların üstüne bırakılırken, Roo, Kesh İç Lejyonlarından gerçek bir asker görmenin olanaksız olduğunu düşündü. Söylenti, Overn Dibi'nin çevresindeki surlardan asla dışarı çıkmamalarına rağmen, onların hâlâ dünyadaki en iyi birlik olduğu yolundaydı. Roo dalgın dalgın, şöhretlerini hak mı ediyorlar, yoksa eski bir fethin mirasını mı yiyorlar, diye düşündü.</p>
	<p class="block_2"> </p>
	<p class="block_1">Queg dili, İmparatorluk Acı Deniz'den çekildiği zaman kadim Kesh'te konuşulan dilin bir çeşidiydi, bu yüzden Yabon ve Özgür Şehirler'in dilleriyle bağlantılıydı. Aynı zamanda, Roo'nun etrafında söylenenlerin çoğunu anlayabildiği, Novindus kıtasında konuşulan dile de oldukça benziyordu.</p>
	<p class="block_2"> </p>
	<p class="block_1">Anlamıyormuş gibi davranmanın en iyisi olacağına karar verdi. Tahtırevandan çıkarken, binanın geniş girişine çıkan üç taş basamaktan oluşan merdivenden yavaşça genç bir kadın indi. Güzel değildi, ama zarifti: ince yapılı, kendinden emin ve önünde duran bu yabancı tüccara karşı, sıcak bir gülümsemenin ardında sakladığı küçümsemesini belirten bir tutuma sahipti.</p>
	<p class="block_2"> </p>
	<p class="block_1">"Bay Avery," dedi kadın aksanlı bir Kral'ın Dili ile. "Hanımefendi," dedi Roo ifadesiz bir yarı baş selamıyla. "Ben Vasarius'un kızı Livia'yım. Babam benden size kalacağı" yeri göstermemi rica etti.</p>
	<p class="block_2"> </p>
	<p class="block_1">Hizmetkârlar sizinle ilgilenecek." Dönerken, Jimmy öne çıkıp boğazını temizledi. Genç kadın döndü.</p>
	<p class="block_2"> </p>
	<p class="block_1">"Evet?" "Ben Bay Avery'nin kişisel sekreteriyim," dedi Jimmy, Roo ağzını açamadan.</p>
	<p class="block_2"> </p>
	<p class="block_1">Kız bir kaşını kaldırdı, ama sadece döndü ve bunu Jimmy'nin kendisiyle birlikte gelmesinin bir kabulü olarak algılayan Roo hafifçe, "Neyimsin?" diye sordu. Jimmy fısıltıyla yanıt verdi, "Yazı turayı ben kazandım. Dash hizmetkârım olacak."</p>
	<p class="block_2"> </p>
	<p class="block_1">Roo başını salladı. Bir tanesi Roo ile içeride, diğeri de görülecek şeyleri görmek için dışarıda. Roo, Lord James'in bu ikisine, Roo'nun sonunun ölüm ya da bir kadırga küreğine zincirlenmek olmamasını sağlamanın dışında başka görevler de verdiğinden emindi.</p>
	<p class="block_2"> </p>
	<p class="block_1">Roo ile Jimmy büyük bir girişe yönlendirildi, ardından bir dizi koridor geçtiler. Roo çabucak binanın boş bir kare olduğunu tahmin etti ve bir kapıdan göz ucuyla bir bahçe gördüğü zaman şüphesi kalmadı.</p>
	<p class="block_2"> </p>
	<p class="block_1">Kız onları, beyaz cibinlikli iki tane yatağı ve zemine yapılmış butik bir küveti olan, büyük bir daireye yönlendirdi. Oda şehre duvarların ötesinden bakıyordu ve yakındaki evler manzaradan çıkartılırken, Queg uzaktan görülebiliyordu. Mahremiyet ve manzara için, diye düşündü Roo. Livia, "Burada kalacaksınız," dedi. "Banyo yapıp üstünüzü değiştirin. Hizmetkârlar akşam yemeği için sizi yemek salonuna götürecek. O zamana kadar dinlenin."</p>
	<p class="block_2"> </p>
	<p class="block_1">Roo'nun teşekkürüne aldırış etmeyerek, başka bir şey söylemeden ayrıldı. Genç bir adam elinden çantasını alıp boşaltmaya başladığında Jimmy gülümsedi. Roo'ya göz kırpıp hafifçe başını eğdi. Roo'nun çantasını -içinde yakutların olduğu ahşap kutunun da olduğu- genç bir kız boşaltıyordu. Kız yakutları, sanki sadece başka bir şeymiş gibi masanın üstüne koydu ve boş bir mermer duvar gibi görünen yere gitti. Duvarı hafifçe itince, bir gardırobu ortaya çıkaran gizli bir kapı açıldı. Roo, "İnanılmaz," dedi ve işçiliği incelemeye gitti. "Jimmy, şuna bak!"</p>
	<p class="block_2"> </p>
	<p class="block_1">Jimmy, Roo'nun gösterdiği şeye bakmak için yanına gidince, ince kesimli olmasına karşın hâlâ bir adamdan daha ağır olan ve neredeyse güç harcamadan hareket etsin diye zekice menteşelenip ağırlığı dengelenmiş bir mermer levha gördü. Roo menteşeleri gösterdi. "Çok iyi yapılmış." "Pahalı," dedi Jimmy.</p>
	<p class="block_2"> </p>
	<p class="block_1">Kız kıkırdamasını güçlükle bastırınca Roo, "Ev sahibimiz Queg'in en varlıklı insanlardan biri," dedi.</p>
	<p class="block_2"> </p>
	<p class="block_1">Jimmy'nin çantasını boşaltıp eşyalarını yataklardan birinin ayakucundaki sandığa yerleştirmiş olan çocuk, kızın yanına geçip durdu.</p>
	<p class="block_2"> </p>
	<p class="block_1">Roo bir sonra neyin geleceğini kestirememişti, ama Jimmy, "Kendimiz yıkanabiliriz, teşekkürler," dedi. "Bu bizim alışkanlığımızdır, gidebilirsiniz."</p>
	<p class="block_2"> </p>
	<p class="block_1">İki genç, hiçbir ifade değişikliği olmaksızın bekledi. Jimmy yıkanma hareketleri yapıp kendini ve Roo'yu, ardından hizmetkârları ve kapıyı gösterdi. Hizmetkârlar başlarıyla selam verip odadan çıktı. Roo, "Banyo hizmetkârları mı?" dedi.</p>
	<p class="block_2"> </p>
	<p class="block_1">"Burada ve Kesh'te çok yaygın. Unutma, onlar köle, bu yüzden bunun gibi lüks bir evde yaşamak, sahibi ve konukları memnun etmeye bağlıdır. En küçük bir hata bile, içlerinden birini rıhtımların oradaki genelevlerden birine, ya da taş ocağına, ya da genç ve güçlü kölelere nerede ihtiyaç varsa oraya doğru çabuk bir yolculuk yapmasına sebep olabilir."</p>
	<p class="block_2"> </p>
	<p class="block_1">Roo afallamış görünüyordu. "Bunu hiç düşünmemiştim." "Krallık'taki çoğu insan düşünmez." Jimmy soyunmaya başladı!</p>
	<p class="block_2"> </p>
	<p class="block_1">"Eğer banyoyu paylaşmak istemiyorsan, ilk ben yıkanabilirim ya da bekleyebilirim."</p>
	<p class="block_2"> </p>
	<p class="block_1">Roo kafasını iki yana salladı. "Başka adamlarla soğuk nehirleri paylaştım ve bu küvet altı kişi alacak genişlikte."</p>
	<p class="block_2"> </p>
	<p class="block_1">Soyunup suya girdiler. Roo etrafa bakıp, "Sabun nerede?" diye sordu.</p>
	<p class="block_2"> </p>
	<p class="block_1">"Burası Queg," dedi Jimmy, havuzun kenarına dizilmiş ahşap sopalar dizisini işaret ederek.</p>
	<p class="block_2"> </p>
	<p class="block_1">"Kiri bunlarla kazıyarak çıkartıyorsun."</p>
	<p class="block_2"> </p>
	<p class="block_1">Roo el yapımı bir kalıp Krondor sabunu istiyordu, ama şüpheli sopalara baktıktan sonra, birini alıp Jimmy'yi taklit etmeye başladı. İki haftalık bir deniz yolculuğundan sonra, hayatında pek çok kereler olduğundan daha kirli değildi, ama temiz olmaktan da uzaktı. Jimmy ona yerel dilde stigle denilen sopaların nasıl kullanıldığın gösterince, kirlerin sıcak suda kolayca çıktığını fark etti. Saçı başka bir sorundu. Sürekli suyun altına girip çıkmak, kendisini tam olarak temiz hissetmesini sağlamıyor gibi görünüyordu. Daha sonra Jimmy çoğu Quegli adamın saçlarını bu yüzden yağladığını söyledi.</p>
	<p class="block_2"> </p>
	<p class="block_1">Peki kadınlar ne yapıyor?" diye sordu Roo.</p>
	<p class="block_2"> </p>
	<p class="block_1">Bunu hiç düşünmedim," dedi Jimmy küvetten çıkıp büyük bir havluya sarınırken. Giyindikten sonra, oturacak yer bulamadıkları için, akşam yemeğine çağırılmayı beklemek üzere uzandılar. Roo, Jimmy tarafından uyandırılana kadar öğleden sonra sıcağında biraz kestirdi.</p>
	<p class="block_2"> </p>
	<p class="block_1">"Yemek zamanı."</p>
	<p class="block_2"> </p>
	<p class="block_1">Roo yataktan kalkınca Livia'nın süitin kapısında onları beklediğini gördü. İçinde yakutların olduğu ahşap kutuyu aldı ve kapıya doğru ilerledi. Kızı selamlamaya başlamışken, kız, "Hizmetkârlar yetersiz mi?" diye sordu.</p>
	<p class="block_2"> </p>
	<p class="block_1">Roo'nun, kızın neden bahsettiğine dair hiçbir fikri yoktu. Ama Jimmy, "Hayır leydim," dedi. "Yorgunduk ve dinlenmek istedik."</p>
	<p class="block_2"> </p>
	<p class="block_1">Akşam yemeğinde masaya servis yapanların arasında size çekici gelen biri olursa, adını söyleyin ve biz de çocuğu ya da kızı bu gece odanıza gönderelim." Roo, "Ah... leydim, ben evli bir adamım," dedi. Adamları bir koridordan geçirirken omzunun üstünden arkasına baktı, "Bu bir sorun mu?"</p>
	<p class="block_2"> </p>
	<p class="block_1">Benim ülkemde evet," dedi Roo, kızararak. Karısını Sylvia ile aldatması, ona nefes almak kadar doğal gelmesine rağmen, o genç kızların ya da çocuklardan biriyle yatağa gönderilme düşüncesi onu derinden utandırıyordu. Jimmy gülmemek için kendini zor tuttu. Konukları yemek odasına yönlendirirken kız kayıtsız gibi görünüyordu. Masa, çok süslü bir biçimde oyulmuş ona eş değer güzellikte ayakların üzerinde duran uzun mermer bir levhaydı. Roo, masanın bir kaldıraçla indirildiğini ve çatının, bu tekparça taşın içeri yerleştirilmesinden sonra yapıldığını tahmin etti. Masanın her iki tarafında, Roo'nun küçük banklara benzettiği, yarım düzine arkalıksız, üstünde kalın minder olan masayla aynı taştan yapılmış yarım daireler şeklinde sandalyeler vardı. Yemeğe oturmak için sandalyeler çekilmiyor, üzerlerinden geçiliyordu. Livia, Roo'ya oraya oturması gerektiğini göstererek masanın başında oturan adamın solundaki sandalyeyi işaret etti.</p>
	<p class="block_2"> </p>
	<p class="block_1">Ardından babasının sağındaki sandalyeye ilerledi, Jimmy, Roo'nun solunda kalan yere oturdu. Lord Vasarius etkileyici bir adammış, diye düşündü Roo ve yaşına rağmen hâlâ güçlü, yapılı bir adam olduğunu görebiliyordu. Bir güreşçinin omuzlarına ve bir demircinin kollarına sahipti. Çoğu yerde beyazlayan sarı saçlarını yağlayıp kafasına yapıştırmıştı. Selamlamak için ayağa kalkmadı ya da elini uzatmadı, sadece başını eğdi. "Bay Avery." "Lordum," diye karşılık verdi Roo, Prens'in önündeymiş gibi başını eğerek.</p>
	<p class="block_2"> </p>
	<p class="block_1">"Mesajınız çok açık değildi, ama Krallık'ta bana ait olabilecek değerli tek eşya, bir yıl önce çalınan bir yakut takımıydı. Onları alabilir miyim lütfen?" Elini uzattı.</p>
	<p class="block_2"> </p>
	<p class="block_1">Roo kutuyu masanın üzerinden uzatmaya başlamıştı ki, bir hizmetkâr araya girip mesafe kısa da olsa, kutuyu efendisine götürdü. Adam kutuyu açtı, kısaca mücevherlere baktı, ardından kutuyu kapadı.</p>
	<p class="block_2"> </p>
	<p class="block_1">"Malımı getirdiğiniz için teşekkür ederim. Elinize nasıl geçtiğini sorabilir miyim?"</p>
	<p class="block_2"> </p>
	<p class="block_1">Roo, "Sizin de duymuş olabileceğiniz gibi lordum, son zamanlarda birçok farklı şirket aldım ve bu kutu onlardan birinin malları arasında bulundu," dedi. "Ekli olan yasal bir satış faturasının yokluğu adınızın göz çarpacak derecede kutunun üstünde yazması üzerine çalıntı mal olduklarını tahmin ettim. Eşsiz güzelliklerini ve değerini göz önüne alınca, onları size şahsen getirmemin daha uygun olacağını düşündüm."</p>
	<p class="block_2"> </p>
	<p class="block_1">Vasarius kutuyu bir hizmetkâra verdi. "Değerleri yalnızca, son doğum gününde kızım için bir hediye olacak olmalarıydı. Bunu hem bu Queg dışına çıkaran hizmetkâr, hem de onu adamızdan götüren kaptan bulundu ve icaplarına bakıldı. Ben sadece kime satıldıklarını ve bunları bana geri getirene kadar onlara kimlerin elinin değdiğini öğrenmek istiyorum. Hepsi de acı içinde ölecek."</p>
	<p class="block_2"> </p>
	<p class="block_1">Bu mücevherleri Quegli kaptandan satın alan arkadaşı John'u düşünen Roo, "Lordum, bunlar diğer şüpheli eşyalarla birlikte bir depodaydı," dedi. "Kaptandan bana gelene kadar kimlerin elinden geçtiğinin izini sürmenin mümkün olmadığını düşünüyorum. Artık evinize dönmüşken dönmüşken, kendinizi neden daha fazla sıkıntıya sokasınız?" Roo Lord Vasarius'un dinlediğini umdu. Artık ölü olan kaptanın John'u ele vermemiş olduğu açıktı, aksi takdirde o ve Roo çoktan ölmüş olurdu.</p>
	<p class="block_2"> </p>
	<p class="block_1">Vasarius, "Adım kutunun üstünde yazılıydı Bay Avery," dedi. "Adımı gören herhangi bir kimsenin, onun benim malım olduğunu bilmesi gerekiyordu. Sizin yaptığınız gibi onu bana geri getirmeyen kişi şerefsiz bir adamdır, bir hırsızdır ve arenadaki hayvanlara atılması ya da yavaş yavaş işkence edilmeye layık birisidir."</p>
	<p class="block_2"> </p>
	<p class="block_1">Roo taşları satmaya çalışanlardan birinin de kendisi olduğunu düşündü ama ilgisiz tavrını korudu. "Pekâlâ lordum, belki de öyle yapılması gerekiyordur, ama o mücevherler artık elinizde olduğuna göre en azından hakaretin o kısmı biraz azalmış oluyor."</p>
	<p class="block_2"> </p>
	<p class="block_1">"Biraz," diye katıldı Roo'nun ev sahibi, hizmetkârlar akşam yemeğini servis yapmaya başlarken. "Şerefime hakaret eden kaptan dışındakilerini bulamadığımıza göre, bu tartışmalı bir nokta olabilir."</p>
	<p class="block_2"> </p>
	<p class="block_14">Roo, hepsi de herhangi bir kıstasa göre çekici genç adamlar ve kadınlar tarafından servis yapılırken, durumun bu olduğu umudunu koruyarak kımıldamadan oturuyordu. Lord Vasarius'un diğer kötü alışkanlıkları ne olursa olsun, her tarafında taze güzellikten hoşlandığı açıktı.</p>
	<p class="block_2"> </p>
	<p class="block_1">Mücevher takımının bütün görkemine karşın, Roo Lord Vasarius'un masasını sade buldu.</p>
	<p class="block_2"> </p>
	<p class="block_1">Kuzu etinin yanı sıra meyveler, şarap,<span class="calibre5">  tereyağı</span>, peynir ve yassı ekmekler getirilmişti, ama peynir yumuşak, şarap sıradan ve kuzu fazla pişmişti. Yine de Roo, sanki bu hayatında yediği en iyi yemekmiş gibi yedi; tanrılar biliyordu ki askerlik günlerinde daha kötülerini zevkle yemişti.</p>
	<p class="block_2"> </p>
	<p class="block_1">Yemek yenirken neredeyse hiç konuşma olmadı ve Roo, Livia, babası arasında geçen birkaç anlamlı bakış yakaladı. Jimmy sıkılmış gibi görünüyordu, ama Roo yakalayabildiği her ayrıntıyı hafızasına not ettiğini biliyordu. Sonunda yemek bittiğinde, Vasarius öne eğildi ve üstünde bir sürahi ve metal kadehler olan bir tepsi taşıyan bir hizmetkârı çağırdı.</p>
	<p class="block_2"> </p>
	<p class="block_1">Roo, içkiye metalik bir tat vereceği için metal kadehten konyak içme fikrini garip buldu, ama Ravensburg'de doğmuş çoğu insanın şarap seçiciliğinden yoksun olduğu için aldırış etmedi. Ayrıca, ev sahibine saygısızlık yapmamak çok daha önemliydi.</p>
	<p class="block_2"> </p>
	<p class="block_1">Vasarius kadehini kaldırıp, "Sağlığınıza," dedi ve içti. Roo da kadehini kaldırıp içti ve "Çok naziksiniz," dedi. Vasarius, "Şimdi, malımı bana getirdiğiniz için ödeme olarak ne beklediğinize gelelim Bay Avery," dedi.</p>
	<p class="block_2"> </p>
	<p class="block_1">Roo, "Ödeme beklemiyorum lordum," dedi. "Ben sadece Queg'i ziyaret etmeye ve ticaret yapma olanaklarını araştırmaya geldim." Vasarius bir süre Roo'ya baktı. "Mektubunuzu aldığım zaman dedi, bunun Lord James'in devletimize sızmak için yaptığı başka bir plan olduğuna inanma eğilimindeydim. Selefi biraz fazla zeki bir adamdı ama James insan şeklinde bir iblistir." dedi Vasarius. Roo, büyükbabasının bu şekilde tanımlanmasına tepki gösterip göstermeyeceğini görmek için Jimmy'ye göz attı, ama Jimmy, Roo'nun kişisel sekreteri olarak takındığı pozunu korumayı başardı. "Bu eğilimi ilerisi için saklamaya istekliyim, itibarınız sizden önce geldiği için o yakutları getirdim."</p>
	<p class="block_2"> </p>
	<p class="block_1">"Bu, sizin gibi zengin bir adam için küçük bir iştir Bay Avery, ama Queg'le bir ticari bağlantı kurmak, böylesine bir incik boncuğun karşılığında alacağınız ödemeden daha değerlidir."</p>
	<p class="block_2"> </p>
	<p class="block_1">Vasarius konyağını yudumladıktan sonra, "Halkımı iyi tanır mısınız Bay Avery?" diye sordu.</p>
	<p class="block_2"> </p>
	<p class="block_1">Korkarım pek değil," dedi Roo. Aslında, Quegliler hakkında edinebildiği kadar bilgi edinmeye çalışmıştı, ama hiçbir şey bilmiyormuş gibi davranmanın, amaçları için çok daha iyi olduğunu hissediyordu. Livia Quegçe konuştu. "Tarih dersi vereceksen, iznini isteyebilir baba. Bu barbarlar midemi bulandırıyor."</p>
	<p class="block_2"> </p>
	<p class="block_1">Vasarius Quegçe yanıtladı. "Barbar ya da değil, konuklar... Sıkıldıysan, genç sekreteri alıp ona bahçeyi göster. Oyalanmak için bir hayli hoş... Senin bile bilmediğin yeni bir numara biliyor olma olasılığı var." Ses tonu hoşnutsuzluğunu saklamıyordu; Roo ve Jimmy konuşulan dili anlamasaydı bile, açıkça anlaşılacaktı.</p>
	<p class="block_2"> </p>
	<p class="block_1">Vasarius Roo'ya döndü. "Kızımın haddini aşan davranışını bağışlayın, ama Kralın Dili'nde konuşmak burada çok sık yaptığımız bir şey değildir. Komşularımızın dillerini öğrenmesi konusunda sadece öğretmeni ısrar etmişti."</p>
	<p class="block_2"> </p>
	<p class="block_1">Krallık doğumlu bir köleydi." dedi kız. "Sanırım bir soylu ya da bir şeyin oğluymuş. Öyle olduğunu söylerdi." Jimmy'ye, "İş konuşacaklar," dedi. "Bahçeyi görmek ister misin?" Jimmy başını salladı, izin istedi ve Roo ile Vasarius'u baş başa bıraktı.</p>
	<p class="block_2"> </p>
	<p class="block_1">Evin sahibi, "Sınırlarımızın dışındaki çoğu kişi bizi çok az tanır." diye devam etti. "Bizler, bir zamanların şerefli ve büyük bir toplumundan günümüze gelenler, bir zamanların Yüce Kesh'inin gerçek mirasçılarıyız."</p>
	<p class="block_2"> </p>
	<p class="block_1">Roo, sanki bunu hayatında ilk defa duyuyormuş gibi başını salladı, biz İmparatorluk'un bir ileri karakolu olarak kurulduk Bay Avery dedi." Roo bir süre durduktan sonra, "Yoksa yozlaşma riski göze alınmalıdır," dedi. Vasarius başıyla onayladı. "Bir yabancıya göre zekisin."</p>
	<p class="block_2"> </p>
	<p class="block_13">Roo omuzlarını silkti. "Ben her şeyden önce bir iş adamıyım ve genç olmama rağmen, aynı zamanda zekâmı kullanarak ayakta kalmayı başardım. Karşılıklı kazanç için bir fırsat olduğunu sezmeseydim burada olmazdım."</p>
	<p class="block_3"> </p>
	<p class="block_1">"Queg'de çok fazla kişinin ticaret yapmasına izin vermiyoruz Bay Avery. Halkımızın tarihinde, böylesi ayrıcalıklar verilen bir düzineden az tüccar vardır ve hepsi de Özgür Şehirler ya da Durbin insanlarından olmuştur. Böylesi bir ayrıcalık asla bir Krallık tüccarına verilmemiştir Bay Avery. Bu önemli. Sizin özgür Şehirler ve Uzak Sahil olarak bildiğiniz yer gibi bir koloni, ya da Jal-Pur ya da Düşler Vadisindeki insanlar gibi fethedilmiş bir halk değildik. Bu adada yaşayan ilkeli insanlar, Kesh'in Acı Deniz'deki çıkarlarını korumak için buraya yerleştirilen garnizonu tarafından çabucak sindirildiler."</p>
	<p class="block_2"> </p>
	<p class="block_1">Askerler tarafından tecavüz edilmiş kadınlar ve melez çocuklar diye düşündü Roo. Keshliler geldiğinde burada yaşayan insanlar, öldürüldüğünden ya da köleleştirildiğinden şüphesi yoktu.</p>
	<p class="block_2"> </p>
	<p class="block_1">"Garnizon, iç Lejyonların adamlarından, safkan Keshlilerden oluşuyordu. Bu konuya dikkatinizi çekmemin sebebi, siz Krallıktakilerin sık sık Kesh Köpek Askerleri ile ticaret yapıyor olmanızdır. Liderleri, Yüce Kesh İmparatoru'nun dördüncü oğlu idi." diye devam etti Vasarius.</p>
	<p class="block_1">Düzenleyici notu: Aşağıdaki birkaç satırı olduğu gibi bırakma kararı aldım zira, cümleler bütünleyemeyeceğim kadar deforme olmuş durumda ve tamamıyla silmem gidişatı bozabilirdi.</p>
	<p class="block_2"> </p>
	<p class="block_1">"Lejyon, Kesh Konfederasyonu n a^ reddelü Burası Kesh M da soylusu olsaydı, rüşvet vermek iş yapmanın bir parçası oldu-</p>
	<p class="block_2"> </p>
	<p class="block_1">çağırılınca, Lord Vax insanlarını e ^ ^ ^^^ kültür! ' "-'"? "hediye" zamanının geldiğine hüküm verirdi. Ama bu adam- tek</p>
	<p class="block_2"> </p>
	<p class="block_1">tı'nda oturanlar g</p>
	<p class="block_2"> </p>
	<p class="block_1">derler, ama basit ve yozlaşmış insanlardır." Bir tepki bekleyerek Roo'ya yudumladı.</p>
	<p class="block_2"> </p>
	<p class="block_1">i. "Yabancılarla bazı anlaşmalarımızın olmS ' ama onun dışında, lıı</p>
	<p class="block_2"> </p>
	<p class="block_1">ve Queg, Bosania Krallık'ın eline geçtiğin e^ ^^ Dibi'nin Tİ '' ''" «ibi teklifler yapmaktan uzak durması konusunda onu uyaran</p>
	<p class="block_2"> </p>
	<p class="block_1">temsilcisi olarak ^^J^^. Kendilerine •Asilli " ^« vardı. Bir süre sonra, "Krondor'da kalıp bu taraftaki işleri unal ?'in. ).Jı ortağımın yürütmesi bana yetecektir," dedi. "Ben nakliyeci- baktı. Roo başını sallayıp konyağl</p>
	<p class="block_2"> </p>
	<p class="block_1">------------------------</p>
	<p class="block_2"> </p>
	<p class="block_1">Vasarius devam etti. "Nedeni budur. Güçlü bir kültürümüz var, her tarafı düşmanlarla çevrili fakir bir halkız."</p>
	<p class="block_2"> </p>
	<p class="block_1">Koşullar başka türlü olsaydı, Roo kahkahayı koyuverirdi; bu tavrı o kadar çok duymuştu ki fıkra gibi bir şey olmuştu. Ama bu görkemin içine girince Roo anlamıştı. Pek çok güzel şey olmasına rağmen, insan mermer ya da altın yiyemezdi. Ticaret yapmak zorundaydılar. Bu ulus, yabancılara güvenmeyen, hatta onlardan korkan insanlardan oluşsa bile.</p>
	<p class="block_2"> </p>
	<p class="block_1">Roo söyleyeceklerini düşündü. "İnsan kiminle ticaret yaptığına dikkat etmeli. İşte bu yüzden Quegli saygın ve nüfuzlu bir kişiyle... işbirliği yapmak kârlı olurdu. Ayrıca, Queg'den başka bir yerde bulmanın zor olduğu mallar da var."</p>
	<p class="block_2"> </p>
	<p class="block_1">Vasarius öne doğru eğilip sesini alçalttı. "Beni şaşırttın. Queg'de ofis açmak istediğini tahmin ediyordum Bay Avery."</p>
	<p class="block_2"> </p>
	<p class="block_1">Roo kafasını iki yana salladı. "Eminim, yerel iş adamlarınız tarafından hemen zarara uğratılırdım. Hayır, benim Queg'de keskin zekâ ve bilgeliğiyle tanınan, pratik zekâlı ve becerikli birisine ihtiyacım var. Böyle bir adam, böyle bir anlaşmadan, benim edeceğim gibi kâr edebilir."</p>
	<p class="block_2"> </p>
	<p class="block_1">Roo sustu. Vasarius'a ne teklif etmesi gerektiğini biliyordu. Queg'den cömert bir masayı kurmak için yiyecek getirebilirdi. Bütün dünyada eşi olmayan şaraplar. Kızı ve metresleri için Kesh'ten ipek. İnsanların kesinlikle çok isteyeceği lüks mallar.</p>
	<p class="block_2"> </p>
	<p class="block_1">Roo odaya göz gezdirdi. Bu binaların neden mermer olduğunu biliyordu: Queg'de çok fazla mermer vardı. Odun kıttı. Tarıma elverişli arazilerin çoğu ekilmek için yüzyıllar önce temizlenmişti. Büyük başlardan daha az ot yiyip daha çok et verdiği için tercih edilen hayvan koyundu. Bu gece yemekte gördüğü her şey refaha erişmiş ve bunun bedelini ödemiş bir halkı anlatıyordu. Evet, Queg artık Krallık'tan lüks mallar ithal edecek düzeye gelmişti. Vasarius, "Teklifin nedir?" diye sordu.</p>
	<p class="block_2"> </p>
	<p class="block_1">Roo, "Düşünebileceğiniz her şey lordum," dedi. Durakladıktan sonra, "Lüks mallar, nadir parçalar ve hediyelik eşyalar," dedi. Vasarius gözlerini kırpmadan dinliyordu. Roo konuşmaya devam etti. "Kereste, kömür ve sığır eti..." Vasarius'un gözlerinde bir kıvılcım çakınca, Roo artık onun da bu oyuna dahil olduğunu anladı. İçini bir başarı sızısının kaplamaya başladığını hissetti; Roo havayı bulmuştu. Pazarlık zamanıydı.</p>
	<p class="block_2"> </p>
	<p class="block_1">Vasarius. "Hangi malı almak istiyorsun?" diye sordu. "Eh, işin aslı tamamlamam gereken bir görevim olduğu için, bunu yapabilecek herhangi bir ticari birlik harika bir başlangıç olurdu." "Ne almak istiyorsun?"</p>
	<p class="block_2"> </p>
	<p class="block_1">"Ateş yağı." Vasarius gözlerini kırpıştırdı. Bu Roo'nun şimdiye kadar gördüğü en aşırı tepkiydi ve bu adamın, bir kart oyununda güreşmek istemeyeceği bir adam olduğunu biliyordu. Ama onu şaşırttığını da biliyordu. "Ateş yağı mı?"</p>
	<p class="block_2"> </p>
	<p class="block_1">"Evet, haber kaynaklarınızdan Krallık'ın savaşa hazırlanmakta olduğunu duyduğunuza eminim." James'in ona ezberlettiği konuşmaya geçti. "Kesh bir kez daha Vadi'ye doğru ilerlemeye başladı ve saldıracaklarından korkuyoruz. Krondor'daki yeni Prens yüzünden, ordularını yönetecek deneyimli bir General olmadığı için, mümkün olduğunca iyi hazırlanmak mantıklı olacaktır. Prens'in orduları için fazladan adam eğitiyoruz ve ateş yağıyla savunmalarımızı sıkılaştırmak istiyoruz. Yağın nasıl üretildiğini biliyoruz ki, bunu sizin de bildiğinizden eminim; bu artık bir sır değil. Ama yeterli miktarda yağ üretmek için tesislerimiz yok."</p>
	<p class="block_2"> </p>
	<p class="block_1">'Ne kadar istiyorsunuz?" "On bin fıçı."</p>
	<p class="block_2"> </p>
	<p class="block_1">Roo adamın gözlerinde bir kez daha kıvılcımlar gördü. Hemen ardından açgözlülüğü takip eden şok… Roo tekrar düşündü ve bu adamları kendi oyunlarında yenip yenemeyeceğini merak etti.</p>
	<p class="block_2"> </p>
	<p class="block_10"><img alt="Line" src="images/image.png" class="calibre2"/></p>
	<p class="block_2"> </p>
	<p class="block_4" id="calibre_pb_5"> </p>
</body></html>
