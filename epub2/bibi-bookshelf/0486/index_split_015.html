<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>03 - İblis Kralın Öfkesi - Yılan Savaşları Efsanesi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_12">-13-</p>
	<p class="block_12">DOĞAÇLAMA</p>
	<p class="block_2"> </p>
	<p class="block_1">Calis diz çöktü.</p>
	<p class="block_2"> </p>
	<p class="block_1">"Ne kadardır bu durumda?" diye sordu, annesinin halkının kullandığı anlaşılması zor lehçeyi kullanarak.</p>
	<p class="block_2"> </p>
	<p class="block_1">"Haftalardır," dedi Calin üvey kardeşine.</p>
	<p class="block_2"> </p>
	<p class="block_1">Efsunörücülerin onu canlı tutmak için etrafında çalıştığı Pug, düşünce alanının ortasında, ilk gün yatırıldığı noktada baygın bir şekilde yatıyordu. "Tathar?" dedi Calis.</p>
	<p class="block_2"> </p>
	<p class="block_1">"Yavaş yavaş gücünü topladığını düşünüyoruz. Yavaş yavaş yaraları da iyileşiyor."</p>
	<p class="block_2"> </p>
	<p class="block_1">Calis büyücüye baktı. Vücudu kabuklarla ve yaralarla doluydu ve sanki güneşten yanmış gibi ölü deri tabakaları dökülüyordu. Dökülen deri tabakasının altında, nemli pembe et görülebiliyordu. Saçlarının, sakalının ve kaşlarının çoğu yanmıştı, bu yüzden her zamankinden daha genç gösteriyordu.</p>
	<p class="block_2"> </p>
	<p class="block_1">Acaila, "Çok dikkatli bir şekilde zihin araştırması yapmaya çalıştık, ama hiç kimse ona ulaşamadı," dedi.</p>
	<p class="block_2"> </p>
	<p class="block_1">Calis kalktı. "Sonuna kadar kendini göstermeyeceğini sanıyorduk."</p>
	<p class="block_2"> </p>
	<p class="block_1">Calin, "Bence dikkatsizce hareket etti," dedi. "Riskleri düşününce, sonucun buna değeceğine karar verdi."</p>
	<p class="block_2"> </p>
	<p class="block_1">Calis başını salladı. "Okyanusun en derin kısmında Kraliçe'nin filosunu batırmak çoğu sorunumuzu basitleştirirdi." Üzüntüyle kafasını iki yana salladı. "Ama onu sağlıklı bir şekilde Sethanon'da görmeyi tercih ederdim."</p>
	<p class="block_2"> </p>
	<p class="block_1">Calin, "Sethanon'a Tomas gidecek," dedi.</p>
	<p class="block_2"> </p>
	<p class="block_1">"Ejderhalardan ne haber?"</p>
	<p class="block_2"> </p>
	<p class="block_1">Calin endişeli görünüyordu. "Tomas'tan kuşkulanıyorlar. Sözlerinden değil, ama tehlikeye olan bakış açısından kuşkulanıyorlar. Bütün bilgeliklerine rağmen, yalnızca birkaç tanesi, işin içinde olduğunu bildiğimiz büyü kavramlarını anlıyor."</p>
	<p class="block_2"> </p>
	<p class="block_1">Calis uzun süre üvey ağabeyine baktı, ardından, "Seninle yalnız konuşabilir miyim?" diye sordu. Calin eliyle, genç adama kendisini takip etmesini işaret etti. Diğerlerinden uzaklaştıkları zaman Calis, "Miranda?" dedi.</p>
	<p class="block_2"> </p>
	<p class="block_1">"Pug'ı geri getirdiklerinden beri ne Miranda'dan, ne de Macros'tan bir haber yok. Tomas ile birlikte iblisler hakkında bilgi toplamak üzere, onları son bulduğunuz dağların altına gittiler." Calis Elvandar'ın ağaçlarına baktı. Uzun bir süre sessiz kaldı ve üvey ağabeyi de tek kelime etmedi. Elflerin geleneklerine göre, Calin diğerinin hazır olduğunda aklındakileri söyleyeceğini biliyordu.</p>
	<p class="block_2"> </p>
	<p class="block_1">Birkaç dakikalık bir sessizliğin ardından Calis, "Onu özlüyorum," dedi.</p>
	<p class="block_2"> </p>
	<p class="block_1">Calin elini kardeşinin omzuna koydu. "Onu seviyor musun?"</p>
	<p class="block_2"> </p>
	<p class="block_1">"Bir anlamda," dedi Calis. "Eledhellerin arasındaki gibi değil; bildiğimi söyleyebileceğim hiçbir şeye benzemiyor. Ama bütün bunlar başladığında karşılaştık ve içimde hiç kimsenin dolduramadığı karanlık ve soğuk bir yeri doldurdu."</p>
	<p class="block_2"> </p>
	<p class="block_1">"Eğer o seninle birlikte değilken orası hâlâ soğuk ve karanlıksa, gerçekten doldurulmuş değildir."</p>
	<p class="block_2"> </p>
	<p class="block_1">Calin büyük bir kayanın üstüne oturdu ve "Baban annemizi ilk defa gördüğünde ben oradaydım; onun daha önce hiç görmediği bir güzelliğe vurulmuş, bir erkekle kadın arasındaki hisleri anlamamış bir çocuk olduğunu düşünmüştüm," dedi. İç geçirdi. "Gelecekte olacaklara dair kesinlikle bir fikrim yoktu."</p>
	<p class="block_2"> </p>
	<p class="block_1">Calis annesinin, Tsuraniler Uzak Sahil'i ilk kez tehdit ettiğinde Crydee Şatosu'nu ilk ziyaret edişinin ve babasının Elf Kraliçe'yi ilk defa görüşünün hikâyesini duymuştu.</p>
	<p class="block_2"> </p>
	<p class="block_1">Calin, "Hâlâ çok gençsin kardeşim," dedi. "Çok şey gördün, çok şey yaşadın, ama kendini anlamaya başlamadın. Pek çok bakımdan insansın, ama diğer açılardan da bizden birisin. Çoğu şeyde sabır gereklidir. Baban bize ilk geldiği zaman bunu çok çabuk kavradı ve burada geçirdiği yıllar, bir insan çocuğuna göre ona çok şey öğretti."</p>
	<p class="block_2"> </p>
	<p class="block_1">"Babamın bir eşi daha yok. On binlerce yılın bilgisine sahip." "Öyle mi?" dedi Calin.</p>
	<p class="block_2"> </p>
	<p class="block_1">Calis dönüp üvey ağabeyinde baktı. "Ashen-Shugar?"</p>
	<p class="block_2"> </p>
	<p class="block_1">Calin, "Macros ayrılmadan birkaç gün önce bana bir şey söyledi," dedi. "Tomas'ın Ashen-Shugar'ın anılarına sahip olduğunu söyledi, ama bütün o anılar kuşkulu."</p>
	<p class="block_2"> </p>
	<p class="block_1">Calis iç geçirdi. "Bu olaydaki her şey kuşkulu."</p>
	<p class="block_2"> </p>
	<p class="block_1">Calin onayladı. "İş düşmana gelince sebepler aramayı bıraktım." Gözlerine dalgın bir bakış yerleşti. "Baban, Gedik Savaşları'ndan sonra buraya ilk geldiğinde ve onu takip eden yıllarda, en kötüsünü arkamızda bıraktığımızı düşünmüştüm. Tsuranilerle yaptığımız savaş bitmişti ve moredhel ve Valheruları geri getirmek için açılan gedik tehlikesi sona ermişti." Calis'in kendi gülümsemesinin bir kopyası olduğunu fark ettiği bir yarı gülümsemeyle gülümsedi. "İşe karışan o güçlerin, çok daha anlaşılmaz ve hayal ettiğimden çok daha engin olduğunu şimdi anlıyorum." "Ne demek istiyorsun?" diye sordu Calis, üvey ağabeyinin ayaklarının dibine bağdaş kurup oturarak. "Valheruların gücü, yanında küçük kalan ana güçler hareket ediyor. Diğer güçler onları karşılamak için hareket ediyor ve korkarım sen ve ben ve sevdiklerimiz, o güçlerin arasında ezilebiliriz."</p>
	<p class="block_2"> </p>
	<p class="block_1">"Bu güçlerin adları var mı?"</p>
	<p class="block_2"> </p>
	<p class="block_1">"Pek çok," dedi Calin. "Tanrılardan bahsediyorum." "Tanrılar savaşı mı?" dedi Calis.</p>
	<p class="block_2"> </p>
	<p class="block_1">"Bildiklerimize uyan ve biraz anlamlı olan tek açıklama bu." Hâlâ genç görünüşlü olan elf, "Tomas ve ben, anıları hakkında pek çok kez konuştuk," dedi. "Crydee'ye yapılan ilk ziyaretten beri, beni en eski arkadaşlarının arasında sayıyor. Tomas'ın hatırladıklarının çoğu, Ashen-Shugar'ın evreni ve o evren içindeki yerini nasıl gördüğünün etkisi altında. Anılarından bazılarına, Macros'un çağlar önce, onun zihniyle Tomas'ınki arasında bir bağ kurmak için kullandığı büyü karışmış, ama Tomas yine de hangilerinin doğru olduğunu tekrar düşünmeli." "Kaos Savaşları mı?"</p>
	<p class="block_2"> </p>
	<p class="block_1">Calin başını salladı. "Bunu, annemle yemek yedikten sonra bütün bir gece konuşabiliriz." Ağabeyi kalkınca Calis de kalktı. Calis, "Zamanımın büyük bir kısmını ona ayırmalıyım," dedi. "Seni burada görmeyeli yıllar oldu," dedi Calin, herhangi bir suçlama yapmaksızın açıkça üzgün bir şekilde. "Halkımızın mirası göz önüne alındığında, çağlarca yaşadığımızı düşünmek kolaydır, ama ikimiz de hayatın ne kadar kırılgan olduğunu biliyoruz."</p>
	<p class="block_2"> </p>
	<p class="block_1">"Doğru," dedi Calis. "Eğer bu işten sağ çıkarsak, söz veriyorum uzun bir ziyaret için döneceğim." "Neden kalmıyorsun?"</p>
	<p class="block_2"> </p>
	<p class="block_1">Elf Kraliçe'nin sarayına doğru yürürlerken Calis omuzlarını silkti. Bir dizi küçük açıklığı geçerlerken, Kraliçe'nin küçük oğlunu henüz selamlamamış pek çok elf onu selamladı. Calis gülümseyip her bir selamlamaya karşılık verdi, ama kardeşler tekrar yalnız kaldığında, "Yerimin burası olup olmadığını bilmiyorum," dedi. "Ben ne insan, ne elf, ne de Valheruyum." "Bir büyü mirasısın," dedi Calin. "Hiç kimsenin bunu senin için yapacak bilgeliği olmadığı için, ne olduğuna kendin karar vermelisin." Bir süre düşündükten sonra, "Babanın yaptığı gibi," dedi. "Valheruların varlığının izleri devam ettiği sürece, şüpheden asla kurtulamayacak." "Anlıyorum," dedi Calis.</p>
	<p class="block_2"> </p>
	<p class="block_1">Oyun oynayan çocukların gürültüsüyle dolu başka bir açıklığa girdiler. Yarım düzine elf çocuk, ileri ve geri tekmeleyerek bir topun peşinden koşuyordu. "Futbol mu? Elvandar'da mı?" dedi Calis.</p>
	<p class="block_2"> </p>
	<p class="block_1">Calin güldü. "Şuradaki ikisini görüyor musun?" Calis'in daha önce hiç görmediği ikizleri gösterdi.</p>
	<p class="block_2"> </p>
	<p class="block_1">"Evet?" "Diğerlerine onlar öğretti. Denizin ötesinden geldiler. Onları ve annelerini buraya Miranda getirdi. Babaları şu anda Kutlu Adalar'da."</p>
	<p class="block_2"> </p>
	<p class="block_1">"Okyanusun ötesinden bize kaç kişi ulaştı?"</p>
	<p class="block_2"> </p>
	<p class="block_1">"Fazla değil," dedi Calin, yürümeye devam ederken. Top onlara doğal gelince Calis topu sol ayağının üstüyle ustaca yakaladı.</p>
	<p class="block_2"> </p>
	<p class="block_1">Bir kahkaha atarak topu havalandırıp altına girdi ve birkaç kere başında sektirdi, ardından çocuklardan birine attı ve çocuk topu bir diziyle yakalayıp, diğer çocuklar "ooo" ve "aaa" derken birkaç kere sektirdi. "Babaannemi ve büyükbabamı ziyarete gittiğimde Marcus ile Crydee'de Altıncıgün oynadığımı hatırlıyorum," dedi Calis.</p>
	<p class="block_2"> </p>
	<p class="block_1">Topu diziyle yakalayan çocuk topu ikiz kardeşine attı, o da üçüncü bir çocuğa geçirdi. İkizler kuşkuyla Calis'e baktı. Calis, "Çok ciddi görünüyorsunuz," dedi.</p>
	<p class="block_2"> </p>
	<p class="block_1">İkizler yanıt vermeyince Calin, "Ana dillerinde direniyolar," dedi.</p>
	<p class="block_2"> </p>
	<p class="block_1">Calis başını salladı. Novindus'taki Nehirilleri'nde konuşulan lehçeyle, "İyi oynuyorsunuz," dedi.</p>
	<p class="block_2"> </p>
	<p class="block_1">Anında iki çocuğun yüzüne de bir gülüş yayıldı. "Bize topu kafanda nasıl sektirdiğini öğretir misin?" diye sordu bir tanesi.</p>
	<p class="block_2"> </p>
	<p class="block_1">Calis diz çöküp, "Yarın erkenden gitmem gerekiyor, ama bir gün geri gelip öğretirim," dedi.</p>
	<p class="block_2"> </p>
	<p class="block_1">Öteki ikiz, "Söz mü?" dedi.</p>
	<p class="block_2"> </p>
	<p class="block_1">Calis, "Söz," dedi. Çocuklar oyunlarına devam etmek için dönüp koşunca, Calis üvey ağabeyine baktı. "Bana doğru söyleyip söylemediğimi sordular."</p>
	<p class="block_2"> </p>
	<p class="block_1">"İnsanlar arasında büyümüşler. Ocedheller için çok zor olmuş olmalı. Bizim için doğal olan şeylerle mücadele ediyorlar. Bizim yöntemlerimizi öğrenmek zor geliyor." Calis ifadesiz bir sesle, "Anlayabiliyorum," dedi.</p>
	<p class="block_2"> </p>
	<p class="block_1">"Uğraşını çözmelisin," dedi Calin, üvey kardeşine Kraliçe'nin sarayına doğru yürümeye devam etmelerini işaret ederek, "bir gün."</p>
	<p class="block_2"> </p>
	<p class="block_1">Calis başıyla onayladı ve sessizce, "Eğer o kadar uzun yaşarsam," dedi.</p>
	<p class="block_2"> </p>
	<p class="block_10"><img alt="C:\Users\UguR\AppData\Local\Microsoft\Windows\INetCache\Content.Word\Line.png" src="images/image.png" class="calibre2"/></p>
	<p class="block_2"> </p>
	<p class="block_1">Şafakta gemiler yanıyordu. Nicholas'ın filosu önceki gün güneş battıktan sonra Zümrüt Kraliçe'nin filosunun kuzey grubunun izini kaybetmiş ve gemilerin yelkenlerini açarak güneye dönmüştü. İki saat sonra, bütün filo doğuya, Karanlık Boğaz'a yönelmişti.</p>
	<p class="block_2"> </p>
	<p class="block_1">Şafaktan önce, hem Kraliçe'nin, hem de Keshlilerin, üzerlerinden duman çıkan ve su kesimine kadar yanmış ve batmış gemi gövdeleriyle karşılaştıklarında, görüş alanlarına alevler girmişti. Gözcüler batıda yanan gemiler rapor etmişti.</p>
	<p class="block_2"> </p>
	<p class="block_1">Güneş yükselirken, Nicholas engin filonun hâlâ Boğazı geçmek için beklediğini gördü. Kaç tanesinin şimdiden zor bir geçiş yaptığını kestiremedi; belki de üçte biri kadardı.</p>
	<p class="block_2"> </p>
	<p class="block_1">Güneyde, Elarial'dan gelen Kesh gemileri eşil sayıdaki Kraliçe'nin savaş gemileriyle hâlâ savaşıyordu. Kaptan Reeves, "Korumaların geri kalanı nerede?" diye sordu.</p>
	<p class="block_2"> </p>
	<p class="block_1">Nicholas, "Kraliçe elimizde!" diye bağırdı. Yukarıdaki gözcüye, "Bütün gemiler saldırıya geçsin!" diye bağırdı.</p>
	<p class="block_2"> </p>
	<p class="block_1">Emirler iletilirken, Nicholas Reeves'e döndü. "Dün savaştığımız o gemilere yetiştik." Hesap yaptı.</p>
	<p class="block_2"> </p>
	<p class="block_1">"Onlar görüş alanımıza girmeden önce bir saat boyunca verebileceğimiz azami zararı verebiliriz. Burada bıraktıkları, Keshlilerle savaşıyor ve geri kalanları da Boğaz'ın öteki tarafında!"</p>
	<p class="block_2"> </p>
	<p class="block_1">Kıç güvertesinin korkuluklarına gidip, "Balistaları hazırlayın!" diye bağırdı.</p>
	<p class="block_2"> </p>
	<p class="block_1">Balista mürettebatı, arbaletimsi devasa savaş makinelerinin beklediği geminin ön tarafına koştu. Her biri, bir insanın üç katı büyüklüğünde, su kesimini vurmak ya da geminin armasını bozmak için kullanılan demir başlıklı bir ok atıyordu. Her zamanki oklar yerine, ölümcül Queg ateş yağıyla doldurulmuş özel tasarlanmış oklar kullanılıyordu. Herhangi bir hata Kraliyet Ejderbası'nı su kesimine kadar yakacağı için, bu okları kullanmak tehlikeliydi.</p>
	<p class="block_2"> </p>
	<p class="block_1">Gemisinin arkasındaki Tulan'dan yola çıkmış altmış gemiden geriye kalan kırk yedi gemi, yayılarak saldırı düzenine geçti. Nicholas'ın gemisi rüzgârı kaybedip hız kesti, böylece filonun iki kanadı, suda neredeyse harekesiz durarak geçide girme emri bekleyen çok sayıdaki gemiye en büyük hasarı verebilecek şekilde her iki yandan içeri girebilecekti.</p>
	<p class="block_2"> </p>
	<p class="block_1">Nicholas, "Silah Ustası!" diye bağırdı. "Bütün gücümüzle ateş!" Pruvadaki subay, "Emredersiniz Amiral!" diye bağırdı.</p>
	<p class="block_2"> </p>
	<p class="block_1">Arkadaki büyük gemilerden ikisi, beceriksizce, ama potansiyel olarak tehlikeli bir şekilde süzülerek çarpışma için döndü. Gözcü, 'Mancınıkları var Amiral!" diye bağırdı.</p>
	<p class="block_2"> </p>
	<p class="block_1">Nicholas, "Görebiliyorum," dedi, en yakındaki geminin kıç tarafındaki büyük bir savaş makinesi, kayalardan oluşan devasa bir ağdaki yükünü bırakınca. "Dümeni iskeleye kırın Kaptan Reeves."</p>
	<p class="block_2"> </p>
	<p class="block_1">"Emredersiniz efendim," diye geldi yanıt sakince, ağ, hepsi bir insan başından daha büyük olan bir kaya yağmurunu başlatmak için yay çizerek çözülürken.</p>
	<p class="block_2"> </p>
	<p class="block_1">Krallık gemilerinden en hızlı olanı sola doğru saptı ve kayalar zararsızca Nicholas'ın durduğu yerin sağına düştü. "Bu armada bayağı bir karışıklığa sebep olacak efendim," dedi Kaptan Reeves.</p>
	<p class="block_2"> </p>
	<p class="block_1">"Sancak tarafına geri dönün," dedi Nicholas.</p>
	<p class="block_2"> </p>
	<p class="block_1">Dümenci denileni yaptı ve savaş gemisinin pruvası, büyük geminin iskelesine çapraz gelecek şekilde hattaki yerine döndü. Nicholas'ın, mancınık mürettebatının çılgınca doldurma girişimini görebileceği kadar yakındılar artık. "Kötü seçim," dedi Nicholas. "Tekrar doldurması çok uzun sürüyor ve adamlar açıkta."</p>
	<p class="block_2"> </p>
	<p class="block_1">Sanki düşüncelerini okumuş gibi, armadaki okçular düşman gemisindeki mancınık mürettebatına ateş etmeye başladı. Krallık'ın Kraliyet Denizcileri kara askeri olmasına rağmen, gemi güvertesinde savaş deneyimleri vardı. İyi sonuç almak için küçük yay kullanıyorlardı. Ardından Silah Ustası sancak balistasının ateşlenmesini emretti ve ok, kızgın bir patlamayla düşman gemisinin ortasına çarptı. Adamlar acı içinde bağırdı. Nicholas orta güvertenin, çoğu denizde geçirdikleri aylar yüzünden hasta görünüşlü askerlerle dolu olduğunu görebiliyordu. En az yirmi tanesi, kısmen ya da tamamen alevler içinde suya düştü. Diğerleri çılgınca ve boş yere ateşi söndürmeye çalışıyordu ve Queg ateş yağının sırrını dehşet içinde keşfettiler. Bir kere yandığında, onu yalnızca kum söndürebilirdi. Kovalarla su atanlar sadece alevlerin daha hızlı yayılmasını sağlıyordu. Nicholas gözlerini korkunç manzaradan çevirip rotalarına baktı. "İskele alabanda," dedi. "Bu kargaşaya çok yakınız ve kaçacak yerim olmadan orada sıkışıp kalmak istemiyorum. Kenarlara yakın kalacağız."</p>
	<p class="block_2"> </p>
	<p class="block_1">Emirler iletildi ve filodaki diğer gemiler de aynısını yapıp yanıcı yüklerini ateşledi, ardından saldırdıkları gemilere fazla yaklaşmamak için sertçe döndüler.</p>
	<p class="block_2"> </p>
	<p class="block_1">Yukarıdaki gözcü, "Yanan gemilerin ortasında geriye giden iki savaş kadırgası var Amiral," diye bağırdı.</p>
	<p class="block_2"> </p>
	<p class="block_1">Nicholas, "Gelip savaşmak istiyorlar, ama manevra yapacak yerleri yok," dedi. "Onlar bir çıkış yolu bulmadan önce ateşe verecek bir şeyler bulalım."</p>
	<p class="block_2"> </p>
	<p class="block_1">Filoya güneye, Keshlilerin istilacılarla savaştığı yere doğru yönelmesi emrini verdi. Duman Nicholas'ın görüşünü engellemeye başlıyordu. "Gözcü!"</p>
	<p class="block_2"> </p>
	<p class="block_1">"Efendim?"</p>
	<p class="block_2"> </p>
	<p class="block_1">"Gözün kuzey gruplarının üstünde olsun. Eğer onları görürsen, düşünmeden önce bilmek istiyorum!" "Emredersiniz efendim!"</p>
	<p class="block_2"> </p>
	<p class="block_1">Bir saat boyunca avlandılar. Adamlar bağırıyor ve ölüyordu, ama yine de istilacıların gemileri sayısız görünüyordu. Nicholas'ın gemisi dört gemiyi ateşe vermişti ve gözcü bağırdığında beşinciye yaklaşıyorlardı, "Kuzeyde gemiler Amiral!" "Kaç tane?"</p>
	<p class="block_2"> </p>
	<p class="block_1">"En azından yirmi tane sayıyorum... otuz... kırk!" "Kuzey grubu," dedi Kaptan Reeves. Nicholas küfür etti. "Şu hantal mavnalara bak! Tehlikeye bile girmeden bütün gün hepsini batırabilirdik."</p>
	<p class="block_2"> </p>
	<p class="block_1">Gözcü, "Amiral!" diye bağırdı. "O iki savaş kadırgası döndü ve batan gemilerden kurtuldu!" "Eh, bu işleri ilginçleştiriyor," dedi Reeves.</p>
	<p class="block_2"> </p>
	<p class="block_1">Nicholas başıyla onayladı. "Keşke biraz daha zamanımız olsaydı. Silah Ustası!"</p>
	<p class="block_2"> </p>
	<p class="block_1">"Efendim?" diye geldi yanıt. "Cephanemiz ne kadar dayanır?"</p>
	<p class="block_2"> </p>
	<p class="block_1">"Kırk okumuz daha var Amiral."</p>
	<p class="block_2"> </p>
	<p class="block_1">Nicholas gözcüye bağırdı. "O iki geminin ne kadar uzakta olduğunu tahmin ediyorsun?" "Bir buçuk kilometreden az Amiral."</p>
	<p class="block_2"> </p>
	<p class="block_1">"Reeves, kuzeyimizde kim var?"</p>
	<p class="block_2"> </p>
	<p class="block_1">Reeves, Amiral'in filonun dağılımını kendisi gibi iyi bildiğini biliyordu, ama düşüncelerini berraklaştırmak için bunu başka birinden duymaya ihtiyacı vardı. "Sharpe'ın grubu, Wells'in grubu, Turner'ın grubundan geriye kalanlar ve hızlı kotraların üçte biri."</p>
	<p class="block_2"> </p>
	<p class="block_1">Nicholas, "Emirler!" dedi. "Sharpe ve Wells kuzeye ilerleyip yollarını kessin. Onları taciz edip geciktirmelerini istiyorum, ama sıcak savaşa girmesinler!"</p>
	<p class="block_2"> </p>
	<p class="block_1">Gözcü, "Anlaşıldı," diye bağırdıktan sonra işaret vermeye başladı.</p>
	<p class="block_2"> </p>
	<p class="block_1">"Ardından kotraların o kadırgaları yakmasını istiyorum!"</p>
	<p class="block_2"> </p>
	<p class="block_1">Nicholas o hızlı gemilerden birkaçını batmaya gönderdiğini biliyordu. Sınırlı saldırı kapasiteleri vardı, ama bir ya da ikisi yeterince yaklaşabilirse, Krallık sınıfı savaş gemileri ideal koşullar altında üç düzine asker gemisini batırabilirken, o savaş kadırgalarını ateşe verebilirlerdi.</p>
	<p class="block_2"> </p>
	<p class="block_1">"Emirler anlaşıldı efendim!" diye bağırdı gözcü, ilk emirler ulaşınca.</p>
	<p class="block_2"> </p>
	<p class="block_1">Katliam bütün sabah devam etti ve öğleden bir saat önce, düşman savaş gemilerinin yoğunluğunun çok fazla olduğu haberi geldi. Kraliçe'nin filosunun kuzey grubu, onlarla savaşmayacakları anlaşılınca Wells'in ve Sharpe'ın gruplarına aldırmadı. Artık savaşın kalbine girmeye çalışıyorlardı. Nicholas o kotraların devasa savaş kadırgalarından birini ateşe verdiğini ve bir diğerinin etrafını sardığını gördü. Kadırgalardan gelen ok ateşinin yoğunluğu inanılmazdı ve o gemiler balistalarla güçlendirilmişti. Sakin bir kesinlikle, mürettebatları tekrar dolduruyor ve ateş ediyordu ve her seferinde küçük kotralardan bir diğeri ya hasar görüyor, ya da batırılıyordu. Nicholas verdikleri hasara son bir bakış attıktan sonra, "Kaptan Reeves, Özgürliman'a kaçma zamanı geldi!" dedi.</p>
	<p class="block_2"> </p>
	<p class="block_1">Kaptan Reeves, asker gemilerinin karışıklığından çıkan diğer ikisini takip etmiş olan ve artık onlara doğru çılgınca kürek çekerek gelen bir diğer devasa savaş kadırgasını gördüğü için duraksamadı. Kaptan Reeves dümenciye emirleri aktardı ve Nicholas, "Silah Ustası!" diye bağırdı. "Efendim," diye geldi yanıt, saatlerdir yanan yağın dumanını solumaktan dolayı kısılmış bir sesle. "Bize doğru gelen şu kadırganın gırtlağına bir ok sokarsanız minnettar kalırım."</p>
	<p class="block_2"> </p>
	<p class="block_1">"Emredersiniz efendim."</p>
	<p class="block_2"> </p>
	<p class="block_1">Düşman gemisi yaklaşırken, balista ateşlendi ve kızgın ok büyük bir hızla açıklığı geçti ve yaklaşan kadırganın baş kasarasına çarptı, Gemi pruvasının üçte birlik kısmında alevler patladı, ama yalnızca güvertedeki adamlar öldü. Aşağıda, forsa başı davuluna sabit bir ritimle vurmaya devam ediyordu ve kadırga köleleri, gemiyi acımasızca Kraliyet Ejderhasına taşıyarak kürek çekiyordu.</p>
	<p class="block_2"> </p>
	<p class="block_1">Nicholas hesap yaptı ve gemiden kurtulmalarının olanaksız olduğuna karar verdi. "Gözcü!" "Evet efendim?"</p>
	<p class="block_2"> </p>
	<p class="block_1">"Gemi koçbaşı taşıyor mu?" "Demir kaplı bir tane efendim, su kesiminde."</p>
	<p class="block_2"> </p>
	<p class="block_1">"Pekâlâ Reeves," dedi Nicholas, "aniden bir rüzgâr patlak vermezse, gemini batırmak üzereyim." "O risk her zaman vardır efendim," diye geldi kayıtsız yanıt.</p>
	<p class="block_2"> </p>
	<p class="block_1">Adamlar sakince, pruvası artık tamamen ateşle kaplı onlara doğru gelen devasa savaş gemisini izliyordu. Reeves yukarı bakıp, "Yelkenleri rüzgâra göre ayarlayın Bay Brooks," diye bağırdı. Birinci subayı emirleri iletti ve adamlar çabucak ipleri çözüp serenleri indirdi.</p>
	<p class="block_2"> </p>
	<p class="block_1">Kadırga üstlerine gelirken Kraliyet Ejderhası iskeleye doğru hızlandı. Nicholas kapanan mesafelerinden dolayı alevlerin sıcaklığını hissedebiliyordu. Okçular düşman geminin güvertesine ateş etmeye başladı.</p>
	<p class="block_2"> </p>
	<p class="block_1">"Silah Ustası!" diye bağırdı Nicholas.</p>
	<p class="block_2"> </p>
	<p class="block_1">"Efendim!"</p>
	<p class="block_2"> </p>
	<p class="block_1">"Okçularının dümencinin dikkatini dağıtıp dağıtamayacağına bak!"</p>
	<p class="block_2"> </p>
	<p class="block_1">"Emredersiniz efendim!"</p>
	<p class="block_2"> </p>
	<p class="block_1">Yukarıdaki okçular emrin iletilmesini beklemeden düşman gemisinin kıç tarafına ok yağdırmaya başladı. Nicholas düşman dümencisini görüp görmediklerini bilmiyordu, ama yaylım ateşinin adamın eğilmesine ve dümeni bırakmasına sebep olabileceğini düşündü. Rotadan bir metrelik bir sapma bile Kraliyet Ejderhasını kurtarabilirdi.</p>
	<p class="block_2"> </p>
	<p class="block_1">Nicholas sessiz bir cazibeyle, düşman gemisinin acımasızca kendi gemisine yaklaşmasını izledi. Alt güverteden gelen forsa başının temposu değişen davulunun hafif gümlemelerini duyabiliyor ve bindirme hızı emrinin verildiğini biliyordu. "Bence sağlam bir yerlere tutunsanız iyi olur Kaptan Reeves."</p>
	<p class="block_2"> </p>
	<p class="block_1">"Emredersiniz efendim."</p>
	<p class="block_2"> </p>
	<p class="block_1">Ardından Kraliyet Ejderhası hafifçe ilerledi ve rüzgâr şiddetlenince biraz daha hızlandı. Gelen oklardan mı, yoksa kendi gemisinin yanan pruvasından gelen kör edici dumandan mı bilinmez, kadırgadaki dümenci, hedefinin hızını dengeleyemedi.</p>
	<p class="block_2"> </p>
	<p class="block_13">Diğer geminin koçbaşı Krallık gemisinin yekesine sertçe çarpınca, metala sürten çelik sesini takiben Kraliyet Ejderhası'nın dümencisi dümeninden fırladı. Boğuk bir sürtme sesi devam ediyordu ve kadırgadan gelen alevler Ejderha'nın randa yelkenini tutuşturdu. Yangın istasyonları Kaptan Reeves," dedi Nicholas sakin bir sesle.</p>
	<p class="block_3"> </p>
	<p class="block_1">"Efendim," dedi Kaptan. Bağırarak emri iletince mürettebat kum kovalarına koşturdu. Yukarıdaki adamlar, yanan yelkenden kurtulmak için armayı kesmeye başladı. Kraliyet Ejderhası, sanki arkadan itilmiş gibi ileri fırladı ve dümenci yerde harekesiz yatarken, dümeni başka bir denizci kavradı. "Reeves," dedi Nicholas, "tanrılar bir an için bizden yana gibi görünüyor."</p>
	<p class="block_2"> </p>
	<p class="block_1">"Efendim," dedi Kaptan, iki gemi ayrılırken yüzünde bir rahatlamayla. "Umarım bir daha bu kadar yakınlaşmayız." "Katılıyorum..." dedi Nicholas, ardından gözleri büyüdü. Aşağı baktığında midesinden çıkan bir ok ve beyaz pantolonundan aşağı kan akmaya başladığını gördü. "Ah, kahretsin," dedi. Dizleri boşaldı.</p>
	<p class="block_2"> </p>
	<p class="block_1">Yakındaki bir düşman gemisinden Ejderha'ya rastgele bir ateş açılınca, birilerine isabet etmeyi umdukları oklar başlarının üstündeki armaya saplandı. Kaptan Reeves, "En iyi hızı istiyorum!" diye bağırdı.</p>
	<p class="block_2"> </p>
	<p class="block_1">Adamlar armanın arasında gidip geldi ve Krallık filosu kendini çarpışmadan kurtardı. "Amirali aşağı taşıyın!" diye bağırdı Reeves.</p>
	<p class="block_2"> </p>
	<p class="block_1">Kısa bir süre sonra Nicholas, gemi doktoru yarasıyla ilgilenirken yatağında yatıyordu. Kaptan Reeves kamaraya girdi ve "Durumu nasıl?" diye sordu.</p>
	<p class="block_2"> </p>
	<p class="block_1">Doktor, "Kötü efendim," dedi. "En kötüsünden korkuyorum. Özgürliman'a ulaşana kadar onu sağ tutabilirsek, iyileştirici bir rahip onu kurtarabilir. Ama bu benim becerilerimin ötesinde." Kaptan başını salladı ve birinci subayının beklediği kıç güvertesine döndü. "Bay Brooks?" "Krondor Prensini, Kraliyet Kırlangıcını ve yirmi tane kotrayı kaybettik. Kargo gemilerinden otuz ya da daha fazlasını ve yarım düzine savaş kadırgası batırdığımızı tahmin ediyoruz." Reeves, düşman filosunun artık ufukta kara bir kütle olduğu kıç tarafına göz attı. "Bunların bir sonu yok mu?"</p>
	<p class="block_2"> </p>
	<p class="block_1">"Görünüşe göre hayır efendim." Birinci subay, "Amiral'in durumu nasıl?" diye sordu.</p>
	<p class="block_2"> </p>
	<p class="block_1">"İyi değil."</p>
	<p class="block_2"> </p>
	<p class="block_1">"Tulan'a dönebilir miyiz?"</p>
	<p class="block_2"> </p>
	<p class="block_1">"Hayır, en iyi hızda Özgürliman'a gitmemiz gerekiyor. Emirler böyle."</p>
	<p class="block_2"> </p>
	<p class="block_1">"Ama Amiral?"</p>
	<p class="block_2"> </p>
	<p class="block_1">Reeves, "Bunlar onun emirleri," dedi. İç geçirdi. "Özgürliman'da bir hafta bekledikten sonra Krondor'a gideceğiz." Yavaşça, "Emirler böyle," dedi.</p>
	<p class="block_2"> </p>
	<p class="block_1">"Ondan sonra?"</p>
	<p class="block_2"> </p>
	<p class="block_1">"Bilmiyorum. Lord Nicholas iyileşene kadar, her şey Krondor'daki Lord Vykor'un ellerinde." Birinci subay, Kaptan'ın da kendisi kadar sıkıntılı olduğunu gördü. Prens Arutha'nın en küçük oğlu Prens Nicholas, her ikisi de kendini bildi bileli Batı'daki Kraliyet Donanması'nın başkumandanı, Prens'in filosunun Amirali idi. Filoyu bir arada tutan adamdı ve dahası, kraliyet ailesindendi, Kral'ın en küçük kardeşiydi. Onun ölüşünü görmek herhangi bir kaptan için zordu, ama Krallık'ın onun filosuna ihtiyacı varken ölmesi, en iyi olasılıkla feciydi.</p>
	<p class="block_2"> </p>
	<p class="block_1">Nicholas'ın birinci komutanı Reeves, "Filoya emir," dedi. "Komutayı ben alıyorum. Prens'in yaralandığı haberini iletin. Ardından Özgürliman'a en iyi hızda gitme emri." " Emredersiniz efendim."</p>
	<p class="block_2"> </p>
	<p class="block_10"><img alt="C:\Users\UguR\AppData\Local\Microsoft\Windows\INetCache\Content.Word\Line.png" src="images/image.png" class="calibre2"/></p>
	<p class="block_2"> </p>
	<p class="block_1">Nakor Pug'ı inceledi. Calis, "Yakında kendine gelir mi?" diye sordu.</p>
	<p class="block_2"> </p>
	<p class="block_1">"Olabilir. Olmayabilir de. Kim bilebilir?" Isalani, Elvandar'ın Efsunörücüleri'nin yardımıyla iyileştirme enerjilerini büyücüye aktarmaya devam eden öğrencisini izliyordu. Nakor önceki gece Calis, Calin ve diğerleriyle yemek yemiş ve en iyi hareket şeklini konuşmuşlardı. Nakor Calis ile, Krondor'a gitmek için Tsurani nakil aletini kullanacakları Crydee'ye at sürmeyi kabul etmişti. Sho Pi Elvandar'da kalacak ve Pug'ı iyileştirmeye yardıma devam edecekti.</p>
	<p class="block_2"> </p>
	<p class="block_1">"Orada neler olduğunu bilmek isterdim," dedi Nakor.</p>
	<p class="block_2"> </p>
	<p class="block_1">"Nerede?" diye sordu Calis.</p>
	<p class="block_2"> </p>
	<p class="block_1">"Pug'ın zihninde. Bir şeyler oluyor ve neler olduğunu sadece tanrılar bilir."</p>
	<p class="block_2"> </p>
	<p class="block_1">Pug bir boşlukta süzülüyordu ve tekrar bedeninden ayrıldığını biliyordu. Yalnız bu kez, elf Efsunörücüler'in yardımıyla olduğunda sahip olduğu gibi referansları yoktu. Bu boşluğa nasıl geldiğini bile bilmiyordu. Hatırladığı son şey, Zümrüt Kraliçe'nin filosuna saldırmaya hazırlandığıydı. Ardından kör edici bir ışık parlaması olmuş ve kendini boşlukta süzülürken bulmuştu.</p>
	<p class="block_2"> </p>
	<p class="block_1">Zamanın geçmekte olduğu hissine kapılıyor, ama ne kadar zamandır burada olduğunu kestiremiyordu. Ne boşlukta, ne de uzay-zamanda durumunu belirleyebileceği hiçbir yer yoktu.</p>
	<p class="block_2"> </p>
	<p class="block_1">Derken bir ses duydu: Merhaba.</p>
	<p class="block_2"> </p>
	<p class="block_1">Pug zihniyle konuştu. Kim var orada?</p>
	<p class="block_2"> </p>
	<p class="block_1">Aniden Pug başka bir yerde, gölgelerden oluşan, ama yine de herhangi fiziksel bir özelliği olmayan bir diyardaydı. Durduğu yerin etrafındaki heybetli şekiller, kendini çok küçük ve önemsiz hissetmesine yol açıyordu. Ona, ne kadar büyük olduklarını hissettirecek kadar yakın, ama ayrıntılarını anlayabileceği kadar da uzakta duruyorlardı. Kabaca insan şeklindeydiler, ama bu insan teriminin çok yüceltilerek kullanılmasıydı. Her biri devasa bir tahtta oturuyordu. Bilinmeyen bir yapıdaki siyah bir kayadan oyulmuş şekillerden başka bir şeye benzememelerine rağmen, Pug bu şekillerin canlı olduğunu hissetti.</p>
	<p class="block_2"> </p>
	<p class="block_1">Pug ayrıntıları görmeye çalıştı, ama sanki hafızası gördüğü görüntüleri aklında tutamıyor gibiydi. Şekilden sekile döndü ve ne zaman bir ayrıntıyı tanıdığını düşünse, aklından uçup gitti.</p>
	<p class="block_2"> </p>
	<p class="block_1">"Konuşan kim?" diye sordu yüksek sesle, ama sözcükler havada yankılanmadı. Sesini sadece kendi aklının içinde duymuştu.</p>
	<p class="block_2"> </p>
	<p class="block_1">Etrafı saran loşlukta siyah cüppeli bir şekil belirdi. Şekil yaklaşırken Pug sabırla bekledi ve şekil sonunda yüzünü gizleyen peçeyi indirdi. Pug, "Seni tanıyor muyum?" diye sordu.</p>
	<p class="block_2"> </p>
	<p class="block_1">"Bir kere karşılaşmıştık büyücü," diye buz gibi bir ses geldi ve Pug bedeninden buz kesmiş bir bıçak geçmiş gibi fiziksel bir acı hissetti.</p>
	<p class="block_2"> </p>
	<p class="block_1">"Lims-Kragma!" dedi Pug.</p>
	<p class="block_2"> </p>
	<p class="block_1">Tanrıça başıyla onayladı. Pug etrafına bakıp, "Ama burası senin diyarın değil," dedi. "Sonuçta her şey benim diyarımdadır," dedi Ölüm Tanrıçası. "Ama burası daha önce karşılaştığımız yer değil büyücü."</p>
	<p class="block_2"> </p>
	<p class="block_1">"Bu devasa şekiller kim?"</p>
	<p class="block_2"> </p>
	<p class="block_1">Tanrıça elini uzattı. "Bunlar Kontrol Eden Yedi." Pug başıyla onayladı. "Neredeyiz?" "Tanrıların diyarındayız," dedi tanrıça. "Burası, Sarig'in zihnine girip Kara Macros'u oradan çıkartmaya çalıştığında gördüğünü düşündüğün yer." Elini savurdu ve Kutsal Şehir'in silik bir görüntüsü ortaya çıkarak, devasa yedi Büyük Tanrının alt üçte birini kapladı. "Ama Kutsal Şehir, burası gibi, algının başka bir seviyesidir. Bir ölümlü için neredeyse eşsiz olan güçlerine rağmen, bizim gerçekliğimizi tamamen kavrayacak güce sahip değilsin."</p>
	<p class="block_2"> </p>
	<p class="block_1">Pug başıyla onayladı. "Burada ne arıyorum?" "Buraya bir karar vermek için geldin." "Ne kararı?" "Yaşamak ya da ölmek." Pug, "Bu verilecek bir karar mı?" diye sordu. "Senin için öyle büyücü." Elini Pug'ın omzuna koydu ve Pug huzursuzluktan çok, garip bir şekilde yatıştırıcı bir dokunuş hissetti. Diyarıma asla çağırılmadan girmeyecektin, çünkü lanetlendin."</p>
	<p class="block_2"> </p>
	<p class="block_1">"Lanet mi?"</p>
	<p class="block_2"> </p>
	<p class="block_1">"İlk başlarda bunu fark etmeyecektin, ama eninde sonunda lanetin ne olduğunu anlayacaktın." "Anlamıyorum."</p>
	<p class="block_2"> </p>
	<p class="block_1">Tanrıça Pug'ın omzunu hafifçe sıkıp onu ileri doğru yönlendirdi. Görüş alanına başka şekiller çıktı ve Pug çoğunun gözleri kapalı bir şekilde hareketsiz durduğunu gördü. Bir ya da iki tanesinin gözleri açıktı ve geçerlerken onlara bakıyorlardı.</p>
	<p class="block_2"> </p>
	<p class="block_1">"Bu bir ölümlünün tanrıları görmeye en yakın olduğu haldir Crydeeli Pug." Pug tanrıçaya göz attı ve yıllar önce Tomas ile birlikte salonunu ziyaret ettiklerinde olduğu gibi göründüğünü fark etti; sadece daha küçüktü. O ziyarette ikisinden de kat kat büyüktü. "Bu kez nasıl aynı boyutlarda oluyoruz?"</p>
	<p class="block_2"> </p>
	<p class="block_1">"Bir algı işlevi," dedi tanrıça, ondan uzaklaşarak. Bir anda, daha önce olduğu gibi devasa gözüküyordu. "Denetleyicilere şimdi bak." Pug baktı ve tek görebildiği Büyük Tanrılar'ın tahtlarının temelleriydi; dorukları loş gökyüzünde kaybolan uzaktaki tepeler gibi görünüyorlardı. Ardından Tanrıça, ilk karşılaştıklarındaki boyutlarına döndü. "Bana ne söyleyeceksin?" diye sordu Pug.</p>
	<p class="block_2"> </p>
	<p class="block_1">"Bir bağlantı noktasındasın. Üç seçeneğin var. Hayatla bağını şu anda kopartabilir ve diyarıma girebilirsin. Yaptığın iyi işler için ödüllendirileceksin. Ya da ölümsüzlüğü seçebilirsin." "Macros'un yaptığı gibi mi?</p>
	<p class="block_2"> </p>
	<p class="block_1">"Macros hayatı üzerine doğru olmayan varsayımlar yaptı. Efsuncunun kaderi onun düşündüğü gibi değil." "Üç seçeneğim olduğunu söylemiştin?"</p>
	<p class="block_2"> </p>
	<p class="block_1">"Üçüncü seçeneğin şu: lanetten kurtulabilir ve şu anda yaşama dönebilirsin, ama sevdiklerinin kaybını, binlerce acıyı ve hayatının sonunda başarısızlığın acısını tadacaksın. Çaresizlik içinde öleceksin."</p>
	<p class="block_2"> </p>
	<p class="block_1">Pug, "Üç farklı seçenek sundun," dedi.</p>
	<p class="block_2"> </p>
	<p class="block_1">"Sana şunu söyleyeyim Pug," dedi Tanrıça. "Bizim evrenimizdeki durumun benzersiz. Macros, seni bulunduğun yere bırakmadan önce sen daha bir bebekken senin potansiyelini serbest bıraktı.</p>
	<p class="block_2"> </p>
	<p class="block_1">Tsurani eğitimi almanı sağladı, böylece Midkemia'ya Büyük Büyü'yü geri getirebilecektin ve Gedik Savaşları'ndan sağ çıkmanı sağladı. Yüzyıllardır, efsuncunun karışması yüzünden, doğumunun öngördüğünden çok daha hayati bir rol oynuyorsun. Tanrıların dinlendiği yerin temellerini sarsmaya çalışıyorsun. Bu dikkat çekmeden devam edemezdi.</p>
	<p class="block_2"> </p>
	<p class="block_1">"Ama Macros bunu yaparak, haklarında hiçbir şey bilmediğin başka durumlar da yarattı. Ve sonuç olarak, eninde sonunda onun müdahalesinin bedelini ödemelisin. Ve hayatının sonunda, bu bedel korkunç olacak."</p>
	<p class="block_2"> </p>
	<p class="block_1">Pug duraksamadı. "Bana başka seçenek bırakmıyorsun. Sevdiğim her şeyi yok etmek üzere olan korkunç bir düşman var. Yaşamam gerekiyor."</p>
	<p class="block_2"> </p>
	<p class="block_1">"O halde yaşamana yardım edeceğim. Durumu biliyorsun ve harekete geçmelisin." Elini, gözlerini kapayacak şekilde Pug'ın yüzüne koydu. Pug aniden etrafındaki boşluğun yırtıldığını hissetti ve bedenini büyük bir acı kapladı.</p>
	<p class="block_2"> </p>
	<p class="block_1">Kuru bir çığlık boğazını yırtarken doğruldu. Nakor onu tutuyordu. "İç bunu."</p>
	<p class="block_2"> </p>
	<p class="block_1">Pug'ın dudaklarına bitkilerin acı tadı değdi ve kana kana içti. Gözlerini kırpıştırdı ve bütün bedeninin acıdan zonkladığını fark etli. Nakor, "Bu acını hafifletecek," dedi. Pug zihnini odaklayınca acı azaldı. "Acıyla başa çıkabilirim," dedi, ama sesi başkasına aitmiş gibi çıkmıştı. "Ayağa kalkmama yardım et." Büyücü titrek bacaklarla ayakta durmaya çalışırken, Sho Pi, Calis, Calin ve Aglaranna biraz ötede duruyordu. Bir cüppe getirildi ve Pug, "Durumum kötü gibi görünüyor," dedi.</p>
	<p class="block_2"> </p>
	<p class="block_1">"İyileşeceksin," dedi Nakor. "İyi bir iyileştirici rahip yara izlerinden kurtulmanı bile sağlayabilir." Büyücünün yanağına dokundu. "Yine de kendi başına iyi idare ediyor gibi görünüyorsun. Bir ara becerilerin hakkında konuşmalıyız."</p>
	<p class="block_2"> </p>
	<p class="block_1">Pug gülümseyince yüzü acıdı. "Bazen ben de aynı şeyi senin için düşünüyorum."</p>
	<p class="block_2"> </p>
	<p class="block_1">Nakor da gülümsedi. "Veda etmeden sana son bir kez bakmaya gelmiştik."</p>
	<p class="block_2"> </p>
	<p class="block_1">"Güzel. Nereye gidiyordunuz?" Calis, "Nakor ile birlikte Crydee'ye gidecektik," dedi. "Anthony'de eski Tsurani nakil kürelerinden biri var. Krondor'a gitmek için onu kullanacaktık." Pug, "Bugün dinlenmeme izin verirseniz, yarın üçümüz doğruca Krondor'a gideriz," dedi.</p>
	<p class="block_2"> </p>
	<p class="block_1">Etrafına göz attı. "Yaralandığımdan beri ne kadar zaman geçti?"</p>
	<p class="block_2"> </p>
	<p class="block_1">"İki ay," dedi Nakor. "Ayın kaçı?"</p>
	<p class="block_2"> </p>
	<p class="block_1">"İki gün önce Banapis'ti," dedi Calis. "Öyleyse Zümrüt Kraliçe'nin filosu?"</p>
	<p class="block_2"> </p>
	<p class="block_1">"Karanlık Boğazı'nda," diye yanıtladı Elf Kraliçe'nin küçük oğlu. "Anthony benim için havadan bir mercek yaptı ve izledim."</p>
	<p class="block_2"> </p>
	<p class="block_1">Pug, "Miranda? Macros?" diye sordu. Gruba göz gezdirdi. "Tomas?"</p>
	<p class="block_2"> </p>
	<p class="block_1">"Sen yaralanınca, Ratn'gary Dağları'nın altında yanıtlar aramaya gittiler," dedi Calis. "Onlara katılacak mısın?"</p>
	<p class="block_2"> </p>
	<p class="block_1">Pug, "Zannetmiyorum," dedi. "Seninle birlikte başka bir yere gitmemiz gerekiyor." "Krondor'a mı?"</p>
	<p class="block_2"> </p>
	<p class="block_1">"İlk önce oraya; ardından Sethanon'a gitmemiz gerekiyor."</p>
	<p class="block_2"> </p>
	<p class="block_1">Calis, "Sethanon'a gitmeden önce yapmam gereken çok şey var," dedi.</p>
	<p class="block_2"> </p>
	<p class="block_1">"Hayır," dedi Pug. "Benimle birlikte Sethanon'a gelmelisin." "Nereden biliyorsun?" diye sordu Calis. :</p>
	<p class="block_2"> </p>
	<p class="block_1">Pug, "Bir yanıtım yok," dedi. "Sadece gelmen gerektiğini biliyorum." Elf Kraliçe'ye bakarak başını eğdi. "Leydi, kocanız döndüğünde, lütfen ona nerede olacağımızı söyleyin."</p>
	<p class="block_2"> </p>
	<p class="block_1">Aglaranna başını salladı. "İlk önce bir şeyler yemeli ye dinlenmelisin. Büyü sanatlarıyla hayatta tutulduğun için vücudun güçlü değil."</p>
	<p class="block_2"> </p>
	<p class="block_1">"Bu, acı çekerek farkında olduğum bir gerçek," dedi Pug, gözleri dönüp Nakor'un kollarına yığılırken.</p>
	<p class="block_2"> </p>
	<p class="block_1">Bilinç yavaş yavaş geri geldi ve sonunda Pug gözlerini açtığında, Sho Pi'yi onu izlerken buldu.</p>
	<p class="block_2"> </p>
	<p class="block_1">"Ne kadar oldu?"</p>
	<p class="block_2"> </p>
	<p class="block_1">"Bir gün, bir gece ve bugünün çoğu."</p>
	<p class="block_2"> </p>
	<p class="block_1">Pug doğruldu. Derisi kaşınıyor ve kasları itiraz ediyordu, ama zayıflığına rağmen, artık iş göremez halde olmadığını hissediyordu. Sallanarak ayağa kalktı ve etrafına baktı. Elini çenesinde gezdirdi ve sakallarının uzamaya başladığını fark etti. Devasa bir meşe gövdesinin içine oyulmuş küçük bir odaya taşınmıştı. Kalın bir perdeyi açınca, Kraliçe ile Tomas'ın özel bahçesini gördü.</p>
	<p class="block_2"> </p>
	<p class="block_1">Aglaranna, sakince konuşarak iki oğluyla oturuyordu.</p>
	<p class="block_2"> </p>
	<p class="block_1">Calin, "Hoş geldin," dedi.</p>
	<p class="block_2"> </p>
	<p class="block_1">Pug, Sho Pi'nin dirseğinden tutmasına izin vererek yavaşça oturdu. "Yaptığınız her şey için hepinize teşekkür ederim," dedi Pug.</p>
	<p class="block_2"> </p>
	<p class="block_1">"Biz sadece bunu korumak için savaşan birine yardım ettik," dedi Kraliçe, eliyle Elvandar'ı göstererek. "Bundan biraz daha fazlası var," dedi Nakor, açıklığa girerek. "Bütün dünya."</p>
	<p class="block_2"> </p>
	<p class="block_1">Elf Kraliçe, "Eledheller için, dünya Elvandar'dır," dedi.</p>
	<p class="block_2"> </p>
	<p class="block_1">Nakor Pug'ın yanına oturdu ve ona baktı. "Yaşayacaksın."</p>
	<p class="block_2"> </p>
	<p class="block_1">"Teşekkür ederim. İçimin rahatlatılmasına ihtiyacım vardı," dedi Pug yavan bir sesle.</p>
	<p class="block_2"> </p>
	<p class="block_1">Nakor güldü. "Krondor'a ne zaman gidiyoruz?" Pug azalan ışığa göz attı. "Orada çoktan akşam olmuştur. Yarın erkenden gideriz."</p>
	<p class="block_2"> </p>
	<p class="block_1">"Bir gece daha dinlenmek iyi gelecektir sana," dedi Sho Pi. "Ayrıca Nakor," dedi Pug, "seninle bir şey konuşmamız gerekiyor." Calis, "Ne gibi?" diye sordu. Pug, "Üzgünüm ama, Nakor ile benim aramda kalması gereken bir şeyler," dedi.</p>
	<p class="block_2"> </p>
	<p class="block_1">Calis omuzlarını silkti. "Olması gereken bu. Ama Krondor'a dönmekten mutlu olacağım. Hâlâ yapılacak pek çok şey var."</p>
	<p class="block_2"> </p>
	<p class="block_1">Pug, "Sethanon'a gitmen gerekiyor," dedi.</p>
	<p class="block_2"> </p>
	<p class="block_1">Calis'in gözleri kısıldı. "Görevlerim var."</p>
	<p class="block_2"> </p>
	<p class="block_1">"Olması gerektiği gibi, Sethanon'a gitmen gerekiyor." "Babam?" dedi Calis.</p>
	<p class="block_2"> </p>
	<p class="block_1">"Bununla bir ilgisi olabilir, ama sanırım sadece senin yapabileceğin bir şey olacak bu." "Nedir o?" diye sordu Kraliçe.</p>
	<p class="block_2"> </p>
	<p class="block_1">Pug iç geçirdi. "Bilmiyorum."</p>
	<p class="block_2"> </p>
	<p class="block_1">Nakor güldü. "Benim gibi konuşuyorsun."</p>
	<p class="block_2"> </p>
	<p class="block_1">Pug omuzlarını silkti. "Nereden bildiğimi söyleyemem Calis, ama sonunda Sethanon'da olman gerekiyor. Ve orada olamama riskine giremezsin. Bu da, seni savaşa sokamayacağımız anlamına gelir. Doğruca Sethanon'a gitmen gerekiyor; hemen."</p>
	<p class="block_2"> </p>
	<p class="block_1">Calis incinmiş gözüküyordu. Pug ve babası neredeyse efsanevi kişiler, şüphesiz bilgelik ve güç insanlarıydı, ama William, James ve diğerleri kadar Prens'in savunmalarını oluşturmasıyla ilgilenmek zorundaydı. "Ama yapacak çok fazla şeyim var."</p>
	<p class="block_2"> </p>
	<p class="block_1">"O şeyleri yapabilecek pek çok adam var," dedi Nakor, "ama eğer Pug haklıysa, savaş bittiğinde Sethanon' da olması gereken tek adam sensin."</p>
	<p class="block_2"> </p>
	<p class="block_1">"Neden?" diye sordu Calis.</p>
	<p class="block_2"> </p>
	<p class="block_1">"Zamanı geldiğinde öğreneceğiz," dedi Nakor, neredeyse hep var olan sırıtmasıyla. "Her şey öğrenilecek."</p>
	<p class="block_2"> </p>
	<p class="block_1">Calis, "Peki ya diğerleri; babam, Macros ve Miranda?" dedi. Nakor omuzlarını silkti. "Eminim onların kendi kaygıları vardır."</p>
	<p class="block_2"> </p>
	<p class="block_10"><img alt="C:\Users\UguR\AppData\Local\Microsoft\Windows\INetCache\Content.Word\Line.png" src="images/image.png" class="calibre2"/></p>
	<p class="block_2"> </p>
	<p class="block_1">Macros, "Ne zaman görülebilecek her şeyi gördüğümü düşünsem, ortaya yeni ve şaşırtıcı bir şeyler çıkıyor," dedi.</p>
	<p class="block_2"> </p>
	<p class="block_1">İblis oturduğu yerde rahatsızca ağırlığını değiştirirken, Miranda ve Tomas buna katılmak zorunda kaldı. İlk konuştuğu andan itibaren onunla sürekli iletişim kuruyorlardı ve sorunlar baş göstermişti. İblisin kendisi neredeyse akılsız gibi görünüyordu, ama başka bir zekâ kontroldeydi. Sorun, bu zekânın iblisin doğasının izin verdiği kadarıyla sınırlı olmasıydı. İki kere Macros ve Miranda yaratığı zaptetmek ve günlerdir öfkeyle ulumasını dinlemek zorunda kalmıştı.</p>
	<p class="block_2"> </p>
	<p class="block_1">Ama aşağı yukarı bir ayın sonunda, gruptaki herkes açık bir anlayışa varmıştı.</p>
	<p class="block_2"> </p>
	<p class="block_1">İblis, Saaurların ana yurdu Shila'da Saaur İrfanustası olan Hanam adındaki bir varlık tarafından kontrol ediliyordu. Dördü arasında -Macros, Hanam, Miranda ve Tomas- bir olaylar zincirini bir araya belirmişlerdi.</p>
	<p class="block_2"> </p>
	<p class="block_1">Macros ve Miranda'nın belli belirsiz bildiği, ama adı onlardan gizlenmiş karanlık bir güç, iblis diyarıyla bu diyar arasındaki kadim engelleri kaldırtmak için Ahsart adındaki bir şehrin rahiplerini etkisi alıma almıştı. İblisler Shila'ya gelmiş ve kadim bir imparatorluğu ve içindeki her şeyi yok etmişlerdi.</p>
	<p class="block_2"> </p>
	<p class="block_1">İlahi bir şekilde Pantathialılar ortaya çıkmış ve kalan Saaurların bir nesillik hizmet, otuz Midkemia yılı karşılığında Midkemia'da yaşamasını teklif etmişlerdi. Bu zamanın yarısında Saaurlar Novindus kıtasında güç olarak büyümüş, ardından Zümrüt Kraliçe'nin Krallık'a bu saldırıyı yapma düşüncesiyle bütün kıtayı ele geçirmesine yardım etmişlerdi.</p>
	<p class="block_2"> </p>
	<p class="block_1">Miranda iç geçirdi. "Bana kalırsa, iki seçeneğimiz var." "Neymiş onlar?" diye sordu Tomas.</p>
	<p class="block_2"> </p>
	<p class="block_1">"Savaştan çekilmeleri için Saaurlara Pantathialılar tarafından yapılan ihaneti ortaya çıkartmak, ya da iblis diyarına açılan o gediği bularak onu kapatmak." Tomas, "İkisini de yapmalıyız," dedi.</p>
	<p class="block_2"> </p>
	<p class="block_1">Macros, "Bundan hoşlanmıyorum, ama Tomas haklı," dedi. "Önce birini yapıp, ardından diğerini yapabilir miyiz?" diye sordu Miranda.</p>
	<p class="block_2"> </p>
	<p class="block_1">İblisin sesi hâlâ öğütülen kaya gibi çıkıyordu, ama Hanam, "İblislerin Kralı Maarg, öfkeli ve hayal kırıklığıyla kendi türünden pek çok iblisi yok etti," dedi. "Pantathialıların bir güç olarak var olmayı kestiklerini bilmiyor." Uzun tırnaklı bir parmağıyla uzaktaki bir tüneli göstererek, "Shila ile bu dünya arasındaki gedik buradan yürüyerek sadece yarım günlük uzaklıkta," dedi. "Ama o gediğin diğer tarafında Tugor ve diğerleri bekliyor." İblis, artık bir uçtan diğer uca iki buçuk metre gelen kollarını yana açıp, "Ben onun yarısı kadarım ve onun iblislerinin kurnazlığından yoksunum," dedi. Tomas, "Bir iblis lorduyla başa çıkabilirim," dedi. "Ama sayıları çok fazla," dedi Macros. "Yoksa İblis Kral'ın kendisi hariç, o diyardaki hiçbir iblis içimizden biriyle bile boy ölçüşemez." Kızına göz attı. "Eğer aklını kullanırsan bence buna sen de dahilsin."</p>
	<p class="block_2"> </p>
	<p class="block_1">"Teşekkür ederim," dedi Miranda düz bir sesle. "Ama bir seferde bir düzine ya da daha fazla iblis..." Macros kafasını iki yana salladı. "Bu farklı bir durum."</p>
	<p class="block_2"> </p>
	<p class="block_1">Tomas, "Oyalanıyoruz, ama burada geçirdiğimiz her gün, durumu daha da zorlaştırıyor," dedi.</p>
	<p class="block_2"> </p>
	<p class="block_1">Macros, "Gücün yardımcı olduğu zamanlar ve gizliliğin yardımcı olduğu zamanlar vardır," dedi.</p>
	<p class="block_2"> </p>
	<p class="block_1">Bir parmağını kaldırdı. "Tomas, sen Sethanon'un savunulması için çok önemlisin. Senin ve Hanam'ın Saaurların dikkatini başka yöne çekmeye çalışmasını öneriyorum." Tomas, "Yeterince yaklaşabilir miyiz ki..." dedi. Bir isim için Hanarn'a baktı. "Janva oğlu Jatuk."</p>
	<p class="block_2"> </p>
	<p class="block_1">"...Jatuk'a ihaneti anlatmak için?"</p>
	<p class="block_2"> </p>
	<p class="block_1">"Ve bir iblise ve bir Valheru'ya inanır mı?" Macros omuzlarını silkti.</p>
	<p class="block_2"> </p>
	<p class="block_1">Hanam, "Dinlemesi için onu ikna edebilirsem, sadece Saaurların İrfanustası'nın bilebileceği şeyler biliyorum," dedi. "Eğer yerimi alan öğrencim Shadu ile konuşabilirsem, onu bu bedendekinin eski ustası olduğuna inandırabilirim." "Peki sen?" dedi Tomas.</p>
	<p class="block_2"> </p>
	<p class="block_1">Macros, "Kızımla birlikte iblis diyarıyla burası arasındaki geçişi kapatmamız gerekiyor," dedi. "Hangi yüzbaşı olduğunu bilmese bile, Maarg eninde sonunda buraya yolladıklarından biri tarafından ihanete uğradığını anlayacaktır."</p>
	<p class="block_2"> </p>
	<p class="block_1">"Maarg ihanete uğradığını öğrendiğinde," dedi Hanam, "öfkesinin eşi olmayacaktır. Girişimde kaç tane hizmetkârının öldüğünü umursamadan gedikten geçerek körlemesine bir saldırı yapacaktır, ama bu dünyaya ulaştığında, sonuç Shila'dakinin aynısı olacaktır. Eninde sonunda, hepiniz ziyafet çukurlarına gideceksiniz."</p>
	<p class="block_2"> </p>
	<p class="block_1">Tomas, "Sethanon'da ne olduğuna dair bir fikirleri var mıdır?" diye sordu.</p>
	<p class="block_2"> </p>
	<p class="block_1">Tomas ve Macros arasında en uzun süren tartışmalardan biri de Saaur İrfanustası'na ne kadarını söyleyecekleri olmuştu. Eninde sonunda her şeyi ona anlatmaları gerekecekti. "Hayır," dedi Hanam. "Jakan sadece, fetih ve yıkımın ortasındaki bir ordunun başına geçtiğini biliyor. Bu onun doğasında var. Gücünü korumak için her akşam ordudan birini yiyor, ama adamları hâlâ Zümrüt Kraliçe'nin kollarına gittiklerini zannediyor. "Amacının bu dünyayı tüketerek, sonunda Maarg'a meydan okumak için dönmek olduğundan şüpheleniyorum. Ama Hayattaşı'nı bulabilirse, büyük bir ödül olduğunu düşünerek onu ele geçirmeye çalışabilir. Ondan sonra ne olacağını kim bilebilir ki?"</p>
	<p class="block_2"> </p>
	<p class="block_1">Macros iç geçirdi. "Kararımızı verdik. Tomas, pençeli arkadaşımızı alıp eski öğrencisini dinlemeye ikna etmen gerekiyor."</p>
	<p class="block_2"> </p>
	<p class="block_1">"Bir şey daha var," dedi iblis formundaki İrfanustası.</p>
	<p class="block_2"> </p>
	<p class="block_1">"Ne?"</p>
	<p class="block_2"> </p>
	<p class="block_1">"Jatuk ikna edilir edilmez beni yok etmeniz gerekiyor. Bu beden ve akıl, kontrol etmesi güç ve onları hükmüm altında daha ne kadar tutacağımı bilmiyorum. Ele geçirmek uzun süre aldı, ama çabucak bitebilir."</p>
	<p class="block_2"> </p>
	<p class="block_1">"Harika," dedi Miranda kalkarken.</p>
	<p class="block_2"> </p>
	<p class="block_1">Macros, "İlk önce Shila'ya açılan gediği bulacağız, ardından o dünyaya geçip Ahsart şehrindeki girişi bulacağız," dedi. "Ve o gediği kapatacağız."</p>
	<p class="block_2"> </p>
	<p class="block_1">"Ne yazık ki," dedi Hanam, "atladığınız bir şey var."</p>
	<p class="block_2"> </p>
	<p class="block_1">"Neymiş o?"</p>
	<p class="block_2"> </p>
	<p class="block_1">"Maarg çoktan Shila'ya girmiş olabilir; eğer öyleyse, iblis diyarına açılan girişi kapatmak için ilk önce İblis Kral'ı öldürmeniz gerekecek."</p>
	<p class="block_2"> </p>
	<p class="block_1">Macros kızına baktı ve ikisi de söyleyecek hiçbir şey bulamadı.</p>
	<p class="block_2"> </p>
	<p class="block_10"><img alt="Line" src="images/image.png" class="calibre2"/></p>
	<p class="block_2"> </p>
	<p class="block_4" id="calibre_pb_15"> </p>
</body></html>
