<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>DOKUZUNCU DEFTER SAINT JOSEPH</title>
</head>

<body>
  <h1 class="h11"><a id="a52"></a>DOKUZUNCU DEFTER<br />
  SAINT JOSEPH</h1>

  <h2 class="h21"><a id="ncx3559"></a><a id="a53"></a>Carbonieri'nin Ölümü</h2>

  <p class="p6">Dün, dostum Matthieu Carbonieri kalbine saplanan bir bıçakla öldürüldü. Bu cinayet bir sürü yeni cinayeti de ardından sürükleyecek. Duşa girmiş, soyunmuş, yıkanıyordu. Suratı sabunluyken yedi bıçağı. Yıkandığımızda, genellikle bıçağımızı açar ve eşyalarımızın altına koyarız. Düşman saydığımız biri aniden yaklaşırsa hemen bıçağı kapıp kendimizi korumaya hazırlanırız. Bu tedbiri almamak, Carbonieri'nin hayatına mal oldu. Dostumu öldüren, bir ermeni pezevenk.</p>

  <p class="p6">Komutanın izni ve bir dostun yardımıyla, Carbonieri'nin ölüsünü rıhtıma kadar indiriyorum. Oldukça ağır, aşağı doğru yürürken üç kere mola verip soluk almam gerekiyor. Ayağına çok ağır bir taş bağlattım, ipin yerine de demir tel kullandım. Böylece köpekbalıkları teli kesemeyecek, dostum da onlara yem olmadan denizin dibine inecek.</p>

  <p class="p6">Kampana çalıyor, biz de iskeleye varıyoruz. Saat akşamın altısı. Güneş ufukta batmak üzere. Filikaya biniyoruz. Herkesin tabutu, bizim kırk yıllık kapaklı sandıkta, Matthieu son uykusuna dalmış. Onun için hayat yolu, burada sona eriyor.</p>

  <p class="p6">&ldquo;İleri, asılın küreklere!&rdquo; diyor dümendeki aynasız. On dakikadan kısa sürede Royale ile Saint Joseph arasında akıntıların birbirine karıştığı yere varıyoruz. O an gırtlağıma bir şey düğümleniyor. Düzinelerle köpekbalığı kanadı, dört yüz metreyi bulmayan dar bir çerçeve içinde hızla dolanıp duruyor, işte mahkûm yiyenler tam saatinde buluşma yerine geldiler.</p>

  <p class="p6">Tanrı yardım etse de dostumu yakalamasalar. Kürekler kaldırıldı. Carbonieri ile vedalaşıyoruz. Sandık havalanıyor. Un torbalarına sarılan Matthieu'nun ölüsü, koca bir kayanın da ağırlığıyla denize düşüveriyor. Korkunç bir şey! Suya değip kaybolduğunu sandığım bir sıra yedi, sekiz, yirmi ve belki daha fazla köpekbalığının üstünde havalanıveriyor. Filika uzaklaşmadan Carbonieri'yi örten un torbaları parçalanıyor, o an anlaşılmaz bir şey oluyor. Matthieu, iki - üç saniyeden fazla ayakta duruyor. Sağ kolunun yarısı gitmiş bile. Gövdesinin belden yukarısı suyun üstünde, doğru filikaya geliyor, sonra daha güçlü bir anafora kapılıp kayboluyor. Köpekbalıkları filikamızın altından geçerken teknenin dibine dokunuyorlar, adamın biri dengesini yitirip denize düşme tehlikesi atlatıyor. Aynasızlar dâhil herkes taş kesiliyor. Hayatımda ilk kez ölmek istiyorum. Bu cehennemin içinde kaynayıp gitmek üzere kendimi köpekbalıklarına atıyordum az kalsın.</p>

  <p class="p6">Ağır ağır, iskeleden kampa çıkıyordum. Yanımda kimse yok, sedyeyi sırtladım, Brutus'un Danton'a daldırdığı düzlüğe varıyorum. Mola veriyor ve yere çöküyorum. Saat akşamın yedisi ama hava karanlık. Ufukta kaybolan güneşin uzantıları batıda birkaç bulutu aydınlatıyor. Geri kalan yerler kapkara, adanın feneri arada bir karanlığı delip geçiyor. Çok üzgünüm.</p>

  <p class="p6">Allah belasını versin! Bir cenaze görmek istedin, üstelik dostunun cenazesini, işte gördün, hem çok yakından gördün. Kampana sesi ve geri kalan numaralarıyla! Memnun musun? Hastalık ölçüsüne vararak merakını giderdin mi? Şimdi sıra, dostumu öldüren herifi temizlemeye geldi. Ne zaman mı? Bu gece. Neden bu gece? Henüz çok erken, herifçioğlu tetikte bekliyordur. Grupları on kişilik. Benden atik davranmalarına, Carbonieri'nin ardından beni de temizlemelerine fırsat vermemeliydim. Bakalım, kaç kişiye güvenebilirim bu işte? Benimle birlikte beş kişiye. Tamam. Herifi temizledikten sonra, çaresini bulursam Şeytan adasına gitmek en iyisi. Orada ne salın gereği var, ne hazırlığın, iki çuvala hindistancevizi doldurdum mu, açılırım denize. Kıyıya nispeten yakın, dümdüz yol almak şartıyla kırk kilometre. Dalgalar, rüzgâr ve suların yükselmesini hesaba katarak bu uzaklık yüz yirmi kilometreye çıkar... Dayanma meselesi. Güçlüyüm, denizde, çuvalların üstünde iki gün kalırım herhalde.</p>

  <p class="p6">Sedyeyi sırtlayıp kampa doğru yürüyorum. Kapıya vardığımda hiç görülmemiş bir şey oluyor, üstüm aranıyor. Hiç yapmazlardı bunu. Başmubassırın ta kendisi alıyor bıçağımı.</p>

  <p class="p6">&mdash; Beni öldürtmek mi istiyorsunuz? Neden aldınız bıçağımı? Bunu yapmakla beni ölüme gönderdiğinizden haberiniz var mı? Öldürülürsem suç sizindir!</p>

  <p class="p6">Ne aynasızlardan cevap veren var, ne de Arap gardiyanlardan. Kapı açılıyor, koğuşa giriyorum:</p>

  <p class="p6">&mdash; Yahu burada göz gözü görmüyor, neden üç lamba bire indi?</p>

  <p class="p6">&mdash; Kelebek, buraya gel.</p>

  <p class="p6">Grandet kolumdan çekiyor. Koğuş pek gürültülü değil, önemli bir şey olacağı ya da olup bittiği anlaşılıyor.</p>

  <p class="p6">&mdash; Bıçağım yok. Kapıda aldılar.</p>

  <p class="p6">&mdash; Bu gece ihtiyacın olmayacak.</p>

  <p class="p6">&mdash; Neden?</p>

  <p class="p6">&mdash; Ermeniyle dostu kenefte.</p>

  <p class="p6">&mdash; Ne işleri var orada.</p>

  <p class="p6">&mdash; İkisi de öldü.</p>

  <p class="p6">&mdash; Kim öldürdü?</p>

  <p class="p6">&mdash; Ben.</p>

  <p class="p6">&mdash; Amma da çabuk davranmışsın. Ya diğerleri?</p>

  <p class="p6">&mdash; Dördü yerlerinde bekliyor. Paulo, yerlerinden kımıldamayıp işin burada kesilip kesilmemesine karar vermek üzere seni bekleyeceklerine erkek sözü verdi.</p>

  <p class="p6">&mdash; Al benimkini. Ben burada bekliyorum, git konuş onlarla.</p>

  <p class="p6">Onlara doğru yürüyorum. Gözlerim cılız ışığa alıştı şimdi. Fark edebiliyorum onları. Dördü de hamaklarının önünde, birbirlerine yapışmış bekliyorlar.</p>

  <p class="p6">&mdash; Paulo, benimle konuşmak mı istiyorsun?</p>

  <p class="p6">&mdash; Evet.</p>

  <p class="p6">Arada bir buçuk metre kadar bir uzaklık bırakıyorum. Bıçağım açık ve sol kolumun içinde, sapı ise avcuma oturmuş.</p>

  <p class="p6">&mdash; Dostunun öcünün yeterince alındığını söylemek istiyordum. Sen en iyi dostunu yitirdin, biz de iki arkadaşımızı. Bana kalırsa, bu işi burada kesmek gerekiyor. Ne dersin?</p>

  <p class="p6">&mdash; Paulo, teklifini dikkate alacağım. Kabul edersen şimdilik yapabileceğimiz şey, sekiz gün süreyle birbirimize ilişmemek. Sekiz günün sonunda bir şey düşünürüz. Kabul mü?</p>

  <p class="p6">&mdash; Kabul.</p>

  <p class="p6">Geri dönüyorum.</p>

  <p class="p6">&mdash; Ermeni&rsquo;yle Kaygısız'ın ölümünden sonra Matthieu'nün intikamını alınmış sayıyorlar.</p>

  <p class="p6">Hayır, diyor Galgani. Grandet susuyor. Jean Castelli ile Louis Gravon anlaşmaya razı.</p>

  <p class="p6">&mdash; Sen ne diyorsun Kelebek?</p>

  <p class="p6">&mdash; Bir kere Matthieu'yü öldüren kim? Ermeni değil mi? Tamam. Bir şey teklif ettim. Sekiz gün süreyle ne bizden, ne de onlardan kimsenin kıpırdamayacağına söz verdik.</p>

  <p class="p6">&mdash; Matthieu'nün öcünü almak istemiyor musun, diye soruyor Galgani.</p>

  <p class="p6">&mdash; Adam, Matthieu'nün öcü alındı, ona karşılık iki kişi öldürüldü. Neden geri kalanları temizlemeli?</p>

  <p class="p6">&mdash; Ermeni'nin Matthieü'yü öldüreceğinden haberleri var mıydı? Bütün mesele bunu öğrenmekte.</p>

  <p class="p6">&mdash; İyi geceler, kusuruma bakmayın. Biraz uyumaya çalışacağım.</p>

  <p class="p6">Uyumasam bile yalnız kalmaya ihtiyacım var, hamağa uzanıyorum. Üstümde gezinen ve bıçağı çekip alan eli hissediyorum. Bir ses karanlıkta hafifçe fısıldıyor:</p>

  <p class="p6">&mdash; Uyuyabilirsen rahat rahat uyu Kelebek. Biz sırayla nöbet tutacağız.</p>

  <p class="p6">Dostumun bu ani, pisipisine ölümünün aslında önemli bir nedeni de yok. Gece, kumar sırasında, yüz yetmiş franklık bir pot ödemek zorunda bıraktığı için Ermeni, Matthieu'yü öldürmüş. Otuz-kırk oyuncu önünde parayı vermek zorunda bırakılınca, alçaltıldığını sanmış salak. Matthieu ile Grandet arasında kaldığı için söyleneni yapmak zorunda kalmış.</p>

  <p class="p6">Bunun üzerine de, &ldquo;çevre&rdquo;de eşine az rastlanan, temiz ve gıllıgışsız serüvenci tipi Carbonieri'yi alçakça vurmuş. Bu cinayet bana çok dokundu, tek tesellim, katillerin, cinayetin üstünden birkaç saat geçmeden vurulması. Küçük bir teselli tabiî.</p>

  <p class="p6">Kendilerini koruma fırsatını bile vermeden bir eskrim şampiyonuna yaraşan hızla, Grandet kaplan gibi atılıp ikisinin de boynunu uçurmuş. Yattıkları yer kandan geçilmiyordur herhalde. Aptal gibi: &ldquo;Onları kim kenefe kadar sürükledi acaba?&rdquo; diyorum kendi kendime. Ama kimseye soru soracak halim yok. Gözlerim kapalı, kızıl ve eflatun renkler saçarak batan ve ışınlarıyla Dante'ye uygun bir görüntüyü, dostumu paylaşan köpekbalıklarını aydınlatan güneşi görüyorum... Sağ kolunun yarısı kopuk, filikaya doğru yürüyen o gövde!.. Demek kampananın köpekbalıklarını çağırdığı ve itoğlu itlerin de, kampana çaldığında kendilerine yiyecek çıkacağını bildikleri doğru. Düzinelerle kanadın denizaltılar gibi çevremizde dolandıklarını görür gibiyim. Sayıları yüzü geçiyordu... Dostum için her şey bitmişti: Kokuşmuşluk, çürümüşlük yolu, üzerine düşeni sonuna kadar yapmıştı.</p>

  <p class="p6">Kırk yaşında, bir hiç yüzünden bıçakla öldürülmek! Zavallı dostum. Ben daha fazla dayanamıyorum. Hayır hayır, hayır. Köpekbalıkları beni mideye indirsin ama özgürlüğüme kavuşmak için çabalarken, un torbasından kefene sarınmadan taşsız ve ipsiz. Seyircisiz, mahkûmsuz, gardiyansız, kampanasız. Köpekbalıkları tarafından parçalanarak can vereceksem beni canlı canlı, karaya varmak için her türlü güçlükle boğuşurken parçalasınlar.</p>

  <p class="p6">Bitti bu iş, bitti artık. Uzun uzadıya hazırlanmış firar yok. Şeytan Adası, iki çuval hindistancevizi, Tanrı'nın yardımıyla denize açılıp ver elini kara. Hem bu bir dayanma meselesi, başka şey değil ki. Kırk sekiz saat mi sürer, yoksa altmış saat mi? Deniz suyunun içinde bu kadar uzun süre kalmak, hindistancevizi çuvalları üzerinde iyice gerdiğim bacak kaslarımı uyuşturup bir süre sonra bacaklarımı hareketsiz bırakmaz mı? Şeytan'a nakletmenin yolunu bulursam deneme yapacağım, ilk iş Royale'dan çıkıp Şeytan'a geçmek. Orada gereğini düşünürüz.</p>

  <p class="p6">&mdash; Uyuyor musun Kelebek?</p>

  <p class="p6">&mdash; Hayır.</p>

  <p class="p6">&mdash; Biraz kahve ister misin?</p>

  <p class="p6">&mdash; Sen bilirsin.</p>

  <p class="p6">Bir fincan kahve ile yeni yaktığı Gauloise sigarasını uzatıyor Grandet, hamağımda oturuyorum.</p>

  <p class="p6">&mdash; Saat kaç?</p>

  <p class="p6">&mdash; Bir. Nöbeti on ikide aldım, senin durmadan dönenip durduğunu görünce uyumadığını anladım.</p>

  <p class="p6">&mdash; Haklısın. Matthieu'nün ölümü beni çok üzdü, ama köpekbalıklarına atılması daha da fazla sarstı. Korkunç bir şeydi dostum.</p>

  <p class="p6">&mdash; Anlatma Kelebek, nasıl olduğunu düşünebiliyorum. Gitmeyecektin.</p>

  <p class="p6">&mdash; Kampana hikâyesini uydurma sanıyordum. Hem taşı demir telle bağlayınca, köpekbalıklarının onu suyun içinde yakalayacaklarını hiç aklıma getiremedim. Zavallı Matthieu, hayatım boyunca bu korkunç görüntü gözlerimin önünden gitmeyecek. Ya sen, Ermeni'yle Kaygısız'ı nasıl bu kadar çabuk haklayabildin?</p>

  <p class="p6">&mdash; Dostumuzu öldürdüklerini duyduğumda adanın öbür ucunda, mezbahaya demir kapı yapmakla meşguldüm. Saat on ikiyi biraz geçiyordu. Kampa çıkacak yerde, kilidi onarmak bahanesiyle atölyeye uğradım. Bir metre boyunda bir tüpün içine, iki ağzı da keskin bir bıçak yerleştirdim. Elimde tüple saat beşte kampa döndüm. Aynasız ne olduğunu sordu, <span class="t6">hama</span><span class="t6">ğı</span><span class="t6">m</span><span class="t6">ı</span><span class="t6">n bir tahtas</span><span class="t6">ı</span> <span class="t6">k</span><span class="t6">ı</span><span class="t6">r</span><span class="t6">ı</span><span class="t6">ld</span><span class="t6">ı</span><span class="t6">, dedim, yerine bu gecelik elimdekini kullanaca</span><span class="t6">ğı</span><span class="t6">m</span>. Koğuşa girdiğimde hava da aydınlıktı, tüpü duşta bıraktım, içtimadan önce gittim, aldım. Hava kararmaya başlıyordu. Dostlarımı çevreme toplayıp bıçağı oracıkta tüpün ağzına yerleştirdim. Ermeni'yle Kaygısız hamaklarının önünde dikiliyorlardı. Paulo da biraz gerideydi. Biliyorsun, Jean Castelli ile Louis Gravon yürekli adamlar ama yaşları enikonu ilerledi. Böyle bir çatışmada iş görecek çeviklikten ikisi de yoksun. Bu işe bulaşmanı istemediğimden, sen gelmeden harekete geçmeyi düşündüm. Sicilin oldukça bozuk, enselendin mi giyotine gidebilirdin. Jean koğuşun bir ucuna gidip lambalardan birini söndürdü, Grapon da öbür uçtakini. Ortadaki gaz lambasının dışında koğuş iyice karardı. Dega'dan aldığım büyük bir cep feneri vardı. Jean önden yürüdü, ben arkasından. Onların yakınına geldiğimizde kolunu kaldırdı ve lambaları üstlerine tuttu, gözü kamaşan Ermeni sol kolunu yukarı kaldırdı, elimdeki mızrakla gırtlağını kesecek zamanı buldum. Kaygısız'ın da gözleri kamaşmıştı, bıçağını çekti ama boşa salladı. Mızrağımı öyle büyük bir hışla savurdum ki, boynunun bir yanından girdi öbür yanından çıktı. Paulo kendini yüzükoyun yere attı ve hamakların altından sürünerek kaçtı. Jean, lambayı söndürdüğünden hamakların altında Paulo'yıı kovalamaktan vazgeçtim. Bu yüzden kurtardı hayatını.</p>

  <p class="p6">&mdash; Ölüleri kim kenefe götürdü?</p>

  <p class="p6">&mdash; Bilmiyorum, herhalde arkadaşları. Karınlarını yarıp para dolu tüpleri de almışlardır.</p>

  <p class="p6">&mdash; Ortalık kan içinde kalmıştır yahu.</p>

  <p class="p6">&mdash; Ne diyorsun! Gırtlakları kesildiğinden neredeyse bütün kanları boşaldı. Mızrağı hazırlarken cep feneri numarası aklıma geldi. Atölyedeki aynasızlardan biri, fenerinin pilini değiştiriyordu. Hemen aklıma takıldı. Dega'ya haber yolladım ve bana bir cep feneri bulmasını bildirdim, üstümüzü arayabilirlerdi. Onun içinde de fenerle bıçak, olaydan sonra, bir Arap gardiyan aracılığıyla Dega'ya ulaştırıldı. Dolayısıyla o yönden korkumuz yok. Benim de içim rahat. Arkadaşımızı, yüzü sabunluyken öldürdüler, ben de gözlerini kamaştırıp geberttim onları, ödeşmiş olduk. Ne dersin?</p>

  <p class="p6">&mdash; İyi yaptın, arkadaşımızın öcünü bu kadar çabuk aldığın ve beni bu işin dışında tutmayı akıl ettiğin için sana nasıl teşekkür edeceğimi bilemiyorum.</p>

  <p class="p6">&mdash; Artık konuşmayalım bunu. Ben görevimi yaptım: O kadar acı çektin, kurtulmak için o kadar çalıştın ki bu işi benim sırtlamam gerekiyordu.</p>

  <p class="p6">&mdash; Sağol Grandet. Evet, eskisinden çok istiyorum kaçmayı. Onun için, bu işin burada kapanmasında bana yardımcı ol. Doğrusu, Ermeni'nin cinayeti işlemeden arkadaşlarına haber vereceğini hiç sanmıyorum. Paulo bu kadar alçakça bir cinayeti kabul etmezdi. Sonuçlarını önceden kestirebilirdi.</p>

  <p class="p6">&mdash; Ben de senin gibi düşünüyorum. Yalnız Galgani hepsini suçlu buluyor.</p>

  <p class="p6">&mdash; Bakalım, sabah altıda ne olacak. İşe çıkmayacağım. Hasta numarası yapıp olayların gelişimini izlemek istiyorum.</p>

  <p class="p6">Saat beş. Koğuş görevlisi yanımıza yaklaşıyor:</p>

  <p class="p6">&mdash; Çocuklar, nöbetçiyi çağırayım mı dersiniz? Kenefte iki ölü buldum.</p>

  <p class="p6">Yetmiş yaşlarındaki bu eski mahkûm, iki kişinin öldürüldüğü akşamın altı buçuğundan beri bir şey duymadığını belirtmek istiyordu. Koğuş da kan içinde olmalı. Kenefe giden, kanlara basıp sağa sola yaymıştır herhalde. Grandet de ihtiyar kadar numaracı.</p>

  <p class="p6">&mdash; Ne, diyor, kenefte iki leş mi var? Ne zaman öldürmüşler?</p>

  <p class="p6">&mdash; Kim bilir, diyor ihtiyar. Ben akşam altıdan beri uyuyorum. Az önce işemeye gittiğimde ayağım kaydı, yüzüstü kaygan bir şeyin içine kapaklandım. Çakmağımı yakınca kan olduğunu gördüm. Kenefte de ölüleri buldum.</p>

  <p class="p6">&mdash; Çağır da baksınlar icabına.</p>

  <p class="p6">&mdash; Nöbetçiler! Hey nöbetçiler!</p>

  <p class="p6">&mdash; Ne böğürüyorsun ihtiyar öküz? Koğuşta yangın mı çıktı?</p>

  <p class="p6">&mdash; Hayır şef, abdesthanede iki ölü var.</p>

  <p class="p6">&mdash; Ne yapayım yani? Dirilteyim mi ölüleri? Saat beşi çeyrek geçiyor. Altıda bakarız. Yaklaştırma kimseyi kenefe.</p>

  <p class="p6">&mdash; Mümkün değil. Az sonra herkes kalkacak, kimi büyük aptesini yapmak isteyecek, kimi de küçüğünü.</p>

  <p class="p6">&mdash; Doğrusun, bekle şefle bir konuşayım.</p>

  <p class="p6">Üç aynasız, bir başmubassır, yanlarına iki kişi daha alıp geldiler, içeri gireceklerini sanıyorduk, kapının dışında beklediler.</p>

  <p class="p6">&mdash; Abdesthanede iki ölü mü var dedin?</p>

  <p class="p6">&mdash; Evet şef.</p>

  <p class="p6">&mdash; Saat kaçtan beri?</p>

  <p class="p6">&mdash; Bilmem, az önce gittiğimde buldum.</p>

  <p class="p6">&mdash; Ölenler kim?</p>

  <p class="p6">&mdash; Bilmiyorum.</p>

  <p class="p6">&mdash; Öyleyse ben sana söyleyeyim ihtiyar domuz, biri Ermeni. Git de bak istersen.</p>

  <p class="p6">&mdash; Doğru, biri Ermeni, öbürü de Kaygısız.</p>

  <p class="p6">&mdash; Bekleyin bakalım içtima olsun.</p>

  <p class="p6">Uzaklaşıyorlar. Saat altı, ilk kampana çalıyor. Kapı açılıyor. İki kahveci hamakları dolaşıyor, arkalarından ekmek dağıtanlar geliyor. Altı buçuk, ikinci kampana. Güneş doğdu, hamakların arasındaki geçit kenefe gidip gelenlerin kanlı ayak izleriyle dolu. İki komutan görünüyor. Ortalık iyiden iyiye aydınlık. Yanlarında doktorla sekiz mubassır var.</p>

  <p class="p6">&mdash; Herkes soyunsun, hamakların önünde hazır ol! Mezbaha gibi burası, her yer kan içinde yahu!</p>

  <p class="p6">Komutanın yardımcısı herkesten önce kenefe dalıyor. Dışarı çıktığında yüzü bembeyaz.</p>

  <p class="p6">&mdash; Boğazlanmışlar. Tabiî kimse bir şey duymamış ve görmemiştir.</p>

  <p class="p6">Büyük bir sessizlik.</p>

  <p class="p6">&mdash; Bana bak ihtiyar, sen bu koğuşun sorumlususun, adamların ikisi de ölü. Doktor, bunlar aşağı yukarı ne zaman ölmüş acaba?</p>

  <p class="p6">&mdash; Saat sekizle on arasında.</p>

  <p class="p6">&mdash; Ve ölüleri ancak sabahın beşinde buluyorsun ha?</p>

  <p class="p6">&mdash; Efendim, kulaklarım ağır işitir, gözlerim pek görmez, üstelik yetmiş yaşındayım, bunun kırk yılını da kürekte geçirdim. Anlarsınız ya, çok uyurum ben. Akşamın altısında dalmışım, saat beşte çişim gelince uyandım. Bu bile iyi, çünkü kampanayla güç ayılırım.</p>

  <p class="p6">&mdash; Haklısın, diyor komutan alaylı alaylı, bu bile iyi. Bizim için de iyi ya, komutanı, mubassırları ve mahkûmuyla hepimiz bütün gece rahat rahat uyuduk. Sedyeciler, ölüleri kaldırıp götürün. Doktor, otopsi yapmanızı istiyorum. Siz de, çırılçıplak çıkın avluya, tek sıra halinde.</p>

  <p class="p6">Teker teker doktorla komutanın önünden geçiyoruz. Herkesin vücudu inceden inceye gözden geçiriliyor. Kimsede yara yok, birçoğunun üstüne başına kan sıçramış. Kenefe gittikleri sıra kanlara bastıklarını söylüyorlar. Grandet, Galgani ve ben, diğerlerinden çok daha büyük bir dikkatle gözden geçiriliyoruz.</p>

  <p class="p6">&mdash; Kelebek, yerin neresi?</p>

  <p class="p6">Bütün eşyalarım karıştırılıyor.</p>

  <p class="p6">&mdash; Ya bıçağın?</p>

  <p class="p6">&mdash; Bıçağımı akşam yedide, kapıda bekleyen mubassır aldı.</p>

  <p class="p6">&mdash; Doğru, diyor aynasız, öldürüleceğini söyleyerek kıyameti kopardı.</p>

  <p class="p6">&mdash; Grandet, bu bıçak sizin mi?</p>

  <p class="p6">&mdash; Yattığım yerde olduğuna göre benim demektir.</p>

  <p class="p6">Pırıl pırıl, lekesiz bıçak dikkatle inceleniyor. Doktor keneften dönüyor ve:</p>

  <p class="p6">&mdash; İki ağzı da keskin bir bıçakla boğazlanmışlar, diyor. Ayakta öldürülmüşler. Akıl alır gibi değil. Bir kürek mahkûmu kendini korumadan, tavşan gibi gebermez. İşin içinde bir de yaralı olmalı.</p>

  <p class="p6">&mdash; Gözlerinizle gördünüz doktor, kimsede sıyrık bile yok.</p>

  <p class="p6">&mdash; Ölen iki kişi tehlikeli adamlar mıydı?</p>

  <p class="p6">&mdash; Çok tehlikeli doktor. Dün sabah dokuzda duşta öldürülen Carbonieri'nin katili herhalde Ermeni&rsquo;ydi.</p>

  <p class="p6">&mdash; Soruşturma bitti, diyor komutan. Yine de Grandet'nin bıçağını alıkoyun. Hastaların dışında herkes iş başına. Kelebek, hasta mısınız?</p>

  <p class="p6">&mdash; Evet komutanım.</p>

  <p class="p6">&mdash; Dostunuzun öcünü almak için vakit kaybetmediniz. Yutmadım, biliyorsunuz. Ne yazık ki, elimde delil yok, bulamayacağımızdan da eminim. Bir kere daha soruyorum. Söyleyecek şeyiniz var mı? Bu çifte cinayeti aydınlatabilecek durumda olanınız çıkarsa buradan kurtulup karaya gönderilecektir, söz veriyorum.</p>

  <p class="p6">Sessizlik bozulmuyor. Ermeni'nin bütün dostları hasta numarasında. Bunu gören Galgani, Grandet, Jean Castelli ve Louis Gravon da, son anda adlarını listeye yazdılar. Koğuştaki yüz yirmi kişi çıktı. Beşimizle Ermeni'nin dört arkadaşı, saatçi, başına bir de temizlik derdi çıktığı için homurdanıp duran koğuş görevlisiyle aralarında, yarma Sylvain dediğimiz Alzaslı bir bıçkının da bulunduğu iki, üç kişi kaldı.</p>

  <p class="p6">Yarma Sylvain koğuşta tek başına yatıyor, herkes dostu. Az rastlanan bir iş başarıp yirmi yıla buraya gönderilmiş, çok saygı gören bir eylem adamı. Tek başına, Paris-Brüksel ekspresinin posta vagonuna saldırmış, iki nöbetçiyi bayıltmış ve para dolu çantaları aşağıya atmış, suç ortakları da torbaları kapıp götürmüşler, neşeli mangır kaldırmış.</p>

  <p class="p6">Sylvain, iki grubun köşelerinde fısıldaşıp durduğunu görüp geceki anlaşmayı da bilmediğinden söze karışmak gereğini duyuyor:</p>

  <p class="p6">&mdash; Umarım ki, üç silahşorlar gibi karşılıklı geçip çatışmazsınız.</p>

  <p class="p6">&mdash; Bugünlük bir şey yok, diyor Galgani, daha sonra.</p>

  <p class="p6">Paulo atılıyor:</p>

  <p class="p6">&mdash; Neden daha sonra, bugünkü işini yarına bırakma demişler. Ama ben, karşılıklı boğazlaşmanın gereğini göremiyorum. Ne dersin Kelebek?</p>

  <p class="p6">&mdash; Size tek soru. Ermeni'nin yapacağı işten haberiniz var mıydı?</p>

  <p class="p6">&mdash; Kelebek, şerefsizim bir şeyden haberimiz yoktu. Açıkça söyleyeyim mi, Ermeni ölmeseydi durumu nasıl kabullenirdim, bilmiyorum.</p>

  <p class="p6">&mdash; Öyleyse bu işi neden burada kesmeyelim, diyor Grandet.</p>

  <p class="p6">&mdash; Biz razıyız. Tokalaşalım ve bir daha da bu üzücü olayın lafını etmeyelim.</p>

  <p class="p6">&mdash; Kabul.</p>

  <p class="p6">&mdash; Ben tanığım, diyor Sylvain. Anlaştığınıza sevindim.</p>

  <p class="p6">&mdash; Bu iş burada biter.</p>

  <p class="p6">Akşam altıda kampana çalıyor. Sesi dinledikçe, önceki günkü görüntüyü gözümün önüne getirmekten kendimi alamıyorum. Filikanın önünde yarı beline kadar suyun üstünde duran dostum karşımda. Görüntü öylesine etkileyici ki, Ermeni&rsquo;yle Kaygısız'ın bile, köpek balıkları tarafından bu şekilde sürüklenmelerini istemiyorum.</p>

  <p class="p6">Galgani ağzını açmıyor. Carbonieri'nin ölüsünün başına geleni biliyor. Hamağının iki yanından sarkan bacaklarını sallayarak uzaklara dalıyor. Grandet daha dönmedi. Kampana sesi kesileli on dakika oluyor, derken Galgani bana hiç bakmadan, bacaklarını sallayıp alçak sesle:</p>

  <p class="p6">&mdash; Matthieu'yü yiyen köpekbalığının Ermeni&rsquo;den bir lokma bile yutmamasını diliyorum, diyor. Hayatta kanlı bıçaklı olup köpekbalığının midesinde buluşmaları çok acı olur.</p>

  <p class="p6">Bu soylu ve candan dostun ölümü benim için gerçekten büyük boşluk. Royale'dan ayrılıp mümkün olduğu kadar çabuk harekete geçmem en iyisi. Her gün, kendi kendime hep aynı şeyi tekrarlıyorum.</p>

  <h2 class="h21"><a id="ncx3693"></a><a id="a54"></a>Çılgınca Bir Kaçış</h2>

  <p class="p6">&mdash; Savaş içindeyiz, kaçıp yakalananlara verilen cezalar arttırıldı. Kaçarsak yakalanmanın hiç sırası değil Salvidia. Ne dersin?</p>

  <p class="p6">Firar halinde verilen cezalan bildiren afişi tekrar okuduktan sonra, Güyan'a birlikte geldiğim altın tüplü İtalyan dostumla konuşuyoruz.</p>

  <p class="p6">&mdash; Ölüm cezasına çarptıracaklar diye korkup kaçmaktan vazgeçecek değilim ya. Sen ne düşünüyorsun?</p>

  <p class="p6">&mdash; Kelebek, artık dayanamıyor ve kaçmak istiyorum. Ne olursa olsun. Akıl hastanesinde hastabakıcılık istedim. Hastanenin kilerinde iki yüz yirmi beşer litrelik iki fıçı bulunduğunu biliyorum, bu fıçılar bir sal yapmamızı sağlar. Biri zeytinyağı dolu, diğeri sirke. Ayrılmayacak şekilde birbirlerine bağlarsak büyük bir ihtimalle karaya varabiliriz sanıyorum. Akıl hastanesini çevreleyen duvarların dış yüzünde nöbetçi yok. İçerde de bir hastabakıcı mubassır, mahkûmların yardımıyla delilere göz kulak oluyor. Neden sen de benimle, oraya gelmeyesin?</p>

  <p class="p6">&mdash; Hastabakıcı olarak mı?</p>

  <p class="p6">&mdash; İmkânsız Kelebek. Sana akıl hastanesinde asla iş vermeyeceklerini biliyorsun. Kamptan uzak oluşu, kaçma kolaylığı sağlayışı oraya gönderilmemen için yeterli nedenler .Ama delilik numarasıyla hastaneye kaldırılabilirsin.</p>

  <p class="p6">&mdash; Çok güç Salvidia. Bir doktor sana &ldquo;deli&rdquo; damgasını bastı mı aklına esen her şeyi yapmana hak tanımış olur. Gerçekten de hiç bir hareketinden sorumlu tutulamazsın. Bunu kabul edip teşhisinin altına imzasını atacak doktorun ne büyük sorumluluk yüklendiğini düşünebiliyor musun? Bir mahkûm, bir aynasız, bir aynasız karısı ya da çocuğu öldürebilirsin. Kaçabilir, dilediğin suçu işleyebilirsin, kanun işlemez sana. Yapabilecekleri en kötü şey çırılçıplak soyup deli gömleği giydirerek ses geçirmez bir hücreye tıkmaktır. Bu rejimi de belirli bir zaman sürdürebilirler, zamanla tedaviyi hafifletmek zorunda kalacaklardır. Sonuç: Kaçmak dâhil çok ağır bir suça karşılık, hiç yemezsin.</p>

  <p class="p6">&mdash; Kelebek, sana güveniyorum, seninle kaçmak istiyorum. Deli numarası yaparak benim yakınımda bulunmak için elinden geleni yap. Hastabakıcılık görevimde sana yardımım dokunur, en güç anlarında rahatlamanı sağlarım. Hasta olmayıp tehlikeli yaratıklar arasına düşmenin zorluğunu da düşünebiliyorum.</p>

  <p class="p6">&mdash; Sen hastanedeki işine başla Romeo. Ben meseleyi iyiden iyiye inceleyecek ve deliliğin ilk belirtileri konusunda bilgi alıp doktoru uyutabilmenin yollarını arayacağım. Doktorun beni sorumsuzlar sınıfına sokması, kötü bir fikir değil.</p>

  <p class="p6">Konuyu dikkatle incelemeye başlıyorum. Yalnız, bura kitaplığında delilikle ilgili tek eser yok. Fırsat buldukça, belirli sürelerle akıl hastanesine girip çıkmaş adamlarla konuşuyorum. Yavaş yavaş, konuyla ilgili bir fikir edinebiliyorum:</p>

  <p class="p6">1- Delilerin hepsinin küçük beyninde müthiş ağrılar olur;</p>

  <p class="p6">2- Sık sık kulakları uğuldar;</p>

  <p class="p6">3- Çok sinirli olduklarından, uzun süre aynı şekilde yatamazlar. Bir sinir gerilimiyle uyanırlar, gövdelerinin her yanı acı verecek şekilde gerilmiştir.</p>

  <p class="p6">Kafasına kafasına vurmadan, bu belirtileri doktora göstermeliyim. Deliliğim hastaneye yatmamı gerektirecek kadar olmalı, şiddetli tedavileri, deli gömleğini, dayağı, yiyeceğin azaltılmasını, bromür iğnelerini, soğuk ya da sıcak banyoları gerektirecek kadar değil. Oyunu iyi oynarsam doktoru uyutabilirim.</p>

  <p class="p6">Benden yana işleyen tek şey var. Neden, hangi sebeple deli numarası yapayım? Doktor, bu soruya hiç bir mantıklı cevap bulamadığından partiyi kazanmam mümkün. Benim için başka çıkar yol kalmadı. Şeytan Adasına göndermediler. Dostum Matthieu'nün ölümünden bu yana kamp beni boğuyor. Tereddüdün canı cehenneme! Kararımı verdim. Pazartesi günü doktora çıkacağım. Hayır, başka biri hastalığımı doktora bildirmeli. Bu işi başka birinin yapması ve kendisinin güvenilir olması şart. Koğuşta, iki, üç garip dümen çevireceğim. Koğuş görevlisi nöbetçiye söyleyecek, o da hasta listesine adımı kaydedecek.</p>

  <p class="p6">Üç gündür uyumuyor, yıkanmıyor, tıraş olmuyorum. Her gece birkaç kere kendi kendimi tatmin ediyor, çok az da yemek yiyorum. Dün yanımdakine, başucumda duran resmi neden kaldırdığını sordum. Tabiî böyle bir resim yoktu. Hiç bir şeyime dokunmadığına yemin billâh etti. Ama korktu ve yerini değiştirdi. Mahkûmlara dağıtılan çorba, çoğu kere birkaç dakika teknenin içinde bekler. Tekneye yaklaştım ve herkesin gözü önünde içine işedim. Buz gibi bir hava esti ortalıkta, ama suratım herkesi etkilemiş olmalı ki ağzını açan olmadı. Yalnız Grandet:</p>

  <p class="p6">&mdash; Kelebek bunu neden yaptın, diye soruyor.</p>

  <p class="p6">&mdash; Tuzlamayı unutmuşlar da ondan.</p>

  <p class="p6">Fazla beklemeden gidip sahanımı alıyor ve çorba koyması için koğuş görevlisine uzatıyorum. Büyük bir sessizlik içinde, herkes çorbayı içişimi izliyor. Bu iki olay, hiç istemediğim halde, sabah sabah doktorun karşısına çıkmama yetiyor.</p>

  <p class="p6">&mdash; Ne haber doktor ağa, iyi misin ha?</p>

  <p class="p6">Sorumu iki kere tekrarlıyorum. Doktor, şaşkın şaşkın yüzüme bakıyor. Bakışlarımı yüzünden hiç ayırmıyorum.</p>

  <p class="p6">&mdash; İyiyim, diyor doktor. Ya sen, hasta mısın?</p>

  <p class="p6">&mdash; Yoooo.</p>

  <p class="p6">&mdash; Neden geldin buraya?</p>

  <p class="p6">&mdash; Hiç, hasta olduğumuzu söylediler de. Doğru olmadığını gördüğüme sevindim. Eyvallah.</p>

  <p class="p6">&mdash; Bekle biraz Kelebek. Otur karşıma. Yüzüme bak.</p>

  <p class="p6">Küçük bir ışık saçan lambayla doktor, gözlerimi inceliyor,</p>

  <p class="p6">&mdash; Umduğunu bulamadın mı doktor. Işığın pek güçlü değil ama yine de anladın değil mi? Söyle gördün mü onları?</p>

  <p class="p6">&mdash; Neleri?</p>

  <p class="p6">&mdash; Enayilik etme, doktor musun baytar mısın sen? Gizlenmeden önce onları görecek zaman bulamadım deme, belki de söylemek istemiyor ya da beni avanağın teki sanıyorsun.</p>

  <p class="p6">Gözlerim yorgunluktan çakmak çakmak. Yıkanmamış, tıraşlı görünüşüm de işe yarıyor. Aynasızlar büyülenmiş gibi dinliyorlar, ama onların işe karışmasını gerektirecek bir şey yapmıyorum. Oyunuma gelen doktor beni kışkırtmamak için sakin sakin yerinden kalkıyor ve elini omuzuma koyuyor. Ben hep oturuyorum.</p>

  <p class="p6">&mdash; Evet, sana söylemek istemiyordum ama görecek zamanı buldum.</p>

  <p class="p6">&mdash; Yalan söylüyorsun doktor, sömürge soğukkanlılığıyla yalan söylüyorsun. Çünkü hiç bir şey görmedin! Aradığını sandığım şey, sol gözümdeki üç kara noktaydı. Boşluğa baktığımda ya da kitap okurken görüyorum o noktaları. Ama aynayı alıp gözüme baktığımda hiç belli olmuyor. Ben aynayı kapar kapmaz, onlar da hemen bir köşeye gizleniveriyorlar.</p>

  <p class="p6">&mdash; Hemen hastaneye yatırın, diyor doktor. Kampa hiç dönmesin. Kelebek, hasta değilim diyorsun bana. Belki doğrudur ama ben seni çok yorgun buluyorum. Dinlenmem için birkaç gün hastaneye yatıracağım, ister misin?</p>

  <p class="p6">&mdash; Olur. Hastane de, kamp da aynı şey.</p>

  <p class="p6">İlk adım atıldı. Yarım saat sonra kendimi hastanede iyi aydınlatılmış bir oda ve bembeyaz çarşaflı bir yatakta buluyorum. Kapıda bir yazı: &ldquo;Müşahede altında.&rdquo; Yavaş yavaş, kendi kendimi işleyerek deliye dönüyorum. Ağzımı büzüp alt dudağımı ısırmak tehlikeli bir oyun. Bir ayna parçasında, uzun uzun yapmaya çalıştığım bu hareketi, istemeden tekrarladığım da oluyor. Bu oyunu uzun süre oynamak doğru değil azizim. Kendini devamlı dengesiz hissedersen, tehlike belirir, sonunda bir kalıntısı bile olur. Ama hedefe yarmak için, oyunu sonuna kadar oynamalıyım. Hastaneye yatmak, sorumsuz damgası yemek, sonra da arkadaşımla birlikte kaçmak. Kaçmak! Bu tılsımlı sözle kendimden geçiyorum. Fıçıların üstüne oturmuş, İtalyan dostumla karaya doğru yol aldığımı görür gibiyim.</p>

  <p class="p6">Doktor her gün bana uğruyor. Uzun uzun beni muayene ediyor, hem terbiyeli ve dostça konuşuyoruz. Kafası karıştı ama pek emin değil daha. İlk belirti sayılan boyun ağrılarından söz etmenin sırası geldi.</p>

  <p class="p6">&mdash; Nasılsın Kelebek? İyi uyudun mu?</p>

  <p class="p6">&mdash; Sağ ol doktor, pek fena sayılmam. Bana verdiğiniz &ldquo;Match&rdquo; dergisine teşekkür ederim. Ama uykuya gelince iş değişiyor. Odamın arkasında bir tulumba var herhalde; kim bilir ne suluyorlar, tulumba kolunun bütün gece çıkardığı ses ense köküme vuruyor ve içimde yankılanıyor sanki. Bütün gece aynı şeyi duymak dayanılır gibi değil. Onun için, hücremi değiştirseniz iyi olur.</p>

  <p class="p6">Doktor hemen hastabakıcıya dönüp mırıldanıyor:</p>

  <p class="p6">&mdash; Tulumba var mı?</p>

  <p class="p6">Adam, yok dercesine başını sallıyor.</p>

  <p class="p6">&mdash; Odasını değiştirin. Nereye gitmek istiyorsun?</p>

  <p class="p6">&mdash; Tulumbanın mümkün olduğu kadar uzağına koridorun öbür ucuna. Sağ ol doktor.</p>

  <p class="p6">Kapı kapanıyor, hücremde yalnız kalıyorum. Belli belirsiz bir tıkırtı oluyor, kapıdaki delikten gözetleniyorum. Herhalde doktor olacak, koridorda uzaklaşan ayak seslerini duymadım. Hemen yumruğumu, hayalî tulumbayı gizleyen duvara doğru sallıyor ve sesimi pek yükseltmeden:</p>

  <p class="p6">&mdash; Dur, dur, Allanın belası! Sulayacağın kadar sulamadın mı, bahçıvan bozuntusu?</p>

  <p class="p6">Sonra başımı yastığın altına gizleyip uzanıyorum. Deliği kapayan kapağın sesini duymadım ama uzaklaşan ayak sesleri kulağıma geldi. Sandığım gibi, doktor tarafından gözetleniyordum demek.</p>

  <p class="p6">Öğleden sonra hücremi değiştirdiler. Bu sabah onları epey etkilemiş olmalıyım, koridorun öbür ucuna kadar götürmek için yanıma iki aynasızla iki görevli mahkûm takıyorlar. Ne onlar benimle konuşuyor, ne ben onlarla. Ses çıkarmadan, peşlerinden gidiyorum, iki gün sonra ikinci belirti: Kulak uğuldaması.</p>

  <p class="p6">&mdash; İyi misin Kelebek? Yolladığım dergiyi okudun mu?</p>

  <p class="p6">&mdash; Hayır, okumadım, bütün günü ve gecenin büyük bir bölümünü kulağımda yuva yapan sivrisinek ya da sineği öldürmek için uğraşmakla geçirdim. Kulağımın dibine kadar pamuk sokuyorum. Kanat sesleri kesilmiyor: vız vız da vız vız... Hem vızıltı devamlı, hem de müthiş gıdıklanıyorum, insan sonunda çok sinirleniyor doktor. Ne dersin? Sinekleri belki boğamamışımdır, üstlerine su döküp öldürelim mi?</p>

  <p class="p6">Dudak tikim durmak bilmiyor, doktorun bu devamlı hareketi de kaydettiğini görüyorum. Elimi tutuyor ve gözlerimin içine bakıyor, üzgün ve epey şaşkın olduğunu fark ediyorum.</p>

  <p class="p6">&mdash; Evet dostum, su döküp öldüreceğiz. Chatai kulağı yıkansın.</p>

  <p class="p6">Her sabah aynı sahneler, çeşitli değişikliklerle uygulanıyor ama doktor beni, henüz akıl hastanesine gönderme niyetinde değil. Chatai, bromür iğnesi yaparken beni uyarıyor:</p>

  <p class="p6">&mdash; Şimdilik durum iyi. Doktor inanmış gibi, ama seni akıl hastanesine göndermesi uzun sürecek. Çabuk karar vermesini istiyorsan tehlikeli olabileceğini göster.</p>

  <p class="p6">Doktor, yanında görevli hastabakıcılar ve Chatai kapıyı açıyor, beni selâmlıyor:</p>

  <p class="p6">&mdash; İyi misin Kelebek?</p>

  <p class="p6">&mdash; Kes palavrayı doktor. (Görünüşüm gerekten saldırgan.) iyi olmadığımı biliyorsun. Bana işkence eden herifin suç ortağı hanginiz, merak ediyorum doğrusu.</p>

  <p class="p6">&mdash; Kim işkence ediyor? Nasıl? Ne zamanlar?</p>

  <p class="p6">&mdash; Bak, Doktor d'Arsonval'in çalışmalarını bilir misin?</p>

  <p class="p6">&mdash; Evet, sanırım...</p>

  <p class="p6">&mdash; Çeşitli dalgalarla elektrik akımı verebilen bir araç yaptığını da biliyorsun. Araç, kalın barsak ülserine yakalanan bir hastanın çevresindeki havayı &ldquo;iyonize&rdquo; etmekte kullanılır. Bu araçla elektrik akımı verilir. Düşün ki can düşmanlarımdan biri, Cayenne&rsquo;deki hastaneden böyle bir araç çalmış. Rahat rahat uyuduğum sıra düğmeye basıyor, elektrik akımı göbeğim ve kalçalarıma yayılıveriyor. Birden kaskatı kesilip yatakta, en az on santim sıçrıyorum. Böyle olunca, nasıl dayanabilir ve uyuyabilirim? Bu gece durmak dinlenmek bilmedi. Tam gözümü kapamak üzereyken, güm, elektrik akımı geliyor. Boşalan bir yay gibi büyük gövdem geriliveriyor. Dayanamıyorum artık doktor! Söyle herkese, düşmanımla işbirliği yapanı yakalarsam oracıkta temizleyeceğim. Silahım yok ama ellerimle boğazını sıkacak kadar gücüm var daha. Anlayana sivrisinek saz! Hem her sabah, ikiyüzlü sorular sormaktan da vazgeç. Tekrar ediyorum doktor, kes palavrayı!</p>

  <p class="p6">Olay ürünlerini verdi. Chatai, doktorun aynasızlara dikkat etmek gerektiğini söylediğinden bahsediyor, iki, üç kişi bir araya gelmeden kapımı açmış. Birinin kendisine kötülük ettiğini kafasına takmış, diyor doktor, en kısa zamanda akıl hastanesine göndermeliyiz.</p>

  <p class="p6">Chatai, deli gömleği giymemi önlemek için:</p>

  <p class="p6">&mdash; Yanıma bir kişi takarsanız, sanırım onu ben akıl hastanesine götürebilirim, dediğini anlatıyor.</p>

  <p class="p6">&mdash; İyi yemek yedin mi Kelebek?</p>

  <p class="p6">&mdash; Evet Chatai, çok güzeldi.</p>

  <p class="p6">&mdash; Benimle ve Bay Jeannus'la gelir misin?</p>

  <p class="p6">&mdash; Nereye gidiyoruz?</p>

  <p class="p6">&mdash; Yukarıdaki akıl hastanesine ilâç götüreceğiz, sen de hava almış olursun.</p>

  <p class="p6">&mdash; Gidelim.</p>

  <p class="p6">Üçümüz birlikte çıkıyor ve akıl hastanesine doğru yürüyoruz. Yolda Chatai biraz konuşuyor, tam akıl hastanesine varmak üzereyken:</p>

  <p class="p6">&mdash; Kampta yaşamaktan bıktın mı, diye soruyor.</p>

  <p class="p6">&mdash; Bıktım ya, hele dostum Carbonieri'nin ölümünden sonra canım orasını hiç istemiyor.</p>

  <p class="p6">&mdash; Neden birkaç gün burada kalmayasın? Hem o makineli herif de başına bela olmaz burada belki?</p>

  <p class="p6">&mdash; İyi fikir ama kafadan kontak olmayınca adamı burada yatırırlar mı hiç?</p>

  <p class="p6">Chatal'ın uydurma tuzağına düştüğüme çok sevinen aynasız:</p>

  <p class="p6">&mdash; Sen işi bana bırak, diyor, ben senin için konuşurum.</p>

  <p class="p6">İşte, yüz kadar deliyle akıl hastanesindeyim. Üşütüklerle bir arada yaşamak pek eğlenceli değil doğrusu. Hastabakıcılar hücreleri temizlerken, oturan kırkar kişilik gruplar halinde avluda hava alıyoruz. Herkes gece gündüz çıplak. Neyse ki havalar sıcak. Bana, yalnız lastik pabuçlarımı bıraktılar.</p>

  <p class="p6">Hastabakıcı, yaktığı sigarayı uzattı. Güneşte oturmuş, buraya geleli beş gün olduğu halde Salvidia ile bir türlü bağlantı kuramadığımı düşünüyorum.</p>

  <p class="p6">Delinin biri yanıma yaklaşıyor. Hikâyesini biliyorum, adı Fouchai. Annesi evini satıp, kaçması için bir gardiyanla oğluna on beş bin frank yollamış. Beş binini gardiyan alacak on binini de Fouchet'ye verecekmiş. Herif paraların tümünün üstüne oturup Cayenne'e kaçmış. Annesinin parayı gönderdiğini, bunun için de nesi var, nesi yok sattığını öğrenen Fouchet birden delirip gardiyanlara saldırmış. Hemen hareketsiz hale getirildiğinden kimseye kötülük edememiş. O günden bu yana da, üç dört yıldan beri deliler evinde.</p>

  <p class="p6">&mdash; Kimsin?</p>

  <p class="p6">Önümde duran ve bana soru soran otuz yaşlarındaki bu genç adama bakıyorum.</p>

  <p class="p6">&mdash; Kim miyim, senin gibi bir adam, ne fazlam var ne de eksiğim.</p>

  <p class="p6">&mdash; Çok aptalca bir cevap. Erkek olduğunu görüyorum, bir sopan ve iki torban var. Kadın olsaydın deliğin olurdu. Kimsin diyorum sana? Adın ne?</p>

  <p class="p6">&mdash; Kelebek.</p>

  <p class="p6">&mdash; Kelebek mi? Kelebeksin demek? Zavallı. Kelebek uçar, kanatları vardır, seninkiler nerede?</p>

  <p class="p6">&mdash; Kaybettim kanatlarımı.</p>

  <p class="p6">&mdash; Bulmalısın, kaçabilirsin onlarla. Aynasızların kanadı yoktur. Hepsini atlatırsın. Sigaranı bana ver.</p>

  <p class="p6">Sigaramı uzatacak zamanı bulamadan elimden kapıyor. Sonra karşıma oturup zevkle tüttürüyor.</p>

  <p class="p6">&mdash; Ya sen kimsin, diye soruyorum.</p>

  <p class="p6">&mdash; Benim adım Kokuşmuş. Tam mallarımdan birini verecekken, çalıp kaçıyorlar.</p>

  <p class="p6">&mdash; Neden?</p>

  <p class="p6">&mdash; Öyle işte. Ben de önüme gelen aynasızı öldürüyorum. Bu gece iki tanesini astım. Sakın kimseye söyleme.</p>

  <p class="p6">&mdash; Neden astın?</p>

  <p class="p6">&mdash; Annemin evini çaldılar. Düşün ki annem bana evini yolladı, onlar da evi güzel bulup el koydular, içinde yaşamaya başladılar. Asmakla iyi etmemiş miyim?</p>

  <p class="p6">&mdash; İiyi etmişsin böyle annenin evinde oturamazlar.</p>

  <p class="p6">&mdash; Şu tellerin arkasındaki şişko aynasız var ya, o da aynı evde oturuyor, inan bana, onu da geberteceğim.</p>

  <p class="p6">Yerinden kalkıp gidiyor. Delilerin arasında yaşamak hiç hoş değil, üstelik tehlikeli de. Gece dört bir yandan bağırış çağırış, hele dolunay çıktığında delilerin çılgınlığı artıyor. Ay delilerin hareketini nasıl etkileyebilir? Bunu bilemem ama kaç kere gözlerimle gördüm.</p>

  <p class="p6">Aynasızlar, müşahede altındaki deliler hakkında rapor hazırlıyorlar. Benimle de bir takım oyunlara başvuruyorlar, örneğin, bilerek beni avluya çıkarmıyorlar. Dışarı çıkmak istememi bekliyorlar. Ya da yemek vermiyorlar. Ucuna ip bağlı bir sopam var, sözde balık avlıyorum. Başgardiyan:</p>

  <p class="p6">&mdash; Balık var mı Kelebek, diyor.</p>

  <p class="p6">&mdash; Var ama yakalayamıyorum. Ben oltamı sallandırdığımda, küçük bir balık hep peşimden geliyor, büyük bir balık yakalayacağım sırada, <span class="t6">dikkat et, diyor ona, yemi yutma. Kelebek avlan</span><span class="t6">ı</span><span class="t6">yor</span>. Bu yüzden bir şey gelmiyor oltama. Yine de uğraşıyorum. Belki küçüğe inanmayan bir balık çıkar.</p>

  <p class="p6">Aynasızın hastabakıcıya söylediğini duyuyorum:</p>

  <p class="p6">&mdash; Bu herifin işi bitik.</p>

  <p class="p6">Yemekhaneye götürüldüğümüzde, mercimek yemem imkânsız. Kolları, bacakları, göğsü maymun gibi kıllı, en az bir doksan boyunda dev gibi bir herif var. Beni gözüne kestirmiş. Bir kere hep yanıma oturuyor. Mercimek çok sıcak geliyor, yiyebilmek için soğumasını beklemek gerek. Tahta kaşığımı daldırıyor, biraz alıp üfleyerek yutuyorum. Böylece birkaç kaşık mercimek kursağıma giriyor. Ivanhoe &mdash;iri yarı deli kendini Ivanhoe sanıyor&mdash; tabağını kapıyor, avucuna dayadığı gibi göz açıp kapayıncaya kadar hepsini yutuyor. Ardından benim tabağımı da zorla alıyor, içindekini midesine indiriyor, işini bitirince tabağı önüne bırakıyor. Bak ben nasıl mercimek yiyorum, dercesine, kan çanağına dönmüş gözleriyle yüzüme bakıyor. Bu İvanhoe'den sıkılmaya başladım, henüz tam deli sayılmadığımdan ilk gürültülü denemeyi onun üzerinde yapmaya karar veriyorum. Yine sofraya mercimek getirdikleri bir gün İvanhoe fırsatı kaçırmıyor. Yanıma oturuyor. Çok neşeli, kendi mercimekleriyle benimkileri yiyebilmenin sevinci şimdiden üstüne çökmüş. Ben de su dolu bir toprak testiyi önüme çekiyorum. Dev benim tabağımı kaldırıp mercimekleri gırtlağından akıtmaya başladığı sıra yerimden kalkıyor ve bütün gücümle su testisini kafasına vuruyorum. Dev yapılı İvanhoe, müthiş bir çığlık atıp yere devriliyor. Ardından tabağını kapan başlıyor atmaya, deliler birbirlerine giriyorlar. Müthiş bir patırtı kopuyor. Bütün yemekhaneye yayılan bu kolektif kavgaya katılanlar, üstelik bir ağızdan haykırıyorlar da.</p>

  <p class="p6">Havaya kaldırıldığım gibi, iri yarı dört hastabakıcının kollarında, hücreme getiriliyorum. Hiç durmadan bağırıyor, İvanhoe'nin cüzdanımı ve hüviyetimi çaldığını söylüyorum. Bu kez iş tamam! Doktor, hareketlerimden sorumsuz sayılmam gerektiğine karar verdi. Bütün aynasızlar sakin bir deli olduğumda fikir birliğine vardılar, yalnız çok tehlikeli anlarım olabiliyor. Ivanhoe'nun kafası sarılı. Başında sekiz santim kadar geniş bir yara açtığım söyleniyor. Neyse ki, benimle aynı saatlerde dışarı çıkmıyor.</p>

  <p class="p6">Salvidia ile konuşabildim. Fıçıların bulunduğu kiler anahtarının yedeğini yürütmüş. Fıçıları bağlamak için yeterince demir tel bulmaya çalışıyor. Fıçıların denizde sallana sallana telleri koparmasından korktuğumu söylüyorum. En iyisi ip kullanmak, ip nasılsa çok daha esnek, ip de bulmaya çalışacak hem demir telle bağlayacağız hem de iple. Üç tane de anahtar yaptırması gerekli. Biri benim hücremin, biri hücreme giden koridor kapısının, biri de hastane ana kapısının. Nöbetçi sayısı çok değil. Dörder saatlik nöbetleri yalnız bir aynasız tutuyor. Dokuzdan sabahın birine, sonra da birden beşe. Aynasızlar arasında iki kişi var ki, nöbete kaldıklarında uyuyor ve gezinmek zahmetine katlanmıyorlar bile. Kendileriyle birlikte nöbete kalan mahkûm hastabakıcıya güveniyorlar, işimiz yolunda, bütün mesele sabretmekte. En fazla bir ay, bu duruma katlanmak zorundayız.</p>

  <p class="p6">Avluya girdiğim sıra, başgardiyan bana kötü bir puro verdi. Kötü de olsa çok hoşuma gidiyor. Çırılçıplak, şarkı söyleyen, ağlayan, garip hareketler yapan ve kendi kendine konuşan bu insan sürüsüne bakıyorum. Avluya girmeden önce yıkandıklarından henüz hepsi ıslak, yedikleri dayakların ya da kendi kendilerine vurmalarının sonucu her yanları çürük içinde, fazla sıkılan deli gömleklerinin izleri de yer etmiş. Bu, gerçekten kokuşmuşluk yolunun sonunu bulanların görüntüsü. Bu çılgınların kaçı, yaptıklarından ötürü Fransa'daki ruh doktorları tarafından sorumlu görüldü acaba?</p>

  <p class="p6">Titin &mdash; ona Titin diyorlar &mdash; 1933&rsquo;de benimle gelenlerden. Marsilya'da birini öldürmüş, sonra bir at arabasına ölüyü yükleyip hastaneye götürmüş. Alın şunu, hasta galiba, tedavi edin, demiş. Oracıkta yakalayıp mahkeme karşısına çıkarmışlar, jüri üyeleri adamda en ufak bir delilik belirtisi görmemişler.</p>

  <p class="p6">Oysa böyle bir iş yapması için, çoktan kafayı üşütmüş olması gerekirdi. Titin yanımda oturuyor şimdi. Dizanterisi var bir türlü de geçmiyor. Yaşayan bir ölü. Anlamsız, çelik grisi gözlerle bana bakıyor. &ldquo;Karnımda küçük maymunlar var hemşerim, diyor. Bazıları çok huysuz, sinirlendikleri zaman barsaklarımı ısırıyorlar, bu yüzden de kan akıtıyorum. Kıllı olan maymunlar da var, tüy gibi yumuşacık elleri. Beni tatlı tatlı okşuyor ve huysuzların ısırmasına engel oluyorlar. Bu küçücük tatlı maymunlar beni koruduğu zaman kanım akmıyor.</p>

  <p class="p6">&mdash; Marsilya'yı hatırlıyor musun Titin?</p>

  <p class="p6">&mdash; Hatırlamaz olur muyum? Hem de çok iyi hatırlıyorum. Pezevenklerin kol gezdiği Borsa meydanını, arakçıları...</p>

  <p class="p6">&mdash; Bazılarının adını da hatırlıyor musun?</p>

  <p class="p6">&mdash; Hayır, kimsenin adını hatırladığım yok, yalnız hasta arkadaşımla beni hastaneye götüren arabayı biliyorum. Hastalığının sebebi benmişim o kadar...</p>

  <p class="p6">&mdash; Ya dostların?</p>

  <p class="p6">&mdash; Bilmem.</p>

  <p class="p6">Zavallı Titin, puromu ona uzatıp köpek gibi can verecek olan bu zavallı yaratığa karşı içim büyük bir acımayla dolu, kalkıyorum. Evet, delilerle bir arada yaşamak çok tehlikeli ama elden ne gelir? İdamı göze almadan kaçabilmenin başka yolu yok.</p>

  <p class="p6">Salvidia neredeyse hazır, anahtarlardan ikisini edinmiş. Yalnız benim hücreminki eksik. Çok sağlam bir ip bulmuş, ayrıca da hamak bezinden beş örgülü ikinci bir ip varmış. Bu yönden işler yolunda.</p>

  <p class="p6">Delilik numarasını devam ettirerek dayanmak gerçekten çok güç, bir an önce harekete geçmek için sabırsızlanıyorum. Hücremin bulunduğu hastanenin bu bölümünde kalabilmek için, ara sıra kendimden geçmek gerekiyor.</p>

  <p class="p6">Hele son numaram o kadar inandırıcı ki, aynasızlar iki bromür iğnesi yapıp beni sıcak suya atıveriyorlar. İçinden çıkmamam için, banyonun üstü kalın bir bezle örtülü. Yalnız delikten başım görünüyor, iki saatten beri bu, deli gömleğini andıran şeyin içindeyim, birden İvanhoe görünüyor. Dev yapılı adamın bana bakışı gerçekten ürkütücü. Korkudan boğazımın kuruduğunu hissediyorum. Kollarım bezin altında, kendimi korumam imkânsız.</p>

  <p class="p6">Yanıma yaklaşıyor, iri gözleri dikkatle yüzümde geziniyor, delikten çıkan bu yüzü nerede gördüğünü hatırlamaya çalışır gibi. Soluğuyla birlikte leş gibi bir koku yalıyor yüzümü, imdat istemeyi düşünüyorum ama çığlıklarımla onu daha fazla kızdırmaktan çekmiyorum. İri elleriyle beni boğacağından emin kapıyorum gözlerimi. Bu dehşet dolu birkaç saniyeyi asla unutamayacağım. Sonunda benden uzaklaşıyor, içerde dolanıyor, sonra su veren yuvarlak musluklara gidiyor. Soğuk suyu kapayıp kaynar suyu açıyor. Deli gibi haykırıyorum, çünkü haşlanmaktayım. İvanhoe çekip gidiyor. İçerisi buharla doldu, soluk alırken boğulacak gibi oluyor ve beni banyonun içine hapseden bu uğursuz bezden kurtulmak için insanüstü bir çaba harcıyorum. Sonunda yardımıma koşuyorlar. Aynasızlar, pencereden çıkan dumanları görmüşler. Kaynar suyla dolu banyodan çıkarıldığımda her yanım yanık içinde, çok acı çekiyorum, özellikle uyluklarım ve derimin yüzüldüğü yerler acıyor. Her yanımı pikrik asite bulayıp akıl hastanesinin küçük revirine kaldırdılar. Yanıklarım o kadar ağır ki, doktor çağrılıyor.</p>

  <p class="p6">Birkaç morfin iğnesi, ilk yirmi dört saat geçirmeme yardım ediyor. Doktor başıma geleni sorduğunda, banyodan lavların fışkırdığını söylüyorum. Gardiyan hastabakıcı arkadaşını, suyu iyi ayarlamamakla suçluyor.</p>

  <p class="p6">Salvidia, beni pikrik asite bulayıp çıktı. Harekete hazır, revirde bulunmamın büyük bir talih eseri olduğunu söylüyor. Başarısızlığa uğrarsak, hastanenin bu bölümüne görülmeden dönebiliriz. Kısa sürede revirin anahtarını da ayarlaması gerekiyor. Bir sabuna anahtarın kalıbını çıkardı. Yarın anahtar hazır. Kendimi yeterince iyi hissettiğimde, uyuklayan aynasızlardan birinin nöbetinde kaçabileceğiz.</p>

  <p class="p6">Bu geceyi kararlaştırdık, birle beş arasında gidiyoruz. Salvidia görevli değil. Zaman kazanmak için sirke fıçısını akşam on bire doğru boşaltacak. Zeytin yağı fıçısını boşaltmadan denize yuvarlayacağız, fıçıların suya indirilişi sırasında zeytinyağı, denizin biraz durulmasını sağlamakta bize faydalı olacak.</p>

  <p class="p6">Un torbasından yapılma, dizime kadar inen bir pantolonum, bir yün ceketim, belimde de iyi bir bıçağım var. Boynuma, su geçirmez bir kese asacağım, içinde sigara ve bir kavli çakmak bulunacak. Salvidia, zeytinyağı ve şeker emdirdiği manyoka ununu su geçirmez bir torbaya dolduracak. Üç kilo kadar var, söylediğine göre. Vakit oldukça geç. Yatağımın içinde oturmuş arkadaşımı bekliyorum. Yüreğim gümbür gümbür atıyor. Az sonra yola çıkıyoruz. Talihimiz yolunda gider, Ulu Tanrı da yardımcımız olursa bu kokuşmuşluk yolundan galip çıkabileceğim!</p>

  <p class="p6">Garip şey, geçmişle ilgili anılarım çok silik, yalnız babamla ailemi düşünüyorum. Ne ağırceza mahkemesinden bir görüntü var, ne jüri üyelerinden, ne de savcıdan.</p>

  <p class="p6">Kapı açıldığında, köpekbalıklarının sürüklediği Matthieu gözlerimin önündeydi.</p>

  <p class="p6">&mdash; Kelebek, yürü.</p>

  <p class="p6">Salvidia'nın peşinden gidiyorum. Hemen kapıyı kapayıp anahtarı koridorun bir köşesine gizliyor.</p>

  <p class="p6">&mdash; Çabuk, çabuk.</p>

  <p class="p6">Kilere varıyoruz, kapı açık. Boş fıçıyı çıkarmak çok basit, O, fıçıyı iplerle, ben de demir tellerle sarıyoruz. Un torbasını kapıp karanlık gecede, fıçıyı denize yuvarlamaya koyuluyorum. O zeytinyağı fıçısıyla arkamdan geliyor. Neyse ki çok güçlü, bu dimdik yokuşta dolu fıçıya hâkim olabiliyor.</p>

  <p class="p6">&mdash; Ağır ol, dikkat et hızlanıp elinden kurtulmasın.</p>

  <p class="p6">Fıçıyı kaçırırsa benimkiyle önünü kesmek için onu bekliyorum. Güçlük çekmeden aşağı varıyoruz. Dar bir yerden denize giriliyor ama ilerdeki kayaları aşmak epey güç.</p>

  <p class="p6">&mdash; Boşalt fıçıyı, dolu fıçıyla kayalıkları aşamayız...</p>

  <p class="p6">Rüzgâr bütün şiddetiyle esiyor, dalgalar hırsla kayalara çarpıyor. Tamam, boşaldı fıçı.</p>

  <p class="p6">&mdash; Tıpayı iyice sok. Dur şu teneke kapağı da üstüne koy.</p>

  <p class="p6">Delikler kapandı.</p>

  <p class="p6">&mdash; İyi çak çivileri.</p>

  <p class="p6">Dalgalarla rüzgârın uğultusu bizim gürültümüzü bastırıyor. Birbirine iyice bağlanan fıçıların kayalar üstünden aşırılması epey güç. Her biri iki yüz yirmi beş litrelik. Oldukça büyük ve idaresi zor. Fıçıları denize indirmek için arkadaşımın seçtiği yer de, işimizi pek kolaylaştırmıyor.</p>

  <p class="p6">&mdash; Bütün gücünle it be yahu! Kaldır biraz. Şu dalgaya dikkat!</p>

  <p class="p6">Fıçılarla birlikte kalkıyor ve kayalara düşüyoruz.</p>

  <p class="p6">&mdash; Dikkat! Fıçılar kırılmasın. Kolumuza, bacağımıza da dikkat edelim.</p>

  <p class="p6">&mdash; Sakin ol Salvidia. Ya öne, denizden yana geç, ya da arkaya. Tamam, şimdi oldu. Bağırdığımda kendine doğru çek. Aynı zamanda da ben iteceğim, mutlaka kurtulacağız kayalardan. Yalnız dayanıp yerimizde sıkı durmalıyız, dalga üstümüzden aşsa bile.</p>

  <p class="p6">Dalgalarla rüzgârın uğultusu arasında arkadaşıma emir yağdırıyor, duyduğunu sanıyordum. Koca bir dalga, ikimizle birlikte fıçıları kaplıyor. Tam o an, bütün gücümle salı itiyorum. O da çekiyor ki, birden kıyıdan kurtulup dalgaya kapılarak biraz açılıyoruz. O benim önümde, fıçıların üstüne tırmanmış. Tam ben de tırmanırken koca bir dalga altımızdan bindiriyor, bizi tüy gibi havalandırıp diğerlerinden daha ilerdeki sivri bir kayanın üstüne atıyor. Çarpışma o kadar şiddetli ki fıçılar parçalanıyor, tahtalar sağa sola dağılıyor. Dalga çekilirken, beni de kayanın yirmi metre ötesine doğru sürüklüyor. Yüzüyor, yeni bir dalgaya kapılıp kıyıya yöneliyorum. İki kaya arasına düşüyor, yeniden sürüklenmek üzereyken kayalardan birine yapışıyorum. Her yanım bere içinde ama paçayı kurtardım bir kere. Karaya çıktığımda, denize açıldığımız yerden yüz metre öteye düştüğümü fark ediyorum.</p>

  <p class="p6">İhtiyatı elden bırakıp başlıyorum bağırmaya:</p>

  <p class="p6">&mdash; Salvidia! Romeo! Neredesin?</p>

  <p class="p6">Cevap veren yok. Bitkin bir halde yola yatıp üstümdekileri çıkarıyor ve ayaklarımdaki lastiklerle kalıyorum. Hay Allah, nerede arkadaşım? Başlıyorum yeniden bağırmaya. &ldquo;Neredesin?&rdquo; Yalnız rüzgâr, deniz ve dalgalar bana cevap veriyor. Epey uzun bir süre, her bakımdan çökmüş bir halde hareketsiz kalakalıyorum orada. Sonra boynuma astığım, içinde sigara ve çakmak bulunan keseyi söküp atıyor, hırsımdan ağlıyorum. Bu kese dostumun bana armağanı, çünkü kendisi sigara içmiyor.</p>

  <p class="p6">Ayakta, rüzgâra, her şeyi silip süpüren koca dalgalara karşı yumruğumu sallayıp Tanrı'ya lanet okuyorum:</p>

  <p class="p6">&mdash; Alçak, domuz, iğrenç, i... bana yüklenip durmaya utanmıyor musun? Sen iyi bir Tanrı mısın? İğrenç şeyin tekisin, evet! İşkence etmekten zevk alan uğursuzun birisin sen! Bir sapık, aşağılık köpek! Adını asla ağzıma almayacağım! Bunu hiç hak etmiyorsun.</p>

  <p class="p6">Rüzgârın hızı kesiliyor, bu geçici durgunluk bana iyi geliyor, gerçeği görmeme yardım ediyor. Hastaneye dönecek ve revire girmeye çalışacağım. Talihim yaver giderse mümkündür.</p>

  <p class="p6">Kafamda tek düşünceyle, bir an önce revire, dönüp yatağa uzanmak düşüncesiyle yokuşu tırmanıyorum. Kimse yok ortalıkta. Kolayca hastanenin koridoruna giriyorum. Salvidia'nın ana kapı anahtarını nereye koyduğunu bilmediğimden duvardan atlayarak dalıyorum bahçeye.</p>

  <p class="p6">Uzun süre aramadan, revirin kapısının anahtarını kolayca buluyorum. Giriyor ve kapıyı üstüme kilitliyorum. Pencereye gidip fırlatıyorum anahtarı, epey uzağa, duvarın ötesine düşüyor. Yatıyorum. Beni tek ele verecek şey ıslak lâstiklerim. Yerimden kalkıp kenefe gidiyor ve iyice sıkıyorum. Çarşafı başıma çekip yavaş yavaş ısınıyorum. Rüzgâr ve deniz suyu beni dondurdu. Acaba dostum gerçekten boğuldu mu? Belki dalgalar onu epey ötelere sürüklemiştir de, bir yere tutunmuştur? Geri dönmekte çok mu acele ettim yoksa? Biraz daha beklemeliydim. Arkadaşımın yokluğunu pek çabuk kabullenmekle suçluyorum kendimi.</p>

  <p class="p6">Başucu masamın gözünde iki uyku hapı duruyor. Susuz yutuveriyorum ikisini de. Tükürüğüm boğazımdan aşağı kaymalarına yardım ediyor.</p>

  <p class="p6">Sertçe dürtüldüğümde kendime geliyor ve aynasız hastabakıcıyı karşımda buluyorum. Oda güneş içinde, pencere açık. Üç hasta, dışardan içeri bakıyor.</p>

  <p class="p6">&mdash; Ne o Kelebek? Pek dalgın uyuyorsun. Saat sabahın onu. Kahveni içmedin mi? Soğumuş, bak. Hadi iç şunu.</p>

  <p class="p6">Uyku sersemliğinden kurtulamadım ama halimde bir gariplik sezmedikleri belli.</p>

  <p class="p6">&mdash; Neden beni uyandırdınız?</p>

  <p class="p6">&mdash; Yanıkların iyileşti artık, yatağa ihtiyacımız var. Hücrene döneceksin.</p>

  <p class="p6">&mdash; Peki şef, diyor ve peşinden yürüyorum. Geçerken beni avluya bırakıyor. Fırsattan faydalanıp lastik pabuçlarımı kurutuyorum.</p>

  <p class="p6">Kaçışımız başarısızlığa uğrayalı üç gün oluyor. Hücremden avluya, avludan hücreme gidip geliyorum. Salvidia görünmedi, zavallının kayalara çarparak öldüğü anlaşılıyor. Ben ucuz kurtuldum, kurtulmamın nedeni de herhalde önde değil arkada yer alışım. Kim bilir? Buradan nasıl kurtulacağımı düşünüyorum. İyileştiğime inandırmak deliliğime inandırmak kadar güç olacak, kampa dönmek galiba akıl hastanesine girmekten zor. Şimdi doktoru, düzeldiğime inandırmak gerekiyor.</p>

  <p class="p6">&mdash; Bay Rouviot (hastabakıcıların şefi), geceleri üşüyorum. Lütfen bana bir gömlekle bir pantolon verin, Kirletmeyeceğime yemim ediyorum.</p>

  <p class="p6">Aynasız, şaşkın şaşkın yüzüme bakıyor.</p>

  <p class="p6">&mdash; Otur bakalım Kelebek, diyor. Anlat derdini.</p>

  <p class="p6">&mdash; Buraya nasıl geldim, şaşıyorum şef. Burası akıl hastanesi, demek deliler arasındayım. Yoksa aklımı mı oynattım ben? Neden buradayım? Söyleyin, ne olursunuz.</p>

  <p class="p6">&mdash; Kelebek, iyice hastalandın şimdi daha iyiye benziyorsun. Canın çalışmak istiyor mu?</p>

  <p class="p6">&mdash; Evet.</p>

  <p class="p6">&mdash; Ne yapmak istersin?</p>

  <p class="p6">&mdash; Ne olursa?</p>

  <p class="p6">Artık giyimliyim, hücreleri temizliyorum. Akşam dokuza kadar kapımı açık <span class="t7">b</span><span class="t7">ı</span><span class="t7">rak</span><span class="t7">ı</span><span class="t7">yorlar ancak gece nöbetçisi kap</span><span class="t7">ı</span><span class="t7">m</span><span class="t7">ı</span> <span class="t7">kapat</span><span class="t7">ı</span><span class="t7">yor. Auvergne'li bir mahkûm</span> hastabakıcı, dün benimle ilk kez konuştu. Nöbet yerinde yalnızdık. Aynasız daha gelmemişti. Ben onu tanımıyorum ama o beni iyi tanıdığını söylüyor.</p>

  <p class="p6">&mdash; Bu numarayı devam ettirmenin artık gereği yok aslanım.</p>

  <p class="p6">&mdash; Ne demek istiyorsun?</p>

  <p class="p6">&mdash; Lafa bak! Numaranı yuttuğumu mu sandın? Yedi yıldır deli bakıcısıyım, ilk haftasından anladım dümen yaptığım.</p>

  <p class="p6">&mdash; Ne olmuş peki?</p>

  <p class="p6">&mdash; Salvidia ile buradan kaçamadığınıza gerçekten üzüldüm. Zavallı öldü. Üzüldüm, çünkü iyi dosttu. Kaçacağını bana haber vermediği halde ona kırgın değilim. Bir şeye ihtiyacın olursa bana söyle, elimden geleni yaparım.</p>

  <p class="p6">Bakışları içtenlik dolu, dürüstlüğünden bir an şüphe etmiyorum. Hakkında iyi şeyler duymadımsa kötü şeyler de işitmedim, demek ki mert bir çocuk.</p>

  <p class="p6">Zavallı Salvidia! Kaçtığı anlaşılınca amma gürültü kopmuştur. Denizin attığı tahta parçalarını bulmuşlar. Köpekbalıklarına yem olduğunu sanıyorlar. oktor, denize dökülen zeytinyağının ardından yanıp yakılıyor. Savaş içinde kolay kolay zeytinyağı bulunamayacağını söylüyor.</p>

  <p class="p6">&mdash; Ne yapmamı öğütlersin?</p>

  <p class="p6">&mdash; Her gün gidip hastanenin yiyeceğini alanlarla çalışmanı istiyorum. Dolaşmış olursun. Uslanmaya başla artık. On konuşmandan sekizi aklı başında olmalı. Çabuk iyileşmek de doğru değil.</p>

  <p class="p6">&mdash; Sağ ol, adın ne senin?</p>

  <p class="p6">&mdash; Dupint.</p>

  <p class="p6">&mdash; Sağ ol dostum. Yardımını hiç unutmayacağım. Başarısızlığa uğrayalı neredeyse bir ay oluyor.</p>

  <p class="p6">Altı gün sonra, arkadaşımın ölüsü denizde bulundu. Garip bir rastlantı sonucu, köpekbalıklarına yem olmamıştı. Ama söylenenlere göre, diğer balıklar barsaklarını ve bir bacağını yemişler. Kafatası göçmüş, iyice çürüdüğü için otopsiyi gereksiz buluyorlar. Dupont'dan, benim adıma bir mektup yollayıp yollayamayacağını soruyorum. Galgani'ye ulaştırılmalı ki, posta torbasını mühürlerken içine benim mektubumu da koysun. Romeo Salvidia'nın İtalya'daki annesine yazıyorum bu mektubu:</p>

  <p class="p6">&ldquo;<span class="t6">Efendim, o</span><span class="t6">ğ</span><span class="t6">lunuz prangas</span><span class="t6">ı</span><span class="t6">z öldü. Denizin ortas</span><span class="t6">ı</span><span class="t6">nda, mertçe, cezaevi ile gardiyanlardan çok uzakta can verdi, özgürlü</span><span class="t6">ğ</span><span class="t6">üne kavu</span><span class="t6">ş</span><span class="t6">mak için erkekçe mücadele ederken öldü. Birimizden birinin ba</span><span class="t6">ş</span><span class="t6">ı</span><span class="t6">na bir felâket gelirse, mektupla ailelerimize bildirece</span><span class="t6">ğ</span><span class="t6">imize söz vermi</span><span class="t6">ş</span><span class="t6">tik. Sayg</span><span class="t6">ı</span><span class="t6">yla ellerinizden öperek bu üzücü görevi yerine getiriyorum. O</span><span class="t6">ğ</span><span class="t6">lunuzun arkada</span><span class="t6">ş</span><span class="t6">ı</span> <span class="t6">KELEBEK.</span>&rdquo;</p>

  <p class="p6">Bu görevi de yerine getirdikten sonra, geçirdiğim kâbusu artık düşünmemeye karar veriyorum. Hayat bu. Artık akıl hastanesinden çıkıp Şeytan Adası&rsquo;na gitmek her şeyi göze alıp oradan kaçmayı denemekten başka çare kalmıyor.</p>

  <p class="p6">Aynasız beni bahçıvan yaptı, iki aydır bu işte çalışıyorum, sağlık durumum iyi. Aynasız benden o kadar memnun kaldı ki bırakmak istemiyor. Dupont, son muayeneden sonra doktorun, bir deneme yapmak üzere beni hastaneden çıkarıp kampa yerleştirmeye karar verdiğini söylüyor. Aynasız, bahçesine hiç bu kadar iyi bakılmadığını söyleyerek gitmeme karşı çıkıyor. Başka çarem kalmayınca bu sabah bütün çilek fidanlarını söküp çöpe attım. Söktüğüm fidanların yerine de bir küçük haç diktim. Ne kadar fidan varsa, o kadar haç. Kopan gürültüyü anlatmadın gereği yok. Zindancı başı o kadar sinirlendi ki geberip gidiyordu az kalsın. Ağzı köpürüyor, konuşurken boğulacak gibi oluyor, sesi çıkmıyordu. Bir el arabasının üstüne oturup hüngür hüngür ağladı sonunda. Fazla ileri gittiğimi anlıyorum ama başka çarem kaldı mı?</p>

  <p class="p6">Doktor bu olayı ciddiye almadı. Bu hasta, diyor, yeniden kampa gönderilmeli ve orada denemeli. Bakalım normal hayata dönebilecek mi? Bahçede yalnız kalınca sormak aklına geliyor.</p>

  <p class="p6">&mdash; Yahu Kelebek, neden çilek fidanlarını söküp yerine haç diktin?</p>

  <p class="p6">&mdash; Nedenini bilmiyorum doktor, mubassırın da beni bağışlamasını rica ediyorum. Çilek fidanlarını çok seviyordu, gerçekten üzüldüm. Ulu Tanrı'dan, ona yeni çilekler vermesini diliyorum.</p>

  <p class="p6">Yine kamptayım, dostlarla buluştuk. Carbonieri'nin yeri boş, hamağımı o boşluğa asıyorum, sanki Matthieu hayattaymış gibi. Doktor, &ldquo;özel tedavi görüyor&rdquo; yazılı bir bezi gömleğime diktirdi. Doktorun dışında kimsenin bana emir vermeye hakkı yok. Sabahın sekizinden onuna kadar, hastanenin önündeki yaprakları toplama işini verdi bana. Evin önündeki koltuklara kurulduk, birlikte kahve içip birkaç sigara tüttürdük. Karısı yanımızda, doktor karısının yardımıyla geçmişimden söz etmemi istiyor.</p>

  <p class="p6">&mdash; Sonra Kelebek? İnci avcısı Kızılderililerden ayrıldıktan sonra ne oldu?</p>

  <p class="p6">Öğleden sonralarımı bu eşsiz insanlarla geçiriyorum.</p>

  <p class="p6">&mdash; Beni her gün görmeye gelin Kelebek, diyor doktorun karısı. Hem sizi görmek, hem de başınızdan geçenleri dinlemek istiyorum.</p>

  <p class="p6">Her gün doktor ve karısıyla, ara sıra da yalnız karısıyla birkaç saat geçiriyorum. Geçmişimden söz etmekle, dengemin yavaş yavaş yerine geleceğini söylüyorlar. Doktordan, beni Şeytan adasına naklettirmesini istemeye karar verdim. Bu iş de oldu. Yarın yola çıkıyorum. Doktorla karısı, neden Şeytan adasına gittiğimi biliyorlar. Bana o kadar iyi davrandılar ki, onları aldatmak istemedim:</p>

  <p class="p6">&mdash; Doktor, bu cehenneme daha fazla dayanamayacağım, beni Şeytan'a gönder. Ya kaçarım ya da geberirim ama bu iş de burada biter.</p>

  <p class="p6">&mdash; Seni çok iyi anlıyorum Kelebek. Bu baskı yönetiminden nefret ediyorum, bu yönetim iliklerine kadar çürümüş. Elveda, talihin açık olsun.</p>
</body>
</html>
