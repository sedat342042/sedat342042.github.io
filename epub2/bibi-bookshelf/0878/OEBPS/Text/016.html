<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>YEDİNCİ DEFTER SALUT ADALARI</title>
</head>

<body>
  <h1 class="h11"><a id="a46"></a>YEDİNCİ DEFTER<br />
  SALUT ADALARI</h1>

  <h2 class="h21"><a id="ncx2713"></a><a id="a47"></a>Mezarlıkta Bir Olay</h2>

  <p class="p6">Beş ay içinde, adanın girdisini çıktısını öğrendim. Şimdilik vardığım sonuç, mezarlığın yanında dostum Carbonieri'nin çalıştığı bahçenin &mdash;artık Carbonieri orada değil&mdash; bir sal hazırlamak için en uygun yer olduğuydu. Bunun için de, Carbonieri'den, yanına yardımcı almadan yeniden bahçeye dönmesini rica ettim. Kabul etti. Dega sayesinde de eski işine dönebildi.</p>

  <p class="p6">Bu sabah, bir demir telin ucuna astığım salkım salkım barbunyalarla yeni komutanın evi önünden geçerken, &ldquo;emirber&rdquo; olarak çalışan genç mahkûmun evin hanımına şunları söylediğini duydum:</p>

  <p class="p6">&mdash; İşte bayan, Binbaşı Barrot'un karısına her gün balık getiren adam.</p>

  <p class="p6">Cezayirlileri andıran, yanık tenli, esmer ve genç kadın:</p>

  <p class="p6">&mdash; Demek Kelebek o? dedi. Sonra da pencereden bana seslendi:</p>

  <p class="p6">&mdash; Bayan Barrot bana, sizin getirdiğiniz nefis ıstakozlardan yedirmişti. Buyurun içeri. Fransa'dan gelen bir parça keçi peyniriyle beyaz şarap içersiniz sanırım.</p>

  <p class="p6">&mdash; Hayır, teşekkür ederim bayan.</p>

  <p class="p6">&mdash; Neden? Bayan Barrot'nun evine pekâlâ giriyordunuz, niçin benim evime gelmiyorsunuz?</p>

  <p class="p6">&mdash; Çünkü onun Kocası, evine girip çıkmama izin vermişti.</p>

  <p class="p6">&mdash; Kelebek, benim kocam kampa komuta eder, evin komutanı ise benim. Hiç korkmadan girin.</p>

  <p class="p6">Yemek odasındaki masanın başına beni oturttu, önüme de bir tabak jambonla keçi peyniri koydu. Hiç çekinmeden karşıma geçti, önce şarap, ardından kahve sonra da nefis Jamaika romu sundu.</p>

  <p class="p6">&mdash; Kelebek, dedi, hareket hazırlığı içinde olmasına rağmen, Bayan Barrot bana, sizden söz etme fırsatını buldu. Adada sizden balık alabilen tek kadın olduğunu biliyorum. Aynı imtiyazı bana tanıyacağınızı umarım.</p>

  <p class="p6">&mdash; Ama kendisi hastaydı efendim, gördüğüm kadarıyla sizin bir şeyiniz yok, sapasağlamsınız.</p>

  <p class="p6">&mdash; Yalan söylemeyi hiç beceremem Kelebek. Gerçekten çok iyiyim, ancak bir liman şehrinde doğup büyüdüm. Balığa da bayılırım. Oran'lıyım. Beni rahatsız eden tek şey, balığınızı satmayışınızdır. İşin tek can sıkıcı yanı bu.</p>

  <p class="p6">Her neyse, bundan böyle ona da balık getirmem kararlaştırıldı.</p>

  <p class="p6">Komutanın karısına üç kilo barbunyayla altı ıstakoz vermiş bir sigara tüttürüyordum ki komutan çeri girdi. Beni görünce:</p>

  <p class="p6">&mdash; Juliette, dedi, emirberin dışında hiç bir mahkûmun evime giremeyeceğini söylemiştim.</p>

  <p class="p6">Yerimden kalktım, karısı:</p>

  <p class="p6">&mdash; Oturun, dedi. Bu mahkûm, Bayan Barrot'nun gitmeden önce bana salık verdiği adamdır. Buraya ondan başkası giremez. Öte yandan, istediğim zaman bana balık da getirecek.</p>

  <p class="p6">&mdash; Peki, dedi komutan. Adınız ne sizin?</p>

  <p class="p6">Cevap vermek için doğrulacak oldum, Juliette elini omuzuma koydu ve zorla yerime oturttu:</p>

  <p class="p6">&mdash; Burası benim evim, dedi, sonra. Kendisi bu evde komutan değil, benim kocam Bay Prouillet'dir.</p>

  <p class="p6">&mdash; Sağ olun efendim. Adım Kelebek.</p>

  <p class="p6">&mdash; Ha! Sizden ve üç yıl önce Saint-Laurent-du-Maroni Hastanesinden kaçışınızdan bahsedildiğini duydum. Kaçarken bayılttığınız mubassırlardan biri de, benim ve sizi koruyan karımın yeğeniydi.</p>

  <p class="p6">Geldiğimden beri ayakta duran Komutan:</p>

  <p class="p6">&mdash; Her yıl adalarda işlenen cinayetlerin sayısı akıl alır gibi değil, dedi. Karada çok daha az cinayet işleniyor. Sizce bu fark nereden geliyor?</p>

  <p class="p6">&mdash; Buradan kimse kaçamıyor komutanım, dolayısıyla da herkes sinirli oluyor. Yıllar boyu alt alta, üst üste yaşıyorlar. Bir takım büyük nefretlerin ve çözülmeyecek dostlukların oluşması akla yakın, öte yandan, cinayet işleyenlerin yüzde beşi bile ele geçmiyor. Bu da katillere bir dokunulmazlık sağlıyor.</p>

  <p class="p6">&mdash; Verdiğiniz bilgi çok mantıklı. Ne kadardır balığa çıkıyorsunuz, balığa çıkmanızı sağlayan iş nedir?</p>

  <p class="p6">&mdash; Lâğımcıyım efendim. Sabah saat altıda işim biter, bol bol da balık tutacak zamanım kalır.</p>

  <p class="p6">&mdash; Günün bütün geri kalan bölümünde avlanır mısınız? dedi Juliette.</p>

  <p class="p6">&mdash; Hayır efendim, öğlende kampta olmam gerekli, öğlenden sonra da üçte çıkıp altıda dönmek zorundayım. Can sıkıcı bir şey med ve cezir yüzünden bazen çabalarımın boşa gittiği de oluyor.</p>

  <p class="p6">Kocasına dönen Juliet:</p>

  <p class="p6">&mdash; Ona özel bir izin verirsin değil mi sevgilim, diye sordu. Böylece de, sabahın altısından akşamın altısına kadar dilediği gibi avlanabilir.</p>

  <p class="p6">&mdash; Peki, dedi komutan.</p>

  <p class="p6">Akıllıca hareket ettiğim için kendi kendimi kutlayarak evden çıktım, çünkü kazandığım bu üç saatlik sürenin benim gözümde büyük değeri vardı. On ikiyle üç arası uyku saatiydi, aşağı yukarı bütün mubassırlar uykuya yatıyor ve denetim iyiden iyiye gevşiyordu.</p>

  <p class="p6">Juliette gerek bana, gerekse yakaladığım balıklara tam anlamıyla el koydu. Balığımı aldırmak için, &ldquo;emirber&rdquo;ini bulunduğum yere gönderdiği bile oluyor. Çocuk sık sık benim yanıma gelip:</p>

  <p class="p6">&mdash; Komutanın karısı bütün balıkları istiyor, diyor. Bu gece konukları var, balık çorbası yapacakmış...</p>

  <p class="p6">Her neyse, bütün balıklarıma el koyduktan başka şu ya da bu balığı yakalamamı, suya girip ıstakoz avlamamı bile istiyor. Bana çok yakınlık gösteriyor ve soruyor:</p>

  <p class="p6">&mdash; Kelebek, sular birde mi alçalıyor?</p>

  <p class="p6">&mdash; Evet efendim.</p>

  <p class="p6">&mdash; Gelin öyleyse yemeği evde yiyin. Böylece kampa dönmek zorunda kalmazsınız.</p>

  <p class="p6">Bu arada öğlen yemeğini de sık sık onlarda yiyorum, hem mutfakta değil, yemek odasında. Karşıma oturup tabakları getirip götürüyor, bardağıma şarap koyuyor. Bayan Barrot gibi değil. Çaktırmadan geçmişimle ilgili sorular sormaya kalkıyor. En çok ilgilendiği konuyu, Montmartre'deki hayatımı her zaman es geçip, daha çok ilk gençliğimle çocukluğumu anlatıyorum. Bu arada komutan odasında uyuyor.</p>

  <p class="p6">Bir sabah, çok erken saatte altmış kadar böcek yakalayınca saat onda komutanın evine uğruyorum. Sırtında beyaz bir sabahlıkla komutanın karısı aynanın önünde, ardındaki genç kadın saçlarını yapıyor. Günaydın diyor ve bir düzüne kadar küçük ıstakozu uzatıyorum.</p>

  <p class="p6">&mdash; Hayır, diyor, hepsini ver. Kaç tane var?</p>

  <p class="p6">&mdash; Altmış.</p>

  <p class="p6">&mdash; Peki, şuraya bırak lütfen. Dostlarına kaç tane götürmek istiyorsun?</p>

  <p class="p6">&mdash; Sekiz tane.</p>

  <p class="p6">&mdash; Sekizini al öyleyse, gerisini çocuğa ver de dolaba koysun.</p>

  <p class="p6">Ne diyeceğimi şaşırdım. Benimle hiç senli benli konuşmamıştı, hele yabancı bir kadının yanında. Herhalde saçını yapan kadın, bunu sağda solda yayacaktı, iyiden iyiye sıkılıp gitmeye hazırlanıyordum ki:</p>

  <p class="p6">&mdash; Dur canım, dedi, otur da bir likör iç. Yorulmuş-sundur.</p>

  <p class="p6">Bu otoriter kadın beni şaşkınlıktan şaşkınlığa düşürüyordu, oturdum. Likörümü yudumlarken sigaramı da tüttürüyor, komutanın karısının saçlarını tarayan kadına bakıyordum. Ara sıra o da yan gözle beni süzüyordu. Elinde ayna tutan komutanın karısı, kadının bana baktığını gördü ve:</p>

  <p class="p6">&mdash; Flörtüm yakışıklı değil mi Simone, dedi. Hepiniz beni kıskanıyorsunuz zaten.</p>

  <p class="p6">Başladılar gülmeye. Nereye gizleneceğimi bilemez olmuştum. Aptal gibi lafa karışıp:</p>

  <p class="p6">&mdash; Neyse ki, flörtüm dediğiniz kişi pek zararsız, dedim, çünkü şimdiki haliyle kimseye yan bakacak durumda değil.</p>

  <p class="p6">&mdash; Bana karşı bir şey duymadığını söyleyemezsin ya, dedi Cezayirli kadın. Kimse senin gibi bir aslanı evcilleştiremedi, ben sana dilediğimi yaptırıyorum. Bunun bir nedeni olmalı, değil mi Simone?</p>

  <p class="p6">&mdash; Nedenini bilmem, dedi Simone, bildiğim tek şey komutanın karısı dışında kimseye yüz vermediğinizdir Kelebek. Başmubassırın karısı anlattı, geçen hafta elinizde on beş kilo balık varmış. Kasapta et kalmadığı için sizden iki balık istemiş, onu bile vermemişsiniz.</p>

  <p class="p6">&mdash; Aaaaa! Bunu bana söylememiştin Simone!</p>

  <p class="p6">&mdash; Geçen gün Bayan Kargueretye söylediğini de duymadın, diye devam etti Simone. Kelebek'in elinde ıstakozlar ve iri bir morina balığıyla geçtiğini görmüş: &ldquo;Şu balığı, ya da hiç olmazsa yarısını bana satın&rdquo;, demiş. &ldquo;Biz Brötanyalılar, bu balığı çok iyi pişiririz, bilirsin&rdquo;. Kelebek şu cevabı vermiş: &ldquo;Bu balığın değerini bilen yalnız Brötanyalılar değildir Bayan, Ardeche'liler dahil, Romalılardan bu yana çok kişi, morina balığının seçkin bir yiyecek olduğunu bilir.&rdquo; Ve kadına bir şey satmadan yoluna devam etmiş.</p>

  <p class="p6">Kahkahadan kırılıyorlardı. Hırsla kampa döndüm, akşam da hikâyeyi bizim çocuklara anlattım.</p>

  <p class="p6">&mdash; Durum çok ciddi, dedi Carbonieri. Bu kadın başını belaya sokuyor. Mümkün olduğu kadar seyrek ve yalnız komutan evdeyken uğra.</p>

  <p class="p6">Herkes aynı görüşte. Verilen öğüdü dinlemekte kararlıyım.</p>

  <p class="p6">Valence'li bir marangozla tanıştım. Hemşeri sayılırız neredeyse. Bir orman korucusunu öldürmüş. Her zaman gırtlağına kadar borç içinde, iflah olmaz bir kumarbaz: Gündüzleri deli gibi çalışıp iş görüyor, gece bütün parasını kumarda veriyor. Çoğu kere de, borcunu ödemek için sağa sola bir takım şeyler yapmak zorunda kalıyor. Tabiî sömürülüyor da, gül ağacından bir küçük sandığın fiyatı üç yüz frank olduğu halde, yüz elli-iki yüz franga yapmak zorunda bırakılıyor. Onu işlemeye karar verdim. Bir gün, lavaboda:</p>

  <p class="p6">&mdash; Bu gece seninle konuşmak istiyorum, dedim. Kenefte buluşalım. Sana işaret ederim.</p>

  <p class="p6">Gece, rahat rahat konuşabileceğimiz kenefte yalnızız.</p>

  <p class="p6">&mdash; Bourset, biliyorsun, hemşeri sayılırız, diyorum.</p>

  <p class="p6">&mdash; Yok canım, nasıl olur?</p>

  <p class="p6">&mdash; Valence'li değil misin?</p>

  <p class="p6">&mdash; Evet.</p>

  <p class="p6">&mdash; Ben de Ardeche'liyim, demek hemşeriyiz.</p>

  <p class="p6">&mdash; Hemşeriysek hemşeriyiz, ne olmuş?</p>

  <p class="p6">&mdash; Ne mi olmuş? Borçlandığında sömürülmeni, yaptığın şeyin yarı fiyatına kapatılmasını istemiyorum. Bana getir, değeri neyse onu öderim. Bu kadar.</p>

  <p class="p6">&mdash; Sağ ol.</p>

  <p class="p6">Hiç durmadan yardımına koşuyorum. Borçlandıklarıyla devamlı münakaşada. İyi dostlarımdan Korsikalı haydut Vicioli'ye borçlanana dek işini iyi kötü yürütüyor. Bourset, yedi yüz franklık borcunu ödemesi için Vicioli'nin kendisini sıkıştırdığını bana haber veriyor. Şu sıra yaptığı, bitmek üzere olan bir çalışma masası var. Gizlice çalıştığı için ne zaman bitireceğini kesinlikle söyleyemiyor. Gerçekten de, fazla tahta harcadığı gerekçesiyle, büyükçe eşyanın yapımına adada izin vermiyorlar. Kendisine yardım etmeye çalışacağımı söylüyorum. Vicioli'yle de anlaşıp ufak bir oyun düzenliyorum.</p>

  <p class="p6">Bourset'ye baskı yapacak, hatta gözdağı verecek. Ben de yetişip marangozu kurtaracağım. Düşündüğüm gerçekleşiyor. Sözde hallettiğim bu dertten sonra Bourset'nin en büyük dayanağı benim, bana çok büyük güveni var. Kürek mahkûmu olarak Güyan'a geldiğinden bu yana, ilk kez rahat bir soluk alabiliyor. Artık meseleyi ona açmaya kararlıyım. Bir akşam:</p>

  <p class="p6">&mdash; Senden istediğimi yaparsan iki bin frank veririm, diyorum. Yapacağın da iki kişilik bir sal, ayrı ayrı parçalar halinde olacak.</p>

  <p class="p6">&mdash; Bak Kelebek, kimse için bu tehlikeyi göze almam. Ama senin için, yakalanırsam iki yıl hücre cezası çekmeye bile razıyım. Yalnız bu işin bir sakıncası var. Atölyeden büyük tahta parçalar çıkaramam.</p>

  <p class="p6">&mdash; Merak etme, içerde adamım var.</p>

  <p class="p6">&mdash; Kim?</p>

  <p class="p6">&mdash; Arabalı bacanaklar, Naric'le, Quenier. Ne düşünüyorsun bu konuda?</p>

  <p class="p6">&mdash; Önce salın bir plânını yapmalı, sonra parçaları teker teker hazırlamalı. Parçaların yerine iyice oturması için salın geçme olarak yapılması gerek, işin en güç yanı, suda yüzen tahta bulmak. Çünkü adalardaki tahtalar genellikle sert, suda yüzmüyor.</p>

  <p class="p6">&mdash; Bana ne zaman cevap verirsin?</p>

  <p class="p6">&mdash; Üç gün sonra.</p>

  <p class="p6">&mdash; Benimle gelmek ister misin?</p>

  <p class="p6">&mdash; Hayır.</p>

  <p class="p6">&mdash; Neden?</p>

  <p class="p6">&mdash; Köpekbalıklarından, bir de boğulmaktan korkarım.</p>

  <p class="p6">&mdash; Sonuna kadar bana yardım edeceğine söz veriyor musun?</p>

  <p class="p6">&mdash; Çocuklarımın başı üzerine yemin ederim. İşin tek sakıncası, çok uzun sürmesi.</p>

  <p class="p6">&mdash; İyi dinle. Enselenirsen ne yapacağını söyleyecek, savunmanı şimdiden hazırlayacağım. Salın planını bir defter kâğıdına geçireceğim, üstüne de: &ldquo;<span class="t6">Bourset, sa</span><span class="t6">ğ</span> <span class="t6">kalmak istiyorsan plân</span><span class="t6">ı</span><span class="t6">n</span><span class="t6">ı</span> <span class="t6">yukarda gördü</span><span class="t6">ğ</span><span class="t6">ün sal</span><span class="t6">ı</span> <span class="t6">yapacaks</span><span class="t6">ı</span><span class="t6">n</span>&rdquo;, diye yazacağım. Yaptığın her parçayı sana göstereceğim bir yere bırakacaksın. Oradan alınıp götürülecek. Kimin ve nasıl alacağını düşünme. (Son sözlerimde biraz rahatladı). Böylece, yakalanırsan işkence görmene engel oluyor ve en fazla altı ayla paçayı kurtarmanı sağlıyorum.</p>

  <p class="p6">&mdash; Ya sen yakalanırsan?</p>

  <p class="p6">&mdash; Bir şey değişmeyecek. Sana tehdit mektubu gönderdiğimi kabul edeceğim. Tabiî, verdiğim yazılı emirleri iyi saklayacaksın. Oldu mu?</p>

  <p class="p6">&mdash; Oldu.</p>

  <p class="p6">&mdash; Korkmuyorsun ya?</p>

  <p class="p6">&mdash; Hayır, hiç korkmuyorum. Üstelik sana yardım etmek hoşuma gidiyor.</p>

  <p class="p6">Daha kimseye bir şey çıtlatmadım, önce Bour-set'nin cevabını bekliyorum. Upuzun ve bitip tükenmek bilmeyen bir haftanın sonunda onunla kütüphanede konuşabiliyorum, içerde ikimizden başka kimse yok. Bir pazar sabahı, avluda oyun gırla gidiyor. Seksen kadar oyuncu, bir o kadar da meraklı var. Hemen içime su serpiyor:</p>

  <p class="p6">&mdash; İşin en güç yanı, yeteri kadar kuru ve hafif tahta bulmaktı. Bunun da çaresini buldum. Tahtadan bir omurga yapıp bunu kuru hindistancevizi kabuklarıyla dolduracağım. Tabiî hindistancevizlerinin dış yüzündeki tabakayı da çıkarmayacağım. Bu tabaka çok hafiftir, üstelik su geçirmez. Sal hazır olduğunda, içine yeteri kadar hindistancevizi bulmak sana düşebilir. Yarın ilk parçayı yapmaya başlıyorum. Aşağı yukarı üç günümü alacak. Perşembeden sonra da, bacanaklardan biri, hava açar açmaz bu parçayı götürebilir. Bir önceki parça atölyeden çıkmadan sonrakine başlamayacağım. İşte yaptığım plân, bir kâğıda geçir, söz verdiğin mektubu da yaz. Arabalı bacanaklara bu işin sözünü ettin mi?</p>

  <p class="p6">&mdash; Hayır, senin cevabını bekliyordum?</p>

  <p class="p6">&mdash; Evet, cevabını aldın işte.</p>

  <p class="p6">&mdash; Sağ ol Bourset, sana nasıl teşekkür edeceğimi bilemiyorum. Şimdilik beş yüz frank veriyorum.</p>

  <p class="p6">Parayı gören Bourset yüzüme dik dik bakıp:</p>

  <p class="p6">&mdash; Paranı kendine sakla, dedi. Karaya ayak bastığında, yoluna devam etmek için yine paraya ihtiyacın olacak. Bugünden sonra, sen yola çıkana dek kumar oynamayacağım. Yapacağım ufak tefek işlerle nasılsa biftek ve sigara paramı çıkarırım.</p>

  <p class="p6">&mdash; Neden almıyorsun bu parayı?</p>

  <p class="p6">&mdash; Çünkü bu işi on bin franga bile yapmam. Aldığımız bütün tedbirlere rağmen çok tehlikeli. Ancak bedava yapılabilir. Bana yardım ettin, yalnız sen el uzattın. Mutluyum ama özgürlüğüne kavuşman için sana yardım ederken korkuyorum.</p>

  <p class="p6">Plânı bir defter kâğıdına geçirirken bunca saflık ve soyluluk karşısında utanç duyuyorum. Ona gösterdiğim yakınlığın hesaplı olduğunu, bir çıkar gözettiğimi düşünmemişti bile. Kendi gözümde kendimi biraz yükseltebilmek için, her ne pahasına olursa olsun kaçmam gerektiğini tekrarlıyorum. Güç ve pek hoş sayılmayacak durumları da gerektirse, kaçmam zorunlu. Gece Naric'le konuştuk, o daha sonra bacanağına durumu açacak. Hiç düşünmeden:</p>

  <p class="p6">&mdash; Atölyeden parçaların çıkarılmasında bana güvenebilirsin, diyor. Yalnız acele etme, ancak adada onarım işi çıktığında, bir sürü araç-gereçle birlikte kaçırabiliriz. Neyse, en ufak fırsatı bile kaçırmayacağımıza söz veriyorum.</p>

  <p class="p6">Bu da oldu. İş Matthieu Carbonieri ile konuşmaya kalıyor. Çünkü onunla birlikte kaçmak istiyorum. Yüzde yüz kabul ediyor.</p>

  <p class="p6">&mdash; Matthieu. Salı yapacak adamı buldum, parçaları atölyeden çıkaracak olanı da buldum. Bahçende salı gömecek bir yer bulmak sana kalıyor.</p>

  <p class="p6">&mdash; Yooo, sebze bahçesine salı gömmek tehlikeli. Gece sebze çalmaya gelen aynasızlar var. Salı gömdüğümüz yere basar da, ayakları toprağa batarsa sonra ne yaparız? İstinat duvarındaki büyük taşlardan birini çıkarıp küçük bir mağara meydana getireceğim. Böylece bir parça geldiğinde, taşı kaldırıp mağaranın içine gizleyebileceğim.</p>

  <p class="p6">&mdash; Parçaları doğru bahçeye getirmeleri iyi mi olur?</p>

  <p class="p6">&mdash; Hayır, çok tehlikeli. Arabalı bacanakların bahçemde ne işleri olabilir? En iyisi, her keresinde bahçeme yakın, ama değişik bir yere bırakmaları.</p>

  <p class="p6">&mdash; Kabul.</p>

  <p class="p6">İşler yolunda gibi. Şimdi sıra hindistancevizlerinde. Dikkati çekmeden, yeterince hindistancevizi kabuğu toplamanın yolunu arayacağım.</p>

  <p class="p6">İşte, hayata yeniden doğduğumu şimdi hissediyorum. Meseleyi Galgani ile Grandet'ye açacağım bir de. Susmaya hakkım yok, suç ortağı sanılabilirler. Artık yapmam gereken, onlardan ayrılıp tek başıma yaşamaya başlamaktır. Kaçmaya hazırlandığımı ve kendilerinden ayrılmam gerektiğini söylediğimde kesinlikle reddediyor ve sövüyorlar bana:</p>

  <p class="p6">&mdash; Mümkün olduğu kadar çabuk yola çık. Biz, nasılsa bir yolunu bulur paçayı sıyırırız. Sakın yanımızdan ayrılmayı düşünme. Şimdiye kadar neler geldi başımıza.</p>

  <p class="p6">Bir aydan fazla oluyor, kaçma hazırlığı başladı, ikisi büyük olmak üzere yedi parça geldi bile. Matthieu'nun tahtaları gizlediği istinat duvarına da bir göz attım. Taşın yerinden oynatıldığı anlaşılmıyor, çünkü Matthieu, çevresini yosunla sıvamak ihtiyatlılığını gösteriyor. Kovuk çok iyi, yalnız parçaların hepsini alacağından şüpheliyim. Neyse, şimdilik daha yer var.</p>

  <p class="p6">Kaçış hazırlığı içinde olmak, moralimi iyice yükseltiyor. Her zamankinden çok yemek yiyorum, balık avı sayesinde de gücüm kuvvetim yerinde. Üstelik her sabah, kayalıklarda, iki saatten fazla beden eğitimi hareketleri yapıyorum. Balık avı kollarımı işlettiğinden, daha çok bacaklarımı çalıştırıyorum. Bacaklarımı güçlendirmenin de yolunu buldum. Balık tuttuğumuz yerin daha uzağına gidiyorum, dalgalar baldırlarıma çarpıyor. Dalgaların çarpması sonucu dengemi yitirmemek için, kaslarımı geriyorum. Sonuç çok iyi. Komutanın karısı Juliette, bana her zamanki gibi iyi davranıyor. Ama kocası bulunmadığı sıralar eve girmediğimi fark etti. Bunu açıkça söyledi, saçlarını tarattığı gün şaka ettiğini belirtmeden de edemedi. Saçlarını yapan genç kadın, avdan dönerken yolumu gözlüyor, tatlı sözlerle nasıl olduğumu soruyor. Demek ki işler yolunda. Bouraet, fırsat buldukça bir parça çıkarıyor ortaya, işe başlayalı iki buçuk ay oldu. Parçaları gizlediğimiz yer ağzına kadar dolu. Yalnız en uzun iki parça eksik. Biri iki metrelik diğeriyse bir buçuk. Bu parçalar kovuğa girecek gibi değil.</p>

  <p class="p6">Mezarlığa bakarken yeni bir mezar dikkatimi çekiyor. Bu mezar, mubassırlardan birinin, geçen hafta ölen genç karısının mezarı, üstünde solgun bir çiçek demeti duruyor. Mezarlık bekçisi, Baba dediğimiz, yarı kör ve eski bir kürek mahkûmu. Bütün gün mezarlığın bir köşesindeki hindistancevizi ağacının gölgesinde oturuyor. Oturduğu yerden de ne kadının mezarını görebilir, ne mezara yaklaşanı. Bu mezardan faydalanıp salın parçalarını birleştirmeyi, marangozun yaptığı ufak sandığa da mümkün olduğu kadar çok hindistancevizi doldurmayı düşünüyorum. Sandığımızdan daha az olacak hindistancevizleri, otuz - otuz beş kadar. Ben sağa sola elli tane dağıttım. Yalnız Juliette'in avlusunda bir düzüne var. &ldquo;Emirber&rdquo;, yağ çıkarmak için hindistancevizlerini avluya bıraktığımı sanıyor.</p>

  <p class="p6">Ölen kadının kocasının adadan ayrıldığını da öğrenince, mezardaki toprağın bir bölümünü boşaltıp tabuta kadar inmeye karar veriyorum.</p>

  <p class="p6">Matthieu Carbonieri duvara tünemiş erketelik yapıyor. Başında, uçları düğümlü bir beyaz mendil var. Elinin altında da, yine dört ucu düğümlü bir kırmızı mendil. Tehlike görülmedikçe beyazı çıkarmıyor. Biri görünürse, kim olursa olsun, hemen kırmızıyı kafasına geçiriyor.</p>

  <p class="p6">Bu tehlikeli iş, öğleden sonramı ve gecemi alıyor. Tabuta kadar inmenin gereği kalmadı, salın eninde olması için deliği bir metre yirmi santimden fazla genişlettim. Saatler bitmek bilmiyordu, kırmızı mendil de birkaç kere göründü. Neyse, bu sabah işim tamamlandı. Delik, hindistancevizi yapraklarıyla örtüldü. Üstüne de toprak serptim. Pek görünmüyor. Sinirlerim iyiden iyiye laçka.</p>

  <p class="p6">Kaçış hazırlıkları üç aya yakın bir süredir devam etmekte. Birbirine bağlı ve numaralı olarak, bütün tahta parçalarını gizlediğimiz kovuktan çıkardık. Mezara, tabutun üstüne yerleştirdik. Toprak hepsini gizliyordu. Duvardaki kovuğa da üç çuval un, yelken için iki metre ip, bir şişe doluşu kibrit çöpü, bir düzüne kadar da süt kutusu koyduk, hepsi bu kadar.</p>

  <p class="p6">Bourset'nin heyecanı git gide artmakta. Sanki benim yerime o yola çıkacak. Naric, başta bana evet demediğine pişman. Evet dese, iki kişi yerine üç kişi alabilecek bir sal yaptırırdık.</p>

  <p class="p6">Yağmur mevsiminin içindeyiz. Her gün yağmur yağıyor, böylece mezara inmem kolaylaşıyor. Parçaların birbirine geçmesi işini neredeyse tamamladım, sal hazır gibi. Hindistancevizlerini de, Carbonieri'nin çalıştığı bahçenin iyice yakınına taşıdım. Salın tek eksiği kenarındaki tahtalar. Her zaman açık duran manda ahırından dilediğimiz zaman, tehlikesizce alabiliriz. Dostlarım işin tamamlanıp tamamlanmadığını hiç sormuyorlar. Sadece, zaman zaman:</p>

  <p class="p6">&mdash; Ne âlemdesin, diyorlar.</p>

  <p class="p6">&mdash; İşler yolunda.</p>

  <p class="p6">&mdash; Biraz uzun sürmedi mi?</p>

  <p class="p6">&mdash; Tehlikesizce, bundan çabuk çalışılamaz.</p>

  <p class="p6">Bütün konuşmamız burada bitiyor.</p>

  <p class="p6">Bahçesindeki hindistancevizlerini taşırken Juliette beni gördü ve çok korkuttu.</p>

  <p class="p6">&mdash; Ne o Kelebek, hindistancevizi yağını yapmaya karar verdin mi? Neden bahçede yapmıyorsun bu işi? Açmak için bir şey bulunur, sana ayrıca büyük bir kazan da verebilirim.</p>

  <p class="p6">&mdash; Kampta yapmak daha iyi.</p>

  <p class="p6">&mdash; Garip şey, kampta rahat çalışamazsın ki.</p>

  <p class="p6">Bir süre düşündükten sonra da şöyle devam ediyor:</p>

  <p class="p6">&mdash; Açık söyleyeyim mi? Hindistancevizinden yağ çıkacağını sanmıyorum.</p>

  <p class="p6">Buz kesiyorum birden.</p>

  <p class="p6">&mdash; Bir kere bende istediğin kadar yağ var, neden ayrıca yağ çıkarasın? Bu hindistancevizlerini başka işte kullanacaksın değil mi?</p>

  <p class="p6">Her yanımdan iri iri ter damlaları akıyor, baştan beri kaçma sözünü etmesini bekliyordum. Soluğum kesik.</p>

  <p class="p6">&mdash; Hanımefendi, diyorum, bu bir sırdır. Ama o kadar ilgilendiniz, o kadar meraklandınız ki size yapmak istediğim sürprizin değeri kalmadı. Bu iri hindistancevizleri seçişimin nedeni, içlerini boşalttıktan sonra, tahtalarıyla güzel bir şey yapıp size armağan etmekti. İşte gerçek bu.</p>

  <p class="p6">Kazandım galiba, çünkü:</p>

  <p class="p6">&mdash; Kelebek, benim için zahmete girme, diyor. Hele iyi bir şey yapmak için para harcamanı hiç istemiyorum. Çok teşekkür ederim ama rica ediyorum, bir şey yapma.</p>

  <p class="p6">&mdash; Peki, düşünürüz.</p>

  <p class="p6">Of, ucuz atlattık. Hiç yapmadığım bir şeyi yapıyor ve bir kadeh içki istiyorum. Neyse ki şaşkınlığımın farkında değil. Tanrı yardıma devam ediyor.</p>

  <p class="p6">Her gün yağmur yağıyor, özellikle de öğleden sonra ve geceleri. Suyun yavaş yavaş toprağa sızıp gizlediklerimizi ortaya çıkarmasından korkuyorum. Mattieu durmadan mezarın üstüne toprak atıyor ama sular olanı sürükleyip götürüyor. Mezarın içini su basmış olmalı. Matthieu'nün yardımıyla tabutu meydana çıkarıyoruz, üstü suyla kaplı. Durum çok ciddi. Yakında epey önce ölen iki çocuğun mezarı var. Bir gün, bu mezarı örten taşı kaldırıyor, içine giriyor ve bir demir buçukla çimento duvarını, salın bulunduğu yönde delmeğe koyuluyorum, su fışkırıyor, öbür mezardan boşalan su, çocukların mezarına doluyor. Sular diz boyunu bulduğunda dışarı çıkıyorum. Taşı yerine yerleştiriyor, Naric'in verdiği beyaz macunu da çevresine döşüyoruz. Çalışmamız, salın bulunduğu mezardaki suyu yarı yarıya azalttı. Akşam Caıbonieri:</p>

  <p class="p6">&mdash; Bu işin derdi bir türlü bitmeyecek galiba diyor.</p>

  <p class="p6">&mdash; Sonuna geldik be Matthieu.</p>

  <p class="p6">&mdash; Aşağı yukarı, hayırlı bir sonuca varmasını dileyelim.</p>

  <p class="p6">Gerçekten, diken üstündeyiz.</p>

  <p class="p6">Sabah rıhtıma indim, Chapar'dan, benim için iki kilo balık almasını rica ettim, öğlende uğrayıp götüreceğim balıkları. Carbonieri'nin bahçesine çıkıyorum. Yaklaştığımda üç beyaz miğfer gözüme çarpıyor. Bahçede neden üç aynasız var? Kazı mı yapmaya kalktılar yoksa? Görülmüş şey değil. Üç aynasızı birden Carbonieri'nin yanında hiç görmedim. Bir saatten fazla bekliyor, dayanamıyorum. Olup biteni anlamak için ortaya çıkmaya karar veriyorum. Bahçeye giden yolda yürüyorum, aynasızlar da benim gelişimi izliyorlar. Aramızdaki uzaklık yirmi metre kadar var, iyiden iyiye kuşkudayım. Derken Matthieu beyaz mendilini kafasına geçiriyor. Rahat bir soluk alıyorum, yanlarına gelinceye kadar kendimi toparlayabildim.</p>

  <p class="p6">&mdash; Günaydın beyler. Günaydın Matthieu. Bana vereceğini söylediğin kavunu almaya geldim.</p>

  <p class="p6">&mdash; Özür dilerim Kelebek, sabah fasulyelerim için sırık bulmaya gittiğimde çalmışlar. Ama üç, dört gün sonra olgunlaşacaklar var, şimdiden sarardılar. Beyler, siz karılarınız için biraz salata, domates ve turp istemez miydiniz?</p>

  <p class="p6">&mdash; Bahçen çok bakımlı Carbonieri, aferin diyor biri.</p>

  <p class="p6">Domates, salata ve turpları alıp gidiyorlar. Ben de iki kıvırcık salata alıp, onlardan az önce yola koyuluyorum. Yolum mezarlıktan geçiyor. Yağmur toprağı sürüklemiş, mezar yarı yarıya açıkta. On adımdan, tahtaların üstüne örttüğümüz hasırlar ve yapraklar seçilebiliyor. Bir şey anlamazlarsa, Tanrı bize gerçekten yardım ediyor demektir. Rüzgâr her gece deli gibi esiyor, kızgın kükremelerle adanın tepesini silip süpürüyor, çoğu kere yağmur da yardımına koşuyor. Bu havanın devam etmesini diliyorum. Yola çıkmak için en uygun hava, ama mezarı gizlemek için pek değil.</p>

  <p class="p6">İki metre boyundaki en büyük parça da mezarlığa taşındı, salın diğer parçalarına eklendi. Kendi elimle taktım. Güçlük çektirmeden, rahatça oturdu yerine. Bourset, büyük önemi olan fakat taşınması da aynı ölçüde güçlük çıkaran parçanın bana ulaşıp ulaşmadığını anlamak için koşarak kampa geldi. İşlerin yolunda gittiğini öğrenmek onu çok sevindiriyor. Parçanın elime varacağından şüphelenmiş durmuş. Soruyorum:</p>

  <p class="p6">&mdash; Bir şeyden mi kuşkulandın? Birinin fark ettiğini mi sanıyorsun, sakın ağzından kaçırmış olmayasın? Cevap ver.</p>

  <p class="p6">&mdash; Hayır, hayır.</p>

  <p class="p6">&mdash; Yine de kuşkulu bir halin var. Konuş.</p>

  <p class="p6">&mdash; Bebert Celier adlı birinin meraklı bakışları içime kuşku düşürdü. Sanki Naric'in, tahtayı tezgâhın altından alıp kireç fıçısına koyduğunu, sonra da çıkardığını görmüş gibi geldi. Bakışları Naric'i atölye kapısına kadar izledi. İki bacanak, bir binayı badanalamaya gidiyorlardı. Tedirginliğimin nedeni bu.</p>

  <p class="p6">Grandet'ye soruyorum:</p>

  <p class="p6">&mdash; Bebert Celier bizim binada, muhbirliği var mıdır?</p>

  <p class="p6">&mdash; Bu herif devlet memurluğundan atılma. Afrika&rsquo;da askerlik yapmış, Fas ve Cezayir'de girip çıkmadığı cezaevi kalmamış, emre itaatsizlikten hep başı belaya girmiş, iyi bıçak kullanan genç oğlanlara meraklı ve kumarbaz. Sivil hayat nedir bilmez. Sonuç, işe yaramaz, çok tehlikeli biri. Kürek onun hayatıdır. Şüphen varsa harekete geç, bu gece onu öldür, niyeti olsa bile seni ihbar edecek zaman bulamaz.</p>

  <p class="p6">&mdash; Ama muhbir olduğunu gösteren hiç bir belirti yok.</p>

  <p class="p6">&mdash; Doğru, diyor Galgani, ama mert olduğunu gösteren bir belirti de yok. Bu tür mahkûmların firardan hoşlanmadığını bilmelisin. Rahat ve düzenli hayatlarının bozulmasından çekinirler. Başka hiç bir şeyde adam gammazlamazlar da, bu işe gelince ne halt edecekleri önceden pek kestirilemez.</p>

  <p class="p6">Matthieu Carbonieri'ye danışıyorum. Bu gece Bebert Celier'nin öldürülmesini o da istiyor. Hatta bu işi eliyle yapmak niyetinde. Vazgeçirmek gafletine düşüyorum. Şüphe üzerine birini öldürmek ya da öldürtmek hiş hoşuma gitmiyor. Ya Bourset'nin anlattıkları hayal ürünüyse? Korku, birçok şeylerin yanlış görülmesine yol açabilir. Naric'i sorguya çekiyorum:</p>

  <p class="p6">&mdash; Dostum, Bebert Celier'den hiç şüphen var mı?</p>

  <p class="p6">&mdash; Benim mi? Hayır. Fıçıyı omuzumda çıkardım, Arap gardiyanın içindekini görmesini istemiyordum. Anlaştığımız gibi, sırtımda fıçıyla herifin önüne dikilip, bacanağımı bekleyecektim. Arap çıkmakta acele etmediğimi görünce içine güven gelecek, fıçıyı aramaya kalkışmayacaktı. Yalnız bacanağım, Bebert Celier'in bizi dikkatle izlediğini fark etmiş, bana anlattı.</p>

  <p class="p6">&mdash; Senin görüşün nedir?</p>

  <p class="p6">&mdash; Çıkardığımız parçanın önemi büyük, ilk bakışta bir sal için yapıldığı anlaşılıyor. Bu yüzden bacanağım çok sinirliydi, yanılmış olabilir. Bence söyledikleri hayal.</p>

  <p class="p6">&mdash; Benim görüşüm de seninkine uyuyor. Artık bu konuya dönmeyelim. Son parçayı çıkarmadan önce Bebert Celier'in bulunduğu yeri dikkatle kollayın. Kendini aynasızlarla bir tutun, ona göre tedbir alın.</p>

  <p class="p6">Bütün geceyi kumar oynamakla geçirdim. Yedi bin frank kazandım. Oyuna kendimi vermiyor, düzensiz oynuyor, daha fazla kazanıyordum. Dört buçukta, işimi görmek bahanesiyle dışarı çıktım. İşi Martinique'li manda sürücüsüne bıraktım. Yağmur durmuştu, karanlıkta mezarlığa kadar yürüdüm. Kürek bulamadığım için ayaklarımla iyi kötü mezarın üstünü toprakla örttüm. Saat yedide balığa indiğimde nefis bir güneş çıkmaştı. Royale'in güneyindeki buruna, salı denize indirmeye niyetlendiğim yere yürüdüm. Deniz iyice dalgalıydı, yükselmişti. Adadan ayrılmanın güç olacağını seziyordum, bir dalga salı kayalara çarptırıp parçalayabilirdi. Oltamı attım ve kısa sürede bir sürü kaya barbunyası yakaladım. Beş kilo kadar balık tutmuştum. Balıkları deniz suyuyla temizleyip oltayı çektim. Delice kumar oynamakla geçen geceden sonra yorgun ve kuşkuluydum. Gölgeye çöküp üç ayı aşkın bir süredir içinde yaşadığım gerilimin yakında sona ereceğini düşünerek kendimi toplamaya çalıştım. Bebert Celier'yi öldürmeye hakkım olmadığına da karar verdim.</p>

  <p class="p6">Sonra Matthieu'ye uğradım. Bahçe duvarından mezar rahatça görülebiliyordu. Mezarlığın içinden geçen yol toprakla kaplanmıştı, öğlen olduğunda Carbonieri'nin mezarlığa girip toprağı süpürmesini kararlaştırdık. Juliette'e uğradım ve elimdeki balığın yarısını bıraktım.</p>

  <p class="p6">&mdash; Kelebek, dedi, seninle ilgili kötü düşler gördüm. Kan içindeydin ve zincire vurulmuştun. Delilik etme, başına bir şey gelirse çok üzülürüm. Düş beni o kadar etkiledi ki ne yüzümü yıkayabildim, ne de saçlarımı tarayabildim. Dürbünle seni arıyor, bir türlü bulamıyordum... Nerede tuttun bu balıkları?</p>

  <p class="p6">&mdash; Adanın öbür yüzünde.</p>

  <p class="p6">&mdash; Neden balık avlamak için dürbünle seni göremeyeceğim yerlere gidiyorsun? Ya bir dalgaya kapılır da sürüklenirsen? Kimse seni göremez, köpek balıklarının elinden kurtaramaz.</p>

  <p class="p6">&mdash; Yok canım, işi bu kadar büyütmeyin!</p>

  <p class="p6">&mdash; Ne büyütmesi? Adanın öbür yüzünde avlanmanı yasak ediyorum, diretirsen avlanma iznini iptal ettiririm.</p>

  <p class="p6">&mdash; Hanımefendi boşuna meraklanıyorsunuz. Yine de sizi memnun etmek için yanınızda çalışan çocuğa nerede avlandığımı söyleyeceğim bundan böyle.</p>

  <p class="p6">&mdash; Peki. Yorgun gibisin?</p>

  <p class="p6">&mdash; Evet efendim, kampa çıkıp yatacağım.</p>

  <p class="p6">&mdash; Git ama saat dörtte kahve içmeye bekliyorum. Gelirsin değil mi?</p>

  <p class="p6">&mdash; Gelirim efendim. Akşamüstü görüşmek üzere, hoşça kalın.</p>

  <p class="p6">Bir bu Juliette'in düşü eksikti! Yığınla gerçek derdim yokmuş gibi, üstüne hayalî olanlar da ekleniyor. Bourset, gözetlendiğini söyledi. On beş gündür, bir buçuk parçalık son parçayı bekliyorum. Naric'le Quenier hiç bir şeyden kuşkulanmadıklarını tekrarlıyorlar ama Bourset, son parçayı yapmamakta on beş gündür diretiyor, iyice yerine oturması ve milimetresine varıncaya dek hesaplanması gereken beş girintisi olmasa, Carbonieri parçayı bahçede yapacaktı. Ama salın beş çıkıntısı, bu parçadaki girintilere oturuyor. Naric'le Quenier kiliseyi onardıklarından, atölyeden bir sürü tahta çıkarıp sokuyorlar. Daha da iyisi, ara sıra da bir mandanın çektiği küçük arabadan yararlanıyorlar. Fırsatı kaçırmamak gerek.</p>

  <p class="p6">Bourset, bizim üstelememiz yüzünden, istemeyerek yapıyor parçayı. Bir gün atölyeden ayrıldığında, parçaya dokunulduğunu ve yerinden oynatıldığını söylüyor. Parçanın pek az işi kaldı. Bitince tezgâhın altına koymasını kararlaştırıyoruz. Dokunulup dokunulmadığını anlamak için, üstüne bir saç teli bırakacak. Parçayı bitiriyor ve bir aynasızın dışında, atölyede kimsenin kalmadığına emin olup en son çıkıyor. Parça tezgâhın altında. Öğlende kampa dönüyor ve atölyede çalışan seksen kişinin gelmesini bekliyorum. Naric'le Quenier geldi, Bourset ortada yok. Bir Alman yanıma yaklaşıyor, elindeki kapalı mektubu avucuma kıstırıyor. Mektubun açılmadığı belli. Okuyorum: &ldquo;<span class="t6">Saç teli yerinde de</span><span class="t6">ğ</span><span class="t6">il, parçaya dokunuldu</span><span class="t6">ğ</span><span class="t6">u anla</span><span class="t6">ş</span><span class="t6">ı</span><span class="t6">l</span><span class="t6">ı</span><span class="t6">yor, üzerinde çal</span><span class="t6">ı</span><span class="t6">ş</span><span class="t6">t</span><span class="t6">ığı</span><span class="t6">m gül a</span><span class="t6">ğ</span><span class="t6">ac</span><span class="t6">ı</span><span class="t6">ndan çekmeceyi bitirmek için, aynas</span><span class="t6">ı</span><span class="t6">zdan, bu ö</span><span class="t6">ğ</span><span class="t6">len atölyede kalmama izin vermesini rica ettim, izni verdi. Parçay</span><span class="t6">ı</span> <span class="t6">alacak ve Naric'in araçlar</span><span class="t6">ı</span><span class="t6">n</span><span class="t6">ı</span><span class="t6">n yerine b</span><span class="t6">ı</span><span class="t6">rakaca</span><span class="t6">ğı</span><span class="t6">m. Bacanaklara haber ver. Saat üçte, tahtayla birlikte mutlaka d</span><span class="t6">ı</span><span class="t6">ş</span><span class="t6">ar</span><span class="t6">ı</span> <span class="t6">ç</span><span class="t6">ı</span><span class="t6">kmalar</span><span class="t6">ı</span> <span class="t6">gerekiyor. Belki bizi gözetleyen herifi atlatabiliriz.</span>&rdquo;</p>

  <p class="p6">Naric ve Quenier kabul ediyorlar. Atölyede çalışanların hepsinden önce içeri girecekler. Herkes gelmeden iki kişinin kapı önünde biraz dalaşması gerekiyor. Bu işi Carbonieri'nin iki hemşerisi, Montmartre'da yaşayan iki Korsikalı Massani ve Santini'den rica ediyoruz. Nedenini sormadan evet diyorlar. Naric'le, Quenier kavgadan yararlanacak, acele işleri varmış gibi, kavgacılara aldırmadan tahta parçasıyla birlikte dışarı fırlayacaklar. Bir kurtuluş çaresi daha olduğunu hepimiz kabul ediyoruz. Parçayı gizleyebilirsek bir- iki ay yerimden kıpırdamamam gerek. Çünkü bir ya da birkaç kişinin sal yapıldığından haberli olduğu meydanda. Salı kimin yaptırdığını ve nereye gizlediğini bulabilirlerse bulsunlar bakalım.</p>

  <p class="p6">Saat iki otuz oklu, herkes atölyeye gitmeye hazırlanıyor. İş başı ziliyle işe başlama arasında yarım saatlik bir süre var. Yola çıkıyorlar. Bebert Celier, dörder kişilik yirmi sıranın ortasında. Naric'le, Quenier ise en önde, Massani ve Santini on ikinci, Bebert Celier ise onuncu sırada. Böylesi bence daha iyi, çünkü Naric tahtayı, kalasları ve bizim parçayı yüklendiğinde herkes içeri girmemiş olacak. Bebert ancak o sıra atölye kapısına varacak, belki atölyeye erişemeyecek bile. Kavga çıktığında, iki arkadaş deli gibi bağırıp çağıracağından, Bebert dâhil herkes, merakla başını çevirip bakacak.</p>

  <p class="p6">Saat dört, işler yolunda gitti. Parça, kilisedeki bir sürü tahtanın altında, Kiliseden henüz çıkaramadılar, ama şimdilik yeri emin.</p>

  <p class="p6">Juliette'i görmeye gidiyorum, evde yok. Geri döndüğümde, yönetmenlik binasının bulunduğu alandan geçiyorum. Gölgede, hücreye atılmayı bekleyen Massani ve Jean Santini gözüme ilişiyor. Başlarına geleceği önceden biliyorduk. Yanlarından geçerken soruyorum:</p>

  <p class="p6">&mdash; Ne kadar?</p>

  <p class="p6">&mdash; Sekiz gün, diye cevap veriyor Santini.</p>

  <p class="p6">Korsikalı bir aynasız:</p>

  <p class="p6">&mdash; İki hemşerinin kavga ettiğini görmek çok acı, diyor.</p>

  <p class="p6">Kampa dönüyorum. Bourset, sevinç içinde dönüyor.</p>

  <p class="p6">&mdash; Kansere yakalandığımı söylemişlerdi, sonra doktor yanıldığını, hiç bir şeyim olmadığını bildirdi.</p>

  <p class="p6">Carbonieri ile dostlarım da memnun, işi çok iyi yönettiğim için beni kutluyorlar. Naric ile Quenier de sevinçli, işimiz tıkırında. Kumarbazlar beni oyuna davet ettikleri halde bütün gece uyuyorum. Gerekçe olarak da, başımın ağrısını öne sürüyorum. Aslında tek derdim uykusuzluk. Ayrıca başarının eşiğine vardığım için de çok mutluyum. İşin en güç yanı bitti.</p>

  <p class="p6">Bu sabah, parça geçici olarak Carbonieri tarafından duvardaki kovuğa yerleştirildi. Gerçekten de mezarlık bekçisi, bizim mezarın yakınındaki yolu süpürüyor. Şu sıra, mezara yaklaşmak doğru değil. Her sabah, gün doğarken koşup mezarın üstüne toprak yığıyorum. Bir süpürgeyle de yolu temizleyip, yine aynı hızla işime dönüyor, süpürgeyle küreği kenef kovalarını koyduğum yere bırakıyorum.</p>

  <p class="p6">Kaçış hazırlıklarına başlayalı tam dört ay oluyor, salın son parçasını teslim alalı da dokuz gün. Artık gündüz yağmur yağmıyor, bazen gece bile tek damla yok. İşin son bölümünü tamamlamak için bütün duyularım tetikte: önce, Matthieu'nün bahçesinden son parçayı çıkaracak ve iyice yerine oturmasına dikkat ederek takacağım. Bu iş ancak gündüz gözüyle yapılabilir. Sonra sıra, yola çıkmaya geliyor. Hemen hareket etmek tehlikeli, salı dışarı çıkarıp hindistancevizleriyle yiyecekleri içine yerleştirmek de gerekli.</p>

  <p class="p6">Dün Jean Castelli'ye son durumu anlattım. Hedefime ulaşabildiğim için pek memnun.</p>

  <p class="p6">&mdash; Yeni ayın ilk günleri, diyor.</p>

  <p class="p6">&mdash; Biliyorum, dolayısıyla gece yarısı beni rahatsız etmez. Suların çekilmesi gece onda başlıyor, salın suya indirilmesi için en elverişli zaman sabahın ikisi.</p>

  <p class="p6">Carbonieri ile elimizi çabuk tutmaya karar verdik. Yarın sabah dokuzda son parça da yerine yerleştirilecek. Gece yola çıkıyoruz.</p>

  <p class="p6">Ertesi sabah, hareketlerimiz saniyesi saniyesine ayarlı. Bahçeden mezarlığa geçiyor, elde kürek duvardan atlıyorum. Mezarın üstündeki toprağı kaldırırken Matthieu de kovuğu kapayan taşı çekiyor ve son parçayı getiriyor. Birlikte hasır ve yaprakları kenara çekiyoruz. Sal yerli yerinde, sapasağlam duruyor. Üzerine toprak yapışmış ama durumu iyi. Mezardan çıkarıyorum, çünkü parçayı takabilmek için geniş yer gerekiyor. Beş tane girintiyi de çıkıntılara oturtuyor, iyice geçirmek için taşla vuruyoruz, işimizi bitirip salı yerine yerleştirmek üzereyken, elinde tüfekle bir aynasız görünüyor.</p>

  <p class="p6">&mdash; Kıpırdamayın, vakarım!</p>

  <p class="p6">Salı yere bırakıp ellerimizi kaldırıyoruz. Aynasızı tanıdım, atölyedeki mubassırların şefi.</p>

  <p class="p6">&mdash; Yakalandınız, direnmek gibi bir enayilik yapmaya kalkışmayın, içimden sizi gebertmek geliyor, suçunuzu kabul edin de, hiç olmazsa pamuk ipliğine bağlı canınızı kurtarın. Ellerinizi indirmeden yürüyün bakalım. Yönetmenliğe doğru, marş marş!</p>

  <p class="p6">Mezarlık kapısından çıkarken bir Arap gardiyana rastlayoruz, Aynasız:</p>

  <p class="p6">&mdash; Yardımına teşekkür ederim Muhammet, diyor. Yarın sabah uğra, verdiğim sözü yerine getireyim.</p>

  <p class="p6">&mdash; Sağ olun, diyor Arap, gelirim. Bebert Celier'den de para alacağım değil mi?</p>

  <p class="p6">&mdash; Ben karışmam, onunla konuş, diyor aynasız.</p>

  <p class="p6">Bunun üzerine:</p>

  <p class="p6">&mdash; Demek bizi ele veren Bebert Celier ha şef? diye soruyorum.</p>

  <p class="p6">&mdash; Benden duymuş olmayın.</p>

  <p class="p6">&mdash; Fark etmez, öğrendik ya.</p>

  <p class="p6">&mdash; Muhammet, ara şunların üstünü, diyor. Arap, belimdeki bıçağı alıyor, Matthieu'nünki de bu arada gidiyor.</p>

  <p class="p6">&mdash; Muhammet, diyorum, çok kurnazsın. Nasıl gördün bizi?</p>

  <p class="p6">&mdash; Her gün bir ağacın tepesine çıkıp salı nereye gizlediğinizi anlamaya çalışıyordum.</p>

  <p class="p6">&mdash; Bunu yapmanı sana kim söyledi?</p>

  <p class="p6">&mdash; Önce Bebert Celier, sonra da mubassır Bruet.</p>

  <p class="p6">&mdash; Fazla gevezelik ettiniz, yaylanın, diyor aynasız. Artık ellerinizi indirip daha çabuk yürüyebilirsiniz. Yönetmenliğe giden dört yüz metre hayatımın en uzun yolu geliyor bana. Yıkılmış haldeyim. Bunca uğraşın sonunda salak gibi enselendik. Tanrım, bana karşı ne kadar insafsızsın! Komutanlığa varmamız büyük bir olay halini alıyor. Yaklaştıkça başka mubassırlara da rastladık, bizim tüfeklinin peşine takıldılar. Binanın önüne vardığımızda, arkamız sıra yedi-sekiz aynasız yürüyor. Bizden önce koşan Arap&rsquo;ın anlattıklarından durumu öğrenen komutan, Dega ve beş tane şef mubassırla kapının eşiğinde bekliyor.</p>

  <p class="p6">&mdash; Ne oldu Bruet, diye soruyor.</p>

  <p class="p6">&mdash; Bu iki adamı, yaptıkları salı gizlemek isterken suçüstü yakaladım, diyor mubassır.</p>

  <p class="p6">&mdash; Diyeceğiniz bir şey var mı Kelebek?</p>

  <p class="p6">&mdash; Yok, sorguda anlatacağım.</p>

  <p class="p6">&mdash; Atın hücreye.</p>

  <p class="p6">Kapalı penceresi, yönetmenlik binasının kapısına bakan bir hücreye konuyorum. Hücrenin içi karanlık, ama sokakta konuşulanları işitiyorum. Olaylar hızla gelişiyor. Saat, üçte dışarı çıkarılıyoruz, kelepçeler bileklerimize geçiriliyor.</p>

  <p class="p6">Salonda mahkemeye benzer bir şey kurulmuş: Komutan, yardımcısı, başmubassır orada. Bir aynasız mübaşirlik yapıyor, köşedeki küçük masanın başında oturan Dega'nın da görevi de herhalde kâtiplik.</p>

  <p class="p6">&mdash; Charriere ve Carbonieri, Bay Bruet'nin sizin için hazırladığı raporu dinleyin:</p>

  <p class="p6">&ldquo;<span class="t6">Ben, ba</span><span class="t6">ş</span><span class="t6">mubass</span><span class="t6">ı</span><span class="t6">r, Salut adalar</span><span class="t6">ı</span> <span class="t6">atölye</span> <span class="t6">ş</span><span class="t6">efi Auguste Bruet, kürek mahkûmu Charriere ve Carbonieri'yi h</span><span class="t6">ı</span><span class="t6">rs</span><span class="t6">ı</span><span class="t6">zl</span><span class="t6">ı</span><span class="t6">k ve devlete ait mallar</span><span class="t6">ı</span> <span class="t6">zimmetlerine geçirmekle suçluyorum. Marangoz Bourset, ikisinin suç orta</span><span class="t6">ğı</span><span class="t6">d</span><span class="t6">ı</span><span class="t6">r. Suç ortaklar</span><span class="t6">ı</span> <span class="t6">aras</span><span class="t6">ı</span><span class="t6">nda Naric ile Quenier'nin de bulundu</span><span class="t6">ğ</span><span class="t6">unu san</span><span class="t6">ı</span><span class="t6">yorum. Charriere ile Carbonieri'yi sallar</span><span class="t6">ı</span><span class="t6">n</span><span class="t6">ı</span> <span class="t6">gizledikleri Bayan Privat'n</span><span class="t6">ı</span><span class="t6">n mezar</span><span class="t6">ı</span><span class="t6">na tecavüz ederlerken suçüstü yakalad</span><span class="t6">ı</span><span class="t6">m.</span>&rdquo;</p>

  <p class="p6">&mdash; Bir diyeceğiniz var mı, diyor komutan.</p>

  <p class="p6">&mdash; Bir kere Carbonieri'nin bu işle hiç ilgisi yok. Sal, tek kişiyi taşımak üzere hazırlandı, hesapları buna göre yapıldı. Bu tek kişi de bendim. Yalnız mezarın üstünü örten toprağın ve hasırın kaldırılmasında yardımı dokundu ki, bu işi tek başıma yapamazdım. Dolayısıyla Carbonieri'nin ne hırsızlıkla, ne devlet malını zimmetine geçirmekle, ne de kaçışıma suç ortaklığı etmekle ilgisi var. Üstelik kaçış olayı da söz konusu değil. Bourset, ölüm tehdidiyle benim hesabıma çalışmak zorunda kalan bir zavallı. Naric ile Quenieri'yi ise hiç tanımıyorum, diyebilirim. Bu işle bir ilgileri olmadığını söylüyorum.</p>

  <p class="p6">Aynasızlardan biri atılıyor:</p>

  <p class="p6">&mdash; Muhbir böyle demiyor ama.</p>

  <p class="p6">&mdash; Bebert Celier denen adam, sizin hesabınıza casusluk ederken bu olaydan yararlanıp düşman olduğu kişilere de iftira edebilir. Yeryüzünde, casusluk eden bir insana hiç güvenilebilir mi?</p>

  <p class="p6">&mdash; Kısaca, diyor komutan, hırsızlık, devlet malını zimmetinize geçirme, mezara tecavüz ve kaçmaya teşebbüsle suçlanıyorsunuz. Zaptı imzalar mısınız?</p>

  <p class="p6">&mdash; Carbonieri, Bourset, Naric ve Quenier ile ilgili ifadem eklenmedikçe imzalamam.</p>

  <p class="p6">&mdash; Kabul ediyorum, ifadeyi hazırlayın.</p>

  <p class="p6">Söylediklerim eklenince imzalıyorum. Son anda uğradığım başarısızlıktan bu yana, içimde kopan fırtınayı sözlerle belirtecek halde değilim. Hücremin içinde çılgın gibiyim, pek az yemek yiyor, yürümüyor, durmadan sigara içiyorum. Hiç durmadan, birbiri ardından içiyorum hem sigaraları. Neyse ki Dega, bol bol tütün gönderiyor. Her sabah, hücrelerin bulunduğu yerin avlusunda bir saat dolaşıp güneşleniyoruz.</p>

  <p class="p6">Bu sabah komutan, benimle konuşmaya geldi. İşin en garip yanı da, kaçtığım takdirde başı herkesten çok derde girecek olan bu adam bana pek kızmıyor bile. Gülümseyerek, karısının iliklerine kadar çürümemiş birinin kaçmaya çalışmasını normal bulduğunu söylüyor. Büyük bir ustalıkla, Carbonieri'nin suç ortaklığını itiraf ettirmek istiyor. Carbonieri'nin bana, hasırları çekmekte yardım etmesinin olağan sayılacağını söylüyor ve bu konuda onu aşağı yukarı ikna edebiliyorum.</p>

  <p class="p6">Bourset, yazdığım tehdit mektubunu ve plânı göstermiş. Komutanın, onun yönünden bir şüphesi yok. Devlet malını zimmetine geçirmek suçundan ne ceza verilebileceğini soruyorum, on sekiz aydan fazla istenemeyeceğini söylüyor.</p>

  <p class="p6">Her neyse, içine düştüğüm uçurumu yavaş yavaş tırmanmaya başlıyorum. Chatal'den bir pusula geldi. Bebert Celier'nin, az görülür bir hastalık, karaciğer iltihabından hastanede bir boş odaya alındığını bildiriyor. Herhalde onu kurtarmak için, yönetmenlikle doktor anlaşmış olmalı.</p>

  <p class="p6">Ne hücremi arıyorlar, ne de benim üstümü. Bundan yararlanıp dışardan bir bıçak getirtiyorum. Naric'le Quenier'ye de haber yollayıp, atölye şefi Bebert Celier, marangoz ve benim yüzleştirilmemizi istemelerini söylüyorum. Komutandan ricaları kendileriyle ilgili kararı bu yüzleştirmeden sonra vermek olmalı.</p>

  <p class="p6">Bu gün gezintide, Naric, komutanın teklifi benimsediğini fısıldıyor. Yüzleştirme yarın sabah onda yapılacak. Oturuma, şef mubassırlardan biri de katılacak. Bebert Celier'yi öldürmekte kararlı olduğumdan, bütün gece kendimi bundan vazgeçirmeye çalışıyorum. Bir türlü başaramıyorum. Hayır, bir adamın bizi gammazladığı için hastanede sağlama alınması, sonra da karaya gönderilip, birinin kaçmasına engel olması karşılığında firar etmesi büyük haksızlık. Evet ama taammüt görüleceğinden idama mahkûm edilebilirsin. Vız gelir. O kadar büyük bir umutsuzluk içindeyim ki, bu sonuca kolayca varıyorum. Umut, sevinç, yakalanma korkusu, ustaca hazırlık içinde geçen dört aydan sonra, hedefe varmak üzereyken bir gammaz yüzünden pisipisine enselenmek akıl alır gibi değil. Ne olursa olsun, yarın Celier'yi öldürmeye çalışacağım!</p>

  <p class="p6">İdama mahkûm edilmemenin tek yolu, onun da bıçağını çıkarması. Bu iş için, kimseye çaktırmadan, sustalımı açtığımı Belier'ye göstermeliyim. Tabii o da, hemen kendininkine davranacak. Bu işi, yüzleştirmeden az önce ya da hemen sonra yapmam zorunlu. Yüzleştirme sonrasında onu öldüremem, aynasızlardan biri üzerime ateş edebilir. Mubassırların iflah olmaz ihmalciliklerine güveniyorum.</p>

  <p class="p6">Bütün gece kendimle mücadele halindeyim. Vazgeçemiyorum bir türlü. Gerçekten de, hayatta bağışlanamayacak şeyler var. Evet, adaleti kendi elimle yerine getirmeye hakkım yok ama bu görüş, başka bir toplumsal sınıfın insanları için geçerli. Bu kadar iğrenç bir yaratığı acımadan cezalandırmayı düşünmezlik edemem. Bebert Celier denen kışla kaçkınına en ufak kötülüğüm dokunmadı, beni tanımaz bile. Hiç bir düşmanlığı olmadan, kim bilir kaç yıllık hücre cezasına çarptırılmama sebep olacak. Hayır, hayır! 0 iğrenç davranışından faydalanmasına fırsat veremem. İmkânsız. Hapı yuttuğumu hissediyorum. Yuttumsa yuttum, o benden beter olsun da razıyım. Ama ya ölüm cezasına çarptırırlarsa? Bu kadar aşağılık biri için ölmek aptalca olur. Sonunda, kendi kendime bir söz veriyorum: Bıçağını çıkarmazsa öldürmeyeceğim Bebert Celier'yi.</p>

  <p class="p6">Bütün gece uyuyamadım. Bir paket tütün içtim. Saat altıda kahveyi getirdiklerinde iki sigaram var. Sinirlerim öylesine gergin ki, yasak olduğu hal de, aynasızın önünde kahveciye:</p>

  <p class="p6">&mdash; Bana birkaç sigara ya da biraz tütün verebilir misin, diyorum. Tabiî şefin izniyle, dayanacak halim kalmadı Bay Antartaglia.</p>

  <p class="p6">&mdash; Olur, sigaran varsa ver şuna. Ben sigara içmem. Sana gerçekten acıdım Kelebek. Bir Korsikalı olarak insanları severim, gammazlardan, alçakça davranışlardan da nefret ederim.</p>

  <p class="p6">Saat ona çeyrek var, avluda, salona girmeyi bekliyorum. Naric, Quenier, Bourset ve Carbonieri de avluda. Başımızdaki aynasız Antartaglia. Carbonieri ile Korsika dilinde konuşuyor. Başına kötü bir iş geldiğini, üç yıla çarptırılabileceğini söylediği belli. Tam o sıra kapı açılıyor, ağaçtan bizi gözetleyen, atölye kapısında duran Arap&rsquo;la Bebert Celier içeri giriyor. Beni görünce bir adım geriliyor ama başlarındaki aynasız:</p>

  <p class="p6">&mdash; Yürüyün, sağa geçin, diyor. Antartaglia, aralarında konuşmalarına izin verme.</p>

  <p class="p6">Birbirimizden iki metre kadar uzaktayız. Antartaglia.</p>

  <p class="p6">&mdash; Aranızda konuşmak yasak, diyor.</p>

  <p class="p6">Carbonieri iki grubu da göz altında tutan hemşerisiyle gevezeliğe devam ediyor. Aynasız pabucunun bağını düzeltmek için eğiliyor. Mattieu'ye, biraz daha önce çıkması için işaret ediyorum. Hemen anlıyor. Bebert Celier'ye doğru bakıp tükürüyor. Aynasız doğrulduğunda Carbonieri hiç durmadan konuşup dikkatini çekiyor, öyle ki, aynasız fark etmeden bir adım atıyorum yana. Kolumun içinde duran bıçağı avucuma indiriyorum. Bu hareketi yalnız Celier görebilir. Açık bıçağını pantolon cebinde gizlediği belli, akıl almaz bir çabuklukla saldırıp sağ kolumun kasını yarıyor. Ben solağım, kolumu uzattığım gibi bıçağımı sapına kadar kalbine gömüyorum. &ldquo;Aaaa&rdquo; diye haykırıyor ve külçe gibi yığılıyor yere. Antartaglia, elde tabanca:</p>

  <p class="p6">&mdash; Çekil oğlum, diyor bana, kenara çekil. Yerde yatarken vurma ona, çünkü üstüne ateş etmek zorunda kahrım. Bunu yapmayı da hiç istemiyorum.</p>

  <p class="p6">Carbonieri. Celier'nin yanına yaklaşıyor, ayağının ucuyla kafasını dürtüklüyor. Korsika diliyle bir şeyler söylüyor, &ldquo;ölmüş&rdquo;, dediğini anlıyorum. Gardiyan:</p>

  <p class="p6">&mdash; Bıçağını ver oğlum, diyor.</p>

  <p class="p6">Uzatıyorum bıçağı, tabancasını kılıfına yerleştiriyor. Demir kapıya yönetip yumrukluyor. Kapıyı açan aynasıza:</p>

  <p class="p6">&mdash; Sedyecileri yolla da buradaki ölüyü alsınlar, diyor.</p>

  <p class="p6">&mdash; Kim öldü?</p>

  <p class="p6">&mdash; Bebert Celier.</p>

  <p class="p6">&mdash; Yok canım? Ben de Kelebek öldü sanmıştım.</p>

  <p class="p6">Yeniden hücrelerimize götürülüyoruz. Yüzleştirme geri kalıyor. Koridora girmeden Carbonieri bana:</p>

  <p class="p6">&mdash; Zavallı dostum, diyor, bu kez boku yedin.</p>

  <p class="p6">&mdash; Evet ama ben yaşıyorum, o geberdi gitti.</p>

  <p class="p6">Aynasız tek başına geliyor, kapıyı hafifçe aralayıp, hâlâ olayın etkisinden kurtulamadığını gösteren bir sesle:</p>

  <p class="p6">&mdash; Kapıya vur da yaralı olduğunu söyle, diyor. Önce o saldırdı, gördüm.</p>

  <p class="p6">Yavaşça kapıyor kapıyı. Bu Korsikalı aynasızlar müthiş herifler. Ya çok kötü oluyorlar, ya da çok iyi. Kapıya vurup bağırıyorum:</p>

  <p class="p6">&mdash; Yaralandım, beni hastaneye götürün de yaramı sarsınlar!</p>

  <p class="p6">Aynasız, yanında başmubassırla geliyor.</p>

  <p class="p6">&mdash; Nen var? Neden bu kadar patırtı ediyorsun?.</p>

  <p class="p6">&mdash; Yaralıyım şef.</p>

  <p class="p6">&mdash; Yaralı mısın? Sana saldırdığında yaralanmadığını sanmıştım.</p>

  <p class="p6">&mdash; Sağ kolumun kası kesildi.</p>

  <p class="p6">&mdash; Açın, diyor öbür aynasız.</p>

  <p class="p6">Kapı açılıyor, dışarı çıkıyorum. Gerçekten de sağ kolumun kası kesilmiş.</p>

  <p class="p6">&mdash; Kelepçe takın ve onu hastaneye götürün. Ne sebeple olursa olsun, orada bırakmayın. Yarası sarıldıktan sonra yine buraya getirin.</p>

  <p class="p6">Dışarı çıktığımızda, komutanın çevresinde ondan fazla aynasız var. Atölye şefi:</p>

  <p class="p6">&mdash; Katil, diyor bana.</p>

  <p class="p6">Cevap verme fırsatını bulamadan komutan atılıyor:</p>

  <p class="p6">&mdash; Susun Bruet. Önce Celier ona saldırdı.</p>

  <p class="p6">&mdash; Hayır, diyor Bruet.</p>

  <p class="p6">&mdash; Olaya ben tanığım, diyen Anatartaglia ortaya çıkıyor. Bruet, bir Korsikalının asla yalan söylemediğini de öğrenin.</p>

  <p class="p6">Hastanede, Chatal doktoru çağırıyor. Doktor kolumu uyuşturmadan yaramı dikiyor, hiç konuşmadan sarıyor, inlemeden bakıyorum yaptığı işe. Sonunda:</p>

  <p class="p6">&mdash; Seni bayıltmadım, ya da kolunu uyuşturmadım, diyor. Çünkü elimde uyuşturucu kalmadı.</p>

  <p class="p6">Sonra ekliyor:</p>

  <p class="p6">&mdash; Bu yaptığın hiç de iyi bir şey değil.</p>

  <p class="p6">&mdash; Canım, diyorum, karaciğer iltihabı onu nasılsa uzun süre yaşatmayacaktı.</p>

  <p class="p6">Beklenmedik cevabım karşısında doktorun ağzı açık kalıyor.</p>

  <p class="p6">Sorgu devam ediyor. Bourset'nin hiç bir sorumluluğu bulunmadığı kabul edildi, ölüm tehdidiyle hareket ettiği görüşünü benimsiyor, ben de bu yönde işliyorum. Naric ile Quenieri için de yeterli delil yok. Kala kala Carbonieri ile ikimiz kalıyoruz. Devlet malını zimmetine geçirmek ve hırsızlık da Carbonieri ile birlikte değil. Yalnız kaçmama yardım ettiği görüşünü benimsiyorlar. Altı aydan fazla ceza vermezler. Benim durumuma gelince, işler iyiden iyiye karışık. Gerçekten de, tanıklar lehinde olduğu halde, savcılık görevi yapan aynasız meşru müdafaayı kabul etmiyor. Dosyayı gören Dega, savcının bütün yüklenmelerine rağmen beni ölüm cezasına çarptıramayacaklarını söylüyor. Çünkü kolum da yara var. İddia makamı kellemi uçurtmak için bir tek şeye dayanıyor: O da bıçağı önce benim çıkardığımı söyleyen iki Arap&rsquo;ın ifadesi.</p>

  <p class="p6">Sorgu bitti. Askerî Mahkemeye çıkmak üzere Saint-Laurent'a gönderilmeyi bekliyorum. Sigara içmekten başka şey yaptığım yok, yürümüyorum bile. Öğleden sonra bir saat daha avluya çıkmama izin verildi.</p>

  <p class="p6">Atölye şefiyle savcının dışında, ne komutan ne de diğer aynasızlar düşmanca davranıyor bana. Tatlılıkla konuşuyor, dilediğim kadar tütünün verilmesine göz yumuyorlar...</p>

  <p class="p6">Günlerden salı, cumaya yola çıkmak gerekli. Çarşamba sabahı onda avludayım, iki saatten fazla bir süredir de bekliyorum. Derken komutan çağırıyor ve: &ldquo;Gel benimle&rdquo;, diyor. Yanımıza kimseyi almadan, birlikte çıkıyoruz. Nereye gittiğimizi soruyorum, evine giden yolda ilerliyor. Yürürken:</p>

  <p class="p6">&mdash; Karım, gitmeden önce seni görmek istedi, diyor. Yanıma silahlı birini katıp onu korkutmak istemedim. Bir şey yapmayacağını umarım.</p>

  <p class="p6">&mdash; Yapmam komutanım.</p>

  <p class="p6">Evine varıyoruz:</p>

  <p class="p6">&mdash; Juliette, verdiğim sözü tuttum ve istediğin kişiyi getirdim, öğlenden önce geri götürmek zorunda olduğumu biliyorsun. Kendisiyle bir saat kadar konuşabilirsin.</p>

  <p class="p6">Komutan, bu sözleri söyledikten sonra çekiliyor. Juliette yanıma yaklaşıp elini omuzuma koyuyor, gözleri gözlerimde, Pırıl pırıl kara gözlerinde yaşlar var, neyse ki kendini tutup ağlamıyor.</p>

  <p class="p6">&mdash; Sen delisin dostum. Kaçmak istediğini bana söyleseydin işini kolaylaştırırdım sanıyorum. Kocamdan, elinden geldiğince sana yardım etmesini rica ettim. Ne yazık ki bu işin, artık kendisiyle ilgisi bulunmadığını söyledi. Bir kere, ne durumda olduğunu anlamak için seni buraya getirttim. Cesaretinden ötürü kutlarım, sandığımdan da iyiymişsin. Bir de, aylarca bana getirdiğin balıkların parasını ödemek istiyorum, işte bin frank, sana verebileceğim para ne yazık ki bu kadar. Daha fazlasını veremediğim için de üzgünüm.</p>

  <p class="p6">&mdash; Dinleyin hanımefendi, paraya ihtiyacım yok. Sizden rica ediyorum, anlayış gösterin. Kabul edemem bu parayı, dostluğumuz kirlenmiş olur. Yalvarırım üstelemeyin.</p>

  <p class="p6">&mdash; Nasıl istersen, diyor. Hafif bir likör içer misin?</p>

  <p class="p6">Bu eşsiz kadın, bir saatten fazla, tatlı sözleriyle beni avutuyor. Cinayet suçundan temize çıkacağımı, diğerlerinden de on sekiz ay ilâ iki yıl arasında bir ceza alacağımı söylüyor. Ayrılırken de elimi uzun uzun sıkıyor:</p>

  <p class="p6">&mdash; Güle güle, diyor, talihin açık olsun.</p>

  <p class="p6">Sonra hıçkırarak ağlamaya başlıyor. Komutan beni yine hücreme getiriyor. Yolda:</p>

  <p class="p6">&mdash; Komutanım, diyorum, yeryüzünün en soylu kadınına sahipsiniz.</p>

  <p class="p6">&mdash; Biliyorum Kelebek, burada yaşamak için yaratılmamış. Ona göre değil, çok korkunç bir yer. Ama elden ne gelir? Allahtan emekliliğime dört yıl kaldı.</p>

  <p class="p6">&mdash; Kaçsaydım başınıza büyük işler açacaktım komutanım, buna rağmen bana elinizden geldiği kadar yardım ettiğiniz için size teşekkür etmek istiyorum.</p>

  <p class="p6">&mdash; Doğru, epey başımı ağrıtabilirdin. Yine de sana bir şey söyleyeyim mi. Kaçmayı hak etmiştin doğrusu.</p>

  <p class="p6">Hücreye giden koridorun kapısında da ekliyor:</p>

  <p class="p6">&mdash; Elveda Kelebek, Tanrı yardımcın olsun. Doğrusu bu yardıma çok ihtiyacın var.</p>

  <p class="p6">&mdash; Elveda komutanım.</p>

  <p class="p6">Evet, gerçekten de Tanrı'nın yardımına ihtiyacım var. Çünkü dört sırmalı bir jandarma komutanının başkanlık ettiği askerî mahkeme kimsenin gözünün yaşına bakmıyor. Hırsızlık, devlet malını zimmete geçirme, mezara tecavüz ve kaçma teşebbüsünden üç yıl yiyorum. Üstüne de Celier'yi öldürmekten beş yıl. Toplam sekiz yıl hücre cezası. Yaralanmamış olsam kellemin gideceği muhakkak.</p>

  <p class="p6">Bana bu kadar insafsızca davranan mahkeme, iki kişinin katili Dandoski adlı bir Polonyalıya büyük anlayış gösteriyor. Açıkça taammüt olduğu halde, ona da beş yıl veriyor.</p>

  <p class="p6">Dandoski fırıncıydı, bütün işi de mayayı hazırlamak. Sabahın üçüyle dördü arasında çalışıyordu. Fırın rıhtıma baktığından geri kalan boş saatlerini balık avlamakla geçiriyordu. Sakin bir adamdı, Fransızcayı iyi bilmediğinden kimseyle dostluğu da yoktu. Müebbet hapse mahkûm edildiği için bütün sevgisini, sabahtan akşama kadar birlikte yaşadığı yeşil gözlü, nefis bir kara kediye vermişti. Bu adamla kedi arasında büyük bir aşk vardı. Birlikte uyuyor, işinde yalnız bırakmamak için kedi, sadık bir köpek gibi peşinden geliyordu. Balığa da sahibiyle birlikte çıkıyor, hava iyice ısınıp gölgelik yer kalmazsa fırına dönüyor ve Dandoski'nin hamağına uzanıyordu, öğlende kampana çalınca Dandoski'yi karşılıyor, burnunun ucunda salladığı küçük balığın çevresinde hoplayıp zıplıyor, son anda da yakalayıp yutuyordu.</p>

  <p class="p6">Fırıncılar, fırının hemen yanındaki bir koğuşta yatıp kalkıyorlardı. Bir gün, Corrazzi ile Angelo adındaki iki kürek mahkûmu, Dadoski'yi tavşan yemeğe davet ettiler. Corazzi haftada en az bir kere tavşan yahnisi yapardı. Dandoski oturdu, onlarla birlikte yemek yedi, arkadaşlarına bir şişe de kırmızı şarap ikram etti. Akşam olduğunda kedisi dönmedi. Polonyalı hayvanı boşuna aradı. Aradan bir hafta geçtiği halde kedi görünmemişti. Yoldaşını yitirmenin acısıyla, Dandoski bir şeyden zevk almaz oldu. Tek sevdiği ve sevgisine karşılık gördüğü yaratığın esrarlı bir şekilde kaybolması onu gerçekten üzmüştü. Büyük acısını öğrenen mubassırlardan birinin karısı, ona büyük bir kedi armağan etti. Dandoski kediyi kovdu, kadına da büyük bir kızgınlıkla, başka bir kediyi sevmesine imkân olmadığını söyledi. Sevgili Arap&rsquo;ının anısına ihanet olurdu bu. Günün birinde Corrazzi, ekmek dağıtan bir fırıncı çırağını dövdü. Dövdüğü çocuk fırıncılarla yatmıyor, kampta kalıyordu, iyice kinlenen çırak, Dandoski'yi aradı, buldu ve:</p>

  <p class="p6">&mdash; Corrazzi ile Angelo seni tavşan yemeğe davet etmişlerdi ya, dedi. Yediğin tavşan değil, sevgili kedindi. Çırağın gırtlağına sarılan Dandoski:</p>

  <p class="p6">&mdash; Delil isterim, diye haykırdı.</p>

  <p class="p6">&mdash; Filikaların ardındaki Hint kirazının biraz ötesine, Corrazzi'nin, hayvanın derisini gömdüğünü gördüm.</p>

  <p class="p6">Dandoski, deli gibi, söylenen yere koştu. Gerçekten de deriyi buldu, iyice çürümüş deriyle kafayı topraktan çıkardı. Deniz suyunda yıkadı, kuruması için güneşe bıraktı. Sonra temiz bezlere sararak, karıncaların yemesine engel olmak için, kuru toprakta kazdığı derin bir çukura gömdü.</p>

  <p class="p6">Gece, Corrazzi ile Angelo, fırıncıların koğuşundaki kalın bir sıranın üstüne oturmuş iskambil oynuyorlardı. Dandoski, kırk yaşlarında, orta boylu, tıknaz, geniş omuzlu ve güçlü bir adamdı. Sert tahtadan demir kadar ağır bir kalın sopa hazırladı. Hiç ses çıkarmadan arkadan yaklaşıp sopayı, iki arkadaşın kafasına indirdi. Kedi katillerinin kafatası nar gibi açıldı, beyinleri yere aktı. Hırsından deliye dönen Dandoski onları öldürmekle de yetinmedi, yere akan insan beyinlerini avuçlayıp duvarlara çarptı. Koğuş kan ve beyin parçaları içinde kaldı.</p>

  <p class="p6">Mahkeme heyetine başkanlık eden jandarma binbaşısı bana anlayış göstermedi ama neyse ki Dandoski bu anlayışı gördü ve iki adam öldürdüğü halde beş yılla kurtuldu.</p>

  <h2 class="h21"><a id="ncx3031"></a><a id="a48"></a>İkinci Kere Hücredeyim</h2>

  <p class="p6">Polonyalıya bağlı olarak dönüyorum adalara. Saint-Laurent zindanlarında fazla sürünmedik! Bir pazartesi geldik, perşembe günü mahkemenin karşısına çıktık, cuma sabahı vapura bindirilip dönüş yolunu tuttuk.</p>

  <p class="p6">On ikisi hücre cezasına çarptırılan on altı kişiyiz. Dalgalı bir denizde yolculuk ediyoruz, koca dalgalar sık sık güverteye doluyor. Umutsuzluk içindeyim, geminin batmasını arzuladığım anlar var. Yüzümde saklayan nemli rüzgârla içime kapanmış, kimseyle konuşmuyorum. Kendimi de korumuyorum, tam tersine.</p>

  <p class="p6">Şapkamın rüzgârla uçmasına aldırmadım, nasılsa sekiz yıl ona ihtiyacım olmayacak. Rüzgâra karşı durmuş yüzümü kırbaçlayan havayı boğulurcasına içime çekiyorum. Bir ara geminin batmasını arzulamıştım, şimdi Bebert Celier'yi köpekbalıkları yedi, diyorum. Sen otuz yaşındasın ve sekiz yıllık bir cezan var. Ama &ldquo;İnsan Yiyen&rdquo;in duvarları arasında sekiz yıl yaşanabilir mi?</p>

  <p class="p6">Geçirdiğim deney, bunun imkânsız olduğunu gösteriyor. Dört beş yıl dayanma gücünün sınırı. Celier'yi öldürmesem üç yılla yetinecektim. Çünkü adam öldürmem firar teşebbüsüyle birleştirilince durumum ağırlaşıverdi. O pis herifi öldürmemeliydim. İnsan olarak kendime karşı olan sorumluluğum, adaleti elimle gerçekleştirmek değil yaşamak, kaçmak için yaşamaktı. Böyle bir hataya nasıl düştüm? Üstelik az kalsın herif beni öldürüyordu. Bu da cabası. Yaşamak, yaşamak, yaşamak, tek dinim tek inancım bu olmalıydı.</p>

  <p class="p6">Kafileye refakat eden mubassırlar arasında, daha önceki hücre cezasını çektiğim sıra tanıştığım biri var. Adını bilmiyorum ama ona soru sormak için delice bir istek duyuyorum.</p>

  <p class="p6">&mdash; Şef, sizden bir ricam var.</p>

  <p class="p6">Şaşıran mubassır yaklaşıyor ve:</p>

  <p class="p6">&mdash; Ne istiyorsun, diye soruyor.</p>

  <p class="p6">&mdash; Hücrede sekiz yıl yaşayabilen kimse gördünüz mü?</p>

  <p class="p6">Düşündükten sonra:</p>

  <p class="p6">&mdash; Hayır, diyor, beş yılı tamamlayanları gördüm. Hatta birini hatırlıyorum, altı yıl sonra oldukça iyi ve aklı başında çıktı. Kurtulduğu sıra orada görevliydim de.</p>

  <p class="p6">&mdash; Sağ olun.</p>

  <p class="p6">&mdash; Bir şey değil, diyor aynasız. Yanılmıyorsam sen sekiz yıl yatacaksın değil mi?</p>

  <p class="p6">&mdash; Evet şef.</p>

  <p class="p6">&mdash; Yattığın sürece kötü hareketin görülmezse kurtulabilirsin.</p>

  <p class="p6">Bu cümlenin büyük önemi var. Evet, hiç cezalandırılmazsam sağ çıkabilirim. Ceza, yiyeceğin belirli bölümünün bir süre kaldırılması olduğundan, kendimi toparlayabilmem imkânsızlaşır. Birkaç sert ceza sonuna kadar dayanmamı engeller, cezamın sonu gelmeden geberir, giderim. Sonuç: Ne hindistancevizi gelmeli, ne de sigara. Mektup bile almamalıyım.</p>

  <p class="p6">Yolculuğun geri kalan bölümünde hep bu kararım üzerinde düşünüyorum, içerisi ve dışarıyla en ufak bir bağlantım olmamalı. Aklıma bir şey geliyor. Tehlikesizce yardım almanın yolu, dışarıdakilerin çorba dağıtanları satın alması. Para karşılığı, öğlen yemeğinde en iyi et parçalarının tabağıma aktarmasının sağlanması. Bu iş kolay, çünkü biri sahana çorba koyuyor, arkasından gelen de tepsisinden bir et parçası alıp çorbanın içine atıyor. Çorbayı verenin de kepçeyle, tencerenin dibini iyice karıştırması ve mümkün olduğu kadar çok sebze koyması gerek. Bir çıkar yol bulmak yüreğime su serpiyor. Bu iş ayarlanırsa, gerçekten karnım iyice doyabilir. Geriye kalıyor, çıldırmamak için en iyi konuları bulup hayal alemine dalmak ve mümkün olduğu kadar havalara yükselmek.</p>

  <p class="p6">Adalara varıyoruz. Saat öğleden sonranın üçü. Rıhtıma çıkar çıkmaz, kocasının yanında duran Juliette'in sarı elbisesini seçiyorum. Komutan hemen yaklaşıyor ve sıraya girme zamanını bulmadan soruyor:</p>

  <p class="p6">&mdash; Kaç yıl?</p>

  <p class="p6">&mdash; Sekiz.</p>

  <p class="p6">Karısına dönüp tekrarlıyor. Juliette'in çok üzüldüğü belli, bir taşın üzerine kendini bırakıveriyor. İki büklüm. Kocası kolunu tutuyor, kalkıyor Juliette, iri gözleriyle uzun uzun bana bakıyor, kocasıyla birlikte uzaklaşıyorlar.</p>

  <p class="p6">&mdash; Kelebek, diyor Dega, kaç yıl?</p>

  <p class="p6">&mdash; Sekiz.</p>

  <p class="p6">Ağzını açmıyor, yüzüme bile bakamıyor. Galgani yaklaşıyor, konuşma fırsatı vermiyorum ona:</p>

  <p class="p6">&mdash; Bana bir şey yollama, mektup da yazma. Bu kadar uzun bir cezaya çarptırıldığıma göre, hücrede başımı derde sokmak istemem.</p>

  <p class="p6">&mdash; Anlıyorum.</p>

  <p class="p6">Alçak sesle, çabucak ekliyorum:</p>

  <p class="p6">&mdash; Öğlen ve akşam yemeklerinde, tabağıma mümkün olduğu kadar bol yemek koymalarını sağla. Bu işi başarabilirsen belki bir gün görüşürüz. Elveda.</p>

  <p class="p6">Kendiliğimden, bizi Saint-Joseph'e götürecek ilk filikaya yürüyorum. Herkes, mezara indirilen bir tabutmuşum gibi bakıyor bana. Kimse konuşmuyor. Kısacık yolculuk süresinde, Galgani'ye söylediklerimi Shapar'a tekrarlıyorum.</p>

  <p class="p6">&mdash; Mümkün, diyor. Cesaret Kelebek.</p>

  <p class="p6">Ardından soruyor:</p>

  <p class="p6">&mdash; Matthieu Carbonieri ne oldu?</p>

  <p class="p6">&mdash; Onu unuttuğum için bağışla beni. Mahkeme reisi, karara varmadan soruşturmanın biraz daha genişletilmesini istedi, iyi midir yoksa kötü mü?</p>

  <p class="p6">&mdash; İyidir sanırım.</p>

  <p class="p6">Cezaevine yönelen on iki kişilik dizinin başındayım. Hızla tırmanıyorum tepeye. En garibi, hücremde yalnız kalmak için acele ediyorum. Adımlarımı o kadar sıklaştırıyorum ki aynasız:</p>

  <p class="p6">&mdash; Ağır ol Kelebek, diyor. Kısa süre önce ayrıldığın yere dönmek ister gibisin.</p>

  <p class="p6">Geliyoruz cezaevinin kapısına.</p>

  <p class="p6">&mdash; Soyunun! Size cezaevi komutanını tanıtıyorum.</p>

  <p class="p6">&mdash; Geri döndüğüne üzüldüm Kelebek, diyor komutan.</p>

  <p class="p6">Sonra alışılmış sözler tekrarlanıyor. Komutanın her zamanki konuşması:</p>

  <p class="p6">&mdash; A binası, 127 numaralı hücre. Kelebek, en iyi hücre seninki. Koridor kapısının tam karşısındasın, bol ışık alıyorsun, havasız kalman imkânsız. Uslu duracağını umarım. Sekiz yıl çok uzun bir süre ama kim bilir, iyi halin görülürse belki bir - iki yılı bağışlanır. Yürekli adamsın, bunu senin için istiyorum.</p>

  <p class="p6">İşte, 127 numaralı hücredeyim. Gerçekten de, koridora açılan telli kapının tam karşısı. Saat altıya geliyor ama ortalık eni konu aydınlık, ilk hücremde-ki pis koku da yok burada. Birden güvenim geri geliyor. Dostum Kelebek, işte seni sekiz yıl hayatta tutacak dört duvar. Ayları ve saatleri saymaktan vazgeç, hiç gereği yok. Akla yakın bir tedbir almak istiyorsan, altı aydan altı aya hesap tutmalısın. On altı kere altı ayın sonunda yeniden kurtuluyorsun. Her şey bir yana, yine de durumum eskisinden iyi. Hücrede ölsen bile, gece değilse gündüz ışık görebileceksin Bunun önemi büyük. Karanlıkta gebermek hoş olmasa gerek. Hastalansan, doktor burada seni görebilir. Kaçıp yeniden hayata kavuşmak ya da Celier'yi öldürerek öç almak hiç de pişmanlık duyulacak şeyler değil. Buradayken onun kaçtığını öğrensen ne kadar üzülürdün kim bilir. Zaman her şeyi gösterecek dostum. Belki bir af çıkar, savaş patlar, bu kaleyi yıkacak bir yer sarsıntısı olur ya da tayfun patlak verir. Neden olmasın? Düşün ki namuslu bir adam, Fransa'ya dönüyor ve Fransızları galeyana getiriyor, onlar da Cezaevleri Yönetmeliğini değiştiriyor ve insanları giyotinsiz idam etme yöntemlerini kaldırıyorlar. Belki bu işkenceye dayanamayan bir doktor, Güyan'da olup bitenleri bir gazeteciye, bir papaza anlatır, kim bilir? Ama Celier, köpekbalıklarının midesine ineli çok oluyor. Ben yaşıyorum, kendime saygım varsa bu mezardan canlı kurtulmalıyım.</p>

  <p class="p6">Bir, iki, üç, dört, beş, dönüş; bir, iki, üç, dört, beş, yine dönüş. Yeniden yürümeye başlıyor ve bir anda, başımı, kollarımı nasıl tutmak, rakkasın şaşmadan işlemesi için adımlarımı ne kadar uzatmak gerektiğini hatırlayıveriyorum. Bol yiyecek verilip verilmeyeceğini anlayana kadar, sabahları iki, öğleden sonraları da iki saat yürümeye kararlıyım. İlk günlerin siniriyle, boşuna gücümüzü kuvvetimizi çarçur etmeyelim.</p>

  <p class="p6">Evet, işin tam sonunda başarısızlığa uğramak çok acı. Aslında kaçış hazırlıklarını tamamlamıştık. Bu dayanıksız sal üzerinde yüz elli kilometreden fazla bir yolu başarıyla almamız gerekiyordu. Karaya ayak bastıktan sonra da firarın üçüncü bölümü başlayacaktı. Eğer salı başarıyla suya indirebilseydik, üç un torbasından yapılan yelken salı, saatte on kilometreyi aşan bir hızla sürükleyebilecekti. On beş saatten az, belki on iki saatlik bir süre içinde karaya varabilecektik. Tabii bütün gün yağmur yağarsa. Çünkü, ancak yağmurlu bir günde yelken açmaya cesaret edebilirdik. Hücreye atıldığımın ertesi günü yağmurun başladığını hatırlıyorum. Pek emin değilim ya. Yaptığım hataları da bulmaya çalışıyorum. Bula bula iki tane buluyorum. Marangoz, çok sağlam, mükemmel bir sal yapmaya çalıştı, hindistancevizlerini yerleştirmek için de sandığa benzer bir şey yaptı. Böylece bir yerine, iki sallık iş gördü. Tabii parça sayısı iyice arttı ve çevredekilere dikkat edilemedi.</p>

  <p class="p6">İkinci hatam çok daha büyük. Celier'den şüphelendiğimiz günün gecesi, onu öldürmem gerekiyordu. Bunu yapsaydım şimdi, kim bilir neredeydim! Toprağa ayak bastığım sıra, ya da salı denize indirirken yakalansam sekiz yerine üç yıl yiyecektim, içimde de bir şey yapmış olmanın gönül rahatlığı bulunacaktı. Talihim yaver gitseydi şimdi karada mı olacaktım acaba, yoksa adalarda mı? Nereden bilinebilir. Belki Trinidad'da, Bowen'le karşılıklı oturmuş konuşuyordum. Ya da Curaçao'ya varmış, Piskopos Irenee de Bruyne'ün koruyucu kanadı altına girmiştim. Oradan, şu ya da bu ülkenin bizi kabul edeceğini anlamadan taş çatlasa yola çıkmazdım. Bunu da başaramazsam tek başıma küçük bir tekneye atlar ve Guajira'ya kabileme dönerdim.</p>

  <p class="p6">Geç saatte daldım ve rahat bir uyku çektim. Bu ilk gece pek bezdirici olmadı. Yaşamak, yaşamak, yaşamak. Kendimi umutsuzluğa kaptıracağım anlar, üç kere bu umut dolu sözü tekrarlamalıyım. Çıkmadık candan umut kesilmez.</p>

  <p class="p6">Bir hafta geçti. Dünden beri, verilen yiyecekteki değişikliğin farkındayım, öğlende koca bir parça haşlanmış et, akşam koca bir kepçe dolusu mercimek. Çocuk gibi. Mercimekte demir vardır, sağlığa iyi gelir, diyorum. Böyle devam ederse, günde on, on iki saat yürüyebilecek ve iyice yorgun düşüp yıldızlara yolculuk edebileceğim. Hayır, hayal dünyasında gezinmiyorum, yeryüzündeyim, ayaklarım sıkı sıkı basıyor, adalarda tanıdığım kürek mahkûmlarını düşünüyorum. Her birinin mahkûm edilmeden, ya da mahkûmiyeti sırasında başından geçen bir hikâyesi var. Adalarda dilden dile dolaşan efsaneleri de düşünüyorum. Yeniden adaya dönersem, bunlardan birinin gerçek olup olmadığını anlamaya çalışacağım.</p>

  <p class="p6">Daha önce de belirttiğim gibi, kürek mahkûmları toprağa gömülmez, Saint-Joseph ile Royale arasında köpekbalıklarını kaynaştığı bir yerde denize atılır, ölüyü un çuvalına koyarlar, ayaklarına da ağır bir taş bağlarlar. Filikanın burnuna, dikdörtgen biçiminde bir sandık yerleştirilir. Ölüler hep bu sandığa konur. Sözünü ettiğim yere varıldığında altı kürekçi, küreklerini havaya kaldırır. Biri sandığı denize doğru eğer, bir başkası altındaki kapağı açar ve ölü suya düşer, ölünün ayağına taşı bağlayan ipi köpekbalıklarının hemen kestiğinden kuşkum yok. Çünkü bir ölü, asla suya gömülecek zamanı bulamıyor. Çabucak suyun yüzüne çıkıyor, köpekbalıkları da bu seçkin parçayı paylaşmaya koyuluyorlar. Görenlerin anlattıklarına bakılırsa, köpekbalıklarının adam yemesi müthiş bir şey. Sayıca çok olduklarından kefene sarılı ölüyü suyun dışında tutuyor, un torbasını deşerek koca koca parçalar koparıp götürüyorlar.</p>

  <p class="p6">Gerçekten de köpekbalıklarının saldırışı anlattığım şekilde oluyor., yalnız anlayamadığım bir nokta benim için hep karanlıkta. Mahkûmların hepsi, biri öldüğünde çalan kilise çanının köpekbalıklarını oraya topladığı inancındalar. Saat altıya doğru Royale iskelesinin ucuna kadar giderseniz, ölülerin atıldığı yerde bir tek köpekbalığına rastlamadığımız olur. Küçük kilisenin çanı çalmaya başlar başlamaz, ölünün atılacağı yer yiyecek bekleyen köpekbalıklarıyla, göz açıp kapayıncaya dek doluverir. Günün birinde, Royale çevresinde yaşayan köpekbalıklarına yem olamayacağımı umarım. Buradan kaçarken ellerine düşmeye razıyım, hiç olmazsa özgürlük peşinde ölmüş olurum. Ama hücrede hastalanıp öldükten sonra köpekbalıklarına atılmak, başıma gelmesini hiç istemediğim şey.</p>

  <p class="p6">Dostlarımın kurduğu düzen sayesinde karnımı tıka basa doldurduğumdan sağlık durumum çok iyi. Sabah yedi saat, öğleden sonra da altı saat durmamacasına yürüyorum. Bunun için de akşam yediğim fasulye, mercimek, bezelye ya da pirinç dolu sahanların ömrü uzun olmuyor. Yemeği, hep kendimi zorlamadan yiyorum. Yürümek iyi geliyor, bana sağladığı yorgunluk sağlık belirtisi, yürürken ikinci bir kişilik kazanmayı başarıyorum. Örneğin dün, bütün günümü Ardeche yakınında küçük bir kasaba olan Favras'ın yeşil çayırlarında geçirdim. Annemin ölümünden sonra, Favras'ta öğretmenlik yapan teyzemin yanında yılın birkaç haftasını geçirirdim hep. Evet dün, kestane ağaçları arasında gezinip mantar topluyor, ardından kuzuları güden dostum küçük çobanın köpeğine emirler yağdırıyordum. Köpek sürüden ayrılan bir kuzuyu hemen yakalıyor ya da hızlı giden bir keçi yavrusunu cezalandırıyor, aldığı emirleri eksiksiz yerine getiriyordu. Daha da öte pınarın buz gibi suyunu ağzımda hissediyor, burnuma yükselen minicik kabarcıklar yüzümü gıdıklıyordu. On beş yıl önce yaşanmış anların böylesine gerçeğe yakın şekilde hissedilmesi, bütün canlılığıyla yeniden yaşanması ancak bir hücrede, her türlü gürültüden uzak, mutlak bir sessizlik içinde mümkündür.</p>

  <p class="p6">Outine Teyzenin sarı elbisesini bile hatırlıyorum. Kestane ağaçları arasında esen rüzgârın mırıltısını, kestanelerin kuru toprağa düşerken çıkardığı tok, yaprak örtüsüne düşerken de çıkardığı yumuşak sesi duyuyorum. Yüksek katırtırnaklarının arasından fırlayan yaban domuzu beni o kadar korkuttu ki, koşarak kaçmaya başladım. Bu şaşkınlık içinde de, topladığım kestanelerin çoğunu yitirdim. Evet, hücremde yürürken bütün günümü teyzem ve küçük dostum, yetimler evinde yetişen çoban Julien'le geçirdim. Yeniden yaşanan bu tatlı, apaçık anıların içinde yuvarlanmama, yararlı ruhumun ihtiyaç duyduğu bu anılardan yararlanmama kimse engel olamaz.</p>

  <p class="p6">Toplumun gözünde, &ldquo;insan yiyen&rdquo;'in sayısız hücrelerinden birindeyim. Aslında o toplumdan koca bir gün çaldım ve o günü Favras'nın yeşil çayırlarında, kestane ağaçları arasında geçirdim, pınardan maden suyu bile içtim.</p>

  <p class="p6">İşte ilk altı ay bitti. Altı aydan altı aya hesap tutacağıma söz vermiştim. Sözümü tuttum demektir. Yalnız bu sabah, on altıyı on beşe indirdim... Topu topu on beş kere altı ayım kaldı.</p>

  <p class="p6">Bilançoyu çıkaralım. Bu altı ayda hiç bir kişisel olay yok. Hep aynı, bol yiyecek sayesinde sağlık durumum çok iyi. Çevremde sürüyle intihar edenler, zırdeliler var, neyse ki çabucak götürüyorlar onları. Saatler ve günler boyu birinin haykırmasını, yakınmasını ve inlemesini dinlemek feci şey. Kulaklar için kötü, fakat çok rahat ettirici bir şey buldum. Bir parça sabun kesip korkunç çığlıkları duymamak için kulağıma tıkıyorum. Ne yazık ki sabun bir, iki gün içinde akıyor ve kulağımı acıtıyor.</p>

  <p class="p6">Güyan'a geldiğimden bu yana, ilk kez, aynasızlardan bir şey isteyecek kadar alçaldım. Gerçekten de yemek dağıtan mubassır Montelimar'lı, hemşerim sayılır. Kendisini Royal'de tanımıştım, hücreden alınana kadar haykırışlarıyla yeri göğü inleten delileri duymamak için bana bir parça balmumu getirmesini rica ettim. Ertesi sabah, ceviz büyüklüğünde bir topak balmumu getirdi. O zavallıların sesini duymamak ne kadar rahatlatıcı bir şey.</p>

  <p class="p6">Koca koca çıyanlara karşı da hazırlıklıyım. Altı ayda beni ancak bir kere ısırabildiler. Uyanıp birinin çıplak gövdemde gezindiğini hissediyor, yine de iyi dayanıyorum, insanın alışmadığı şey yok, bütün mesele kendine hakim olabilmekte, çünkü böceğin ayaklarının deride gezinmesi çok pis şey. Aşağı inmesini beklemek, sonra da arayıp bularak öldürmek en iyisi. Beton sıramın üstünde, hep, o gün verilen iki, üç parça ekmek duruyor. Ekmek kokusu böceği çekiyor, sıraya tırmanmak zorunda. Ben de onu hemen eziveriyorum.</p>

  <p class="p6">Durmadan beynimi kurcalayan, saplantı halindeki bir düşünceyi kafamdan atmam gerekli. Kaçma işinde oynadığı zararlı rol anlaşılır anlaşılmaz, neden öldürmedim şu Celier'yi? Durmadan, kendi kendimle tartışıyorum. Ne zaman adam öldürmek gerekir? Vardığım sonuç şu oluyor. Hedefe ulaşmak için kullanılacak her türlü araç doğrudur. Benim hedefim adadan kaçmaktı sağlam bir sal hazırlamak ve oldukça iyi bir yere gizlemek şansını elde etmiştim. Artık yola çıkmak gün meselesiydi. Bir mucize sonucu, yerine varan son parçanın yapımından önce Celier tehlikesini öğrendiğime göre hiç düşünmeden onu temizlemeliydim. Ya yanılmış, ya görünüş beni aldatmışsa? O zaman da bir suçsuzu öldürmüş olacaktım.</p>

  <p class="p6">Ne korkunç şey! Ama senin gibi bir müebbet kürek mahkûmunun, daha da kötüsü, müebbede mahkûm edilip sekiz yıl da hücre cezasına çarptırılan birinin vicdan azabını söz konusu etmesi mantık dışı.</p>

  <p class="p6">Kenara itilmiş bir dışkı, toplumun bir pisliğisin, ne sandın kendini? Seni mahkûm eden on jüri üyesi gerçekten bir kere, seni bu kadar ağır bir cezaya çarptırmakla iyi edip etmediklerini vicdanlarına sordular mı acaba? Dilini neyle koparacağına bir türlü karar vermediğin savcı, sözlerinde fazla ileri gittiğini hiç düşündü mü? Avukatlarım bile beni hatırlamıyordur herhalde. 1932 yılında, ağırcezada görülen &ldquo;Şu zavallı Kelebek'in işi&rdquo;nden genel olarak söz ediyorlardır herhalde: &ldquo;<span class="t6">Aziz meslekda</span><span class="t6">ş</span><span class="t6">lar</span><span class="t6">ı</span><span class="t6">m, o gün pek iyi de</span><span class="t6">ğ</span><span class="t6">ildim, üstelik Ba</span><span class="t6">ş</span><span class="t6">savc</span><span class="t6">ı</span> <span class="t6">Pradel harikayd</span><span class="t6">ı</span><span class="t6">. Bu i</span><span class="t6">ş</span><span class="t6">i, gösteri</span><span class="t6">ş</span><span class="t6">li bir</span> <span class="t6">ş</span><span class="t6">ekilde, iddia makam</span><span class="t6">ı</span><span class="t6">n</span><span class="t6">ı</span><span class="t6">n lehinde sonuçland</span><span class="t6">ı</span><span class="t6">rd</span><span class="t6">ı</span><span class="t6">. Gerçekten güçlü bir rakipti Pradel.</span>&rdquo;</p>

  <p class="p6">Başkandan sonra ailem de aynı görüşte olmalı. Yalnız başlarına açtığım belalardan ötürü yakınlarım herhalde bana epey kırgındır. Bir kişi, babam, zavallı babam oğlunun sırtına yüklendiği ağır yükten ötürü söylenmiyor, ağzım açıp gık demiyordur. Bundan eminim. Bu ağır yükü, oğlunu suçlamadan, en ufak bir serzenişte bulunmadan sürüklüyordur hem. Bir öğretmen olarak yasalara saygı duyduğu, yasaların anlaşılmasını ve benimsenmesini öğrettiği halde. Yürekten haykırdığına da eminim: &ldquo;<span class="t6">Alçak herifler, yavrumu öldürdünüz, daha da beteri, yirmi be</span><span class="t6">ş</span> <span class="t6">ya</span><span class="t6">ş</span><span class="t6">ı</span><span class="t6">ndaki o</span><span class="t6">ğ</span><span class="t6">lumu a</span><span class="t6">ğı</span><span class="t6">r bir ölüme mahkûm ettiniz!</span>&rdquo; Yavrusunun nerede olduğunu, ona neler yapıldığını bir bilse, anarşist kesilebilir.</p>

  <p class="p6">Bu gece, &ldquo;insan yiyen&rdquo;, adını her zamankinden çok hak etti. İki kişinin kendini astığını, birinin de ağzına ve burnuna paçavra doldurarak boğulduğunu öğrendim. 127 numaralı hücre, gardiyanların nöbet değiştirdiği yerin yakınında, her keresinde de konuşmalarının bir bölümünü duyabiliyorum, örneğin bu sabah, geceki olayları duymamı engelleyecek kadar alçak sesle konuşmadılar.</p>

  <p class="p6">Altı ay daha geçti. Hesabı tutuyor ve tahtaya güzel bir &ldquo;14&rdquo; yazıyorum. Altı ayda bir faydalandığım bir çivim var. Evet, bir kere daha bilanço çıkarıyorum. Sağlık durumum iyi, moralim de yerinde.</p>

  <p class="p6">Yıldızlara yaptığım yolculuklar sayesinde, büyük umutsuzluk nöbetleri geçirdiğim pek az. Bu umutsuzluk nöbetlerinin üstesinden çabucak geliyor ve hemen, kötü düşünceleri kovan gerçek ya da uydurma bir yolculuk kuruveriyorum. Celier'nin ölümü, bu şiddetli nöbet anlarının üstesinden gelmeme büyük ölçüde yardımcı oluyor. Kendi kendime, yaşıyorum, yaşıyorum, diyorum. Hayattayım, yaşamalıyım, yaşamalıyım ki bir gün özgür olabileyim. Benim kaçmama engel olan Celier öldü, günün birinde benim gibi özgürlüğüne asla kavuşamayacak. Oysa ben, kurtulacağımdan eminim. Otuz sekizinde hücreden çıksam pek yaşlı sayılmam, bir daha kaçtığımda da kurtulacağımı biliyorum.</p>

  <p class="p6">Bir, iki, üç, dört, beş, dönüş; bir, iki, üç, dört, beş, ikinci bir dönüş. Birkaç gündür bacaklarım kapkara, diş etlerimden kan geliyor. Hasta listesine yazılayım mı? Başparmağımla bacağımın altına doğru basıyorum, izi kalıyor. Her yanım su dolu sanki. Bir haftadan beri ancak, on-on iki saat yürüyebiliyorum. Altı saatlik iki yürüyüş beni çok yoruyor. Dişlerimi yıkamaya kalkıp sert havluyu sabunlayarak sürsem çok canım acıyor, diş etlerim müthiş yanıyor. Dün bir dişim kendiliğinden düştü, üsteki ön dişlerimden biri.</p>

  <p class="p6">Bu yeni altı ay, gerçek bir ihtilâlle sonuçlanıyor. Dün başlarımızı dışarı çıkardık, koridordan geçen doktor hepimizin dudaklarını kaldırdı ve dişlerimize baktı. Bu sabah, hücreye girdikten tam on sekiz ay sonra, kapı açıldı. &ldquo;Dışarı çıkın, duvara dayanın ve bekleyin&rdquo; dendi.</p>

  <p class="p6">Kapının yanında duran ilk mahkûm bendim, ardımdan aşağı yukarı yetmiş kişi göründü. &ldquo;Sola dön, marş!&rdquo; Binanın öbür ucuna yürüyüp avluya çıkan dizinin sonunda buldum kendimi.</p>

  <p class="p6">Saat dokuz. Kısa kollu bir haki gömlek giyen genç doktor, açık havada, küçük bir tahta masanın başına oturmuştu. Yanında iki mahkûm hastabakıcı, bir mubassır hastabakıcı duruyordu. Dördü de bana yabancı kişilerdi. Elde tüfek, on aynasız da bizleri kolluyordu. Komutanla başmubassır ise ayakta durmuş, ses etmeden bakıyorlardı.</p>

  <p class="p6">&mdash; Herkes soyunsun, diye bağırdı baş mubassır. Elbiselerinizi koltuğunuzun altına alın. En baştaki. Adın ne?</p>

  <p class="p6">&mdash; C...</p>

  <p class="p6">&mdash; Ağzını aç, bacaklarını da. Şu içteki dişi çekin, önce iyotlu alkol, ardından metilen mavisi, günde iki kere de, yemeklerden önce kaşıkotu şurubu.</p>

  <p class="p6">Sıra, en son bana geliyor.</p>

  <p class="p6">&mdash; Adın?</p>

  <p class="p6">&mdash; Charriere.</p>

  <p class="p6">&mdash; Gördüğüm, sağlamca gövdeli tek mahkûmsun. Yeni mi geldin?</p>

  <p class="p6">&mdash; Hayır.</p>

  <p class="p6">&mdash; Ne kadardır buradasın,</p>

  <p class="p6">&mdash; Bugün on sekiz ay oluyor.</p>

  <p class="p6">&mdash; Neden diğerleri gibi zayıf değilsin?</p>

  <p class="p6">&mdash; Bilmem.</p>

  <p class="p6">&mdash; Ben söyleyeyim. Onlardan daha çok yemek yiyor, ya da o işi çok az yapıyorsun. Ağzını, bacaklarını aç. Biri sabah, biri akşam, günde iki limon verilecek. Limonları em, posasıyla diş etlerini ovala, iskorpite yakalanmışsın.</p>

  <p class="p6">Diş etlerim iyotlu alkolle ovuluyor, ardından metilen mavisi sürülüyor, elime bir limon tutuşturuluyor. &ldquo;Geri dön!&rdquo; Yine sıranın sonunda hücremin yolunu tutuyorum.</p>

  <p class="p6">Hastaları avluya çıkarmak, güneşlendirmek, doktora göstermek gerçek bir ihtilâl. Şimdiye kadar hücre cezası alanlar böyle şey görmemiştir. Ne oluyor? Sakın doktor, o ünlü yönetmeliğin suç ortaklığını reddetmesin? Sonradan dost olacağım bu doktorun adı Germain Guibert. Hindi Çin&rsquo;de öldü. Karısı, yıllar sonra Venezüella'nın Maracaibo şehrine gönderdiği mektupla bildirdi öldüğünü.</p>

  <p class="p6">On günde bir, hastalar güneşe çıkarılacak. Reçete hep aynı: İyotlu alkol, metilen mavisi, iki limon. Durumum ne düzeliyor, ne kötüye gidiyor, iki kere kaşıkotu şurubu istedim, doktor vermedi. Gitgide sinirleniyorum, çünkü eskisi gibi de yürüyemez oldum. Bacaklarımın altı da hep şiş ve kapkara.</p>

  <p class="p6">Bir gün sıramı beklerken, altına sığınıp güneşten korunmaya çalıştığım ağacın, cılız limon vermeyen bir limon ağacı olduğunu gördüm. Bir yaprak koparıp çiğnedim, sonra hiç düşünmeden, dallarından birinin ucunu kopardım. Dalın ucunda bir kaç tane de yaprak vardı. Doktor çağırdığında, dalı arkama götürüp:</p>

  <p class="p6">&mdash; Doktor, dedim, suç limonlarınızın mı bilmem, ama bakın arkamda ne çıktı?</p>

  <p class="p6">Sonra dönüp küçük dalı ve yaprakları kendisine gösterdim. Aynasızlar önce bir kahkaha koyverdiler, sonra başmubassır:</p>

  <p class="p6">&mdash; Doktora saygısızlık ettiğiniz için cezalandırılacaksınız, dedi.</p>

  <p class="p6">&mdash; Hiç bile, diye atıldı doktor. Şikâyetçi olmadığımdan bu adama ceza veremezsiniz. Limon istemiyor musun artık? Söylemek istediğin bu mu?</p>

  <p class="p6">&mdash; Evet doktor, limondan bezdim, iyileştirmiyor da. Bir de kaşıkotu şurubunu denemek istiyorum.</p>

  <p class="p6">&mdash; Sana şurup vermedim, çünkü elimde çok az var. Ağır hastalara saklıyorum. Limonlarla birlikte günde bir kaşık da şurup içersin bundan böyle.</p>

  <p class="p6">&mdash; Doktor, yosun yiyen Kızılderililer gördüm. Aynı yosunlar Royale'de var. Saint-Joseph'de de olmalı.</p>

  <p class="p6">&mdash; Bana iyi bir fikir verdin. Gerçekten, denizin kıyısında gördüğüm bir yosundan hepinize her gün dağıttıracağım. Kızılderililer yosunu pişirip mi yiyorlardı, yoksa çiğ mi?</p>

  <p class="p6">&mdash; Çiğ</p>

  <p class="p6">&mdash; Peki, teşekkür ederim. Komutanım, bu adam cezalandırılmayacak değil mi? Size güveniyorum.</p>

  <p class="p6">&mdash; Olur yüzbaşım.</p>

  <p class="p6">Bir mucize oldu. Sekiz günde iki saat güneşe çıkmak, doktor sırasını beklemek, değişik yüzler görmek birkaç kelime konuşmak; kim, böyle akıl almaz bir şeyin olacağını düşünebilirdi? Hepimiz için büyük bir değişiklik. Ölüler doğrulup güneşin altında yürüyorlar; canlı canlı gömülenler nihayet birkaç şey söyleyebiliyorlar. Bu yenilik, her birimize hayat üfleyen bir şişe oksijen.</p>

  <p class="p6">Şakır, şukur, sonu gelmez bir şakırtı, bir perşembe sabahı saat dokuzda bütün hücre kapılarını açıyor. Herkesin kapısının eşiğinde durarak:</p>

  <p class="p6">&mdash; Mahkûmlar, diye bağırıyor biri. Vali sizleri görmeye geldi.</p>

  <p class="p6">Yanında doktor olması gereken beş subayla, uzun boylu, yakışıklı, kır saçlı bir adam ağır ağır hücrelerin önünden geçiyor. Ağır cezalara çarptırılanların ve bu cezalara çarptırılma nedenlerinin kendisine anlatıldığını duyuyorum. Bana gelmeden, uzun süre ayakta bekleyecek gücü bulamayıp oturan bir mahkûmu kaldırıyorlar. Yamyam Graville kardeşlerden biri bu. Bir subay:</p>

  <p class="p6">&mdash; Aman, diyor, bu adam canlı cenaze!</p>

  <p class="p6">Vali cevap veriyor:</p>

  <p class="p6">&mdash; Hepsinin durumu berbat.</p>

  <p class="p6">Sıra bana geliyor. Komutan:</p>

  <p class="p6">&mdash; En ağır ceza bunun, diyor.</p>

  <p class="p6">&mdash; Adınız ne, diye soruyor vali.</p>

  <p class="p6">&mdash; Charriere.</p>

  <p class="p6">&mdash; Cezanız?</p>

  <p class="p6">&mdash; Hırsızlık, devlet malını zimmete geçirmek, vs. ile cinayetten sekiz yıl.</p>

  <p class="p6">&mdash; Ne kadarını yattın?</p>

  <p class="p6">Sorusuna karşılık veriyorum:</p>

  <p class="p6">&mdash; Davranışı nasıl, diye soruyor vali.</p>

  <p class="p6">&mdash; İyi, diyor komutan.</p>

  <p class="p6">&mdash; Sağlık durumu?</p>

  <p class="p6">&mdash; Şöyle böyle, diyor doktor.</p>

  <p class="p6">&mdash; Bir diyeceğiniz var mı?</p>

  <p class="p6">&mdash; Bu rejimin insanlık dışı ve Fransız ulusu gibi bir ulusa yakışmayacak kadar beter olduğunu belirtmek istiyorum.</p>

  <p class="p6">&mdash; Nedenlerini söyler misiniz?</p>

  <p class="p6">&mdash; Konuşmak yok, gezinmek yok, yakın zamana kadar doktora çıkmak da yoktu.</p>

  <p class="p6">&mdash; İyi dayanın, valiliğim süresince belki sizler için bir af çıkarabilmeyi başarırım.</p>

  <p class="p6">&mdash; Sağ olun.</p>

  <p class="p6">O günden sonra, Martinique ve Cayenne'den gelen vali ile baş doktorun emriyle her gün bir saat yürüyüş yapılacak, denize girilecek. Köpekbalıklarından korunmak için de, iri kayalarla çevrili bir havuz yapılacak. Her sabah dokuzda, yüzer kişilik gruplar halinde çırılçıplak yüzmeye gidiyoruz. Çırılçıplak denize inebilmemiz için, o saatlerde mubassır kanlarıyla çocuklar eve kapanıyorlar.</p>

  <p class="p6">Bir aydan beri bu böyle devam ediyor. Herkesin yüzü değişti. Güneşte geçirilen bir saat, tuzlu suda yüzmek, konuşabilmek, gerek ruh ve gerekse bedenen hasta olan bu hücreye kapatılmış sürüyü tepeden tırnağa değiştirdi.</p>

  <p class="p6">Bir gün, denizden cezaevine dönerken sıranın en arkalarındaydım. Umutsuz bir kadın sesiyle iki patlama geliyor kulağıma.</p>

  <p class="p6">&mdash; İmdat! Yavrum boğuluyor, diye haykırıyor kadın.</p>

  <p class="p6">Sesler iskeleden geliyor, iskelede denize kadar inen beton bir yol, ucuna tekneler yanaşıyor. Köpekbalıkları, diye bağırıldığını da duyuyorum. İki silah sesi daha işitiliyor. Herkes, imdat sesleriyle patlamaların geldiği yere dönmüş bakıyor. Düşünmeden bir gardiyanı itiyor ve çırılçıplak iskeleye koşuyorum. Oraya vardığımda, deliler gibi haykıran iki kadın, üç mubassır ve bir Arap gardiyan gözüme ilişiyor.</p>

  <p class="p6">&mdash; Atlayın suya, diye haykırıyor kadın. Uzak değil. Yüzme bilmiyorum, bilsem atlardım, ödlek alayı!</p>

  <p class="p6">&mdash; Köpekbalıkları, diyor bir aynasız ve yine ateş ediyor.</p>

  <p class="p6">Mavi - beyaz elbisesiyle küçük bir kız suda çırpınıyor, hafif akıntıya kapılmış sürükleniyor. Ölülere mezar olan akıntıların birleştiği yere gidiyor ama henüz epey uzağında. Aynasızlar durmadan ateş ediyorlar, birçok köpekbalığı vurmuş olmalılar ki küçüğün yanında bir kaynaşmadır gidiyor.</p>

  <p class="p6">&mdash; Ateş etmeyin, diye bağırıyorum.</p>

  <p class="p6">Ve düşünmeden atıyorum kendimi suya. Akıntının yardımıyla çabucak kızın yanına yaklaşıyorum. Sırtındaki elbise sayesinde henüz suyun üstüne köpekbalıklarını uzaklaştırmak içinde ayaklarını bütün gücüyle suya vuruyor.</p>

  <p class="p6">Otuz, kırk metre kala, Royale'dan yola çıkan ve olayı uzaktan gören bir filika hızla geliyor. Benden önce yetişip kızı yukarı çekiyorlar. Hırsımdan köpekbalıklarını bile unutup başlıyorum ağlamaya, derken beni de yukarı alıyorlar. Hayatımı boşuna tehlikeye attım. Daha doğrusu, boşuna tehlikeye attığımı sanıyordum. Çünkü bir ay sonra, yaptığıma karşılık olarak, Doktor Germain Guibert, sağlık nedenleriyle hücre cezamın kaldırılmasını sağlıyor.</p>
</body>
</html>
