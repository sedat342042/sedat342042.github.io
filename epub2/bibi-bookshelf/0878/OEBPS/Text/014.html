<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>ALTINCI DEFTER SALUT ADALARI</title>
</head>

<body>
  <h1 class="h11"><a id="a42"></a>ALTINCI DEFTER<br />
  SALUT ADALARI</h1>

  <h2 class="h21"><a id="ncx2127"></a><a id="a43"></a>Adalara Gelişimiz</h2>

  <p class="p6">Yarın, Salut Adalarına gitmek üzere yola çıkıyoruz. Bütün çabalarıma rağmen, işte bu kez, hayat boyu gömülmenin arifesindeyim. Bir kere, Saint&nbsp; Joseph'de iki yıl hücre cezası çekeceğim. Kürek mahkûmlarının bu adaya verdiği &ldquo;insan Yiyen&rdquo; adını yalancı çıkaracağımı umuyorum.</p>

  <p class="p6">Partiyi kaybettim ama yenilgiye uğramış insanların ruh hali yok bende.</p>

  <p class="p6">Bu cezaevi içindeki cezaevinde, yalnız ve yalnız söz verdiğim gibi, mutlak yalnızlığın insanı sürükleyebileceği sapıtmalara, saçmalamalara kolay kolay kapılmayacağım. Bunlardan kurtulmak için elimde ilâcım adalarda yaşayan ama hücreye kapatılmayan bir kürek mahkûmu gibi görmeliyim.</p>

  <p class="p6">Çıktığımda otuz yaşında olacağım.</p>

  <p class="p6">Adalardan ender kaçıldığını da biliyorum. Ama parmakla sayılsa bile, yine kaçan olmuş. Ben de kaçacağım, bundan eminim, iki yıl sonra adalardan kaçacağım, bunu yanımda oturan Clousiot'ya tekrarlıyorum.</p>

  <p class="p6">&mdash; Kelebek, seni yere sermek pek güç. Günün birinde özgürlüğe kavuşacağın konusundaki sarsılmaz inancını kıskanıyorum doğrusu. Bir yıldan beri durmadan kaçmaya çalışıyorsun, bir kere bile umutsuzluğa kapılmadın. Bir teşebbüsün boşa gidiyor ertesi gün bir başkasını hazırlamaya başlıyorsun. Burada hiç bir şeye kalkışmayışın beni hayrete düşürüyor doğrusu.</p>

  <p class="p6">&mdash; Dostum, buradan kaçmanın tek yolu mahkûmları ayaklandırmaktır. Elde edilmesi çok güç olan bütün bu adamları yola getirecek zamanım yok. İsyanı çıkarmaya kalkışıyordum, sonra bu patlamanın beni yiyeceğinden ürktüm. Koğuşta yatan kırk kişinin tümü kırk yıllık kürek mahkûmu. Çürümüş, kokuşmuş hepsi, bizden farklı tepki gösteriyorlar. Örnek; &ldquo;yamyamlar&rdquo;, &ldquo;Arap&rsquo;ı karıncalara yedirenler&rdquo;, çorbaya zehir atan ve adam öldürmek için kendisine en ufak kötülüğü dokunmamış yedi kişiyi birden temizlemekten çekinmeyen mahkûm.</p>

  <p class="p6">&mdash; Adadakiler de buradakilerin aynı.</p>

  <p class="p6">&mdash; Evet ama ben, adalardan tek başına kaçacağım. Fazla fazla yanıma bir kişi alacağım. Gülümsüyorsun Clousiot, neden?</p>

  <p class="p6">&mdash; Gülümsüyorum, çünkü kaçmaktan hiç vaz geçmiyorsun. Paris'te üç büyük düşmanının hesabını görme arzusu içini öylesine yakıp kavuran bir ateş, seni ayakta tutan öyle bir güç ki, dilediğinin gerçekleşemeyeceğini düşünmüyorsun bile.</p>

  <p class="p6">&mdash; İyi geceler Clousiot, yarın görüşürüz. Evet, göreceğiz şu ünlü Salut Adalarını. Soracağımız ilk şey de, bol keseden insan harcadıkları bu adaların adının neden Salut (Kurtuluş) olduğu.</p>

  <p class="p6">Ve Clousiot'ya arkamı dönüp yüzümü, karanlık geceden kopup gelen esintiye doğru biraz daha eğiyorum. Ertesi sabah erkenden, adalara doğru yola çıktık. Cayenne-Adalar-Saint-Joseph arasında mekik dokuyan Tanon adlı dört yüz tonluk eski bir gemide yirmi altı kişiyiz. Ayaklarımıza vurulan zincirler ve kelepçelerle, ikişer ikişer birbirimize bağlıyız. Elde tüfek, dört aynasızın gözetlediği sekizer kişilik iki grup geminin ön tarafında. Altı aynasız ve iki kafile yöneticisinin denetlediği on kişi de teknenin kıçında. İlk büyük fırtınada denizin dibini boylayacağa benzeyen geminin güvertesinde herkes.</p>

  <p class="p6">Yolculuk sırasında düşünmeye kararlıyım, kendimi oyalamaya bakıyorum. Sırf canını sıkmak için, yakınımda duran bet suratlı aynasıza sesleniyorum</p>

  <p class="p6">&mdash; Çürümüş tekne, ilk büyük fırtınada batabilir. Ayağımıza vurduğunuz zincirle batan gemiden sağ çıkmamız imkânsız.</p>

  <p class="p6">Keyifsiz görünen aynasız, tam beklediğim tepkiyi gösteriyor:</p>

  <p class="p6">&mdash; Denizde boğulmanız bize vız gelir. Sizi zincire vurma emri aldık, hepsi bu kadar. Sorumluluk emri verenlere aittir. Biz nasılsa uygulayıcı durumundayız.</p>

  <p class="p6">&mdash; Haklısınız sayın bayım, zincire vurulsak da vurulmasak da, tabut denizin ortasında parçalandı mı hepimiz dibi boyladık demektir.</p>

  <p class="p6">&mdash; Biliyor musunuz, uzun süreden beri gemi hep aynı yerler arasında gidip geliyor, diyor enayi. Şimdiye kadar da başına bir iş gelmedi.</p>

  <p class="p6">&mdash; Tabi ama gemi &ldquo;uzun süreden beri&rdquo; denizlerde gezindiği için, şimdi zorunlu olarak başına her an bir iş gelmesine hazır bulunmak gerek.</p>

  <p class="p6">İstediğimi başarmış, beni çevreleyen bu genel sessizliği silkeleyebilmişim. Hemen konu, mubassırlar ve mahkûmlar tarafından ele alındı.</p>

  <p class="p6">&mdash; Evet, bu gemi çok tehlikeli, bir de üstelik bizi zincire vuruyorlar. Zincire vurulmasak belki bir kurtuluş yolu bulabiliriz.</p>

  <p class="p6">&mdash; Canım, hepimizin durumu aynı. Üniformamız, çizmelerimiz ve silahlarımızla biz de hafif değiliz.</p>

  <p class="p6">&mdash; Silahın lafı mı olur, diyor bir başkası, gemi batarsa silah nasılsa bırakılabilir.</p>

  <p class="p6">İlginin uyandığını görünce, ortaya ikinci bir sorun atıyorum:</p>

  <p class="p6">&mdash; Kurtarma filikaları nerede? En fazla sekiz kişi alabilecek küçük bir tekneden başka şey göremiyorum. Kaptanla tayfaları alır, gerisi boku yedi.</p>

  <p class="p6">Sesler biraz daha yükseliyor ve tartışma, iyiden iyiye herkesi sarıyor.</p>

  <p class="p6">&mdash; Doğru, kurtarma filikası diye bir şeyden eser yok. Üstelik gemi öyle bir halde ki, şu işe yaramaz herifleri götürüp getirmek için aile babalarının hayatı tehlikeye atılıyor. Bu sorumsuzluk akıl alır gibi değil-</p>

  <p class="p6">Arka güvertedeki grupta olduğumdan iki kafile yöneticisi de bizimle birlikte yolculuk ediyor. Biri bana bakıp:</p>

  <p class="p6">&mdash; Kolombiya'dan dönen Kelebek sen misin? diye soruyor.</p>

  <p class="p6">&mdash; Evet.</p>

  <p class="p6">&mdash; Denizcilikten anladığın belli, o kadar uzağa gidebilmene şaşmamalı.</p>

  <p class="p6">Şişinerek yapıştırıyorum cevabı:</p>

  <p class="p6">&mdash; Evet, çok iyi anlarım.</p>

  <p class="p6">Ortalıkta soğuk bir hava esiyor. En tehlikeli yer olan Maroni ırmağının ağzından denize açıldığımız için dümeni tutmak gereğini duyan kaptan da, köprüsünden inip yanımıza geliyor üstelik. Dümeni başkasına devretmiş. Kapkara, ufak tefek ve şişman, genç yüzlü kaptan, bir ceviz kabuğuyla Kolombiya'ya gidenlerin kimler olduğunu soruyor. Kafile şefi :</p>

  <p class="p6">&mdash; Şu, şu ve şu ilerdeki, diyor.</p>

  <p class="p6">&mdash; Kaptan hanginiz? diye soruyor beberuhi.</p>

  <p class="p6">&mdash; Benim efendim.</p>

  <p class="p6">&mdash; Eh dostum, denizci olarak seni candan kutlarım. Sıradan biri değilsin. Al! Elini ceketinin cebine sokuyor. Şu mavi tütünle sigara kâğıtlarını benim armağanım olarak kabul et. Sağlığıma içersin.</p>

  <p class="p6">&mdash; Sağ olun kaptan. Ama bu tabutun tepesinde, haftada bir-iki yolculuk yapmayı göze aldığınız için ben de sizi kutlarım.</p>

  <p class="p6">Canlarını sıkmak istediğim adamlar, kaptanın kahkahayı bastığını görünce iyiden iyiye bozuluyorlar.</p>

  <p class="p6">&mdash; Haklısın, diyor, bu ceviz kabuğunu çoktan gemi mezarlığına göndermeleri gerekirdi ama, şirket teknenin batmasını ve sigorta primine konmayı bekliyor.</p>

  <p class="p6">Bunun üzerine ben de son darbeyi indiriveriyorum:</p>

  <p class="p6">&mdash; Neyse ki sizinle mürettebat için bir kurtarma filikası var.</p>

  <p class="p6">&mdash; Allahtan öyle!</p>

  <p class="p6">Diyor kaptan fazla düşünmeden ve merdivenlerde kayboluyor. İsteyerek açtığım bu tartışma konusu, dört saat boyunca yolculuğumu doldurdu. Herkesin söyleyecek bir şeyi vardı, nasıl olduğunu bilmiyorum ama tartışma burundakilere de sıçradı.</p>

  <p class="p6">Bu gün deniz pek azgın değil, sabah saat on, yalnız rüzgar hızlı yol almamıza fırsat vermiyor. Kuzey-doğuyu tutuyoruz, dolayısıyla da rüzgâra ve dalgalara karşı ilerliyoruz. Tabiî gemi de, her zamankinden çok sallanıyor. Mahkûmlardan birçoğu rahatsızlanıyor. Neyse ki bana zincirlenen mahkûmu deniz tutmuyor, hemen yanında oturanın kusması hiç de tatlı bir şey değil. Bu çocuk, gerçek bir Parisli serseri. 1927 yılında Güyan'a gelmiş. Demek ki, yedi yıldır adalarda. Genç sayılır, otuz sekiz yaşında.</p>

  <p class="p6">&mdash; Bana Titi la Belote derler, çünkü dostum, iskambilde üstüme yoktur. Adalarda kumardan geçinirim, sayısı iki franktan bütün gece blum oynarız. Hele karşındakinin elinde birkaç surat patlarsa, yanında toplanan diğer sayılarla birlikte kaldırırsın dünyayı.</p>

  <p class="p6">&mdash; Demek adalarda çok para var.</p>

  <p class="p6">&mdash; Tabiî be Kelebek! Adalardakilerin hepsinde para dolu tüpler yatıyor. Kimi de içindekinin yarısını mubassırlara yedirip dışardan istediğini getiriyor. Çok yeni olduğun belli, dostum. Bir şeyden haberin yok.</p>

  <p class="p6">&mdash; Hayır, adalarla ilgili en ufak bilgiye sahip değilim. Yalnız oralardan kaçmanın güçlüğünü duydum.</p>

  <p class="p6">&mdash; Kaçmak mı? dedi Titi. Sözünü etmek bile gereksiz. Yedi yıldır adadayım, iki kaçma olayı görüldü. Sonuç ne oldu biliyor musun? Üç ölü, iki yakalanma. Kimse başaramadı. Kaçmaya kalkışanların sayıca az oluşu da bu yüzden.</p>

  <p class="p6">&mdash; Neden adalardan merkeze indin?</p>

  <p class="p6">&mdash; Ülserim olup olmadığına baktılar.</p>

  <p class="p6">&mdash; Hastaneden kaçmayı denemedin mi?</p>

  <p class="p6">&mdash; Ne kaçması be dostum! Sen işin bokunu çıkardın bir kere. Üstelik senin tüydüğün koğuşa düşmez miyim? Nasıl kolladıklarını düşün düşünebilir-sen. Soluk almak için pencereye yaklaşsan, hemen geri çekiyorlar. Nedenini sorunca &ldquo;sonra Kelebeğin yaptığını yapmağa kalkarsın da&rdquo;, diyorlardı.</p>

  <p class="p6">&mdash; Baksana Titi, kim şu kafile başkanının yanında oturan iri yarı herif? Aynasızların adamı mı?</p>

  <p class="p6">&mdash; Deli misin? Herkes ona büyük saygı gösterir. Yüklü bir herif ama itoğlu it görünmeyi çok iyi beceriyor. Ne aynasızlarla dostluğu var, ne de imtiyazlardan faydalandığı, kürek mahkûmluğunun bütün gereklerini yerine getiriyor. İyi dosttur, öğütlerinden faydalanılır aynasız takımından da hep uzak durur. Papazla doktor bile ondan iş çıkaramadı. Gerçek bir efe gibi davranan bu yüklü adam, Kral XV. Louis soyundan geliyor. Evet dostum, kendisi konttur, gerçek bir kont. Adı da Kont Jean de Berac. Buraya geldiğinde, mahkûmların saygısını kazanması epey uzun sürdü. Nedeni de, küreğe gönderilmesine yol açan işin pek pis oluşu.</p>

  <p class="p6">&mdash; Nedir suçu?</p>

  <p class="p6">&mdash; Öz çocuğunu bir köprüden ırmağa atmış, çocuk sığ yere düşünce aşağı inip kaldırmış ve götürüp derine koyverecek gücü kendinde bulabilmiş.</p>

  <p class="p6">&mdash; Yok canım! Öz çocuğunu iki kere öldürmek gibi bir şey.</p>

  <p class="p6">&mdash; Muhasebecilik yapan ve kontun dosyasını gören bir dostuma bakılırsa, adamı kendi soylu çevresi zıvanadan çıkarmış. Anası, şatolarında oda hizmetçisi olarak çalışan çocuğun anasını köpek gibi sokağa atmış. Dostuma bakılırsa, kontun kendini beğenmiş, ukalâ bir anası varmış. Bir hizmetçi parçasıyla ilişki kurmasını yerip oğlunu o kadar küçültmüş ki, sonunda çocuğunu Kimsesizler Yuvasına bırakacağını söyleyerek dışarı çıkan kont onu köprüden attığında ne yaptığını bilmez haldeymiş.</p>

  <p class="p6">&mdash; Ne kadara mahkûm olmuş?</p>

  <p class="p6">&mdash; Yalnız on yıla. Düşünsene Kelebek, o bizim gibi bir adam mı? Evinin tek hâkimi olan kontes, aile şerefini kurtarmak için bir kontun hizmetçiden doğan çocuğunu öldürmesinin büyük suç olmadığını yargıçlara anlatmıştır herhalde.</p>

  <p class="p6">&mdash; Sonuç ne?</p>

  <p class="p6">&mdash; Basit bir halk çocuğu olarak benim vardığım sonuç şu: Özgür ve olaysız bir hayat yaşarken, bu Kont Jean de Berac, soylu sınıfından başka şeye önem vermeyecek, dolayısıyla da bu sınıf dışında hiç bir şeyle uğraşma gereğini duymayacak şekilde yetiştirilmiş taşralı bir asilzadeydi. Soyluların dışında kalanlar belki köle değildiler ama yine de önemsiz kişilerdi. Annesi olacak o bencillik ve kendini beğenmişlik örneği kadın, Kontu öylesine hırpalamış ve baskı altında tutmuştu ki, Jean de Berac kendi soyundan gelen kişilerden farksız biri olmuştu, önceleri anlattığım gibi bir insan olan bu adam, kelimenin tam anlamıyla soylu bir kişiliği, ancak kürekte edinebildi. Belki aykırı gelir ama ancak şimdi gerçekten bir Kont Jean de Berac'tır.</p>

  <p class="p6">Bana yabancı olan Salut adaları, bir kaç saat sonra bu yabancılığından sıyrılacak. Oradan kaçmanın güçlüğünü biliyorum. Evet kaçmak güç, ama imkânsız değil. Açık denizden gelen rüzgârı iyice içime çekip düşünüyorum: &ldquo;Karşıdan gelen bu rüzgâr, kaçış sırasında insanı arkadan itmeye başlarsa?&rdquo;</p>

  <p class="p6">Geliyoruz. İşte adalar! Bir üçgen meydana getiriyorlar. Royale ve Saint-Joseph bu üçgenin tabanı, Şeytan da tepesi, iyice alçalan güneş, ancak tropiklerde büyük bir parlaklık kazanan ışınlarıyla bu adaları aydınlatıyor. Böylece, üçünü de ayrıntılarıyla görebilmek mümkün oluyor, önce Royale, yüksekliği iki yüz metreyi aşan bir tepeciğin çevresinde, dümdüz. Ayrıca tepesi de yamyassı. Tümü, denizin üstüne kondurulup üstü kesilmiş bir Meksikalı şapkasını andırıyor. Her yanı, çok yüksek ve yemyeşil hindistancevizi ağaçlarıyla kaplı. Kırmızı damlı küçücük evler, bu adaya az rastlanır bir çekicilik veriyor. Adada ne olduğunu bilmeyen biri, hayat boyu burada yaşamayı isteyebilir. Düzlükteki fener, kötü havalarda gemilerin adaya çarpmasını önlemek için denizi aydınlatıyor herhalde. Adaya iyice yaklaştığımızda beş tane büyük ve uzun yapı görüyorum. Titi'den, bunlardan ikisinin, içinde dört yüz kürek mahkûmunun yaşadığı uzun ve geniş koğuşlar olduğunu öğreniyorum. Sonra beyaz bir duvarla çevrili, zindan ve hücreleriyle baskı kesimi geliyor. Dördüncü yapı kürek mahkûmlarının hastanesi, beşinci de mubassırların. Adanın her köşesinde, yamaçlara serpiştirilmiş, içinde mubassırların yaşadığı kırmızı kiremit damlı küçük evler. Bizden epey uzakta ama Royale'in burnuna yakın, Saint-Joseph seçiliyor. Orada hindistancevizi ağaçları ve yeşillik daha az, denizden de büyük açıklıkla görülen, kocaman, yıkık dökük bir yapı adayı kaplamış. Hemen anlıyorum, Titi de görüşümü doğruluyor. Kalebentliğe mahkûm edilenler cezalarını burada çekiyorlar. Daha aşağıda, normal cezalar çeken kürek mahkûmlarının yaşadığı kamp binalarını da gösteriyor. Bu binalar denize çok daha yakın. Gözetleme kuleleri ve mazgallarıyla hepsi açıkça seçiliyor. Sonra, beyaza boyalı duvarları ve kırmızı damlarıyla pırıl pırıl evcikler.</p>

  <p class="p6">Gemi güneyden Royale adasına yaklaştığından, küçük Şeytan adasını artık görmez oluyoruz, önceden seçebildiğim kadarıyla, bu ada hindistancevizi ağaçlarıyla kaplı koca bir kara parçası, üstelik üzerinde önemli bir yapı da yok. Deniz kıyısında sarıya boyalı birkaç ev. Sonradan bu evlerde, siyasî sürgünlerin yaşadığını öğreneceğim.</p>

  <p class="p6">Büyük beton bloklardan yapılma kocaman bir dalgakıranla iyice korunan Royale limanına giriyoruz. Bu dalgakıranların yapılması kim bilir kaç kürek mahkûmunun hayatına mal olmuştur.</p>

  <p class="p6">Üç düdük sesinden sonra Tanon rıhtımdan iki yüz elli metre kadar ötede demir atıyor. Beton ve iri çakıl taşlarından yapılma rıhtım çok uzun ve üç metreyi aşan bir yükseklikte. Geride, beyaza boyanmış binalar, rıhtıma paralel uzanıyor. Beyaz üstüne kara yazıları okuyorum: &ldquo;Nöbetçi Komutanlığın&rdquo;, &ldquo;Filika Servisi&rdquo;, &ldquo;Fırın&rdquo;, &ldquo;Liman Yönetmenliği&rdquo;.</p>

  <p class="p6">Gemiye bakan kürek mahkûmları görülüyor. Giysileri çizgili değil, sırtlarında beyaz bir gömlek var, altında da pantolon. Titi la Belöte, adalarda parası olanların, üstündeki harfler silinen un çuvallarıyla terzide kendilerine elbise diktirdiklerini söylüyor. Bu elbiseler pek alışılmış gibi değil belki, yine de bir incelik sağlıyor. &ldquo;Hemen hemen hiç kimsede kürek mahkûmu giysisi yok&rdquo; diyor.</p>

  <p class="p6">Bir filika Tanon'a yaklaşıyor. Dümende bir mubassır, sağda ve solda iki silahlı mubassır daha, dümen tutanın yakınında, belden yukarısı çıplak, beyaz pantolonlu altı kürek mahkûmu, ayakta, altı koca küreğe asılıyorlar. Kısa sürede rıhtımla gemi arasındaki yolu aldılar. Arkalarına, cankurtaran filikaları türünde kocaman ve boş bir tekne bağlı. Filikalar gemiye yanaşıyor, önce kafile şefleri iniyor ve teknenin kıçında yerlerini alıyorlar, iki silahlı mubassır da buruna geçiyor. Ayaklar prangasız, ama eller kelepçeli, ikişer ikişer cankurtaran filikasına iniyoruz. Önce benim grubumdaki on kişi sonra geminin burnundaki sekiz kişi. Kürekçiler küreklere asılıyorlar. Geri kalanlar için bir kere daha gemiye gidip gelecekler. Rıhtıma çıkıyor, &ldquo;Liman Yönetmenliği&rdquo; yazılı binanın önüne dizilip beklemeye koyuluyoruz. Hiç birimizin eşyası yok. Aynasızlara aldırmayan arkadaşlar beş altı metre öteden konuşuyorlar, birlikte geldiklerimizden çoğu beni dostça selâmlıyorlar. Saint-Martin'de tanıdığım Cesari ve Eskari adlı iki Korsikalı haydut, filika servisinde kürekçi olarak çalıştıklarını anlatıyorlar. Tam bu sırada, Fransa'da polisin eline düşmeden önce tanıdığım, Marsilya Borsası olayına karışan Chapar görünüyor. Aynasızların önünde, hiç çekinmeden:</p>

  <p class="p6">&mdash; Üzülme Kelebek, diyor. Dostlarına güven, hücrede hiç bir şeyin eksik olmayacak. Ne kadar yedin?</p>

  <p class="p6">&mdash; İki yıl.</p>

  <p class="p6">&mdash; İyi, göz açıp kapayıncaya kadar geçer. Buraya döner ve hayatımızın pek kötü olmadığını görürsün.</p>

  <p class="p6">&mdash; Sağol Chapar. Dega'dan ne haber?</p>

  <p class="p6">&mdash; Burada muhasebecilik yapıyor, nasıl oldu da şimdiye kadar görünmedi hayret. Seni göremediğine üzülecek.</p>

  <p class="p6">Tam o sıra, Galgani geliyor. Bana yaklaşıyor, nöbetçi geçmesine engel olmak istiyor ama yine de nöbetçiyi göğüsleyip yanıma varıyor. Söylediği de:</p>

  <p class="p6">&mdash; Kardeşimi öpmeme engel olamazsınız ya! Allah, Allah, görülmemiş şey be! oluyor. iki yanağımdan öpüp kucaklarken: &ldquo;Bana güven&rdquo;, diyor. Sonra da uzaklaşıyor. Aramızdan geçen kısa konuşma söyle:</p>

  <p class="p6">&mdash; Ne yapıyorsun?</p>

  <p class="p6">&mdash; Postacıyım, ulaştırma işlerine bakıyorum.</p>

  <p class="p6">&mdash; İyisin ya?</p>

  <p class="p6">&mdash; Rahatım yerinde.</p>

  <p class="p6">Adaya son çıkanlar da bize katılıyor. Hepimizin kelepçelerini çözüyor. Titi la Belote, Kont Jean Berac ve iki yabancı, kafileden ayrılıyorlar. Bir mubassır:</p>

  <p class="p6">&mdash; Haydi bakalım, diyor, kampa gidiyorsunuz, ileri!</p>

  <p class="p6">Onların eşya torbaları yanlarında. Her biri torbasını sırtlıyor, adanın tepelerine çıkan yolda yürümeye başlıyorlar. Ada komutanı, yanında altı mubassırla görünüyor. Yoklama yapılıyor. Eksik yok. Bizi buraya kadar getiren muhafızlarımız çekiliyor artık.</p>

  <p class="p6">&mdash; Muhasebeci nerede?</p>

  <p class="p6">&mdash; Geliyor şef.</p>

  <p class="p6">Beyaz elbisesinin ceketi düğmeli, yanında bir mubassır. Dega'nın geldiğini görüyorum. İkisinin koltuğunun altında birer koca &ldquo;Defter-i Kebir&rdquo;, ikisi de, yeni gelenleri sıradan çıkarıyor ve numara veriyor:</p>

  <p class="p6">&mdash; Siz, hücre mahkûmu bilmem kim, gemide numaranız X, hücrede numaranız Z olacak.</p>

  <p class="p6">&mdash; Cezan ne kadar?</p>

  <p class="p6">&mdash;&nbsp; X... yıl.</p>

  <p class="p6">Sıra bana geldiğinde, Dega, yanaklarımdan öpüp kucaklıyor, kucaklıyor. Komutan yaklaşıyor yanımıza.</p>

  <p class="p6">&mdash; Kelebek bu mu?</p>

  <p class="p6">&mdash; Evet komutanım, diyor Dega.</p>

  <p class="p6">&mdash; Hücrede kendinize iyi bakın, iki yıl çabuk geçer.</p>

  <h2 class="h21"><a id="ncx2224"></a><a id="a44"></a>Hücrede</h2>

  <p class="p6">Bir filika hazır. On dokuz mahkûmdan onu ilk filikayla yola çıkıyor. Ben de harekete hazırlanmak üzere çağrıldım. Dega, soğukkanlılıkla:</p>

  <p class="p6">&mdash; Hayır, diyor, o en son kafileyle gidecek.</p>

  <p class="p6">Geldiğimden bu yana, kürek mahkûmlarının konuşması beni çok şaşırtıyor. Pek disiplin hissedilmiyor, aynasızlara kulak astıkları da yok gibi. Yanıma gelen Dega ile konuşuyorum. Bütün hikâyemi ve kaçışımı biliyor. Saint-Laurent'da, benimle birlikte olan mahkûmlardan bazıları adalara gelmiş ve Dega'ya her şeyi anlatmışlar. Halime yakınmıyor, bunu yapmayacak kadar ince bir insan. Yalnız, yürekten gelen bir tek cümle çıkıyor ağzından:</p>

  <p class="p6">&mdash; Başarmayı hak etmiştin yavrum. Gelecek sefere!</p>

  <p class="p6">Cesaret, demek gereğini bile duymuyor. Bende cesaretin eksik olmadığını biliyor çünkü.</p>

  <p class="p6">&mdash; Burada muhasebe şefiyim, komutanla da aram çok iyi Hücrede kaldığın sürece ağzını pek açma. Sana tütün ve yiyecek göndereceğim. Hiç bir şeyin eksikliğini duymayacaksın.</p>

  <p class="p6">&mdash; Kelebek, yürü! Sıra bana geldi.</p>

  <p class="p6">&mdash; Hepinize eyvallah! Yüreklendirici sözlerinize teşekkürler.</p>

  <p class="p6">Filikaya biniyoruz. Yirmi dakika sonra da Saint-Joseph adasına yanaşıyoruz. Altı kürekçi ve on hücre mahkûmuna karşılık, üç silahlı mubassır bulunduğunu görüyorum. Bu teknenin ele geçirilmesini sağlamak çocuk oyuncağı aslında, Saint-Joseph adasında karşılama komitesi hazır. İki komutan kendini bize tanıtıyor, ilki ada cezaevinin, ikincisi de hücrelerin bulunduğu binanın komutanı. Çevremiz mubassırlarla sarılı, yürüyerek hücrelerin bulunduğu binaya doğra ilerliyoruz. Yolumuzun üstünde bir tek kürek mahkûmu yok. Üzerinde &ldquo;Hücre Cezası&rdquo; yazılı demir kapıdan girerken, bu aman vermez binanın ciddiliğini fark ediyoruz. Demir kapı ve çevresindeki dört yüksek duvar, üzerinde &ldquo;Yönetmenlik&rdquo; yazılı bir küçük yapıyla diğer üç binayı gizliyor, üç binanın ilkinde A, ikincisinde B, üçüncüsünde de C yazılı. Yönetmenlikten içeri sokuyorlar bizi, soğuk bir oda. Hücre cezasına çarptırılmış on dokuz kişi, ikişer ikişer sıralanmış komutanın sözlerini dinliyoruz:</p>

  <p class="p6">&mdash; Mahkûmlar, burasının kürek cezası çekenlerin Güyan'da işledikleri suçlardan ötürü getirildikleri bir ceza yeri olduğunu biliyorsunuz. Burada kimse, sizi topluma kazandırma çabası göstermeyecek. Böyle bir çabanın gereksizliğini biliyoruz. Burada yola getirilmenize çalışılacak. Geçerli tek yönetmelik çeneyi tutmaktır. Ağzınızı açmayacaksınız. Duvara vurarak haberleşmek tehlikelidir, yakalanırsanız çok ağır cezalara çarptırılırsınız. Ağır bir hastalığa yakalanmadıkça revire gitmeye kalkmayın. Bir hastalık olmadan revire gittiğiniz anlaşılırsa cezalandırılırsınız. Bütün söyleyeceklerim bu kadar. Bir de, sigara içmenin yasak olduğunu iyice bilin. Mubassırlar, hepsinin üstünü iyice arayın ve hücrelerine götürün. Charriere, Clousiot ve Maturette aynı binada olmamalı. Bu işle sizi görevlendiriyorum Santori.</p>

  <p class="p6">On dakika sonra A binasında 234 numaralı hücreye kapatılıyorum. Clousiot B de, Maturette ise C de. Bakışarak vedalaşıyorum. Buraya girer girmez sağ çıkmak istiyorsak, insanlık dışı yönetmeliğe boyun eğmemiz gerektiğini anladık. Uzun yol arkadaşlarımın, bütün güçleriyle bana destek olan bu onurlu ve yürekli kişilerin, birlikte kaçtığımız için asla yakınmayan ve yaptığımız işten pişmanlık duymayan dostların uzaklaşmasını izliyorum. Yüreğim eziliyor, özgürlüğümüzü elde etmek için verdiğimiz on dört aylık omuz omuza mücadeleden sonra, sınırsız bir dostlukla birbirimize bağlıyız artık.</p>

  <p class="p6">Beni koydukları hücreyi inceliyorum. Fransa gibi yeryüzünde özgürlüğün beşiği olarak bilinen, insan Haklarını dünyaya getiren ülkenin, Güyan'da, Atlantik Okyanusu üzerindeki yitik ve avuç içi kadar bir adada, Saint-Joseph cezaevi gibi barbarlık örneği bir baskı tesisi kuracağı asla aklıma gelmezdi. Yan yana yüz elli hücre düşünün, sırt sırta vermişler, kalın duvarlarındaki tek gedik, üzerinde küçük bir gözetleme yeri bulunan demir kapılar. Gözetleme deliğinin üstünde de &ldquo;komutandan emir alınmadıkça bu kapının açılması yasaktır&rdquo; yazılı. Solda, tıpkı Beaulieu cezaevindeki gibi tahta yastıklı bir kerevet. Kerevet kalkıp iniyor, bir çengelle duvara asılabiliyor. Bir battaniyesi var. Köşede, arkalıksız iskemle yerine geçen bir beton blok, bir küçük süpürge, bir asker maşrapası, bir tahta kaşık, kenef deliğini gizleyen ve zincirle bağlı bir madenî kapak. Duvarların yüksekliği üç metre. Tavan, tramvay raylarını andıran koca demir kirişlerden meydana gelmiş. Bu kirişler öylesine birbirine geçmiş ki, aralarından irice bir şey sızamaz. Sonra daha yüksekte aşağı yukarı yerden yedi metre yukarda binanın damı. Sırt sırta veren hücremizin üstünde de, genişliği aşağı yukarı bir metre olan, nöbetçilerin devriye gezmesini sağlayacak bir çeşit asma kat. Bu asma katın üzerinde iki nöbetçi durmadan gidip geliyor ve ortada karşılaşıp geri dönüyorlar. İlk izlenim müthiş. Asma kata kadar binanın içi epey aydınlık ama hücrenin içindekiler güçlükle seçilebiliyor. Düdük çalıp kerevetlerin takılması için işaret vermelerini bekleyerek hemen yürümeye koyuluyorum. Gürültü yapmamak için gerek nöbetçilerin, gerekse mahkûmların ayaklarında lâstik pabuçlar var. İlk düşüncem şu: &ldquo;234 numaralı hücrede, Kelebek diye bilinen Charriere iki yıl, yani yedi yüz otuz beş günlük cezasını, delirmeden tamamlamaya çalışacak. Bu cezaevine verilen &ldquo;İnsan Yiyen&rdquo; adını yalanlamak kendisine kalıyor.&rdquo;</p>

  <p class="p6">Bir, iki, üç, dört, beş, dönüyorum. Bir, iki, üç, dört, beş, yine dönüyorum. Aynasız tepemden geçiyor. Geldiğini fark etmedim, birden gördüm. Derken yükseğe, binanın tavanına yerleştirilen ışıklar yanıyor, yerden altı metre yukarda. Asma kat aydınlık ama hücreler karanlıkta. Yürüyorum, rakkas yeniden harekete geçti. Beni mahkûm eden jüri üyeleri, rahat uyuyun, beni nereye yolladığınızı bir bilseniz içiniz kalkar ve böylesine insanlık dışı bir cezanın uygulanmasına suç ortaklığı etmezdiniz. Hayalimin serseriliklerini önlemek güç olacak. Hatta imkânsız. En iyisi, hayallerimi hepten yok etmektense, pek umut kırıcı sayılmayacak konulara yöneltmek.</p>

  <p class="p6">Gerçekten de, kerevetlerin takılacağı bir düdükle belirtiyorlar. Kalın bir ses duyuyorum, şöyle diyor:</p>

  <p class="p6">&mdash; Yeniler, düdük sesinden sonra kerevetin çengelini takıp istediğiniz an yatabileceğinizi bilin.</p>

  <p class="p6">&ldquo;Yatabileceğinizi&rdquo; sözüne dikkat ediyorum yalnız. Yürümeye devam ediyorum, bu an, insanın uyumasına imkân vermeyecek kadar hayatî bir an. Tepesi açık olan bu kafese alışmalıyım. Bir, iki, üç, dört, beş, saat rakkasının uyumunu gelir gelmez sağlayabildim, başım önde. Ellerim arkada birleşmiş, adımların uzunluğu birbirine eşit, saat rakkasını andırırcasına, uyurgezer gibi durmak dinlenmek bilmeden gidip geliyorum. Beş adım sonra duvarı görmüyorum bile, dönerken sürtünüyorum yalnız, ne sonu, ne de belirli bir bitiş süresi olan bu maratonu bıkıp usanmadan sürdürüyorum.</p>

  <p class="p6">Evet Kelebek, bu &ldquo;insan Yiyen&rdquo; gerçekten yabana atılır bir yer değil. Aynasızın gölgesi duvara vurduğunda da, insan bir tuhaf oluyor. Başını kaldırıp aynasıza bakarsan daha kötü. Seni yakalayan avcının tepeden gözetlediği çukura atılmış bir leopar gibi oluyorsun, izlenim korkunç, alışabilmem için aylar geçmesi gerekecek.</p>

  <p class="p6">Her yıl üç yüz altmış beş gündür; şubatın yirmi dokuz çektiği bir yıla rastlamazsak, iki yıl, yedi yüz otuz eder. Birden gülümsüyorum. Yedi yüz otuz günle yedi yüz otuz bir arasında ne fark var? Hayır, aynı şey değil. Fazladan bir gün, fazladan yirmi dört saat demek. Yirmi dört saat da az şey değil. Yirmi dörder saatlik yedi yüz otuz gün çok daha uzun. Kaç saat eder hepsi acaba? Kafamda bunu hesaplayabilir miyim acaba? Nasıl yapmalı, imkânsız gibi geliyor. Yok canım, neden hesaplanmasın. Evet, yapılabilir bu hesap. Bir bakalım. Yüz gün, iki bin dört yüz saat eder. Yediyle çarptın mı, gayet kolay, on altı bin sekiz yüz saat ediyor ve yirmi dört saatlik otuz gün artıyor ki o da yedi yüz yirmi saat. Toplam, on altı bin sekiz yüz, artı yedi yüz yirmi, yanlış yapmadıysam on yedi bin beş yüz yirmi ediyor. Sevgili Kelebek Efendi, kaygan duvarlı ve özel olarak yırtıcı hayvanlar için yapılmış bu kafeste on yedi bin beş yüz yirmi saat öldüreceksin. Kaç dakika geçireceğim acaba. Canım saatler önemli hadi, dakikaların ne önemi var? Büyütmeyelim saniyeler neden hesaplanmasın sanki? Önemli olup olmadığı değil beni ilgilendiren. Bu günleri, saatleri, dakikaları tek başına bir şeyle doldurmalısın, kendi kendinle. Sağımda, solumda, ardımda kim var acaba? Eğer bu üç hücre doluysa, içindekiler, 234 numaraya kimin geldiğini merak ediyorlar demektir.</p>

  <p class="p6">Ardıma düşen bir şeyin çıkardığı boğuk sesi duyuyorum. Bu da nesi? Sakın komşum, tepeden bir şeyler atma ustalığın göstermesin? Düşenin ne olduğunu seçmeye çalışıyorum. Uzun ve dar bir şey gözüme çarpıyor. Tam eğilip almaya hazırlandığım sıra, karanlıkta görmekten çok kestirebildiğim bu şey harekete geçiyor ve hızla duvara doğru ilerliyor. Harekete geçtiğinde bir an durakladım. Duvara vardığında tırmanmaya koyuluyor, sonra kayıp yere iniyor. Duvar o kadar kaygan ki, bu şey iyice yapışıp üzerinde ilerleyemiyor üç kere duvara tırmanma çabalarını izliyor, dördüncüsünde yere düşer düşmez ayağımla eziyorum. Lastik pabucumun altında yumuşacık. Ne olabilir bu? Diz çöküp mümkün olduğu kadar yakından bakıyor ve sonunda ne olduğunu anlayabiliyorum. Yirmi santim uzunluğunda, iki kalın parmak eninde koca bir çıyan bu. Öylesine midem kalkıyor ki, böceği yerden alıp kubura atmıyorum bile. Ayağımın ucuyla kerevetin altına itiyorum yalnız. Yarın gereğini düşünürüz. Nasılsa bol bol çıyan görecek zamanı bulacağım; yüksekten, damdan düşüyorlar. Yatarken, yakalamadan ya da rahatsız olmadan çıplak gövdemin üstünde yürümelerine göz yummayı öğreneceğim. Üstümde yürürken yapacağım bir taktik hatasının, ne büyük acılara mal olacağını da zamanla anlayacağım. Bu iğrenç hayvanın sokması, on iki saat süren müthiş bir ateş yapıyor, altı saate yakın bir süre de insanın her yanını alev alev yakıyor.</p>

  <p class="p6">Her neyse, bu hayvan düşüncelerime bir değişiklik, yeni bir meşgale getirecek. Bir çıyan hücreme düştüğünde uyanırsam, küçük süpürgeyle onu mümkün olduğu kadar uzun süre rahatsız edip gizlenmesine fırsat vererek eğleneceğim. Sonra da, onu bulup gizlendiği yerden çıkarmaya çalışacağım.</p>

  <p class="p6">Bir, iki, üç, dört, beş, mutlak bir sessizlik. Burada kimse horlamıyor mu? Kimse öksürmüyor mu? Boğucu bir sıcak olduğu gerçek, üstelik gece böyle. Gündüz nasıldır kim bilir! Çıyanlarla yaşamak zorundayım. Santa Marta'daki su altı hücresinde sular yükselince bunların binlercesi gelirdi, daha küçüktüler ama aynı türdendiler ya. Santa Marta'da hücreyi günde iki kere su basardı ama bağırır, haykırır, geçici ve iflah olmaz delilerin şarkılarını, haykırışlarını, zırvalarını dinlerdik. Burası gibi değildi Santa Marta. Seçme olanağım olsa, Santa Marta'yı seçerdim. Bu dediğin mantıksız Kelebek. Orada, genel kanı, bir insanın hücre cezasına ancak altı ay dayanabileceğiydi. Oysa burada, beş-altı yıl, hatta daha fazla yatanlar var. Bu cezaya mahkûm edilmeleri başka şey, cezayı çekmeleri çok daha başka tabiî. Kaçı intihar ediyor. Nasıl intihar edebileceklerini de pek anlayamıyorum ya. Aslında mümkün. Kolay olmasa bile, insan kendini asabilir. Pantolonundan bir ip yaparsın. Ucuna süpürgeyi bağlayıp kerevetin üstüne çıkarak ipi, kirişlerden birinin üstünden geçirebilirsin. Bu işi, duvarın hemen dibinde yaparsan, asma katta gezinen bir şey görmeyebilir. Geçer geçmez de kendini boşluğa sallandırıverirsin. Herif dönene kadar nasılsa tamam olur. Aşağı inip hücre kapısını açarak seni ipin ucundan almak için nasılsa acele de etmez. Hücre kapısını açmak mı? Üstelik açamaz da. Kapıda yazılı : &ldquo;Komutanın emri olmadan kapıyı açmak yasaktır.&rdquo; öyleyse korkma, intihar etmek isteyen, &ldquo;komutanın emriyle&rdquo; ipten indirilene dek ölecek zamanı nasılsa olur.</p>

  <p class="p6">Pek hareketli ve ilginç olmayan bütün bu şeyleri, hareket ve kavgadan hoşlanan okurlar için yazıyorum. Canları sıkılırsa birkaç sayfa atlayabilirler. Yine de, yeni hücreme girdiğimde edindiğim ilk izlenimleri beynime çullanan ilk düşünceleri, mezara indirildiğim ilk saatlerde gösterdiğim tepkileri elimden geldiğince gerçeğe uygun olarak anlatmam gerektiğini biliyorum.</p>

  <p class="p6">Yürümeye başlayalı epey oldu. Karanlıkta bir mırıltı geliyor kulağıma, nöbet değiştiriyorlar. İlk nöbetçi uzun boylu, kupkuru biriydi. Şimdiki kısa ve şişko, ayaklarını sürüyor. Bir sürtünme iki hücre beriden ve iki hücre öteden duyuluyor. Arkadaşı gibi çıt çıkarmayan biri değil. Yürümeye devam ediyorum. Epey geç olmalı. Saat kaç acaba? Yarın zamanı ölçme olanağı yeniden elime geçecek. Kapıdaki delik günde dört kere açıldığına göre, aşağı yukarı saatin kaç olduğunu kestirebileceğim. Gece, ilk nöbetin saatini ve süresini bilirsem belirli bir ölçüyü göz önünde tutarak yaşayabilirim: ilk nöbet, ikinci, üçüncü nöbet, v.s... Bir, iki, üç, dört, beş... Bu bitip tükenmez gezintiye yeniden başlıyor ve yorgunluğun da yardımıyla, geçmişi kurcalamak için havalanıveriyorum. Hücrenin karanlığıyla büyük çelişki gösteren günlük güneşlik bir yerde, kabilemin kumsalında oturmuşum. Lali'nin avlandığı tekne, kıyıdan iki yüz metre ötede, masmavi, benzerine pek rastlanmayan bir deniz üstünde sallanıyor. Ayaklarımla kumu eşeliyorum. Zoraima, ateşte kızartılmış, sıcaklığını yitirmemesi için de muz kabuğuna sarılmış koca bir balık getiriyor bana. Balığı ellerimle yiyorum, o bağdaş kurup karşıma oturmuş beni seyrediyor. İri parçaların balıktan kolayca koptuğunu görmek Zoraima'yı memnun ediyor, böylesine lezzetli bir şey yemenin doğurduğu hoşnutluğu yüzümden okuyor.</p>

  <p class="p6">Hücrede değilim. Ne hücre cezasından haberim var, ne Saint-Joseph'den, ne de diğer adalardan, kumlarda yuvarlanıyor, kum kadar ince mercanla ellerimi ovuşturuyorum. Saydam ve tuzlu suda ağzımı çalkalıyorum sonra. Avuçlarıma su doldurup yüzüme çarpıyorum. Boynumu ovalarken saçlarımın iyiden iyiye uzadığını fark ediyorum. Lali döndüğünde ensemdeki saçları kestireceğim. Zoraima'nın bezini çözdüm, kumların üstünde güneşin altında, denizden gelen rüzgârın okşamasıyla onu oracıkta elde ettim. Zevklendiğinde yaptığı gibi sevgiyle inliyor. Rüzgâr, bu aşk ezgisini belki Lali'nin kulaklarına ulaştırıyor. Lali bizi göremeyecek, çiftleştiğimizi seçemeyecek kadar uzakta değil, seviştiğimizi açıkça fark edebilecek yakınlıkta. Bizi görmüş olmalı ki, tekne kıyıya yaklaşıyor. Lali, gülümseyerek karaya ayak basıyor. Yolda örgülerini açmış, bu eşsiz güney rüzgârı ve güneşiyle kurumaya başlayan nemli saçlarından parmaklarını gezdirmiş. Ona doğru yürüyorum. Sağ kolunu belime doluyor, kulübeye doğru gitmemiz için beni itiyor. Yol boyu, hiç durmadan: &ldquo;Ya ben, diyor, ya ben?&rdquo; içeri girer girmez yerde duran katlanmış hamağın üstüne itiyor beni, onun içinde dünyanın var olduğunu unutuyorum. Zoraima çok zeki, sevişmemizin ne kadar süreceğini hesaplayıp giriyor içeri. Geldiğinde, aşktan sarhoş, hamağın üstünde yatıyoruz. Yanımıza oturduğunda ablasının yanaklarına vuruyor, &ldquo;açgözlü&rdquo; anlamına gelebilecek şeyler söylediğini sanıyorum. Sonra utana sıkıla, önce benim, sonra da Lali'nin bezlerimizi düzeltiyor. Gecemi Guajiro'da geçirdim. Gözümü hiç kırpmadım. Yaşadığım bu anları görebilmek için, kerevetin üstüne uzanıp gözlerimi kapamadım bile. Büyülenmiş gibi, hiç durmadan yürürken, aşağı yukarı altı ay önce yaşanmış o güzel güne kendimi zorlamadan dönüverdim.</p>

  <p class="p6">Işık dönüyor, güneşin doğup ışınlarıyla yavaş yavaş hücreyi aydınlatmaya başladığı ve hücreyi kaplayan çevremdeki sisi dağıttığı anlaşılabiliyor. Bir düdük sesi işitiliyor. Duvara çarpan kerevetlerin gürültüsünü duyuyor, komşumun çengeli duvardaki halkaya geçirdiğini bile işitebiliyorum. Komşum öksürüyor, bir su şıkırtısı geliyor kulağıma. Yoksa burada yıkanmak mümkün mü?</p>

  <p class="p6">&mdash; Mubassır bey, burada nasıl yıkanılır?</p>

  <p class="p6">&mdash; Mahkûm, bilmediğiniz için bağışlıyorum sizi. Nöbetçi mubassırla konuşan ağır cezaya çarptırılır. Yıkanmak için abdesthanenin üstüne çıkarak elinizdeki kapta bulunan suyu bir elle başınıza döker, öbür elle de silinirsiniz. Battaniyenizi açmadınız mı?</p>

  <p class="p6">&mdash; Hayır.</p>

  <p class="p6">&mdash; İçinde bezden bir havlu olmalı.</p>

  <p class="p6">Bir bu eksikti! Nöbetçiyle konuşmak da yasak mı? Sebep ne olursa olsun? Ya insan çok acı çekerse? Ya gebermek üzereyse? Bir kalp, bir apandisit, güçlü bir astım krizi gelirse? Ölüm tehlikesinde olanın imdat diye bağırması da mı yasak? Bu kadarı fazla! Yok canım, normal. Sonuna kadar dayanamayıp sinirlerin laçka olursa, rezalet çıkarmak çok kolay bir iş. Sesleri işitmek, seninle konuşulduğunu, &ldquo;Geber, ama sus&rdquo; denmesi pahasına konuşulduğunu duymak için patırtı etmek basit. Ama aynı şeyi, burada yatan iki yüz elliye yakın mahkûmdan her gün en az yirmi kadarı, beyinlerinde biriken gazı boşaltmaya yarayan bir supap gibi kullanabilir.</p>

  <p class="p6">Bu aslan kafesini yaptırmayı düşünen, bir psikiyatr olamaz. Bir hekim, şerefini bu denli ayaklar altına alamaz. Yönetmeliği kabul ettiren bir doktor değil. Ama bu bütünü meydana getiren adamlar iğrenç iki canavar, ahlâksız ve kurnaz iki psikolog, mahkûmlara karşı büyük nefret duyan iki kişi herhalde.</p>

  <p class="p6">Caen'da, Baulieu merkez cezaevinin, yerin iki kat dibindeki zindanlarında tutuklulara yapılan işkencelerin ve kötü davranışların yankısı sızar, kulaklara gelirdi. Bunun delilini, kelepçelerle başparmaklarımı birleştiren aleti çıkardıklarında, gardiyanların yüzünde beliren korkuyu okuduğumda elde etmiştim. Bu korku, başlarına dert açılacağından çekinen kişilerin duyabileceği korkuydu. Ama burada, yalnız birtakım cezaevi memurlarının girebildiği bu zindanlarda herkes rahat, kimsenin başına dert gelmez.</p>

  <p class="p6">Takır tukur, takır tukur kapılardaki delikler açılıyor. Benimkine yaklaşıp bir göz atıyorum, sonra başımı biraz çıkarıyor, derken iyiden iyiye koridora uzatıp sağımda solumda bir sürü kafa görüyorum. Delikler açılır açılmaz, bütün başların dışarı uğradığını hemen anlıyorum. Sağdaki, anlamsız bakışlarla beni süzüyor. Işıksız, zavallı, bön yüzü soluk ve yağlı, soldaki büyük bir çabuklukla:</p>

  <p class="p6">&mdash; Ne kadar yedin, diye soruyor.</p>

  <p class="p6">&mdash; İki yıl.</p>

  <p class="p6">&mdash; Ben dört yıl. Biri geçti. Adın ne?</p>

  <p class="p6">&mdash; Kelebek.</p>

  <p class="p6">&mdash; Benimki Georges, Auvergne&rsquo;li Jojo. Nerede enselendin?</p>

  <p class="p6">&mdash; Paris'te, ya sen?</p>

  <p class="p6">Cevap verecek vakit bulamıyor. Kahveyle ekmek iki hücre ötemize vardı. Başını içeri çekiyor, ben de aynı şeyi yapıyorum. Teneke kupayı uzatıyorum, kahve koyuyor, sonra da somunu veriyorlar. Çabuk davranamadığım için madenî çerçeveli deliği şakırdatarak ekmek yere düşüyor. Bir çeyreği bulmadan, yeniden ortalığa sessizlik çöktü, iki koridor üzerindeki hücrelere büyük bir hızla dağıtıyorlar ekmeği, öğlen, içinde bir et parçası yüzen çorbayı veriyorlar. Akşam da mercimek yemeği. Bu yemek, iki yıl süreyle, yalnız akşamları değişecek ve kara mercimeğin yerini kırmızı mercimek, kuru ya da taze bezelye, kuru fasulye ve pirinç alacak, öğlende verilen çorba hep aynı.</p>

  <p class="p6">On beş günde bir de, herkes başını delikten çıkarıyor. Bir mahkûm elindeki makineyle sakallarımızı kesiyor.</p>

  <p class="p6">Üç gündür buradayım, kafamı bir tek şey kurcalıyor. Royale'deki dostlarım bana sigara ve yiyecek yollayacaklarını söylemişlerdi. Şimdiye kadar elime bir şey geçmedi, üstelik böyle bir mucizeyi nasıl başaracaklarını düşünüyorum. Dolayısıyla da, bir şey gelmemesi beni pek şaşırtmıyor. Sigara içmek çok tehlikeli olmalı, üstelik de büyük lüks. Yemek gerçekten hayatî bir şey, çünkü öğlende verdikleri çorba, içindeki iki üç parça yeşillikle ağırlığı yüz gramı geçmeyen bir et parçasının yüzdüğü kaynar su. Akşam içinde birkaç tane fasulye ya da kuru sebzenin dolaştığı bir kepçe sıvı. Açık söylemek gerekirse cezaevi yönetmeliğinden çok yemeği hazırlayan ve dağıtan mahkûmlardan şüpheleniyorum. Akşam sebze yemeğini dağıtma sırası ufak tefek bir Marsilyalıya geldiğinde düşünüyorum bunu. Kepçesi tahta kovanın dibine iniyor ve sıra ondaysa, tabağıma sudan çok sebze doluyor. Diğerlerinde tam tersi, kepçeyi daldırmıyor ve biraz karıştırdıktan sonra üstünden alıyorlar. Böylece de azıcık sebzeyle bol su düşüyor. En tehlikeli şey de yiyecek sıkıntısı, iradeyi yitirmemek için belirli bir güce sahip olmak gerek.</p>

  <p class="p6">Koridoru süpürüyorlar, hücrenin önünü daha uzun uzun süpürüyorlarmış gibi geliyor bana. Süpürge ısrarla kapının dibinde hışırdıyor. Dikkatle bakıyor ve kapımın altındaki kâğıdın ucunu görebiliyorum. Kapının altından bir şey attıklarını, fakat fazla itemediklerini hemen anlıyorum. Kâğıdı çekip açıyorum. Fosforlu mürekkeple yazılmış bir mektup. Aynasızın geçmesini bekleyip hemen okuyorum:</p>

  <p class="p6">&ldquo;<span class="t6">Kelebek, yar</span><span class="t6">ı</span><span class="t6">ndan sonra her gün kenefte be</span><span class="t6">ş</span> <span class="t6">sigarayla bir hindistancevizi bulacaks</span><span class="t6">ı</span><span class="t6">n. Hindistancevizinin sana yaramas</span><span class="t6">ı</span><span class="t6">n</span><span class="t6">ı</span> <span class="t6">istiyorsan, uzun uzun çi</span><span class="t6">ğ</span><span class="t6">ne. Etini tutmaya bak. Sabahlar</span><span class="t6">ı</span><span class="t6">, kenefler bo</span><span class="t6">ş</span><span class="t6">alt</span><span class="t6">ı</span><span class="t6">l</span><span class="t6">ı</span><span class="t6">rken sigaran</span><span class="t6">ı</span> <span class="t6">iç. Sabah kahvesinden sonra sak</span><span class="t6">ı</span><span class="t6">n sigara yakma, ö</span><span class="t6">ğ</span><span class="t6">lende yeme</span><span class="t6">ğ</span><span class="t6">ini yer yemez, bir de ak</span><span class="t6">ş</span><span class="t6">am sebzeden sonra birer sigara tüttürebilirsin. Kâ</span><span class="t6">ğı</span><span class="t6">da ufak bir kalem de eklidir. Bir</span> <span class="t6">ş</span><span class="t6">eye ihtiyac</span><span class="t6">ı</span><span class="t6">n olursa, ufak kâ</span><span class="t6">ğı</span><span class="t6">t parças</span><span class="t6">ı</span><span class="t6">na bununla yaz. Koridoru temizleyen süpürgesini kap</span><span class="t6">ı</span><span class="t6">na sürttü</span><span class="t6">ğ</span><span class="t6">ünde, t</span><span class="t6">ı</span><span class="t6">rnaklar</span><span class="t6">ı</span><span class="t6">nla kap</span><span class="t6">ı</span><span class="t6">y</span><span class="t6">ı</span> <span class="t6">t</span><span class="t6">ı</span><span class="t6">rmala. Ayn</span><span class="t6">ı</span> <span class="t6">ş</span><span class="t6">eyi yaparsa kâ</span><span class="t6">ğı</span><span class="t6">d</span><span class="t6">ı</span> <span class="t6">kap</span><span class="t6">ı</span><span class="t6">n</span><span class="t6">ı</span><span class="t6">n alt</span><span class="t6">ı</span><span class="t6">ndan at. Kap</span><span class="t6">ı</span><span class="t6">n</span><span class="t6">ı</span> <span class="t6">t</span><span class="t6">ı</span><span class="t6">rmalayarak sana cevap vermedikçe, mektubu yollama. Tüpü ç</span><span class="t6">ı</span><span class="t6">karmak zorunda kalmak istemiyorsan, kâ</span><span class="t6">ğı</span><span class="t6">t parças</span><span class="t6">ı</span><span class="t6">n</span><span class="t6">ı</span> <span class="t6">kula</span><span class="t6">ğı</span><span class="t6">n</span><span class="t6">ı</span><span class="t6">n içine sok, kalem parças</span><span class="t6">ı</span><span class="t6">n</span><span class="t6">ı</span> <span class="t6">da duvardaki ufak bir yar</span><span class="t6">ığ</span><span class="t6">a gizle. Cesaret. Yanaklar</span><span class="t6">ı</span><span class="t6">ndan öperiz, Ignace ve Louis</span>.&rdquo;</p>

  <p class="p6">Mektubu yollayanlar, Galgani ile Dega. Bir sıcaklık yükseliyor gırtlağıma kadar. Bu kadar sadık, içten dostlara sahip olmak içimi ısıtıyor. Gelecekten çok daha ümitli bu mezardan canlı çıkacağıma emin, başlıyorum yeniden şen ve canlı adımlarla yürümeye: Bir, iki, üç, dört, beş... Yürürken de düşünüyorum:</p>

  <p class="p6">Bu iki iyilik yapma arzusu. Bana yardım etmek uğruna, biri muhasebecilik, diğeri de postacılık görevini tehlikeye atıyor. Çok pahalıya mal olduktan başka, benim için yaptıkları gerçekten çok büyük şey. Royale'den bana, &ldquo;İnsan Yiyen&rdquo; zindandaki hücreme varana dek kim bilir kaç kişiyi satın almak zorunda kalıyorlar.</p>

  <p class="p6">Okur, kuru bir hindistancevizinin yağ dolu olduğunu bilmelisin. Beyaz ve sert kabuğu öylesine yağlı ki, altı hindistancevizi rendeleyip etini sıcak suya batırırsan, ertesi sabah suyun yüzünde bir litre yağ bulabilirsin. Verilen yemekte en çok sıkıntısını çektiğimiz. Bu yağ vitamin dolu aynı zamanda. Her gün bir hindistancevizi yemek, sağlık durumunu sağlama almak demektir. Hiç olmazsa ne insanın gövdesinde kuruma başlar, ne de açlığın yarattığı fizyolojik çöküntüden ölme tehlikesi görülür. İki aydır, hiç aksamadan yiyeceğimle sigaram geliyor. Sigara içerken, Kızılderililer kadar dikkatli davranıyor, dumanı iyice içime çektikten sonra yelpaze gibi açtığım sağ elimi sallayarak havayı temizlerken dumanı azar azar koyuveriyorum.</p>

  <p class="p6">Dün garip bir şey oldu. İyi mi yaptım kötü mü, pek bilmiyorum. Asma katta dolaşan nöbetçi korkuluğa yaslanıp hücreme baktı. Bir sigara yaktı, birkaç nefes çekip sigarasını hücreme attı. Sonra uzaklaştı. Sigarayı ayağımın ucuyla iyice ezmek için dönüşünü bekledim. Duraklaması pek kısa sürdü, hareketimi fark edince yürüdü. Bana acıdı mı, yoksa bağlı bulunduğu cezaevi yönetmeliğinden utanç mı duydu? Yoksa bu bir tuzak mıydı? Bilmiyorum ama canım sıkılıyor, insan acı çekerken aşırı bir duyarlılığı oluyor. Bu nöbetçi, birkaç saniye için iyi bir insan olmak istediyse, nefret dolu hareketimle onu üzmek istemezdim. Buraya geleli iki aydan fazla oldu. Öğretici yanı bulunmayan bir şey varsa, o da bu hücre cezası. Çünkü burada en ufak bir dümen yok. Kişiliğimin ikileşmesine çok alıştım. Yanılmaz bir taktik edindim. Bütün varlığımla yıldızlara yükselmek, güçlük çekmeden çocukluğumun ve serüven dolu hayatımın çeşitli dönemlerini göz önüne getirebilmek, şaşırtıcı bir gerçekçilikle hayal kurmak için çok yorulmam gerekiyor. Saatlerce durmadan yürümek, önemsiz şeyler düşünmek zorundayım. İyiden iyiye bitkinleşince de kerevete uzanıyor, başımı battaniyemin yarısına dayıyor, öbür yarısıyla da yüzümü örtüyorum. Böylece, hücremde gitgide azalan hava, battaniyenin arasından sızarak burnuma ve ağzıma güç erişiyor. Akciğerlerimde bir çeşit boğulma meydana gelmeli. Çünkü beynim alev alev yanmaya başlıyor. Sıcaktan boğuluyor, havasızlık çekiyor ve birden havalanıveriyorum. Ah ruhumun o gezintileri bende, ne anlatılmaz duygular uyandırmıştı. Özgürlüğüm sırasında yaşamadığım kadar büyük aşk geceleri geçirdim; bunlar çok daha zevkli, gerçek olanlardan daha rahat hissedilen sevişmelerdi. Evet, elde ettiğim bu boşlukta gezinme yeteneği on yedi yıl önce ölen annemin yanına oturmama imkân veriyor. Elbiseyle oynuyorum, o beş yaşındayken bana küçük bir kız görünüşü veren, iyice uzattığı saçlarımı okşuyor, ipek derili, ince uzun parmaklarını seviyorum. Gezintiye çıktığımız gün gördüğüm büyük çocuklar gibi ırmağa dalmak istiyorum, bu çılgınca isteğime benimle birlikte gülüyor. Saçının en ufak ayrıntıları, açık renk ve pırıl pırıl gözlerindeki ışıltılı sevgi gözlerimin önünde, tatlı sözleri kulaklarımda: &ldquo;Benim küçük Ririm, annenin seni çok sevmesini istiyorsan uslu uslu otur. İlerde sen de, çok yükseklerden ırmağa atlayacaksın, büyük bir çocuk olduğun zaman. Daha çok küçüksün sevgilim. Büyüyeceğin günler çabuk, hem çok çabuk gelecek.&rdquo;</p>

  <p class="p6">El ele, ırmak boyunca yürüyerek evimize dönüyoruz. Gerçekten de, çocukluğumu geçirdiğim evdeyim. Orada olduğumu o kadar iyi duyuyorum ki notaları göremesin diye ellerimle annemin gözlerini kapıyorum, yine de piyanosunu çalmaya devam ediyor. Hayal değil bu, gerçekten evimdeydik. Oturduğu döner iskemlenin arkasına tırmanmış, iri gözlerini kapamak için ellerimi sıkı sıkı bastırıyordum Şen Dul'u sonuna kadar dinleyebilmem için, çevik parmakları piyano tuşlarında uçuşmaya devam ediyor.</p>

  <p class="p6">Ne sen, insanlıkla ilgisi bulunmayan savcı, ne namusundan şüphe ettiğim siz polisler, ne yalancı tanıklıkla özgürlüğünü değiş-tokuş eden sefil Polein, ne iddia makamının görüşünü ve olayları yorumlayış şeklini benimseyecek kadar alçalan jüri üyeleri, &ldquo;İnsan Yiyen&rdquo;e lâyık ortaklar olan mubassırlar… Kimse, hiç biriniz ne kalın duvarlar ne de Atlantik üzerindeki bu yitik adanın uzaklığı, maddî ve manevî hiç bir şey, yıldızlara doğru yükseldiğimde yolculuğumun pembeyle renklenen mutluluğunu bozabilir.</p>

  <p class="p6">Kendi kendimle baş başa kalacağım zamanı hesaplarken, &ldquo;saat-zaman&rdquo;dan söz etmekle yanıldığımı anlıyorum. Bu büyük hata. Öyle anlar var ki, bu anları &ldquo;dakika-zaman&rdquo;la hesaplamak gerek, örneğin, sabahları kahve ile ekmeğin dağıtılmasından bir saat sonra kenefler boşaltılıyor. Kova boş döndüğünde, içinde hindistanceviziyle beş sigara, ara sıra da fosforlu mürekkeple yazılmış bir kâğıt parçası buluyorum. Her zaman değil, ama sık sık dakikaları sayıyorum. Oldukça basit bir iş bu, çünkü adımımı bir saniyeye eşitliyor, gövdemi saat rakkası gibi kullanarak her beş adımda dönerken içimden sayıyorum: Biiir. On ikiye vardığımda bir dakika ediyor. Bir yerde hayatım demek olan hindistancevizini yiyip yiyemeyeceğim, sigaraları alıp alamayacağım (bu mezarda günde on kere sigara içmek kaçırılmaz bir zevk, her sigarayı iki kerede bitiriyorum) yolunda kuşkulandığım sanılmasın. Hayır, kahve verilirken bir ürküntü giriyor içime, nedenini bilmeden korkuyorum, rahatları pahasına bana cömertçe yardım eden insanlar için korkuyorum. Bu nedenle bekliyor ve hindistancevizi geldiğinde rahatlıyorum ancak. Gözümün önünde, demek ki onların da başına bir iş gelmedi.</p>

  <p class="p6">Ağır çok ağır geçiyor saatler, günler, haftalar, aylar. Buraya gireli neredeyse bir yıl olacak. Mırıltıyla ve kırk saniyeden fazla konuşmayalı tam on bir ay, yirmi gün var. Yine de, bir kere, yüksek sesle konuşma fırsatı buldum. Üşütmüş, çok üşütmüştüm. Hastalığımın doktora çıkmak için yeterli bir gerekçe olduğunu düşünerek listeye yazıldım.</p>

  <p class="p6">İşte doktor. Kapımdaki deliğin açıldığını büyük bir şaşkınlıkla gördüm. Delikte bir kafa belirdi:</p>

  <p class="p6">&mdash; Neniz var? Nedir hastalığınız? Ciğerlerinizde mi bir tıkanma hissediyorsunuz? Dönün, öksürün.</p>

  <p class="p6">Yok canım, bu kadarı insanla matrak geçmek, diyeceksiniz. Oysa gerçeğin ta kendisi, Kapıdaki delikten beni muayene eden, kapının bir metre ötesinde sırtımı döndürüp aralıktan kulağını uzatarak dinleyen sömürge doktorunu da gördüm. Sonra: &ldquo;Kolunuzu çıkarın&rdquo;, dedi. Kolumu çıkarmak üzereydim ki kendime duyduğum saygıyla bunu yapmaktan vazgeçtim, garip doktora:</p>

  <p class="p6">&mdash; Teşekkür ederim, rahatsız olmayın, dedim. Hiç gereği yok.</p>

  <p class="p6">Yaptığı muayeneyi ciddiye almadığımı anlatacak gücü kendimde bulabildim. &ldquo;Nasıl istersen&rdquo; demek alçaklığını da gösterdi. Ve çekti gitti. Allahtan gitti, neredeyse sinirden patlamak üzereydim.</p>

  <p class="p6">Bir, iki, üç, dört, beş, dönüş. Bir, iki, üç, dört, beş, dönüş. Yürüyorum, durmak yorulmak bilmeden, hırsla yürüyorum, genellikle gevşek olan bacaklarım bugün gergin. Başıma gelenlerden sonra, sanki bir şey ezmek ister gibiydim. Ayaklarımla neyi ezebilirim ki? Altımda betondan başka şey yok. Hayır, böyle yürümekle pek çok şeyi ezebiliyorum. Yönetmenliğe hoş görünmek için bu kadar alçalabilen doktorun ödlekliğini eziyorum. Başka bir sınıfın acı ve sıkıntılarına kayıtsız kalan bir sınıf insanın kayıtsızlığını eziyorum. Fransız halkının cehaletini, iki yılda bir Saint-Martin-de-re'den yola çıkan insan yükünün nereye gittiğini ve nasıl olduğunu düşünmeyecek kadar ilgi ve merak yoksunluğunu eziyorum. Belirli bir cinayet işlediği gerekçesiyle bir adam hakkında patırtılı yazılar yazan polis muhabirlerinin birkaç ay sonra aynı adamın varlığını bile unutabilmelerini eziyorum. Günah çıkaranları dinleyen, kürek cehenneminde olup bitenleri bildikleri halde susan Katolik papazlarını eziyorum. Suçlayanla kendini savunan arasında bir &ldquo;hitabet oyunu&rdquo; halini alan ceza muhakemeleri usulünü eziyorum. &ldquo;Durdurun kuru giyotininizi, yönetmenliğe bağlı memurların kolektif sadizmine bir son verin&rdquo; demek için sesini yükseltmeyen İnsan Hakları Kuruluşu'nu çiğniyorum. Hiç bir örgüt ya da kuruluşun bu yöntem sorumlularını sorguya çekip çürüme yolunda, iki yılda bir, neden mahkûmların yüzde sekseninin yok olduğunu sormayışını çiğniyorum. İntihar, düşkünlük, devamlı açlık, iskorbüt, verem, delilik ve erken bunama teşhisleriyle imzalanmış resmî ölüm raporlarını çiğniyorum. Kim bilir daha neler eziyorum ayaklarımın altında? Ama bütün bu olup bitenlerden sonra herhalde eskisi gibi yürümüyor, her adımda bir şeyler çiğniyorum.</p>

  <p class="p6">Bir, iki, üç, dört, beş... ve saatler... ağır ağır akıp geçerken, yorgunluk sessiz isyanımı bastırıyor.</p>

  <p class="p6">On gün sonra cezamın tam yarısı bitecek. Gerçekten de kutlanması gerekli bir yıldönümü, çünkü şu soğuk algınlığımın dışında sağlık durumum iyi. Ne deliyim, ne de delirmek üzereyim. Başlayacak ikinci yılın da sonunda, hücreden sağ salim ve dengeli çıkacağımdan yüzde yüz eminim. Alçak sesle sürüp giden konuşma beni uyandırıyor:</p>

  <p class="p6">&mdash; Çoktan ölmüş, diyen birini duyuyorum, görmediniz mi Durand?</p>

  <p class="p6">&mdash; Hayır şef. Asma kattan görülmeyen köşeye kendini asmış. Kaç kere geçtiğim halde hiç bir şey fark edemedim.</p>

  <p class="p6">&mdash; Önemi yok, ama görmeme gerekçenizin pek mantıklı olmadığını kabul edin.</p>

  <p class="p6">Sol yandaki komşum intihar etti. Anladığım bu. Onu götürüyorlar. Kapı kapanıyor. Yönetmeliğe harfiyen uyulduğu, kapının &ldquo;komutanın önünde&rdquo; açılmasıyla belli oluyor. Tanıdım cezaevi komutanının sesini. Son on hafta içinde ölüp giden beşinci mahkûm.</p>

  <p class="p6">Yıldönümü geldi çattı. Kovanın içinde bir kutu Nestle süt buluyorum. Dostlarımın bir çılgınlığı bu. Satın almak için büyük para ödedikleri bir yana, bana ulaştırmak için kim bilir ne tehlikeler atlatmışlar. Düşmana karşı elde ettiğim zaferi kutluyorum. Onun için de, bugün başka yerlere uçmamakta kararlıyım. Hücremdeyim. Zindana atıldığımdan bu yana bir yıl geçti, yarın fırsatını bulsam kaçmaya hazır hissediyorum kendimi. Bu olumlu bir nokta, koltuklarım kabarıyor. Koridoru süpüren adam alışılmamış bir şey yapıyor. Dostlarım şunları yazıyorlar:</p>

  <p class="p6">&ldquo;<span class="t6">Cesaret, bir y</span><span class="t6">ı</span><span class="t6">l</span><span class="t6">ı</span><span class="t6">n kald</span><span class="t6">ı</span><span class="t6">. Sa</span><span class="t6">ğ</span><span class="t6">l</span><span class="t6">ı</span><span class="t6">k durumunun iyi oldu</span><span class="t6">ğ</span><span class="t6">unu biliyoruz. Biz de bildi</span><span class="t6">ğ</span><span class="t6">in gibiyiz. Yanaklar</span><span class="t6">ı</span><span class="t6">ndan öpüyoruz. Louis ve Ignace. Mümkünse, birkaç sat</span><span class="t6">ı</span><span class="t6">r karala ve mektubu getirenle bize yolla.</span>&rdquo;</p>

  <p class="p6">Mektuba ekli beyaz kâğıt parçasına yazıyorum:</p>

  <p class="p6">&ldquo;<span class="t6">Bütün yapt</span><span class="t6">ı</span><span class="t6">klar</span><span class="t6">ı</span><span class="t6">n</span><span class="t6">ı</span><span class="t6">za te</span><span class="t6">ş</span><span class="t6">ekkür ederim. Güçlüyüm, sayenizde bir y</span><span class="t6">ı</span><span class="t6">l sonra da, ayn</span><span class="t6">ı</span> <span class="t6">gücü muhafaza edebilece</span><span class="t6">ğ</span><span class="t6">imi umuyorum. Ciousiot ve Maturette hakk</span><span class="t6">ı</span><span class="t6">nda bilginiz var m</span><span class="t6">ı</span><span class="t6">?</span>&rdquo;</p>

  <p class="p6">Gerçekten de koridoru süpüren dönüyor, kapımı tırmalıyor. Kâğıdı alttan sürüyorum, hemen kayboluyor. Bütün gün ve gecenin bir bölümü yeryüzündeydim, kendi kendime söz verdiğim gibi, yerimi hiç değiştirmedim. Bir yıl sonra adalardan birinde daha rahat yaşayacağım. Royale'de mi, yoksa Saint-Joseph'de mi acaba? Konuşup sigara içerek, çıkar çıkmaz kaçış planları hazırlayarak kafayı tütsüleyeceğim.</p>

  <p class="p6">Kalan üç yüz altmış beş günün ikinci yarısına büyük bir güvenle başlıyorum. Sonraki sekiz ay haklı olduğumu gösteriyor. Ama dokuzuncu aya girdiğimizde işler bozuluveriyor. Bu sabah, kenef kovasının temizlenmesi sırasında, benimkinin içini boşaltıp hindistanceviziyle sigaraları yerleştiren mahkûm suç üstü yakalandı. Olay o kadar ciddiydi ki, birkaç dakika süreyle, çıt çıkarılmaması yolunda verilen emirler unutuldu. Zavallının yediği yumruklar açıkça duyulabiliyordu. Ölümcül yara alan bir kişinin çıkardığı hırıltı kulağıma geldi. Derken kapımdaki delik açıldı, kıpkırmızı bir gardiyan suratı:</p>

  <p class="p6">&mdash; Sen de bekle başına gelecekleri, diye haykırdı.</p>

  <p class="p6">&mdash; Emrine amadeyim itoğlu!</p>

  <p class="p6">Zavallı adama yaptıklarından sinirlerim iyice gerilmişti, düşünmeden verdim bu cevabı. Bütün bunlar saat yedide oldu. Ancak on birde, başında komutan yardımcısının bulunduğu bir kalabalık beni almaya geldi. Yirmi ay önce üstüme kapanan ve bir daha açılmayan kapıyı ilk kez açtılar. Elimde teneke kupam, kendimi korumaya ve mümkün olduğu kadar çok yumruk atmaya hazır, hücrenin dibine çekilmiştim. Hem boş bulunup dayak yememek, hem de mümkün olduğu kadar kısa sürede kendimden geçmek istiyordum. Bunların hiç biri olmadı:</p>

  <p class="p6">&mdash; Çıkın dışarı!</p>

  <p class="p6">&mdash; Bana vurmak niyetindeyseniz kendimi koruyacağımı bilin. Dört yandan saldıracaksanız çıkmıyorum dışarı. Bana dokunacak ilk adamı benzetmek için burada bekliyorum.</p>

  <p class="p6">&mdash; Charriere, kimse size vurmayacak.</p>

  <p class="p6">&mdash; Kim garanti ediyor?</p>

  <p class="p6">&mdash; Ben, cezaevi komutan yardımcısı.</p>

  <p class="p6">&mdash; Sizin sözünüzün değeri kaldı mı?</p>

  <p class="p6">&mdash; Küfretmenin gereği yok. Şerefim üzerine dayak yemeyeceğinize yemin ediyorum. Hadi, çıkın dışarı.</p>

  <p class="p6">Teneke kupayı bırakmıyorum.</p>

  <p class="p6">&mdash; İsterseniz alın yanınıza, nasılsa kullanma gereğini duymayacaksınız.</p>

  <p class="p6">&mdash; Peki, oldu.</p>

  <p class="p6">Dışarı çıkıyorum, komutan yardımcısı ve çevremdeki altı mubassırla koridoru geçiyoruz. Avluda başım dönüyor, ışığın kamaştırdığı gözlerimi açamıyorum. Sonunda, geldiğimiz gün alındığımız alçak binayı görüyorum. Bir düzüne kadar mubassır var içerde, iteklemeden, &ldquo;Yönetmenlik&rdquo; yazılı odaya sokuyorlar. Yerde, kan içinde bir adam inliyor. Duvardaki saat on biri gösteriyor. Dört saattir zavallıya işkence ediyorlar, diye düşünüyorum. Komutan masasının başına oturmuş, yardımcısı da yanma çöküyor.</p>

  <p class="p6">&mdash; Charriere, ne kadar zamandır yiyecek ve sigara alıyorsunuz?</p>

  <p class="p6">&mdash; Kendisi size söylemedi mi?</p>

  <p class="p6">&mdash; Ben size soruyorum.</p>

  <p class="p6">&mdash; Her şeyi unutur oldum, önceki gün yaptıklarımı bile hatırlayamıyorum.</p>

  <p class="p6">&mdash; Benimle dalga mı geçiyorsunuz?</p>

  <p class="p6">&mdash; Hayır, bunun dosyama geçirilmeyişi beni hayrete düşürüyor. Başıma vurulması sonucu, unutkan oldum.</p>

  <p class="p6">Komutan verdiğim cevaba o kadar şaşırıyor ki!</p>

  <p class="p6">&mdash; Sorun bakalım Royale'e, diyor. Dediği doğru mu?</p>

  <p class="p6">Diğerleri telefonla konuşurken devam ediyor:</p>

  <p class="p6">&mdash; Adınızın Charriere olduğunu hatırlıyorsunuz sanırım?</p>

  <p class="p6">&mdash; Evet bunu hatırlıyorum.</p>

  <p class="p6">Ve hızla, karşımdakini afallatmak için, robot gibi sıralıyorum:</p>

  <p class="p6">&mdash; Adım Charriere, 1906 da Ardeche'de doğdum. Paris'te müebbede mahkûm oldum.</p>

  <p class="p6">Gözleri yuvalarından uğruyor, onu iyice sarstığımı hissediyorum.</p>

  <p class="p6">&mdash; Size bu sabah kahve ile ekmek verdiler mi?</p>

  <p class="p6">&mdash; Evet.</p>

  <p class="p6">&mdash; Dün akşam yediğiniz sebze neydi?</p>

  <p class="p6">&mdash; Bilmiyorum.</p>

  <p class="p6">&mdash; Söylediklerinize bakılırsa hiç bir şey hatırlamaz olmuşsunuz.</p>

  <p class="p6">&mdash; Olup bitenlerden haberim yok. Yüzleri hatırlıyorum, örneğin, bir gün beni siz karşılamıştınız. Ama ne gün karşıladığınızı bilmiyorum.</p>

  <p class="p6">&mdash; Daha ne kadar cezanız kaldığını da hatırlamıyor musunuz?</p>

  <p class="p6">&mdash; Müebbet hapisten mi? Yanılmıyorsam, ölene kadar.</p>

  <p class="p6">&mdash; Hayır hayır, hücre cezasından.</p>

  <p class="p6">&mdash; Ben hücre cezasına mı çarptırıldım? Neden?</p>

  <p class="p6">&mdash; Aaaa, bu kadarı fazla! Beni sinirden deliye mi çevireceksin yoksa? Kürekten kaçtığın için iki yıl hücre cezasına çarptırıldığını bilmiyor musun yani?</p>

  <p class="p6">İşte o an, son darbeyi de indiriveriyorum:</p>

  <p class="p6">&mdash; Ben mi kaçmışım? Komutan, ciddi bir adamım ve sorumluluğumun bilincindeyim. Gelin de bakın hücreme, kaçmış mıyım, yoksa kaçmamış mıyım?</p>

  <p class="p6">Tam o sıra, aynasızlardan biri:</p>

  <p class="p6">&mdash; Royale'i bulduk komutanım, diyor. Komutan ahizeyi alıyor;</p>

  <p class="p6">&mdash; Bir şey yok mu? Çok garip, bir şey hatırlamadığını söylüyor... Neden mi? Kafasına vurmuşlar... Peki, özür dilerim binbaşım, bakacağım, iyi günler. Tabii, size haber veririm durumu.</p>

  <p class="p6">&mdash; Maskara herif, göster bakalım kelleni. Ha, epeyce geniş bir yara var. Başına vurulduğundan bu yana bir şey hatırlamadığını nasıl hatırlıyorsun.</p>

  <p class="p6">Söylesene, ha?</p>

  <p class="p6">&mdash; Ne söyleyeyim, başıma vurulduğunu, adimin Charriere olduğunu ve birkaç şeyi daha hatırlıyorum.</p>

  <p class="p6">&mdash; Niyetin nedir?</p>

  <p class="p6">&mdash; Bana sorduklarınızı anlamaya çalışıyorum. Ne zamandır bana yiyecek ve sigara gönderildiğini soruyorsunuz, işte cevabım: İlk mi yoksa bininci mi, haberim yok. Bir şey hatırlayamadığım için size cevap veremeyeceğim. Hepsi bu kadar, istediğinizi yapın.</p>

  <p class="p6">&mdash; Yapmak istediğim çok basit. Uzun süreden beri bol bol yemek yedin. Artık biraz zayıflayacaksın. Cezan bitene kadar akşam yemeği yok.</p>

  <p class="p6">Aynı gün, koridorun ikinci kez süpürüldüğü sıra bir mektup daha alıyorum. Ama fosforlu mürekkeple yazılmamış, okumam mümkün değil. Gece, elimde kalan ve kerevetime çok iyi gizlediğimden arama sırasında bulunmayan son sigaramı da yakıyorum. Sigaramı durmadan çekiştirerek okuyabiliyorum mektubu:</p>

  <p class="p6">&ldquo;<span class="t6">Yiyecek getiren bir</span> <span class="t6">ş</span><span class="t6">ey söylemedi. Sana kendili</span><span class="t6">ğ</span><span class="t6">inden, ikinci kere yiyecek ve sigara b</span><span class="t6">ı</span><span class="t6">rakt</span><span class="t6">ığı</span><span class="t6">n</span><span class="t6">ı</span> <span class="t6">itiraf etmekle yetindi. Gerekçe olarak da, Fransa'dan tan</span><span class="t6">ı</span><span class="t6">ş</span><span class="t6">t</span><span class="t6">ığı</span><span class="t6">n</span><span class="t6">ı</span><span class="t6">z</span><span class="t6">ı</span> <span class="t6">gösterdi. Royale'de kimsenin ba</span><span class="t6">ş</span><span class="t6">ı</span> <span class="t6">derde girmeyecek. Cesaret.</span>&rdquo;</p>

  <p class="p6">Artık hindistancevizi, sigara ve Royale'deki dostlarımın mektuplarından yoksunum. Üstelik akşam yemeğini de kaldırdılar. Açlık çekmemeye çalışmıştım, sigaralar da günümün ve gecemin bir bölümünü dolduruyordu. Yalnız kendimi değil, dayaktan bayılttıkları zavallı adamı da düşünüyorum. Ağır bir ceza almayacağını umarım.</p>

  <p class="p6">Bir, iki, üç, dört, beş, dönüş... Bir, iki, üç, dört, beş. Bu rejime kolaylıkla katlanamayacaksın, çok az yemek yiyeceğinden taktiğini değiştirmen gerekecek belki, örneğin, yorulmamak için mümkün olduğu kadar uzun süre yatacaksın. Ne kadar az kımıldanırsan o kadar az yorulursun. Gündüzleri de oturmalı, bambaşka bir yaşama biçimine alışmalısın. Dört ay, yüz yirmi gün geçmesi gerekiyor. Bu rejimle ne kadar zaman sonra kansız kalırım acaba? En azından iki ay sonra. Önümde iki önemli ay var. Akşam altıdan sabah altıya kadar yatmaya kararlıyım. Kahveden kenefin temizlenmesine kadar, en fazla iki saat yürüyeceğim, öğlende de, çorbadan sonra aşağı yukarı iki saat. Günde topu topu dört saat yürüyüş. Geri kalan zamanı yatarak ya da oturarak geçireceğim. Yorulmadan hayale dalmak da güç olacak. Yine de hayal kurmayı deneyeceğim.</p>

  <p class="p6">Bugün, uzun bir süre dostlarımı ve büyük acılar çeken zavallıyı düşündükten sonra, kendimi bu yeni disipline alıştırmaya çalıştım. Saatler çok uzun geliyor, saatler boyu işlemeyen bacaklarım karıncalanıyor ama başarıyor gibiyim.</p>

  <p class="p6">On günden beri bu rejim sürüp gidiyor. Artık karnım devamlı aç. Her yanımı kaplayan büyük bitkinliği duyuyorum. Sigaraları biraz arıyorum ama hindistancevizinin yokluğu müthiş. Erkenden yatıyor ve hücremden kaçıyorum sanki. Dün akşam Paris'te, Rat Mort'da, dostlarımla şampanya içiyordum. Yanımda Londralı Antonio vardı. Balear adalarında doğup büyüme, ama bir Paris'li gibi Fransızca, bir İngiliz gibi de İngilizce bilir. Ertesi gün Clichy bulvarındaki Marronier&rsquo;de, beş kurşunda bir dostunu öldürüyor. Çevrede dostlukların ölesiye düşmanlıklara dönüşmesi pek uzun sürmez. Evet dün Paris'teydim. Saint-Quen caddesindeki Pelit Jardinde akordeona uyup dans ediyordum, müşterilerin tümü Marsilyalı ya da Korsikalılardı. Dostlarım bu hayalî yolculuktan, büyük bir geçerlikle gözümün önünden geçiyorlar, ne onların varlığından şüphedeyim, ne de nice güzel gece geçirdiğim o tatlı yerlerdeki kendi varlığımdan. Fazla yürümeden, çok az bir yiyecekle, kendimi iyice yorarak tasarladığım sonucu elde edebiliyorum. Geçmişin görüntüleri beni öylesine büyük bir güçle hücremden söküp alıyor ki, içerde geçirdiğim saatlerin çoğunda özgürüm.</p>

  <p class="p6">Topu topu bir ayım kaldı. Üç aydan beri bir somun ekmekle içinde haşlanmış et parçası bulunan çorbayı içiyorum. Sürekli açlık öylesine göz karartıcı ki, bu et parçasının, çoğu kere görüldüğü gibi deriden ibaret olup olmadığına bakmıyorum bile. Çok zayıfladım, yirmi ay boyunca her gün aldığım hindistancevizinin, bu korkunç zindanda sağlık ve dengenin korunmasına ne kadar yardım ettiğini şimdi anlıyorum.</p>

  <p class="p6">Bu sabah kahvemi içtikten sonra çok sinirliyim. Hiç yapmadığım bir şeyi yapıyor ve ekmeğimin yarısını bitiriyorum. Genellikle bu ekmeği dört eşit parçaya ayırır, saat altıda, öğlen yemeğinde, akşam altıda ve gece yerim. &ldquo;Neden yaptın bu işi?&rdquo; Kendi kendimi paylıyorum. &ldquo;Sonuna doğru mu çözülürsün hep?&rdquo; &ldquo;Açım güçsüz hissediyorum kendimi,&rdquo; &ldquo;O kadar iddialı olma. Nasıl güçlü olabilirsin? Yediğin azıcık yemekle mi? Asıl önemlisi, zaferin sende kalışı, güçsüzlüğüne rağmen hastalanmayışın. Mantıklı düşünürsen, İnsan Yiyen seninle girdiği savaşta yenik düşmek zorunda.&rdquo; İki saat yürüdükten sonra, iskemle yerine geçen beton blokun üstüne oturdum. Otuz gün, yani yedi yüz yirmi saat daha, sonra kapı açılacak ve: &ldquo;Charriere, dışarı&rdquo;, diyecekler. &ldquo;İki yıllık hücre cezanız sona erdi.&rdquo; Ben ne diyeceğim: &ldquo;Evet, iki yıllık cehennem azabım bitti.&rdquo; Sakın ha, komutansa karşındaki, unutkanlık numarasına devam etmelisin. Hem de soğukkanlılıkla. &ldquo;Ne o? dersin. Cezam bitti mi? Fransa'ya mı dönüyorum? Müebbet hapis cezamı bağışladılar mı?&rdquo; Sırf suratını görmek ve beni çarptırdığı açlık cezasının haksızlığını anlatmak için. &ldquo;Ne oluyor sana böyle?&rdquo; Haksızlık edip etmemesi önemli değil, yanılmış olmak bizim komutana vız geliyor. Böyle bir kafanın yanılmasının ne önemi var? Sana haksız ceza verdiği için üzüleceğini mi sanıyorsun? Bundan sonra bir zindancının sağlıklı bir adam olduğuna inanmamı yasaklıyorum, insan olan böyle bir görevi alamaz. Hayatta her şeye alışılır, alçaklık mesleğini sürdürmeye bile. Belki de mezara yakınlaştığında, Tanrı korkusu (eğer Tanrı'ya ve dine inanıyorsa tabii) onu ürkek ve pişman kılabilir. Hayır, sanma ki pişmanlığı yaptığı alçaklıklardan ötürüdür. Tanrı'nın yargılamasından mahkûm edilenlerden biri olmak onu korkutuyor.</p>

  <p class="p6">Bu nedenle, seni hangi adaya gönderirlerse göndersinler, zindancı türüyle uzlaşmaya asla yanaşma, iki taraf da, kesin çizgilerle ayrılmış bir tahta perdenin iki yanında yer almıştır. Bir yanda alçaklık, ruhsuz, ukalâ dümbeleği otorite, içgüdüsel ve düşünmeden tepki gösteren sadizm; öte yanda ben ve benim sınıfıma giren, çok önemli suçlar işledikleri halde çektikleri acılar sonucu tartışılmaz yetenekler kazanan insanlar. Bu yeteneklerin başlıcaları, acıma, iyilik, cömertlik, soyluluk ve yüreklilik.</p>

  <p class="p6">İçtenlikle söyleyeyim, kürek mahkûmluğu her zaman zindancılıktan yeğdir.</p>

  <p class="p6">Topu topu yirmi gün kaldı. Gerçekten kendimi çok güçsüz hissediyorum. Sabah verilen ekmeğimin bir türlü büyümediğinin farkındayım. Kara somunumu küçüklerden seçecek kadar alçalan insan kim olabilir? Çorbamda, günlerden beri sıcak sudan başka şey yok. Et parçası denen şey de, üstünde deri ya da çok az et bulunan bir kemik. Hastalanmaktan korkuyorum. Saplantı halini alıyor bu korku. O kadar bitkinim ki, uyanıkken düş görmek için en ufak bir güç harcamak zorunda bile değilim. Bu büyük bitkinlik ve gerçekten ciddi sinir bozukluğu beni korkutuyor. Tepki göstermek istiyor, ama yirmi dört saatleri çok güç geçiriyorum. Kapım tırmalanıyor. Hemen kapıyorum mektubu. Fosforlu mürekkeple yazılmış. Dega ve Galgani'den geliyor. Okuyorum: &ldquo;<span class="t6">Cevap yaz. Sa</span><span class="t6">ğ</span><span class="t6">l</span><span class="t6">ı</span><span class="t6">k durumundan endi</span><span class="t6">ş</span><span class="t6">edeyiz. 19 günün kald</span><span class="t6">ı</span><span class="t6">. Cesaret. Louis ve</span> <span class="t6">İ</span><span class="t6">gnace.&rdquo;</span></p>

  <p class="p6">Küçük bir kâğıt parçasıyla minik bir kalem ekli. Cevap veriyorum: &ldquo;<span class="t6">Dayanmaktay</span><span class="t6">ı</span><span class="t6">m ama çok bitkinim. Sa</span><span class="t6">ğ</span> <span class="t6">olun. Kelebek</span>&rdquo;</p>

  <p class="p6">Süpürge yeniden kapıma sürtünüyor, mektubu alttan yolluyorum. Hindistancevizsiz, sigarasız bu mektup, yine de hepsinden güç verici. O eşsiz, devamlı dostluk gösterisi ihtiyaç duyduğum şey. Dışarda nasıl olduğumu biliyorlar, hastalanırsam dostlarım herhalde doktoru ziyaret edecek ve bana adam gibi bakmasını söyleyecekler. Haklılar da. Topu topu on dokuz gün kaldı, ölüm ve delilikle girişilen öldüresiye yarışın sonuna varıyorum. Hastalanmayacağım. Bana çok gerekli olan kalorileri harcamamak için mümkün olduğu kadar az hareket edeceğim. Sabah ve öğleden sonraki iki saatlik yürüyüşleri de kaldırıyorum. Dayanabilmek için başka çarem yok. Böylece, gece on iki saat kımıldamadan yatıyor, gündüz de hiç kımıldamadan beton blokun üstünde oturuyorum. Zaman zaman yerimden kalkıyor, birkaç hareket yapıyor, kollarımı sallıyor ve yine çöküyorum. On günüm var.</p>

  <p class="p6">Trinidad'da geziniyorum. Zavallıların tek telli kemanları elemli ezgileriyle sallıyor beni. Derken Korkunç, insanlıkla ilgisi bulunmayan bir çığlık beni gerçeğe döndürüveriyor. Çığlık benimkinin ardında, çok yakındaki bir hücreden geliyor. Söylenenleri duyuyorum:</p>

  <p class="p6">&mdash; Itoğlu, insene çukuruma. Tepeden bana bakmak yormadı mı seni? Bu deliğin karanlıkta kalması görüntünün büyük bir bölümünü kaçırmana yol açıyor, farkında değil misin yoksa?</p>

  <p class="p6">&mdash; Susun, çok ağır bir cezaya çarptırılacaksınız, diyor aynasız.</p>

  <p class="p6">&mdash; Yok canım! Güleyim bari, köpoğlusu! Bu sessizlikten daha ağır ne olabilir? Beni dilediğin kadar cezalandır, ama içinde yaşamaya mahkûm ettiğin sessizlikten ağırını bulamazsın. Hayır, hayır, hayır. Artık konuşmadan oturmak istemiyorum, dayanamıyorum buna! Üç yıldır sana: Bok, köpoğlu, demeliydim. Ceza korkusundan, sana olan nefretimi haykırmak için otuz ay beklemek hıyarlığını gösterdim! Sana ve senin gibi çürümüş zindancılara duyduğum nefreti!</p>

  <p class="p6">Az sonra kapı açıldı:</p>

  <p class="p6">&mdash; Hayır, öyle değil! Açık olan yanı arkaya gelsin. Böylesi çok daha etkili olur!</p>

  <p class="p6">Ve zavallı mahkûm haykırmaya devam ediyor:</p>

  <p class="p6">&mdash; Deli gömleğini dilediğin gibi geçir pis herif istersen tersine geçir, beni boğana kadar sık, dizlerinle abanarak asıl bağlara. Yine de ananın dişi bir domuz olduğunu, bu yüzden de senin bir pislik yığını olarak dünyaya geldiğini söylememe engel olamazsın!</p>

  <p class="p6">Zavallının ağzını tıkamış olmalılar, bir şey duymaz oldum. Kapı kapandı. Olay genç nöbetçiyi etkiledi herhalde, birkaç dakika sonra hücremin önünde duruyor ve &ldquo;herhalde delirdi!&rdquo; diyor.</p>

  <p class="p6">&mdash; Yok canım. Bence söyledikleri, dengeli bir adamın ağzından çıkacak sözlerdi.</p>

  <p class="p6">Aynasız donup kalıyor, uzaklaşırken:</p>

  <p class="p6">&mdash; Bu sözleri sana tekrarlatacağım gün gelir, diyebiliyor ancak.</p>

  <p class="p6">Bu olay, beni mert kişilerin adasından, kemanlardan, Hintli kadınların memelerinden, Port of Spain limanından uzaklaştırıp hücrenin katı gerçeğine döndürüyor.</p>

  <p class="p6">On gün, yani iki yüz kırk saat daha katlanacağız.</p>

  <p class="p6">Kımıldamama taktiği ürünlerini veriyor. Yoksa taktik değil de dostlarımın mektubu mu günlerin tatlı geçmesini sağlayan. Kendini kabul ettiren bir kıyaslama yüzünden daha güçlü olduğum inancındayım. Zindandan kurtuluşuma iki yüz kırk saat var, güçsüzüm ama beynim sapasağlam, yeniden eskisi gibi olabilmem için biraz toparlanmam gerekiyor. Oysa ardımda, iki metre ötede, duvarla ayrıldığım zavallı bir adam, deliliğin ilk dönemine, belki de en kötü kapıdan, şiddet kapısından giriyor. Uzun süre yaşayamayacak. Başkaldırması, inceden inceye hazırlanmış bilimsel öldürme yöntemleriyle tıka basa doyurulmasına fırsat verecek. Yan hücredeki mahkûm yenilgiye uğradığından, kendimi güçlü hissettiğime utanıyorum.</p>

  <p class="p6">Çalışmaya giderken önlerinden geçen yoksul giysili, soğuktan donmuş, hiç olmazsa elleri sabahın soğuğunda morarmış, ilk otobüs ya da metroya yetişmek üzere koşturan halk yığınlarına baktıkça eskisinden çok ısınan ve kürkünün her zamankinden çok keyfini çıkaran sıkı sıkı giyinmiş, pabucu sağlam, eldivenli bencillere dönüp dönmediğimi merak etmeye başladım. Hayatta her şey, çoğu kere kıyaslamalardan meydana gelir. &ldquo;Benim cezam on yıl, Kelebek müebbede mahkûm.&rdquo; &ldquo;Doğru, müebbede mahkûmum, ama yaşım yirmi sekiz. Onun cezası on beş yıl, yaşı elli.&rdquo;</p>

  <p class="p6">Her neyse, cezamın sonuna varıyorum, altı ay geçmeden sağlık, moral ve güç yönünden kendimi toparlayıp uzun süre lafı edilecek bir kaçışa hazır hâle geleceğim. İlki uzun uzun konuşuldu, ikinci kaçışım kürek cehenneminin duvarlarından birine yazılacak. Hiç kuşkum yok. Altı ay geçmeden yola çıkacağım, eminim bundan.</p>

  <p class="p6">Hücrede geçirdiğim son gece bu. 234 numaralı hücreye gireli on yedi bin beş yüz sekiz saat oluyor. Bir kere kapımı açıp cezalandırılmak üzere komutanın karşısına çıkardılar beni. Günde birkaç saniye tek heceli sözcüklerle konuştuğum komşumun dışında, cezamı çektiğim sürece dört kere laf edildi.</p>

  <p class="p6">Birincisinde, düdük çalar çalmaz kereveti yatacak duruma getirmem söylendi -ilk gün-. Bir keresinde doktor &ldquo;arkanızı dönün, öksürün&rdquo; dedi. Komutanla aramda geçen konuşma daha uzun ve canlı geçti. Geçen gün de, zavallı delinin duygulandırdığı nöbetçiyle bir konuşmam oldu. Eğlence yönünden pek zengin ve çeşitli değil! Başka şey düşünmeden, rahat rahat uyuyorum. Yarın bu kapı beni dışarı çıkarmak üzere açılacak. Yarın güneşi göreceğim, beni Royale'e gönderseler bile deniz havasını içime çekeceğim. Yarın özgür olacağım. Bir kahkaha atıyorum, özgür mü olacaksın? Yarın müebbet kürek cezanı resmen çekmeye başlıyorsun, özgürlük dediğin bu mu? Biliyorum, ama hayat olarak iki yıl çektiklerimle kıyaslanır gibi değil. Clousiot ile Maturette'i nasıl bulacağım bakalım?</p>

  <p class="p6">Saat altıda kahve ile ekmek veriyorlar. &ldquo;Ama ben, bugün çıkıyorum. Yanılıyorsunuz&rdquo; demek geliyor içimden. Hemen, &ldquo;unutkanlığımı&rdquo; hatırlıyorum. Kim bilir, böylece komutanla dalga geçtiğim anlaşılır da, hemen çekmek üzere otuz gün hücre cezası daha bindiriverirler. Ama yasa gereğince, Saint Joseph&rsquo;deki hücre cezam, bugün, 26 Haziran 1936 günü tamamlanıyor. Dört ay sonra otuz yaşıma basıyorum.</p>

  <p class="p6">Saat sekiz. Ekmeğimi yedim. Kampta da karnımı doyururum nasılsa. Kapım açılıyor. Komutan yardımcısıyla iki mubaassır karşımda:</p>

  <p class="p6">&mdash; Charriere cezanızı tamamladınız. Bugün 26 Haziran 1936. Bizimle gelin.</p>

  <p class="p6">Çıkıyorum. Avluya vardığımda güneş, gözlerimi kamaştıracak kadar parlak, Birden güçsüzlüğümü hissediyorum. Bacaklarım gevşiyor, kara lekeler oynaşıyor gözlerimin önünde. Oysa otuzu güneşte olmak üzere topu topu elli metre yürüdüm.</p>

  <p class="p6">&ldquo;Yönetmenlik&rdquo; binasına vardığımda Maturette ile Clousiot'yu görüyorum. Maturette'nin yanakları çökmüş, gözleri yuvalarına gömülmüş, bir iskelet halini almış. Clousiot sedyede yatıyor. Yüzü sapsarı, şimdiden toprak kokuyor. İçimden: &ldquo;Dostların görünüşü hiç de iç açıcı değil, diyorum. Acaba ben de onlar gibi miyim?&rdquo; Bir aynada kendimi görebilmek için sabırsızlanıyorum. Arkadaşlarıma:</p>

  <p class="p6">&mdash; Ne haber? İyi misiniz, diyorum. Cevap vermiyorlar. Tekrarlıyorum:</p>

  <p class="p6">&mdash; İyi misiniz?</p>

  <p class="p6">&mdash; Evet, diyor Maturette hafifçe. Hücre cezasını tamamladığımıza göre konuşmaya hak kazandığımızı söylemek geliyor içimden. Clousiot'yu yanağından öpüyorum. Parlak gözlerle bana bakıp gülümsüyor:</p>

  <p class="p6">&mdash; Elveda Kelebek, diyor.</p>

  <p class="p6">&mdash; Hadi canım!</p>

  <p class="p6">&mdash; İyi biliyorum, artık benim işim bitti.</p>

  <p class="p6">Birkaç gün sonra Royale hastanesinde ölecek. Otuz iki yaşındaydı Clousiot. Çalmadığı halde, sırtına yüklenen bir bisiklet hırsızlığından yirmi yıl kürek cezasına çarptırılmıştı.</p>

  <p class="p6">Az sonra komutan göründü.</p>

  <p class="p6">&mdash; İçeri alın üçünü de. Maturette ve siz Clousiot, hücrede en ufak bir kötü davranışınız görülmedi. Fişinize geçirilecek. Siz Charriere, büyük bir suç işlediğinizden, sicilinize &ldquo;kötü hali görülmüştür&rdquo; yazılacak.</p>

  <p class="p6">&mdash; Özür dilerim komutan, ne suçu işlemişim?</p>

  <p class="p6">&mdash; Gerçekten hatırlamıyor musunuz sigaralarla hindistancevizlerinin bulunmasını?</p>

  <p class="p6">&mdash; Hayır gerçekten hatırlamıyorum.</p>

  <p class="p6">&mdash; Canım, dört aydır ne yiyordunuz?</p>

  <p class="p6">&mdash; Ne mi yiyordum? Geldiğimden beri ne yiyorsam onu.</p>

  <p class="p6">&mdash; Aaaaa, bu kadarı fazla! Dün akşam ne yediniz?</p>

  <p class="p6">&mdash; Her zamanki gibi, verileni. Ne bileyim, hatırlamıyorum. Belki fasulye ya da pirinç, belki başka bir sebze.</p>

  <p class="p6">&mdash; Akşamları yemek yiyor musunuz?</p>

  <p class="p6">&mdash; Canım, sahanımdakini atacak kadar enayi mi sanıyorsunuz beni?</p>

  <p class="p6">&mdash; Bu kadarı fazla, vazgeçiyorum. Vazgeçiyorum, fişinize &ldquo;kötü hali görüldü&rdquo; kaydını düşmekten. Yeni bir fiş hazırlayın Bay A… Bu kez &ldquo;iyi hali görüldü&rdquo; diyeceğiz, nasıl işinize geliyor mu?</p>

  <p class="p6">&mdash; Doğrusu da bu. Başka bir şey hak etmedim ki.</p>

  <p class="p6">Bu cümle üzerine, komutanın odasından çıkıyoruz. Büyük demir kapı, bizi çıkarmak için açılıyor. Bir tek nöbetçinin refakatinde, kampa inen yolda ağır ağır yürüyoruz. Gümüşsü parıltılar ve köpüklerle kaplı denize tepeden bakıyoruz. Karşıda Royale yemyeşil, kırmızı damlarla kaplı. Nöbetçiden, birkaç dakika oturma izni istiyorum. Kabul ediyor. Birimiz Clousiot'nun sağına çöküyoruz, birimiz soluna. Farkına bile varmadan ellerini avuçlarımıza alıyoruz. Bu ilişki garip bir heyecan yaratıyor, hiç konuşmadan sarmaş dolaş oluyoruz. Nöbetçi:</p>

  <p class="p6">&mdash; Hadi çocuklar, diyor, biran önce aşağı inmeniz gerek.</p>

  <p class="p6">Yavaş, çok yavaş iniyoruz kampa. Maturette'le ben önde, el ele tutuşmuş ardımızda can çekişen arkadaşımızı taşıyan iki sedyeciyle kampa giriyoruz.</p>

  <h2 class="h21"><a id="ncx2405"></a><a id="a45"></a>Royale'de Hayat</h2>

  <p class="p6">Kampın avlusuna varır varmaz, mahkûmların dostça yakınlıkları bizi çevreliyor. Delifişek Pierrot, Jean Sartrou, Colondini, Chissilia ile buluşuyorum. Mubassıra göre, üçümüzün de revire kaldırılması gerekli. Yirmi kadar adam peşimizde, revire varmak üzere avluya geçiyoruz. Birkaç dakika içinde, Maturett'le benim önümde bir düzüne kadar sigara ve tütün paketi, sıcacık sütlü kahveler, saf kakaodan yapılma sıcak çikolata birikiyor. Herkes bize bir şeyler vermek istiyor. Clousiot, bir kâfuru iğnesiyle kalbi için bir adrenalin iğnesi yiyor. Zayıf bir zenci:</p>

  <p class="p6">&mdash;Hastabakıcı, diyor, benim vitaminlerimi ona ver. Benden çok onun ihtiyacı var.</p>

  <p class="p6">Bize gösterilen bu iyilik ve dayanışma örneği gerçekten duygulandırıcı. Bordeaux'lu Pierre:</p>

  <p class="p6">&mdash; Mangıra ihtiyacın var mı, diye soruyor. Royale'e gitmeden önce, para toplayacak zaman buluruz.</p>

  <p class="p6">&mdash; Sağ ol, param var. Ama Royale'e gideceğimi nereden biliyorsun?</p>

  <p class="p6">&mdash; Muhasebeci söyledi, üçünüz Royale'e, hem de hastaneye gönderiliyorsunuz.</p>

  <p class="p6">Hastabakıcı, Korsikalı bir haydut. Adı Essari. Sonradan kendisiyle dost olacak, hikâyesini anlatacağım. Gerçekten ilginç bir hikâye bu. Revirdeki iki saat çabuk geçti. Bol bol yedik, içtik. Karnımız tok, hayatımızdan memnun, Royale'in yolunu tutuyoruz. Bu süre içinde Clousiot'nun gözleri hep kapalıydı, yalnız yanına yaklaşıp elimi altına koyduğumda iyiden iyiye buğulu gözlerini aralıyor:</p>

  <p class="p6">&mdash; Kelebek, diyor, gerçek dostlarız biz.</p>

  <p class="p6">&mdash; Dosttan da öte kardeşiz, diyorum.</p>

  <p class="p6">Yine başımızda bir mubassırla, kıyıya iniyoruz. Ortada Clousiot'nun sedyesi, iki yanında da Maturette'le ben. Kampın kapısında bütün mahkûmlar bizimle vedalaşıyor, başarılar diliyor. Direnmelerine rağmen hepsine teşekkür ediyoruz. Delifişek boynuma, tütün, sigara, çikolata ve Nestle marka süt tenekeleriyle dolu bir torba geçirdi. Maturette'in de böyle bir torbası var. Kimin verdiğini bilmiyor bile. Yalnız hastabakıcı Fernandez'le bir mubassır bizi rıhtıma kadar götürüyorlar. Royale hastanesi için, üçümüze de birer fiş veriyor Fernandez. Doktora sormadan bizi hastaneye yatıranların, hastabakıcılık yapan kürek mahkûmları Fernandez ve Essari olduğunu anlıyorum, işte filika. Altı kürekçi, teknenin kıçında tüfekli iki mubassır, bir üçüncü de dümende. Kürekçilerden biri, Marsilya Borsası olayına karışan Chapar. Kürekler suya gömülüyor, Royale'e doğru yol alırken Chapar:</p>

  <p class="p6">&mdash; Nasılsın Kelebek, diye soruyor. Her gün aldın mı hindistancevizini?</p>

  <p class="p6">&mdash; Dört aydır alamıyordum, diyorum.</p>

  <p class="p6">&mdash; Biliyorum, kaza oldu. Yakalanan arkadaş mertçe davrandı. Yalnız beni tanıyordu, ele vermedi.</p>

  <p class="p6">&mdash; Ne oldu peki?</p>

  <p class="p6">&mdash; Öldü.</p>

  <p class="p6">&mdash; Yok canım. Neden öldü?</p>

  <p class="p6">&mdash; Hastabakıcılardan birine göre, bir tekmede karaciğerini patlatmışlar.</p>

  <p class="p6">Royale iskelesine çıkıyoruz, üç adamın en önemli iskelesi bu. Fırının saati üçü gösteriyor. Bu öğleden sonra güneş gerçekten çok ısıtıyor, gözlerimi de kamaştırıyor. Mubassırlardan biri iki sedyeci istiyor, iri yarı, tertemiz beyaz giysiler içinde, bilekleri deri bilezikli iki güçlü mahkûm Clousiot'yu tüy gibi kaldırıyor. Maturette'le birlikte arkalarından yürüyoruz. Bir mubassır, elinde kâğıtlar, ardımızdan geliyor.</p>

  <p class="p6">Dört metreden fazla genişlikteki yol çakıl taşlarından yapılmış. Tırmanması oldukça güç. Neyse ki sedyeciler zaman zaman durup bizi bekliyorlar. Her duruşta Clousiot'nun başucunda oturuyor, elimi alnında ve başında gezdiriyorum. Her keresinde de bana gülümsüyor, gözlerini açıp:</p>

  <p class="p6">&mdash; Kelebek, dostum benim, diyor. Maturette elini avuçlarına alıyor:</p>

  <p class="p6">&mdash; Sen misin küçük, diyor Clousiot.</p>

  <p class="p6">Bizi yanında hissetmek onu gerçekten mutlu kılıyor. Kampa varmadan önceki son molada, işe çıkan bir mahkûm kafilesine rastlayoruz. Aşağı yukarı hepsi bizimle birlikte buraya gelenler. Yanımızdan geçerken dostça sözler mırıldanıyorlar. Tepeye vardığımızda dört köşe, beyaz bir binayla karşılaşıyoruz. Gölgede ada yöneticileri oturuyor. &ldquo;Kuru ceviz&rdquo; denen Binbaşı Barrot ve öteki cezaevi yöneticilerinin yanına yaklaşıyoruz. Yerinden kalkmak ve herhangi bir törene başvurmak gereğini duymadan:</p>

  <p class="p6">&mdash; Hücre cezası zorlu geçmedi ya, diye soruyor. Sedyede yatan kim?</p>

  <p class="p6">&mdash; Clousiot.</p>

  <p class="p6">Bakıyor dostumuza, sonra:</p>

  <p class="p6">&mdash; Onu hastaneye götürün, diyor. Hastaneden çıktıklarında, kampa yerleştirilmeden önce bana getirilmeleri konusunda da bir not düşüverin.</p>

  <p class="p6">Hastaneye varır varmaz, aydınlık bir koğuşta tertemiz, çarşaf ve yastığı olan yataklara yatırıyorlar bizi. İlk gördüğüm hastabakıcı Chatal, Saint Laurent du Maroni'de sıkı denetim altında tutulan koğuşun hastabakıcısı, ilk işi Clousiot'ya bakmak ve bir mubassır aracılığıyla doktoru çağırtmak. Doktor beşe doğru geliyor. Uzun uzun, inceden inceye dostumu muayene ediyor, canı sıkkın bir halde başını salladığını görüyorum. Reçeteyi yazıp bana yaklaşıyor.</p>

  <p class="p6">&mdash; Kelebek'le aramız pek iyi değil, diyor Chatal'e.</p>

  <p class="p6">&mdash; Çok şaştım, çünkü mert çocuktur doktor.</p>

  <p class="p6">&mdash; Belki, ama biraz dik kafalı.</p>

  <p class="p6">&mdash; Neden acaba?</p>

  <p class="p6">&mdash; Hücrede kendisine yaptığım bir ziyaretten ötürü.</p>

  <p class="p6">&mdash; Doktor, diyorum, delikten adam muayene etmeye hasta ziyareti mi diyorsunuz?</p>

  <p class="p6">&mdash; Yönetmelik, hücre kapısının açılmasını yasaklıyor.</p>

  <p class="p6">&mdash; Öyle olsun doktor, ama buraya geçici olarak geldiğinizi ve devamlı görevliler arasında bulunmadığınızı umarım.</p>

  <p class="p6">&mdash; Bunu başka zaman konuşuruz. Sizi ve arkadaşınızı kısa sürede ayağa kaldırmaya çalışacağım, öbürüne gelince, korkarım geç kalındı.</p>

  <p class="p6">Chatal, kaçmaya hazırlandığından şüphe edilip adalara gönderildiğini, çürük tekneyle beni kaçırmaya kalkan Jesus'ün de bir cüzzamlı tarafından öldürüldüğünü anlatıyor. Cüzzamlının adını bilmiyor, bize cömertçe yardım edenlerden biri olup olmadığını merak ediyorum doğrusu.</p>

  <p class="p6">Salut Adaları&rsquo;ndaki mahkûmların hayatı, sanıldığından çok değişik. Pek çoğu, çeşitli nedenlerle, büyük tehlike sayılıyor. Alkol, sigara, kahve, çikolata, şeker, et, taze sebze, balık, ıstakoz, hindistancevizi, vs. alışverişi yolunda gittiğinden herkes tıka basa doyuyor. Dolayısıyla sağlam iklimli bir yerde sapasağlam yaşıyorlar. Mahkûmiyetleri süreli olanların kurtuluş ümidi var, müebbetler ise çok tehlikeli. Gerek mahkûmlar ve gerekse mubassırlar, günlük dalaverelere bulaşmış. Anlaşılır gibi bir karışım değil bu. Mubassır karıları, ev işlerini gördürecek genç kürek mahkûmları arıyor ve çoğu kere, bu gençleri yataklarına alıyorlar. Mubassır evlerinde iş gören mahkûmlara &ldquo;emirber&rdquo; deniyor. Kimi bahçıvan, kimi aşçı. Kampla mubassır evleri arasında bağlantıyı kuranlar bu tür mahkûmlar. &ldquo;Emirber&rdquo;lerin diğer mahkûmlar arasında itibarı sağlam, çünkü bütün dalavere onlar sayesinde yürütülüyor. Yine de temiz sayılmıyorlar. &ldquo;Çevre&rdquo;nin adamları, bu tür işler yapacak kadar alçalmıyor. Ne gardiyanlığı benimsiyorlar, ne de mubassırların kantininde görev alıyorlar. Buna karşılık aynasızlarla ilgisi olmayan, lağımcılık, çöpçülük, manda güdücülüğü, hastabakıcılık, kamp bahçıvanlığı, kasaplık, fırıncılık, kürekçilik, postacılık, fener bekçiliği gibi görevleri elde etmek için büyük paralar ödüyorlar. Bütün bu işleri, en gözü kanlı olanlar yapıyor. Ünü alıp yürümüş biri, istinat duvarlarının, yolların, merdivenlerin yapımında çalışmaz, hindistancevizi ağacı dikmez; yani güneşin alnında ve mubassırların denetimi altındaki işleri yapmaz. Sabahın yedisinden öğlene, ikiden altıya kadar çalışılıyor Royale'de. Anlattıklarım, bir arada yaşayan mahkûm ve mubassırların, tutuklu ve gardiyanların yaşayışı hakkında bir görüntü veriyor. Burası küçük bir köy, olup bitenler yorumlanıyor ya da yargılanıyor, herkes de yanındakinin yaşayışını izliyor, gözlüyor onu.</p>

  <p class="p6">Dega ile Galgani, pazarı benimle geçirmek üzere hastaneye geldiler. Balıkla sarımsak ezmesi, balık çorbası, patates, peynir yedik kahve ile beyaz şarap içtik. Yemek Chatal'in odasında veriliyordu, Maturette'le benden başka Chatal, Dega, Galgani ve Grandet vardı. Kaçışımı bütün ayrıntılarıyla anlatmamı istediler benden. Dega, artık kaçmak için en ufak bir denemeye girmeme kararında. &ldquo;Beş yıllık cezasının bağışlanmasını bekliyor. Fransa'da üç yıl, burada da üç yıl yatmış. Topu topu dört yılı kalıyor. Bu dört yılı yatıp çıkmaya kararlı. Galgani ise, Korsikalı bir senatörün durumuyla ilgilendiğini söylüyor.</p>

  <p class="p6">Derken sıra bana geliyor. Kaçmak için en elverişli işleri soruyorum onlara. Büyük bir gürültü kopuyor. Dega ile Galgani'nin aklına bile gelmemiş böyle bir iş düşünmek. Chatal ise, genişçe bir bahçede çalışan kişinin kaçmak için bir sal yapabileceğini söylüyor. Grandet, demirci. Çalıştığı yerde boyacısından marangozuna, demircisinden duvarcı ve kaynakçı ustasına kadar yüz yirmi kişi görevli. Atölye, kamp binalarının onarımına bakıyor. Baş muhasebeci olan Dega, bana dilediğim işi bulacak. Seçmek benden. Burada kumarı yürüten Grandet, tüpteki parayı harcamamam için aldığı manoyu yarı yarıya paylaşıp kumar işine ortak olmamızı, kumarbazlardan elime geçen parayla rahat rahat yaşayacağımı söylüyor. Sonradan bu işin gerçekten verimli, ama aynı zamanda da çok tehlikeli olduğunu anlayacağım.</p>

  <p class="p6">Pazar günü şaşırtıcı bir çabuklukla geçiyor. Güzel bir saati olan Dega:</p>

  <p class="p6">&mdash; Beş olmuş bile, diyor. Dönme vakti geldi.</p>

  <p class="p6">Giderken, poker oynamam için elime bir beş yüzlük sıkıştırıyor. Koğuşta, ara sıra neşeli oyunlar dönüyormuş. Grandet de, çeliğine elceğiziyle su verdiği nefis bir sustalı bıçak armağan ediyor. Gerçekten tehlikeli bir silah bu.</p>

  <p class="p6">&mdash; Gece gündüz silahlı olmalısın.</p>

  <p class="p6">&mdash; Tehlikesi yok mu?</p>

  <p class="p6">&mdash; Aramayı yapanların çoğu Arap gardiyanlar. Bir adam tehlikeli bilinirse, üzerinde silah bulsalar bile görmezlikten gelirler.</p>

  <p class="p6">&mdash; Kampta görüşürüz, diyor Grandet. Gitmeden önce, Galgani, köşesinde bana yer ayırdığını ve grubuna aldığını söylüyor (aynı gruptan olanlar birlikte yemek yerler, birinin parası hepsinindir). Dega ise kampta değil, yönetmenlik binasında yatıyor.</p>

  <p class="p6">Üç gündür koğuştayız, ama gecelerimi Clousiot'nun başucunda geçirdiğimden, altmış kişinin bir arada yaşadığı koğuş hayatı hakkında pek fikrim olmuyor. Clousiot iyice kötüleyince onu, yine başka bir ağır hastanın bulunduğu odaya alıyorlar. Chatal morfin üstüne morfin vuruyor. Dostumuzun geceyi çıkaramayacağından korkuyor hep. Üç metre genişliğindeki bir geçidin iki yanına otuzar yatak sıralanmış, aşağı yukarı yatakların tümü dolu. İki gaz lambası içeriyi aydınlatıyor. &ldquo;Şurada poker oynanıyor&rdquo;, diyor Maturette. Kumarbazlara doğru yürüyorum. Dört kişi.</p>

  <p class="p6">&mdash; Beşinci olabilir miyim?</p>

  <p class="p6">&mdash; Tabii, otur. Kav bir yüzlük. Oyuna girmek için üç kavın yani üç tane yüzlüğün olmalı. Al sana üç yüz franklık fiş.</p>

  <p class="p6">İki yüz frangımı Maturette'e veriyorum. Dupont adında bir Parisli:</p>

  <p class="p6">&mdash; İngiliz usulü oynuyoruz, diyor, jokersiz. Biliyor musun?</p>

  <p class="p6">&mdash; Evet.</p>

  <p class="p6">Bu adamlar, akıl almaz bir çabuklukla oynuyorlar. Rölans diye bir şey yok, biraz düşündün mü oyunu yöneten &ldquo;geciktin&rdquo; diyor, oyuna girmişsen paran yanıyor. İşte bu koğuşta yeni bir kürek mahkûmu sınıfı keşfediyorum, bunlar kumarbazlar. Kumardan, kumar için, kumarın göbeğinde yaşıyorlar. Kumardan başka şey onları ilgilendirmiyor. Ne olduklarını, çekecekleri cezayı, hayatlarını değiştirmek için yapabileceklerini kumar oynarken unutuveriyorlar. Oynadıkları adam mert olsun olmasın, tek ilgilendikleri kumar.</p>

  <p class="p6">Bütün gece oynadık. Kahvaltıya doğru bıraktık. Bin üç yüz frank kazandım. Yatağıma doğru yürürken Paulo yanıma yaklaştı. İkili kumara devam etmek için iki yüz franga ihtiyacı vardı, elinde yüz frank kalmıştı.</p>

  <p class="p6">&mdash; Al sana üç yüz, dedim, ortak olalım.</p>

  <p class="p6">&mdash; Sağ ol Kelebek, gerçekten söyledikleri kadar varmışsın.</p>

  <p class="p6">Dost olduk gitti. Elini uzatıyor, sıkıyorum, sevinç içinde uzaklaşıyor.</p>

  <p class="p6">Clousiot bu sabah öldü. Önceki gün bir ara kendine geldiğinde Chatal'e, morfin yapmamasını rica etmiş.</p>

  <p class="p6">&mdash; Yatağıma oturmuş, yanımda dostlarım, her şeyi duyarak ve görerek ölmek istiyorum.</p>

  <p class="p6">Ağır hastaların alındığı odalara girmek kesinlikle yasak. Ama Chatal sorumluluğu üzerine alıyor, böylece de dostumuz kollarımızda ölüyor. Maturette acıdan bitik.</p>

  <p class="p6">&mdash; Güzel serüvenimizi birlikte yaşadığımız dostumuz yok artık. Onu köpekbalıklarına attılar.</p>

  <p class="p6">&ldquo;<span class="t6">Onu köpekbal</span><span class="t6">ı</span><span class="t6">klar</span><span class="t6">ı</span><span class="t6">na att</span><span class="t6">ı</span><span class="t6">lar</span>&rdquo; sözünü duyduğumda buz kesiyorum. Gerçekten, adalarda mahkûmlar için mezarlık yok. Kürek mahkûmu ölürse, saat altıda, güneş batmak üzereyken, Royale ile Saint-Joseph arasında köpekbalıklarıyla dolu bir yerden denize atılır.</p>

  <p class="p6">Dostumun ölümünden sonra hastane, bana dayanılmaz geliyor. Dega'ya öbür gün çıkmak istediğimi bildiriyorum. Bana bir pusula yolluyor.</p>

  <p class="p6">&mdash; Söyle Chatal'e, sana on beş gün dinlenme versin. Böylece kampa geldiğinde, dilediğin işi seçecek zamanın olur.</p>

  <p class="p6">Maturette hastanede biraz daha kalacak. Chatal onu yardımcı olarak yanına almayı düşünüyor.</p>

  <p class="p6">Hastaneden çıkar çıkmaz beni yönetmenlik binasına, Binbaşı Barrot'nun karşısına götürüyorlar.</p>

  <p class="p6">&mdash; Kelebek, diyor bana. Sizi kampa göndermeden önce biraz konuşmayı gerekli buldum. Burada değerli bir dostunuz var, baş muhasebecim Louis Dega. Sizinle ilgili olarak Fransa'dan verilen bilgilerin gerçeğe uymadığını, kendinizi boş yere mahkûm edilmiş saydığınızdan devamlı isyan halinde bulunmanızın olağan sayılmak gerektiğini söylüyor. Bu noktada kendisiyle aynı görüşte olmadığımı belirtmeliyim. Şimdi öğrenmek istediğim, şu sıra ne yapmayı kurduğunuzdur.</p>

  <p class="p6">&mdash; Komutanım, size cevap verebilmek için dosyamda yazılı olanları görebilmem gerekir.</p>

  <p class="p6">&mdash; Bakın, kendi gözünüzle görün.</p>

  <p class="p6">Bana uzattığı sarı karton fişte, özetle şunları okuyorum:</p>

  <p class="p6">&ldquo;<span class="t6">Kelebek diye bilinen Henri Charriere, 16 Kas</span><span class="t6">ı</span><span class="t6">m 1906 da Ardeche'in ilçesinde dünyaya geldi. Seine A</span><span class="t6">ğı</span><span class="t6">r Ceza Mahkemesi taraf</span><span class="t6">ı</span><span class="t6">ndan, cinayet suçundan müebbet küre</span><span class="t6">ğ</span><span class="t6">e mahkûm edildi. Her yönüyle tehlikeli, devaml</span><span class="t6">ı</span> <span class="t6">göz hapsinde tutulmal</span><span class="t6">ı</span><span class="t6">, önemli i</span><span class="t6">ş</span><span class="t6">lerde çal</span><span class="t6">ı</span><span class="t6">ş</span><span class="t6">t</span><span class="t6">ı</span><span class="t6">r</span><span class="t6">ı</span><span class="t6">lamaz.</span></p>

  <p class="p6"><span class="t6">Caen Merkez Cezaevi: Do</span><span class="t6">ğ</span><span class="t6">ru yola dönmesi imkâns</span><span class="t6">ı</span><span class="t6">z. Mahkûmlar aras</span><span class="t6">ı</span><span class="t6">nda isyan ç</span><span class="t6">ı</span><span class="t6">kar</span><span class="t6">ı</span><span class="t6">p eleba</span><span class="t6">ş</span><span class="t6">ı</span><span class="t6">l</span><span class="t6">ığı</span><span class="t6">n</span><span class="t6">ı</span> <span class="t6">yapabilir. Devaml</span><span class="t6">ı</span> <span class="t6">gözalt</span><span class="t6">ı</span><span class="t6">nda tutulmal</span><span class="t6">ı</span><span class="t6">.</span></p>

  <p class="p6"><span class="t6">Saint-Martin-De-Ré: Disiplinli fakat dostlar</span><span class="t6">ı</span> <span class="t6">aras</span><span class="t6">ı</span><span class="t6">nda büyük sayg</span><span class="t6">ı</span> <span class="t6">görüyor. Nereye gönderilirse gönderilsin, kaçmaya çal</span><span class="t6">ı</span><span class="t6">ş</span><span class="t6">acak.</span></p>

  <p class="p6"><span class="t6">Sait-Laurent-du-Maroni: Hastaneden kaçmak için, bir gardiyanla üç mubass</span><span class="t6">ı</span><span class="t6">r</span><span class="t6">ı</span> <span class="t6">bay</span><span class="t6">ı</span><span class="t6">ltt</span><span class="t6">ı</span><span class="t6">. Kolombiya'dan iade edildi. Yarg</span><span class="t6">ı</span><span class="t6">lanana kadar iyi hali görüldü, iki y</span><span class="t6">ı</span><span class="t6">l gibi hafif bir hücre cezas</span><span class="t6">ı</span><span class="t6">na çarpt</span><span class="t6">ı</span><span class="t6">r</span><span class="t6">ı</span><span class="t6">ld</span><span class="t6">ı</span><span class="t6">.</span></p>

  <p class="p6"><span class="t6">Saint-Joseph: Ç</span><span class="t6">ı</span><span class="t6">kana kadar iyi hali görüldü.</span>&rdquo;</p>

  <p class="p6">Fişi geri verdiğimde, komutan:</p>

  <p class="p6">&mdash; Kelebek, diyor, bu yazılanlara bakan kişi sizin gibi bir mahkûma güvenemez. Benimle bir anlaşma yapar mısınız?</p>

  <p class="p6">&mdash; Neden yapmayayım? Anlaşmasına bağlı.</p>

  <p class="p6">&mdash; Bütün güçlüklere rağmen, adalardan kaçmak için her şeye başvuracak bir insan olduğunuzdan şüphem yok. Belki bu işi başaracaksınız da. Oysa benim, adalar yönetiminde beş ayım kaldı. Bir mahkûmun kaçışı, adalar komutanına neye mal olur biliyor musunuz? Önce, bir yıllık maaşına. Yani bütün sömürge ödeneği kesilir, izni altı ay geciktirilir, üç aya indirilir. Soruşturma sonuçlarına göre, ihmali görülürse rütbesi tenzil edilir. Görüyorsunuz ki bu iş çok ciddi, işimi namusluca yürüteceksem, kaçabileceğinizi düşünerek sizi hücreye almaya hakkım yok. Tabii birtakım hayalî suçlar uydurmazsam. Bunu da yapmak istemem. Ben adalardan ayrılana kadar buradan kaçmayacağınıza söz vermenizi diliyorum. Beş ay sabredeceksiniz.</p>

  <p class="p6">&mdash; Binbaşım, altı ayı geçmedikçe, siz burada bulunduğunuz süre içinde kaçmayacağıma söz veriyorum.</p>

  <p class="p6">&mdash; Gitmeme beş aydan daha az bir zaman var, bundan eminim.</p>

  <p class="p6">&mdash; İyi öyleyse, Dega'ya sorun, sözümün eri olduğumu söyler.</p>

  <p class="p6">&mdash; Size inanıyorum.</p>

  <p class="p6">&mdash; Buna karşılık, bir isteğim var.</p>

  <p class="p6">&mdash; Nedir o?</p>

  <p class="p6">&mdash; Burada geçireceğim beş ay içinde, ancak daha sonra bana verilebilecek işlerden birinde görevlendirileyim, hatta dilersem ada değiştirebileyim.</p>

  <p class="p6">&mdash; Kabul, yalnız aramızda kalsın.</p>

  <p class="p6">Dega'yı çağırtıyor, yerimin iyi hali görülenlerin değil, bütün dostlarımın yattığı tehlikeli mahkûmların binası olduğunu söylüyor. Kürek mahkûmlarına verilen torbaya komutan, terzilerden alınan birkaç pantolonla beyaz kazak da koyduruyor.</p>

  <p class="p6">Bembeyaz ve yepyeni pantolon, üç gömlek, bir hasır şapka ile, yanıma kattıkları mubassırın refakatinde kampın yolunu tutuyorum. Yönetmenlik binasından kampa varmak için, bütün düzlüğü aşmak gerekiyor. Tüm cezaevini çeviren dört metrelik duvarın dibinden yürürken görevlilerin hastanesi önünden geçiyoruz. Bu büyük dikdörtgeni dolaştıktan sonra da ana kapıya varıyoruz &ldquo;<span class="t6">Adalar cezaevi-Royale bölümü</span>&rdquo;.</p>

  <p class="p6">Kocaman kapı tahtadan, ardına kadar açık. Yüksekliği en az altı metre olmalı. Her birinde dörder kişinin bulunduğu iki nöbetçi kulübesi var kapının iki yanında. Omuzu kalabalık biri iskemlesine oturmuş. Tüfek yok, herkes tabancalı. Beş, altı tane de Arap gardiyan görüyorum.</p>

  <p class="p6">Sundurmaya vardığımda bütün gardiyanlar dışarı çıkıyor. Başlarındaki:</p>

  <p class="p6">&mdash; İşte yeni gelen biri, diyor, hem de önemli bir kişi.</p>

  <p class="p6">Araplar üstümü aramaya hazırlanıyorlar, engelliyor.</p>

  <p class="p6">&mdash; Pılısını pırtısını ortaya dökmeyin. Gir içeri Kelebek, özel binada seni bekleyen pek çok dostun vardır herhalde. Adım Sofrani. Adada iyi günler geçirmeni dilerim.</p>

  <p class="p6">&mdash; Sağ ol şef.</p>

  <p class="p6">Üç büyük binanın üzerinde yükseldiği uçsuz bucaksız bir avluya giriyorum. Beni bu binalardan birine götüren mubassırın ardında yürüyorum. Bir kapının üstünde &ldquo;A binası - özel bölüm&rdquo; yazılı. Ardına kadar açık kapının önündeki mubassır bağırıyor: &ldquo;Koğuş görevlisi!&rdquo; Yaşlı bir kürek mahkûmu görünüyor. &ldquo;Yeni gelen biri,&rdquo; diyor ve beni bırakıp gidiyor.</p>

  <p class="p6">İçinde yüz yirmi kişinin yaşadığı, dikdörtgen biçiminde, kocaman bir koğuşa giriyorum. Saint-Laurent'daki barakada olduğu gibi, koğuşun iki yanında bir demir çubuk uzanıyor. Yalnız kapı ve geceleri kapatılan tellerin olduğu yerde kesiliyor bu demir çubuk. Duvarla demir çubuğun arasına, hamak sayılamayacağı halde hamak adı verilen bezler gerilmiş. Bu hamaklar çok rahat ve sağlık yönünden de iyi. Her birinin tepesine iki tahta çakılmış, bu tahtalara mahkûm eşyasını yerleştirebiliyor. Birine giyeceğini, diğerine de yiyecekti, sahandı, vs. Hamaklar arasında üç metre genişliğinde bir geçit var. Buradakiler de küçük topluluklar halinde yaşıyorlar. İki kişilik topluluklar olduğu gibi on kişilikleri de var. İçeri girer girmez, dört yandan beyaz giysili kürek mahkûmları koşup geliyorlar: &ldquo;Kelebek, şuraya yerleş.&rdquo; &ldquo;Hayır, bizim yanımıza gel.&rdquo; Grandet torbamı alıyor ve: &ldquo;Benimle birlikte yatacak,&rdquo; diyor. Onu izliyorum, hamağımı iyice geriyorlar. Bunun üstünde yatacağım.</p>

  <p class="p6">&mdash; Al sana dostum, tavuk tüyünden bir de yastık, diyor Grandet.</p>

  <p class="p6">Bir sürü dostla karşılaşıyorum burada. Pek çok Korsikalı, Marsilyalı, birkaç Parisli var. Hepsi de Fransa'dan dostum, ya da Sante, Conciergerie cezaevlerinden, Güyan kafilesinden tanıdığım kişiler. Hepsini koğuşta görmek beni şaşırtıyor, soruyorum:</p>

  <p class="p6">&mdash; Yahu siz bu saatte işe çıkmaz mısınız?</p>

  <p class="p6">Herkes basıyor kahkahayı:</p>

  <p class="p6">&mdash; O sözü tekrarlasana bir daha, diyorlar. Bu binadakiler, günde bir saatten fazla çalışmazlar. Sonra hepimiz koğuşa döneriz.</p>

  <p class="p6">Karşılama töreni gerçekten candan. Devam edeceğini dileyelim. Ama kısa sürede, önceden düşünmediğim bir şeyin farkına varıyorum. Hastanede geçirdiğim birkaç güne rağmen, toplu halde yaşamaya alışmam gerek.</p>

  <p class="p6">Hiç aklımın köşesinden geçmeyen bir şeyle karşılaşıyorum. Bembeyaz gömlekli, pırıl pırıl beyaz bir örtüyle kapalı tepsiyi taşıyan bir adam giriyor içeri ve başlıyor bağırmaya:</p>

  <p class="p6">&mdash; Biftek var biftek, var mı biftek isteyen?</p>

  <p class="p6">Yavaş yavaş bize yaklaşıyor, yanımızda duruyor, beyaz örtüyü kaldırıyor ve Fransa'daki kasaplarda görüldüğü gibi, bir tepsiye dizilmiş biftekler çıkıyor ortaya. Grandet'nin her günkü müşterisi olduğu belli, çünkü isteyip istemediğini sormuyor da kaç tane alacağını öğrenmek istiyor.</p>

  <p class="p6">&mdash; Beş tane olsun?</p>

  <p class="p6">&mdash; Fileto mu, omuzdan mı?</p>

  <p class="p6">&mdash; Fileto. Borcum nedir? Hesabı ver, artık bir kişi fazlayız, durum değişti.</p>

  <p class="p6">Biftek satan bir defter çıkarıp hesaplamaya koyuluyor.</p>

  <p class="p6">&mdash; Tamamı yüz otuz beş frank.</p>

  <p class="p6">&mdash; Al paranı, hesabı sıfırdan başlatalım.</p>

  <p class="p6">Adam gidince Grandet bana dönüyor:</p>

  <p class="p6">&mdash; Burada mangırın yoksa açlıktan geberir gidersin. Becerikliysen, her zaman bulursun yolunu.</p>

  <p class="p6">Burada &ldquo;yolunu bulmak&rdquo;, herkesin para kazanmak için bir şey yapması anlamına geliyor. Kamp aşçısı, mahkûmlara verilmesi gereken eti satıyor. Et geldiğinde aşağı yukarı yarısını kesip biftek, yahnilik, haşlamalık ayırıyor. Bu etin bir bölümü, karıları aracılığıyla mubassırlara satılıyor, geri kalanı da parası olan kürek mahkûmlarına. Tabii aşçı, eline geçen paranın bir parçasını da, mutfağı denetlemekle görevli mubassıra veriyor. Malını kapar kapmaz ilk damladığı yer, bizim koğuşun bulunduğu A binası.</p>

  <p class="p6">Görüldüğü gibi yolunu bulmak, aşçının et ve yağ satması; fırıncının fantezi ekmek ya da mubassırların yediği francaladan hazırlayıp okutması; kasabın, et deposundan kamptakilere et sürmesi; hastabakıcının para karşılığı iğne yapması; muhasebecinin, belirli bir iş yapmak isteyen mahkûmdan haraç alması ya da sizi angaryadan kurtarması; bahçıvanın taze sebze ve meyveyi kamp piyasasına sürmesi; laboratuvarda çalışanların para karşılığı tahlil sonuçlarını değiştirip sahte verem, cüzzam gibi hastalıklar, barsak iltihapları uydurması, vs. anlamına geliyor. Mubassırların bahçelerinden mal araklamakta uzmanlaşanlar yumurta, tavuk, Marsilya sabunu satıyorlar, &ldquo;emirberler&rdquo; evin hanımıyla işbirliği yapıyor, istedikleri tereyağı, süt, süt tozu, ton balığı, sardalye, peynir ve tabiî şarapla içkiyi (benim katıldığım toplulukta her zaman bir şişe Ricard'la İngiliz ve Amerikan sigarası bulmak mümkündü) getirip neşelerini buluyorlar. Avlama izni alanlar da yakaladıkları balık ve ıstakozlardan para kazanıyorlar.</p>

  <p class="p6">Benimkisi işlerin hem en iyisi, hem de en tehlikelisi. Kumardan buluyorum yolumu. Kural, yüz yirmi kişilik koğuşlarda kumarı en fazla üç, dört kişinin yönetmesidir. Kumarı yönetmeyi gözüne kestiren, bir gece oyun sırasında ortaya çıkar ve: &ldquo;Ben de kumardan pay almak istiyorum,&rdquo; der. Kendisine &ldquo;hayır&rdquo; cevabı verilir.</p>

  <p class="p6">&mdash; Hepiniz hayır mı diyorsunuz?</p>

  <p class="p6">&mdash; Hayır diyoruz.</p>

  <p class="p6">&mdash; Öyleyse ben, A...nın yerini alacağım.</p>

  <p class="p6">Adını söylediği kişi, bunun ne anlama geldiğini bilir. Yerinden kalkar, koğuşun ortasına yürür, orada bıçakla dövüşürler. Kazanan oyunun yönetimini eline alır. Ortaya sürülen parayı kim kazanırsa, her keresinde oyunu yönetene yüzde beş verir.</p>

  <p class="p6">Kumar, aynı zamanda ufak tefek kazançların da kaynağıdır. Yere serilen örtüleri hazırlayanlar, bağdaş kurup oturamayan oyunculara arkalıksız iskemle kiralayanlar, sigara satanlar vardır. Sigaracı örtüye boş puro kutularını yayar, içine Fransız, İngiliz, Amerikan sigarası, hatta elle sardıklarını doldurur. Her sigaranın ayrı bir fiyatı vardır, kumarbaz kutudan dilediğini alır, içer, konulan fiyatı da tartışmadan öder. Bir de gaz lambalarını hazırlayan, tütmemelerine dikkat eden vardır. Bu lambalar, delik kapağından fitil çıkan süt kutularından yapılır. Kutuya gaz doldurulur, tütmemesi için de fitili sık sık temizlemek gerekir. Sigara içmeyenler için de, özel olarak yapılan şekerler ve pastalar vardır. Her binada bir ya da iki kahveci çalışır. Kahveci, yaptığı Türk kahvesini bütün gece sıcak tutar. Zaman zaman koğuşta gezer, kampta yapılan tencerelerde devamlı olarak sıcak tutulan kahve ya da kakaoyu satar.</p>

  <p class="p6">Bir de ıvır-zıvır satıcılığı vardır. Bu da bir çeşit, el sanatlarıyla yolunu bulmaktır. Kimi, balıkçıların avladığı kaplumbağaların kabuğu üzerinde çalışır. Bir kaplumbağa kabuğundan on üç plâka çıkar, ağırlığının iki kilo geldiği olur. Zanaatkâr bu kabuktan bilezikler, küpeler, gerdanlıklar, ağızlıklar, tarak ve fırça sapları yapar. Sapsarı bağa bir çekmece gördüm ki, gerçekten harikaydı. Kimi de hindistancevizi kabuğu, öküz ya da manda boynuzu, abanoz ağacını oyup yılan biçimine sokar ve satar. Bir tek çivi kullanmadan abanoz ağacından, geçme işi yapanlar vardır. En ustaları bronz üzerinde çalışır. Bu arada ressamları da unutmamak gerek.</p>

  <p class="p6">Birkaç yeteneğin birleştirilip tek hedefe yöneltildiği de görülür, örneğin, balıkçı bir köpekbalığı yakalar. Dümdüz ve pırıl pırıl dişli ağzını açar. Bir marangoz, cilâlı tahtadan küçük boy, ortası resim yapılacak kadar geniş bir çapa yapar. Balığın açık ağzına çapa bağlanır, ressam da üzerine denizle çevrili Salut adalarının resmini yapar. En çok rastlanan konu da şudur: Royale adasının burnu, aradaki boğaz ve Saint-Joseph adası. Masmavi denizin üstü batan güneşin ışınlarıyla pırıl pırıl aydınlanmıştır. Suyun üstünde de bir filika durmaktadır. Filikada belden yukarısı çıplak altı kürek mahkûmu, kürekleri havaya dikmiş dururlar. Teknenin arkasında, elde makineli tüfek, üç mubassır beklemektedir. Burundaki iki kişi ellerindeki tabutu kaldırmıştır, tabuttan denize, un çuvalına sarılı bir mahkûmun ölüsü düşmek üzeredir. Suyun yüzünde, ağzını açmış ölüyü bekleyen köpekbalıkları seçilir. Resmin sağ köşesine: &ldquo;<span class="t6">Royale'de cenaze</span>&rdquo; yazılmış ve tarih atılmıştır.</p>

  <p class="p6">Bütün bu çeşitli mallar mubassırların evlerine satılır. En güzel parçalar hemen kapışılır ya da ısmarlama yaptırılır. Geri kalanlar, adalardan geçen gemilerdeki yolculara okutulur. Bu iş de, filikalarda çalışanlara kazanç sağlar. Bir de avantacılar vardır. Yamrı yumru bir maşrapayı alır, üstüne: &ldquo;<span class="t6">Bu ma</span><span class="t6">ş</span><span class="t6">rapay</span><span class="t6">ı</span> <span class="t6">ünlü Dreyfüs kullanm</span><span class="t6">ı</span><span class="t6">ş</span><span class="t6">t</span><span class="t6">ı</span><span class="t6">r</span> <span class="t6">&mdash;</span><span class="t6">Ş</span><span class="t6">eytan adas</span><span class="t6">ı</span>&rdquo; yazar, tarihi de atıp satarlar. Kaşık ve sahanlar da aynı şekilde okutulur. Brötanyalı mahkûmlara yapılan bir numara vardır ki hiç şaşmaz. Neyin üzerine &ldquo;Se-zenec&rdquo; yazılsa bastırır parayı alırlar.</p>

  <p class="p6">Bu devamlı işler adalara çok para girmesini sağlar, mubassırların da ticarete göz yummakta avantaları vardır. Kendini para kazanmaya veren adamın idaresi çok daha kolaydır, böylece yeni hayatına fark etmeden alışıverir.</p>

  <p class="p6">Oğlancılık resmî bir kişilik kazanmıştır. Komutana varıncaya dek herkes, A... nın, B ile yaşadığını bilir. Birinin yeri değiştirilse, birlikte yola çıkmadılarsa, kısa süre sonra öbürünün de yanına varması sağlanır. Bütün bu insanların içinde, kaçmayı düşünenlerin oranı yüzde üçü bile bulmaz. Müebbetlikler arasında bile aynıdır. Kaçmanın yolu da, ne yapıp yapıp adalardan karaya, Saint-Laurent'a, Kuru'ya, Cayenne'e gönderilmenin çaresini bulmaya bağlıdır. Böyle bir yer değişikliği süreli mahkûmlar için geçerli değildir. Müebbetlikler de, kürekte cinayet işlemedikçe karaya çıkamazlar. Ancak birini öldürürlerse, yargılanmak üzere Saint-Laurent'a gönderilirler. Gitmek için suçu itiraf etmek gerektiğinden, cinayet suçundan beş yıl hücre cezasına çarptırılma tehlikesi vardır. Tabii Saint-Laurent'da geçecek kısa süre içinde &mdash;en fazla üç ay&mdash; mahkûmun kaçıp kaçamayacağı da kesinlikle kestirilemez.</p>

  <p class="p6">Sağlık nedenleriyle adalardan karaya gönderilmek de mümkündür. Veremli olduğu anlaşılan, Saint-Laurent'ın seksen kilometre ötesinde &ldquo;Yeni Kamp&rdquo; diye adlandırılan veremliler kampına gönderilir. Bir de cüzzam ya da dizanteriden ileri gelen müzmin barsak iltihabı vardır. Bu sonuca varman kolaydır ama tehlikeleri de çok büyüktür. Bir kere, iki yıla yakın bir süre, hastalarla tecrit edilmiş bir binada yaşamak zorunludur. Tabii öyle yerlere sahte cüzzamlı girip gerçek cüzzamlı çıkmak, demir gibi ciğerlerle yatıp çürük ciğerlerle kalkmak işten bile değildir. Hele dizanteride, salgına tutulmamak imkânsız gibidir.</p>

  <p class="p6">İşte, yüz yirmi arkadaşımla birlikte A, binasına yerleştim artık. Sizi kısa sürede belirli bir sınıfa sokan insanların yaşadığı bu topluluğa alışmak gerek. Bir kere herkes, tehlikeyi göze almadan size saldırılmayacağını bilmeli. Korku uyandırdınız mı, aynasızlara karşı tutumunuzla da saygı kazanmalı, bazı işleri kabul etmemeli, gardiyanların otoritesini asla tanımamalı, mubassırlardan biriyle başınızı derde sokmak pahasına emirlere pek boyun eğmemelisiniz. Bütün gece kumar oynamışsanız, sabah içtimasına çıkmazsınız bile. Koğuş sorumlusu, sıra size geldiğinde: &ldquo;Hasta, yatıyor&rdquo;, diye bağırır. Diğer iki binada, mubassırlar, ara sıra gider koğuşta yatan &ldquo;hasta&rdquo;yı alır, içtima yerine getirirler. Ama gözü kanlıların yaşadığı A. binasında böyle şey görülmemiştir. Sonuç olarak söylenebilecek şey, kürekte büyüğünden küçüğüne kadar herkesin rahat ve huzur aradığıdır.</p>

  <p class="p6">Yan yana yattığımız dostum Grandet, otuz beş yaşlarında bir Marsilyalı. Upuzun boylu ve çok zayıf, ama güçlü. Fransa'dan arkadaşız. Marsilya ve Paris'te olduğu gibi Toulon'da da dostluk ederdik. Grandet, ünlü bir kasa hırsızı. Çok iyi bir insan ama çok da tehlikeli olabilir. Bugün, şu koca koğuşta yapayalnızım. Koğuş sorumlusu yerleri süpürüyor ve paspas yapıyor. Sol gözünde tahtadan bir şeyle saat onaran bir adam görüyorum. Hamağının üstündeki tahtada en azından yüz saat asılı. Otuz yaşlarında olan bu gencin saçları bembeyaz. Yanına yaklaşıyorum. Başını bile kaldırmıyor, susuyor. Biraz canım sıkkın, uzaklaşıyor ve avluya çıkıp oturuyorum. Titi la Belote, yepyeni bir iskambil destesiyle çalışıyor. Çevik parmakları, otuz iki kartı, akıl almaz bir çabuklukla karıştırıp duruyor. Sihirbaz ellerini oynatmaya devam ederek:</p>

  <p class="p6">&mdash; Ne haber dostum, diyor. Royale&rsquo;den bir şikayetin yok ya.</p>

  <p class="p6">&mdash; Yok ama bugün efkârlıyım. Artık çalışmaya başlayacağım, böylece kampın dışında biraz oyalanmış olurum. Saatçilik yapan biriyle konuşmaya çalıştım, herif cevap bile verdi.</p>

  <p class="p6">&mdash; Sen ne diyorsun be Kelebek? O herif kimseye metelik vermez. Saatlerinden başka şey yoktur gözünde. Geri kalan ne varsa, hava gelir ona! Doğrusu, başına gelenlerden sonra kafayı üşütmekte çok haklı. Daha azıyla oynatacak çok kişi biliyorum. Düşün ki bu genç &mdash;yaşı otuz bile olmadığına göre genç denebilir&mdash; geçen yıl, sözde bir aynasız karısının ırzına geçtiği gerekçesiyle idam cezasına çarptırılmıştı. Baştan aşağı uydurma tabii. Uzun süredir Brötanyalı bir başmubassırın karısını beceriyordu çocuk. Evlerinde &ldquo;emirber&rdquo; olarak çalıştığından da, herif nöbete kaldı mı oğlan karıya hesap tutuyordu. Yalnız bir yerde yanıldılar: Karı oğlana çamaşır ve ütü yaptırmaz olmuştu. Bu işi üzerine almıştı birden. Karının tembelliğini bilen boynuzlu koca durumu garipsedi, şüphelenmeye başladı. Tabii elinde, boynuzlandığını gösteren bir ipucu da yoktu. Sonunda ikisini de suçüstü yakalayıp öldürmeye karar verdi. En çok da, karının göstereceği tepkiye güveniyordu. Bir gün, nöbete başladıktan iki saat sonra izin aldı, memleketten gelen jambondan ikram edeceği gerekçesiyle yanına da bir mubassır takıp evin yolunu tuttu. Çıt çıkarmadan bahçeye geçti, evin kapısını açar açmaz papağanı, her zamanki gibi başladı bağırmaya, &ldquo;işte patron!&rdquo;, &ldquo;işte patron!&rdquo; Aynasızlar yatak odasına dalarken karı oğlanın kollarından sıyrıldı, çocuk da kendini pencereden attı ama boynuzlu ardından ateş açtı. Bizim delikanlı omuzuna yediği kurşunla devrilirken, karı, göğüslerini ve yanağını tırmalıyor, geceliğini yırtıyordu. Saatçi yerde kaldı, aynasız ikinci bir kurşunla işini bitirmeye hazırlanırken arkadaşı silahı elinden kaptı. Aslında konuk mubassır Korsikalıydı, şefinin masal uydurduğunu, ırza geçme mirza geçme gibi bir durum da olmadığını hemen anlamıştı. Ama Brötanyalıya bir şey diyemezdi; inanmış numarası yaptı. Saatçi ölüme mahkûm edildi. Buraya kadar önemli bir şey yok dostum. Asıl bundan sonrası ilgi uyandırıyor. Royale'de, ölüm mahkûmlarının hücrelerinin bulunduğu yerde bir giyotin vardır. Her parçası ayrı bölmede özenle saklanır. Avluda, giyotinin üzerine konduğu beş tane çini iyice yerleştirilmiş, aracın dengesini bozmayacak şekilde düzenlenmiştir. Her hafta, cellatla kürek mahkûmu olan iki yardımcısı, giyotini avluya kurar, bir iki tane de muz ağacı keserler. Böylece, giyotinin ateş gibi çalışmakta olduğu anlaşılır. Bizim Savoie'lı saatçi, diğer dört mahkûmla birlikte (üç Arap ve bir Sicilyalı) bir ölüm hücresinde yatıyordu. Beşi de, kendilerini mahkemede koruyan mubassırların yazdığı af dilekçelerine cevap bekliyorlardı. Bir sabah giyotin, her sabahki yerine kuruldu ve birden hücre kapısı açıldı. Cellatlar saatçinin üstüne çullandılar, bir iple ayaklarını, aynı ipin ucuyla da ellerini bağladılar. Makasla gömleğinin yakasını iyice genişlettiler, sonra, ufak adımlarla sabahın alaca karanlığında, giyotine giden yirmi metre kadar yolu yürüttüler. Kelebek, giyotinin önüne vardığında bir dikey tahtayla karşılaşırsın. Bu tahtanın üzerindeki kayışlarla adamı bağlarlar. Çocuğu da bağlayıp, bıçağı indirmeden önce başına geçirdikleri tahtayı yerleştirirlerken komutan göründü. Bizim &ldquo;kuru ceviz&rdquo; idam cezalarında hazır bulunmak zorundadır. Elinde bir lüks lambası vardı, kaldırıp giyotini aydınlattığında it oğlu it aynasızların yanıldığını fark etti. O günkü törenle hiç ilgisi bulunmayan saatçinin başı kesilmek üzereydi. &ldquo;Durun! Durun!&rdquo; diye haykırdı Barrot. Öylesine kendinden geçmişti ki, anlatılanlara bakılırsa konuşamadı. Lambayı yere vurdu. Aynasızlarla cellatları iteleyip kakaladı, kendi eliyle çözdü saatçiyi. Sonunda da, &ldquo;hastabakıcı, onu hücresine götürün&rdquo; emrini verdi. Onunla meşgul olun, yanında kalın bir süre, rom içirin. Siz de, ayı oğlu ayılar, gidip Rencasseu'yu getirin. Bugün kafası kesilecek o, başkası değil. Ertesi gün Savoie'lının saçları, bugün gördüğün gibi bembeyaz kesildi. Avukatlığını yapan Calvi'li bir aynasız, Adalet Bakanlığına yeni bir dilekçe vererek olayı anlattı. Saatçinin ölüm cezası da müebbete çevrildi. O günden beri, işi gücü aynasızların saatini onarmaktır. Merakı budur. Yaptığı saati uzun süre incelemeden sahibine vermez. Bu yüzden tahtasında yığınla saat asılıdır. Şimdi zavallının, kafayı üşütmekte haklı olduğunu anlıyorsun herhalde.</p>

  <p class="p6">&mdash; Doğru Titi, böyle bir olaydan sonra insanlarla alış-verişi kesmekte haksız sayılmasa gerektir. Ona gerçekten acıdım.</p>

  <p class="p6">Her geçen gün, bu yeni hayatın başka bir yanını öğreniyorum. A. binası, gerçekten de tehlikeli adamların toplandığı bir yer. Bu tehlike, gerek adamların geçmişlerinden ve gerekse günlük hayatlarında gösterdikleri tepkilerden geliyor. Hâlâ çalışmıyor, kırk beş dakika süren ve sonra adada balık avlamamı sağlayan bir lağımcılık işi peşinde koşuyorum.</p>

  <p class="p6">Bu sabah, hindistancevizi dikiminde çalışacaklar arasında, Jean Castelli'nin de adı okundu. Castelli, sıradan çıktığı gibi:</p>

  <p class="p6">&mdash; Ne o, dedi. Beni işe mi göndereceksiniz?&rdquo;</p>

  <p class="p6">&mdash; Evet, dedi görevli aynasız. Alın şu kazmayı da.</p>

  <p class="p6">Castelli, kılını kıpırdatmadan aynasızın yüzüne baktı:</p>

  <p class="p6">&mdash; Bana bak Avuvergne'li, bu garip aracın neye yaradığını anlamak için hemşerin olmak gerektiğini görmüyor musun? Ben Marsilya'da yetiştim ve Korsika'lıyım. Korsikalılar, kazma ve kürek gibi araçları fırlatır atarlar. Marsilya'da, böyle araçların varlığını bilen yoktur. Kazmanı kendine sakla da beni rahat bırak.</p>

  <p class="p6">Sonradan öğrendiğime göre, durumdan pek haberi olmayan acemi aynasız, kazmayı kaldırdığı gibi Castelli'nin üstüne yürüdü. Yüz yirmi kişi bir ağızdan haykırdı:</p>

  <p class="p6">&mdash; Leş kargası, dokunursan kendini ölmüş bil!</p>

  <p class="p6">&mdash; Dağılın, diye haykırdı Grandet.</p>

  <p class="p6">Aynasızların savunmaya geçtiğini görmezlikten gelip, toplu halde koğuşa girdik. B. binasındakiler, işe gitmek üzere önümüzden geçtiler. Onları C. binasındakiler izledi. Derken bir düzüne kadar aynasız göründü ve az rastlanan bir şey yaptılar, demir telle örülü kapıyı kapadılar. Bir saat sonra da, kırk kadar aynasız, elde makineliyle kapının iki yanından çıkıverdi. Komutan yardımcısı, başgardiyan, başmubassır ve mubassırların tümü toplanmıştı. Sabah altıda, Şeytan adasını denetlemeye giden komutanın dışında, herkes hazırdı. Komutan yardımcısı:</p>

  <p class="p6">&mdash; Dacelli, mahkûmları teker teker çağırın, dedi.</p>

  <p class="p6">&mdash; Grandet?</p>

  <p class="p6">&mdash; Burada.</p>

  <p class="p6">&mdash; Çıkın.</p>

  <p class="p6">Grandet, kırk aynasızın arasında dışarı çıktı. Dacelli ona &ldquo;İşinize gidin&rdquo; dedi.</p>

  <p class="p6">&mdash; Gidemem, diye cevap verdi Grandet.</p>

  <p class="p6">&mdash; Karşı mı geliyorsunuz?</p>

  <p class="p6">&mdash; Hayır, karşı gelmiyorum, hastayım.</p>

  <p class="p6">&mdash; Ne zamandan beri hastasınız? Sabah doktora gidecekler listesinde adınızı yazdırmamışsınız.</p>

  <p class="p6">&mdash; Sabah hasta değildim, şimdi rahatsızlandım.</p>

  <p class="p6">Adı okunan ilk altmış kişi, birbiri ardından aynı şeyi söylediler. Bir tanesi, aynasızlara karşı çıkacak kadar ileri gitti. Herhalde Saint-Laurent'a gönderilip askerî mahkemenin karşısına çıkmak istiyordu.</p>

  <p class="p6">&mdash; Demek verilen emri yapmıyorsunuz, diye sorulduğunda şu cevabı verdi:</p>

  <p class="p6">&mdash; Evet, üç kere sorsanız üç kere de hayır diyorum.</p>

  <p class="p6">&mdash; Neden üç kere?</p>

  <p class="p6">&mdash; Çünkü midemi bulandırıyorsunuz. Sizin gibi iğrenç heriflerin emriyle çalışmayı kabul etmiyorum.</p>

  <p class="p6">Hava iyiden iyiye gerginleşmişti, özellikle genç aynasızlar, kürek mahkûmlarının karşısında bu kadar küçülmeye dayanamıyorlardı. Tek istedikleri, mahkûmlarda tehlikeli bir kaynaşma görülmesiydi. Namlusunu yere eğdikleri tüfeklerine süngüyü taktıkları gibi harekete geçeceklerdi.</p>

  <p class="p6">&mdash; Adı okunanlar çırılçıplak soyunsun! Hücrelere, marş, marş!</p>

  <p class="p6">Elbiselerin yere düşerken çıkardığı hışırtı arasında, bir bıçağın da avlu taşlarına çarptığı işitiliyordu. Tam bu sırada doktor göründü.</p>

  <p class="p6">&mdash; Tamam, hazır ol! İşte doktor. Doktor, lütfen şunları muayene eder misiniz? Hasta olmayanlar hücreye atılacak. Diğerleri koğuşlarında yatacaklar.</p>

  <p class="p6">&mdash; Altmış hasta mı var?</p>

  <p class="p6">&mdash; Evet, çalışmak istemeyen bir kişinin dışında hepsi hasta bunların.</p>

  <p class="p6">&mdash; En baştaki Grandet, neniz var, diye sordu doktor.</p>

  <p class="p6">&mdash; Zindancı görmekten ileri gelen hazımsızlık. Hepimiz uzun cezalara, çoğumuz da müebbede mahkûm kişileriz doktor. Adalardan kaçmak da mümkün değil. Yönetmeliğin uygulanmasında anlayış ve esneklik gösterilirse bu hataya katlanabiliriz. Oysa bu sabah, bir mubassır, hepimizden saygı gören bir arkadaşımızı kazma sapıyla devirmeye kalktı. Kendini koruması da söz konusu değildi, çünkü arkadaşımız kimseyi tehdit etmemişti. Sadece, kazma kullanmak istemediğini söylemişti. İşte salgın hastalığımızın gerçek nedeni bu, Kararı siz verin.</p>

  <p class="p6">Doktor başını önüne eğdi, bir an düşündü, sonra:</p>

  <p class="p6">&mdash; Yaz, hastabakıcı, dedi. Yedikleri yiyecekten zehirlenen mahkûmlara, yirmi gram sodyum sülfat verilecek. Çalışmak istemeyen A... adlı mahkûmu da hastaneye yatırıp müşahedeye alın. Bakalım yetkililere karşı çıkarken aklı başında mıydı?</p>

  <p class="p6">Doktor bunları yazdırdıktan sonra, arkasına bakmadan yürüdü, gitti.</p>

  <p class="p6">&mdash; Herkes içeri! diye bağırdı komutan yardımcısı. Eşyalarınızı toplayın, bıçaklarınızı da unutmayın.</p>

  <p class="p6">O gün herkes koğuşta oturdu. Ekmekçi dâhil, kimse dışarı çıkamadı, öğlene doğru, yanına iki mahkûm hastabakıcı alan mubassır - hastabakıcı, çorba yerine bir kova müshille göründü. Üç kişi bu müshili içmek zorunda kaldı. Dördüncü mahkûm, gerçeğinden ayırt edilemeyen bir sara nöbeti numarasıyla kovanın üstüne yığıldı Müshil bir yana uçtu, kepçe öbür yana. Böylece olay, koğuş görevlisine verilen yerleri temizleme emriyle kapandı.</p>

  <p class="p6">Öğleden sonrayı Jean Castelli ile konuşarak geçiriyorum. Bizimle yemek yemeğe geldi. Kürk hırsızlığından mahkûm, Louis Gravon adlı bir Toulon'lu ile kader birliği ediyor. Kaçmaktan söz ettiğimde gözleri parladı.</p>

  <p class="p6">&mdash; Geçen yıl, kaçmak üzereyken işi sarpa sardı, dedi. Burada rahat durmayacak biri olduğunu biliyordum. Yalnız, adalardan kaçmaktan söz etmek, kimsenin anlamadığı bir dili konuşmak gibidir. Öte yandan, henüz adalarda yaşayan mahkûmları tanıyamadığını görüyorum. Gördüğün kadarıyla, yüzde doksanı burada, nispeten rahat. Ne yaparsan yap, kimse seni ele vermez. Adam öldürüyorlar da tanık bulunmuyor; hırsızlık oluyor, aynı hikâye. Kim ne yaparsa yapsın, bütün mahkûmlar onu korumak için birleşiyorlar. Adadakilerin tek korkusu, bir mahkûmun kaçabilmesidir. İşte o zaman, nispî rahatlıkları yok olur. Devamlı arama-tarama yapılır, kumar yolu kesilir, müzik aletleri aramalar sırasında kırıldığından bir şey çalmak da imkânsızlaşır. Ne satranç kalır, ne maça kızı, ne kitap, ne de başka şey. Ivır zıvır satışı da hapı yutar. Her şey, ama her şey yasaklanır. Aramalar, ardı arkası kesilmeksizin birbirini izler. Şeker, zeytinyağı, biftek, tereyağı, hepsi ortadan kalkar. Adalardan kaçan, genellikle Kuru yakınlarında ele geçer. Ama yalnız bir kere adalardan kaçan olmuştur. Aynasızlara ceza verilir, onlar da aldıkları cezaların acısını mahkûmlardan çıkarırlar.</p>

  <p class="p6">Anlattıklarını can kulağıyla dinliyor, kulaklarıma inanamıyorum. İşi bu yönüyle görememiştim hiç.</p>

  <p class="p6">&mdash; Sonuç, dedi Castelli, kaçmaya kalkacağın gün adımlarını hesaplı at. Biriyle işbirliği yapmadan önce, çok yakın dostun değilse, on kere düşün.</p>

  <p class="p6">Profesyonel soyguncu Jean Castelli, az rastlanan bir iradeye ve zekâya sahip. Şiddetten nefret ediyor. Adı da &ldquo;Antika&rdquo;, örneğin, &ldquo;palmoliv&rdquo;le yıkanmışsam:</p>

  <p class="p6">&mdash; Allah belanı versin, oğlanlar gibi kokuyorsun be, der. Karı sabunuyla yıkanmışsın.</p>

  <p class="p6">Ne yazık ki yaşı elli iki, ama çelikten iradesiyle görünüşü bile insanı mutlu kılıyor. Bana:</p>

  <p class="p6">&mdash; Kelebek, diyor, sen benim oğlumsun sanki. Adalarda hayat seni hiç ilgilendirmiyor. Bol bol yiyorsun, çünkü amacın devamlı sağlam olmak. Ama hayat boyu adalara yerleşmek gibi bir niyetin yok. Seni kutlarım. Bütün kürek mahkûmları içinde, bizim gibi yarım düzüne adam ya var, ya yok. Hele kaçmayı kuranlar çok az. Tabiî yığınla adam, karaya çıkmak için dünyanın parasını veriyor ve oradan tüyüyor. Oysa buradan kaçılabileceğine inanan kişi görülmüyor.</p>

  <p class="p6">Yaşlı Castelli bana öğütler veriyor: İngilizceyi öğrenmeli, fırsat buldukça bir İspanyol&rsquo;la İspanyolca konuşmalıyım. Yirmi dört derste İspanyolca öğreten bir kitap veriyor bana. Bir de İngilizce - Fransızca sözlük. Kaçma uzmanı sayılan Gardes adlı bir Marsilyalıyla pek dost. Gardes iki kere kaçmış, ilkinde, Portekiz kürek cehenneminden, ikincisinde Güyan'dan. Adalardan kaçış konusunda kişisel görüşleri var.</p>

  <p class="p6">Jean Castelli'nin görüşleri ise daha başka. Toulon'lu Gravon da, bu konuda onlardan ayrılıyor, üçünün görüşü hiç bir noktada uyuşmuyor. Bu günden başlayarak kendi başıma bir fikir edinmeye ve kimseye kaçmaktan söz etmemeye karar veriyorum.</p>

  <p class="p6">Acı fakat gerçek. Tek birleştikleri nokta kumar konusu. Kumarı para kazanmak için ilginç, aynı zamanda da çok tehlikeli buluyorlar. Her an, bileğine güvenen biriyle gırtlak gırtlağa gelebilmek mümkün. Ama bizimkilerin üçü de eylem adamı, yaşlarına göre de gerçekten güçlü kişiler: Louis Gravon kırk beşinde, Gardee ise elli.</p>

  <p class="p6">Dün gece, görüşümü bütün koğuşa kabul ettirme fırsatını buldum. Ufak tefek Toulose'lunun adı &ldquo;Sardalye&rdquo;, Nimes'linin de &ldquo;Koyun&rdquo;. Belden yukarı soyunup ortaya çıkan Koyun:</p>

  <p class="p6">&mdash; Ya, diyor, bana oyun başına yirmi beş frank haraç verirsin, ya da bu işten çekilirsin.</p>

  <p class="p6">Sardalyenin cevabı şu:</p>

  <p class="p6">&mdash; Kumar oynamak için başkasına haraç verildiği şimdiye kadar görülmemiştir. Neden benim üstüme geliyorsun da, Marsilyalılara bulaşmıyorsun?</p>

  <p class="p6">&mdash; Sana ne ulan! Ya parayı ver, ya işten çekil, ya da gel kavgaya.</p>

  <p class="p6">&mdash; Hayır, ben dövüşmem.</p>

  <p class="p6">&mdash; Korktun mu aslanım?</p>

  <p class="p6">&mdash; Evet, senin gibi kaçmayı aklının köşesinden geçirmemiş bir kabadayının bıçağıyla yaralanabilir, belki ölürüm. Ben kaçma fırsatı kolluyorum, öldürmek ya da kendimi öldürtmek niyetinde değilim.</p>

  <p class="p6">Hepimiz, durumun ne yönde gelişeceğini merakla bekliyoruz. Grandet:</p>

  <p class="p6">&mdash; Bu küçük yürekli, diyor, gerçekten de kaçabilmek için her şeyini verir. Ne yazık ki araya giremiyoruz.</p>

  <p class="p6">Bıçağımı açıp altıma koydum. Grandet'in hamağında oturuyorum.</p>

  <p class="p6">&mdash; Ödlek! Ya parayı ver, ya işten çekil. Cevabın ne?&rdquo;</p>

  <p class="p6">Sardalye'ye doğru iki adım atınca ben bağırıyorum:</p>

  <p class="p6">&mdash; Kapa çeneni Koyun, rahat bırak çocuğu?</p>

  <p class="p6">&mdash; Delirdin mi Kelebek, diyor Grandet.</p>

  <p class="p6">Yerimden kıpırdamadan, açık bıçağım sol bacağımın altında, elim sapında:</p>

  <p class="p6">&mdash; Hayır, delirmedim, diyorum şimdi hepiniz söyleyeceklerimi dinleyin. Koyun, istersen seninle ben dövüşeceğim. Ama bunu yapmadan, sana ve koğuştakilere söyleyeceklerim var, dinleyin. Buraya geldiğimden beri dikkatimi çekiyor; sayınız yüzden fazla, hepiniz &ldquo;çevre&rdquo;nin adamısınız. En güzel, en değerli, en gerçek şeyin aranızda saygı görmeyişi, bana utanç veriyor. Evet, firara saygınız yok. Oysa firarî olduğunu gösteren, hayatını tehlikeye atarak kaçan her kişi, herkes tarafından ve her şeyin üstünde saygı görmelidir. Tersini söyleyen var mı? (Sessizlik) Yasalarınızın en önemlisi eksik: Herkesin kaçana saygı göstermekten başka, yardım etmek ve desteklemek zorunda olması. Kimse buradan tüymek zorunda değil, aşağı yukarı hepiniz buradaki hayatınıza alışmışsınız, görüşünüze karşı çıkmıyor ve saygıyla karşılıyorum. Ama yeniden hayata dönecek cesaretiniz yoksa, hiç olmazsa bu cesareti gösteren kişilere saygı duyun. Bu erkek yasasını unutan, ağır sonuçlarına katlansın bundan sonra. Şimdi Koyun, dövüşmek istiyorsan hodri meydan.</p>

  <p class="p6">Elde bıçak, koğuşun ortasına çıkıyorum. Koyun bıçağını atıyor ve:</p>

  <p class="p6">&mdash; Haklısın Kelebek, diyor, bu yüzden de bıçakla dövüşmek istemiyorum. Ama ödlek olmadığımı ispatlamalıyım, bu nedenle yumruk yumruğa dövüşelim.</p>

  <p class="p6">Bıçağımı Grandet'e bırakıyorum. Yirmi dakika kadar köpekler gibi boğuşuyoruz. Sonunda, kısmetli bir kafa darbesiyle kıl payı kazanıyorum. Birlikte kenefe girmiş, yüzümden akan kanları siliyoruz. Koyun:</p>

  <p class="p6">&mdash; İnsan, bu adalarda gerçekten uyuşuyor, diyor. On beş yıldır buradayım, karaya çıkmak için bin frank harcamayı düşünmedim bile. Utanç verici bir durum doğrusu.</p>

  <p class="p6">Hamağıma döndüğümde Grandet ve Galgani beni paylıyorlar.</p>

  <p class="p6">&mdash; Deli misin nesin, herkesi tahrik edip sövüyorsun. Nasıl oldu da, biri elinde bıçakla çıkmadı ortaya, hayret doğrusu.</p>

  <p class="p6">&mdash; Hayır dostlarım, bunun şaşırtıcı bir yanı yok. Bizim &ldquo;çevre&rdquo;mizin adamı, haklı olana her zaman hak vermiştir.</p>

  <p class="p6">&mdash; Peki, diyor Galgani. Ama bu yanardağla fazla oynamaya kalkma.</p>

  <p class="p6">Bütün gece, sürüyle insan benimle konuşmaya geliyor. Çaktırmadan yanaşıyor, havadan sudan söz ettikten sonra, gitmek üzereyken:</p>

  <p class="p6">&mdash; Söylediklerine ben de katılıyorum Kelebek, diyorlar.</p>

  <p class="p6">Bu olay, herkesin saygısını kazanmama yol açtı. Artık dostlarım, beni kendi &ldquo;çevre&rdquo;lerinin adamı sayıyorlar herhalde. Yalnız &ldquo;çevre&rdquo;lerince kabul edilenleri inceleyip tartışmadan benimsemeyeceğimi de biliyorlar. Oyunu ben yönettiğimde daha az kavga çıktığını, bir emir verdim mi hemen boyun eğildiğini görüyorum.</p>

  <p class="p6">Daha önce de belirttiğim gibi, oyunu yöneten, her kazanılan potun yüzde beşini alır. Muhtemel katillerden korunmak için sırtını duvara vererek bir sıraya oturur. Dizlerinin üstündeki örtü, açık bıçağını gizler. Çevresinde, Fransa'nın çeşitli bölgelerinden gelme, içlerinde Arapların da bulunduğu otuz, kırk, bazen elli kişilik bir kumarbaz topluluğu birikir. Oyun çok kolaydır. Bankoyu biri tutar, biri de kâğıtları keser. Bankoyu tutan kaybetti mi, banko yanındakine geçer. Oyun elli iki kartla oynanır. Kartları kesen birini seçip kapalı tutar. Banko da bir kart çeker, masanın üstüne açar. Oyun başlar. Ya kâğıdı kesenin ayırdığı karta karşı oynanır, ya da bankoyu tutana. Paralar, küçük yığınlar halinde ortaya kondu mu kartlar teker teker çekilir. Yerdeki iki kartla eş değerdeki kart yenik sayılır, örneğin, kâğıdı kesen bir kız gizlemiş, banko da beşli açmıştır. Banko, beşliden önce bir kız çekerse, kesen kaybeder. Tersi olur da beşli çekerse kaybeden bankodur. Oyunu yöneten sürülen paralardan haberi olmalı, paranın kimin cebine girdiğini anlamak için de kimin banko, kimin kâğıdı kesen olduğunu bilmelidir. Bu, kolay iş değildir. Her zaman üstünlüklerinden faydalanmak isteyen güçlülere karşı güçsüzleri korumak zorunludur. Şüpheli bir yerde oyunu yöneten kararını verdi mi, bu karar çıt çıkarılmadan kabul edilecektir.</p>

  <p class="p6">Dün gece, Carlino adlı bir İtalyan öldürüldü. Genç bir oğlanla karı-koca hayatı yaşıyordu. İkisi de bahçıvanlık yapıyorlardı. Carlino hayatının tehlikede olduğunu biliyordu ki uyuduğunda oğlan nöbet bekliyor, oğlan gözlerini kapayınca Carlo nöbete geçiyordu. Yattıkları hamağın altına boş konserve kutuları koymuşlardı. Böylece, sürünerek hamağın altına girecek olanların çıkaracakları gürültüyü duyabileceklerdi. Yine de Varlino alttan bıçaklandı. Çığlığını, teneke kutulara katilin çıkardığı patırtı izledi.</p>

  <p class="p6">Grandet, çevresinde otuz kadar kumarbazla, oyun yönetiyordu. Ben kumarbazların yakınında gevezelik ediyordum. Çığlık ve kutuların çıkardığı ses oyunu durdurdu. Herkes yerinden kalkıp olup biteni birbirine sordu. Carlino'nun genç arkadaşı bir şey bilmiyor, oysa Carlino artık soluk almıyordu. Koğuş görevlisi, mubassır çağırmayı teklif etti. Hayır, dendi. Yarın, içtimada söyleriz, öldüğüne göre, onun için yapacak şeyimiz kalmıyor. Sözü alan Grandet:</p>

  <p class="p6">&mdash; Kimse bir şey duymadı, sen de küçük, dedi Carlino'nun dostuna dönüp. Yarın sabah uyandığında, ölü olduğunu fark edersin.</p>

  <p class="p6">Söylevin ardından, hop, oyun yeniden başladı. Kumarbazlar da bir şey olmamış gibi bağırmaya koyuldular: &ldquo;Banko! Hayır öbürü!&rdquo;</p>

  <p class="p6">Gardiyanların, ölü bulunca ne tepki göstereceklerini merakla bekliyordum. Beş buçukta ilk kampana çalar. Altıda ikinci kampana ve kahveye sıra gelir. Altı buçukta üçüncü kampana duyulur ve herkes avluya fırlar. Ama bugün, törende, bir değişiklik oldu. Koğuş görevlisi, kahveciyle birlikte içeri giren aynasıza:</p>

  <p class="p6">&mdash; Şef, dedi, birini öldürdüler.</p>

  <p class="p6">&mdash; Kim?</p>

  <p class="p6">&mdash; Carlino.</p>

  <p class="p6">&mdash; Peki.</p>

  <p class="p6">On dakika sonra altı tane aynasız göründü.</p>

  <p class="p6">&mdash; Nerede ölü?</p>

  <p class="p6">&mdash; Şurada.</p>

  <p class="p6">Hamağı delip Carlino'nun sırtına saplanan kamayı fark ettiler, çıkardılar.</p>

  <p class="p6">&mdash; Sedyeci, ölüyü götür.</p>

  <p class="p6">İki kişi, Carlino'nun ölüsünü sedyeye atıp dışarı çıkardı. Güneş doğuyordu, üçüncü kampana da duyuldu. Başmubassır, elinde kanlı kamayla:</p>

  <p class="p6">&mdash; Herkes avluya çıkıp sıraya girsin, dedi. Bugün hastalık mastalık kabul edilmiyor.</p>

  <p class="p6">Herkes çıktı. Sabah içtimaında komutanlar ve başgardiyanlar hep hazır bulunurdu. Yoklama yapıldı. Sıra Carlino'ya geldiğinde, koğuş sorumlusu cevap verdi:</p>

  <p class="p6">&mdash; Bu gece öldürüldü, morga kalktı.</p>

  <p class="p6">&mdash; Peki, dedi yoklamayı yapan aynasız.</p>

  <p class="p6">Herkesin hazır olduğu anlaşılınca, kamp komutanı bıçağı havaya kaldırıp sordu:</p>

  <p class="p6">&mdash; Bu bıçağı tanıyan var mı?</p>

  <p class="p6">Kimse cevap vermedi.</p>

  <p class="p6">&mdash; Katili gören oldu mu?</p>

  <p class="p6">Yine çıt çıkmadı.</p>

  <p class="p6">&mdash; Her zamanki gibi, kimse bir şey bilmiyor anlaşılan. Hepiniz ellerinizi uzatarak önümden geçin, sonra da işinize gidin.</p>

  <p class="p6">&mdash; Kapayın dosyasını, dedi denetimi bitirince. Bıçağı saklayın. Carlino'yu öldürmekte kullanıldığını belirten bir fişi de kenarına bağlayın.</p>

  <p class="p6">Bütün işlem bu kadardı. Koğuşa döndüm, bütün gece gözümü kırpmadığım için hemen uyudum. Dalmak üzereyken, kürek mahkûmunun pek bir şey sayılmadığını düşündüm. Alçakça öldürülse bile, kimin öldürdüğünü araştırmak zahmetine katlanan çıkmıyordu. Yönetmenliğin gözünde, kürek mahkûmu bir hiçti. Köpekten bile değersiz bir yaratık.</p>

  <p class="p6">Pazartesi günü lağımcılığa başlama kararını verdim. Saat dört buçukta, bir mahkûmla birlikte, kalkıyorum. Yönetmelik, bok dolu kovaların denize boşaltılması gerektiğini belirtiyor. Ama manda sürücüsüne para verdik mi. daracık, beton döşeli bir kanalın denize kadar indiği bir yerde bizi bekliyor. Yirmi dakikayı bile bulmayan bir süre içinde bütün pislikleri bu kanala boca ediyoruz, kanalı temizlemek için de koca bir fıçıyla getirdiğimiz üç bin litre deniz suyunu döküyoruz ardından. Fıçının yukarı çıkarılması için manda sürücüsüne günde yirmi frank veriliyor, adam çok sevimli bir Martinique zencisi. Sert bir fırçayla pisliğin aşağı dökülmesine yardım ediyor, ilk iş günüm olduğundan, iki sırığın ucuna taktığım bok kovalarını taşımaktan bileklerim koptu. Ama kısa sürede alışacağım.</p>

  <p class="p6">Yeni arkadaşım bana pek yakın, oysa Galgani onun tehlikeli bir adam olduğunu söylemişti. Söylentilere bakılırsa, yalnız adalarda yedi cinayet işlemişti. O da, bok satarak yolunu buluyordu. Gerçekten de, bahçıvanların gübre hazırlamak gibi bir zorunlukları vardı. Bu iş için bir çukur kazıyor, içine kuru yapraklarla ot döşüyor, bizim manda sürücüsü Martinique'li de gizlice, iki kova boku getirip çukura boşaltıyordu. Tabiî bu iş tek başına yapılamadığından, ben de ona yardım ediyordum. Ama yapılan şeyin büyük suç olduğunun farkındaydım, sebzelere hastalık bulaşırsa; dizanteri, gerek mahkûmlar, gerekse görevliler arasında yaygınlaşıverirdi. Bir gün, iyice dost olduğumuzda, onu bu işten vaz geçirmeye karar verdim. Tabiî, ticaretini bırakmakla uğrayacağı kaybı ödeyecektim kendisine. Sığır boynuzundan oymalı işler yapmak da geliyordu elinden. Balıkçılık konusunda bana öğretecek şeyi olmadığını söyledi. Ama rıhtımda görevli Chapal ya da bir başkasından yardım görebilirdim.</p>

  <p class="p6">Artık lâğımcıydım. İşimi bitirince bir güzel yıkanıyor, şortumu geçirip canımın çektiği yerde balık avına çıkıyordum. Tek zorunluluğum, öğlende kampa dönmek. Chapar sayesinde ne olta sıkıntısı çekiyorum, ne de iğne. Demir telin ucuna barbunyaları, tekirleri solungaçlarından sıralayıp yukarı doğru yürüdüm mü, mubassır karıları tarafından, evlere çağrılmadığım gün yok gibi. Hepsi de adımı biliyor:</p>

  <p class="p6">&mdash; Kelebek, bana iki kilo barbunya satsana.</p>

  <p class="p6">&mdash; Hasta mısın?</p>

  <p class="p6">&mdash; Hayır.</p>

  <p class="p6">&mdash; Hasta çocuğunuz var mı?</p>

  <p class="p6">&mdash; Yok.</p>

  <p class="p6">&mdash; Öyleyse balığımı size satmam.</p>

  <p class="p6">Bol balık tutuyor, kamptaki dostlarıma dağıtıyorum. Ekmek, sebze ya da meyve ile değiş-tokuş ediyorum. Bizim grupta, günde en az bir öğün balık yeniyor. Bir düzüne kadar iri ıstakoz, yedi-sekiz kilo da tekirle Binbaşı Barrot'nun evi önünden geçiyordum bir gün. Oldukça şişman bir kadın:</p>

  <p class="p6">&mdash; Epey balık tutmuşsunuz Kelebek, dedi. Oysa deniz kötü, kimsenin bir şey yakaladığı yok. En azından on beş gündür ağzıma balık koymadım. Yazık ki balıklarınızı satmıyorsunuz. Mubassır karılarına satmadığınızı kocamdan duydum.</p>

  <p class="p6">&mdash; Doğrudur hanımefendi, ama sizin durumunuz değişik. Çünkü şişmansınız, belki et yememeniz gerekiyor.</p>

  <p class="p6">&mdash; Doğru, zayıflamak için yalnız sebze ve haşlanmış balık salık verdiler. Ama burada ne mümkün.</p>

  <p class="p6">&mdash; Buyurun, şu ıstakozlarla tekirleri alın.</p>

  <p class="p6">Böylece ona, aşağı yukarı iki kilo balık verdim. O günden sonra, balıktan yüklü dönersem, yetecek kadarını da Binbaşı Barrot'nun karısına bırakıyordum. Adalarda her şeyin satıldığını bilen bu kadın, bana &ldquo;teşekkür ederim&rdquo; den başka şey demedi. Haklıydı da, para teklif etse alınabileceğimi biliyordu. Ama sık sık eve davet etti. Kendi eliyle likör ya da beyaz şarap sundu. Korsika'dan &ldquo;figatelli" geldiğinde bana da ikram etti. Bayan Barrot, geçmişimle ilgili tek soru sormadı bana. Güyan konusunda ağzından çıkardığı tek şey de şu oldu:</p>

  <p class="p6">&mdash; Evet, adalardan kaçılamaz ama burada olmak ve sağlam iklimde yaşamak karada, hayvan gibi çürümekten yeğdir.</p>

  <p class="p6">Bu araların adının nereden geldiğini de bana o anlattı: Cayenne'de çıkan sarıhumma salgını sırasında, bir manastırdaki rahip ve rahibeler bu adalara sığınarak canlarını kurtarmışlardı. Adalara Salut (Kurtuluş) adı, bu yüzden verilmişti.</p>

  <p class="p6">Balıkçılık sayesinde dilediğim yere gidiyorum. Üç aydır lağımcıyım, adayı herkesten iyi biliyorum. Balık karşılığı sebze ya da meyve alma bahanesiyle bahçeleri dolaşıyorum. Mubassırların mezarlığının hemen dibindeki bahçeye bakan, bizim gruptan Matthieu Carbonieri. Tek başına çalışıyor, ilerde bahçesinde bir sal yapıp gömebileceğimizi düşünüyorum. İki ay sonra bizim komutan yolcu. O zaman dilediğimi yapabileceğim.</p>

  <p class="p6">İşimi iyice ayarladım: Mesleğim lağımcılık, pislikleri boşaltmaya çıkıyorum sözde ama, para karşılığı bu işimi Martinique'li manda sürücüsü görüyor. Narric ve Quenier adlı müebbet hapse mahkûm iki bacanakla dostluk kuruyorum. Bunların adı, &ldquo;Arabalı Bacanaklar&rdquo;, öldürdükleri tahsildarı beton yığını içinde gizlemekle suçlanmışlar. Tanıklar, bir çocuk arabası içinde bir beton blok taşırlarken, sonra da götürüp bunu Seine ya da Marne nehrine atarlarken görmüş bacanakları. Soruşturma, tahsildarı ödemeleri gereken taksiti almak üzere evlerine uğradığı, o günden sonra da ortalarda görünmediğini ortaya koymuş.</p>

  <p class="p6">Hayatları boyunca inkâr ettiler. Güvan'da bile suçsuz olduklarını söylüyorlardı. Ama ölünün gövdesi ortaya çıkmadıysa da, başı bir mendile sarılı olarak bulundu. Onların evinde de, aynı iplikle aynı şekilde dokunduğu uzmanlarca tespit edilen mendiler vardı. Gerek avukatları ve gerekse kendileri, aynı kumaştan binlerce metrenin mendil haline getirildiğini ispatladılar. Bu mendillerden herkeste vardı. Sonunda iki bacanak müebbede çarptırıldı, iki kız kardeş olan karılarından biri de yirmi yıl yedi.</p>

  <p class="p6">Onlarla ilişki kurmayı başardım. Duvarcılık yaptıklarından, atölyeye girip çıkabiliyorlardı. Belki de, sal yapmama yarayacak tahtaları parça parça dışarı çıkarabilirlerdi.</p>

  <p class="p6">Dün doktora rastladım. En azından yirmi kilo çeken, &ldquo;meru&rdquo; adlı bir balık vardı elimde. Birlikte tepeye doğru yürüdük. Yarı yolda alçak bir duvarın üstüne oturduk. Bu balığın başından nefis çorba yapıldığını söyledi. Başıyla birlikte iri bir parçayı oracıkta kesip verdim. Doktor bu hareketime pek şaştı ve:</p>

  <p class="p6">&mdash; Kinci değilsiniz Kelebek, dedi.</p>

  <p class="p6">&mdash; Doktor, bunu kendim için yapmıyorum. Size çok şey borçluyum, çünkü dostum Clousiot'yu kurtarmak için çırpındınız.</p>

  <p class="p6">Biraz konuştuk, sonra:</p>

  <p class="p6">&mdash; Kaçmak isterdin değil mi? diye sordu. Sen kürek mahkûmu değilsin. Başka biriymişsin gibi geliyor insana.</p>

  <p class="p6">&mdash; Haklısınız doktor, ben buranın adamı değilim. Geçici olarak dostlarımı ziyarete geldim.</p>

  <p class="p6">Gülmeğe başladı. Bunun üzerine:</p>

  <p class="p6">&mdash; Doktor, dedim, bir insanın doğru yola döneceğine inanıyor musunuz?</p>

  <p class="p6">&mdash; Yürekten inanıyorum hem de.</p>

  <p class="p6">&mdash; Öyleyse neden, benim doğru yola dönmeme yardım etmeyesiniz?</p>

  <p class="p6">&mdash; Nasıl olur bu?</p>

  <p class="p6">&mdash; Vereme yakalandığım gerekçesiyle beni tecrit ettirirsiniz.</p>

  <p class="p6">Bunun üzerine doktor, daha önce de işittiğim bir şeyi doğruladı.</p>

  <p class="p6">&mdash; Mümkün değil, böyle bir şeyi yapmanı da hiç salık vermem. Çok tehlikelidir. Yönetmenlik, ancak hastaların yattığı pavyonda bir yıl kaldıktan sonra birinin tecrit edilmesini kabul ediyor.</p>

  <p class="p6">&mdash; Neden?</p>

  <p class="p6">&mdash; Utanç verici bir tutum ama, eğer numara yapıyorsa diğer hastalarla haşır neşir olduğunda, hastalığı kapması için bu yol tutuluyor. Dolayısıyla isteğini yerine getirmem imkânsız.</p>

  <p class="p6">O günden sonra, doktorla yakın dost olduk. Bu yakınlık, dostum Carbonieri'yi öldürmeye kalktığı güne dek sürdü. Matthieu Carbonieri, benim isteğim üzerine mubassırların mutfağına aşçı-kumanyacı olarak çalışmaya razı olmuştu. Şarap, zeytinyağı ve sirke fıçılarından üçünü araklamanın yollarını arayacak, bunları birbirine bağlayarak denize açılmaya çalışacaktık. Tabiî bu is, Barrot gittikten sonra yapılacaktı. Büyük güçlükler bizi bekliyordu, çünkü aynı gecede hem fıçıları yürütmek, kimseye duyurup görülmeden denize indirmek ve tellerle birbirine bağlamak zorundaydık. Ancak fırtınalı, rüzgârlı ve yağmurlu bir gecede bu işi başarabilmek mümkündü. Deniz dalgalı olacağından, yağmur ve rüzgârda bu salı denize indirmek işin en güç yanı olacaktı.</p>

  <p class="p6">Evet, Carbonieri kumanyacı olarak mutfağa kapağı atmıştı. Aşçıbaşı, ertesi güne hazırlamak üzere, ona üç tavşan verdi. Ertesi gün de pazardı. Carbonieri tavşanların derisini iyice yüzdükten sonra birini iskelede görevli kardeşine, diğer ikisini de bize yolladı. Sonra üç iri kedi öldürüp nefis bir yahni yaptı.</p>

  <p class="p6">Aksi gibi ertesi gün doktor da yemeğe davetliydi. Tavşanın tadına baktıktan sonra:</p>

  <p class="p6">&mdash; Bay Filidori, dedi, aşçınızın eline sağlık, kediler nefis olmuş.</p>

  <p class="p6">&mdash; Benimle alay etmeyin doktor, yediğiniz tavşandır.</p>

  <p class="p6">&mdash; Hayır, dedi doktor inatla. Bu kedidir. Sıyırdığım kaburgaları görmüyor musun? Bu kaburgalar yassı, oysa tavşanınkiler yuvarlaktır. Yanılmama imkân yok! Şu anda kedi eti yiyoruz.</p>

  <p class="p6">&mdash; Allah belasını versin, Cristacho, dedi Korsikalı. Midemde kedi var ha!</p>

  <p class="p6">Doğru mutfağa koştu, tabancasını çekip:</p>

  <p class="p6">&mdash; Ulan, dedi, istediğin kadar benim gibi Napolyoncu ol. Bize kedi yedirdiğin için seni geberteceğim.</p>

  <p class="p6">Bakışları çok kötüydü. Carbonieri işin nasıl ortaya çıktığını kestirmeden:</p>

  <p class="p6">&mdash; Bana verdiklerinin adı kediyse, diyeceğim yok, dedi.</p>

  <p class="p6">&mdash; Benim sana verdiklerim tavşandı.</p>

  <p class="p6">&mdash; Ben de tavşan yemeği yaptım. Bakın, derileriyle başları hâlâ şurada.</p>

  <p class="p6">Aynasız, derilerle tavşan kafalarını görünce şaşırdı.</p>

  <p class="p6">&mdash; Öyleyse doktor ne dediğini bilmiyor. Carbonieri derin bir soluk aldı:</p>

  <p class="p6">&mdash; Bunu size söyleyen doktor mu? Dalga geçmiş öyleyse. Böyle şakaların hiç hoş kaçmadığını kendisine söyleyin.</p>

  <p class="p6">Rahatlayan ve Carbonieri'ye inanan Filidori yemek odasına döndü ve doktora:</p>

  <p class="p6">&mdash; Konuşun, dilediğiniz kadar konuşun doktor efendi, dedi. Şarap başınıza vurmuş. Kaburgalar ister yassı olsun, ister yuvarlak, ben tavşan yediğimden eminim. Şimdi derileriyle kellelerini gördüm.</p>

  <p class="p6">Matthieu ucuz kurtulmuştu. Yine de, birkaç gün sonra alıcılıktan istifasını vermeyi gerekli gördü.</p>

  <p class="p6">Harekete geçebileceğim gün yaklaşıyor. Birkaç hafta sonra Barrot yolcu. Dün karısını görmeğe gittim. Bu arada taze sebze ve haşlama balık yiyerek epey zayıfladığını belirtmeliyim. Bu iyi yürekli kadın, bana bir şişe kına-kına likörü ikram etmek için içeri davet etti. Odadaki denkler dolduruluyordu. Yol hazırlığına başlamışlardı bile. Komutanın karısı:</p>

  <p class="p6">&mdash; Kelebek, dedi, son aylarda bana gösterdiğiniz dostluğa nasıl teşekkür edeceğimi bilemiyorum. Bazı günler, bol balık yakalayamadığınız halde, elinizde olanı bana verdiğinizi biliyorum. Bu yüzden size çok teşekkür ederim. Sayenizde kendimi çok daha iyi hissediyorum, on dört kilo verdim. Size minnetimi ifade etmek için ne yapabilirim?</p>

  <p class="p6">&mdash; Söyleyeyim efendim, ama bu çok güç iş. Bana iyi bir pusula bulun. Ufak, fakat işime yarayabilecek bir pusula.</p>

  <p class="p6">&mdash; Bu isteğiniz hem çok önemsiz, hem de yerine getirilmesi güç bir şey. Hele üç hafta içinde gerçekleştirilmesi, güçlüğünü daha da arttırıyor.</p>

  <p class="p6">Bu soylu kadın, hareketinden sekiz gün önce bana iyi bir pusula bulamadığına bozulup sahil muhafaza botuna atlayarak Cayenne'e gitti. Dört gün sonra, nefis, anti manyetik bir pusulayla döndü.</p>

  <p class="p6">Binbaşı Barrot ile karısı, bu sabah yola çıktılar. Dün komutanlığı kendisiyle aynı rütbede olan aslen Tunuslu, Prouillet adlı bir mubassıra devretti. Yeni komutanla ilgili ilk haber sevindiriciydi. Dega'yı yine baş muhasebeci olarak alıkoyuyordu. Başta ben olmak üzere, herkes için bu haberin büyük önemi vardı. Avluda toplanan mahkûmlara verdiği söylevde, yeni komutan, oldukça enerjik ama zeki bir adam olduğunu gösterdi. Bu arada da şunları söyledi:</p>

  <p class="p6">&mdash; Bu günden sonra, Salut adalarının yönetimi bana geçiyor. Benden önceki komutanın benimsediği yöntemler olumlu sonuç verdiğinden, düzenin değiştirilmesini gerektiren bir şey görmüyorum. Eğer davranışınızla beni değiştirmek zorunda bırakmazsanız yaşayışınız eskisi gibi devam edecektir.</p>

  <p class="p6">Beş aylık bekleme süresi akıl almaz bir çabuklukla geçmişti ama komutanla karısının gidişini haklı bir sevinçle karşıladım. Adalarda aşağı yukarı bütün kürek mahkûmlarının faydalandığı bu sahte özgürlük, kumar, balık avı, konuşma, yeni dostluklar, kavgalar, ölümüne çatışmalar insanı büyük ölçüde oyalayan şeylerdi, kimsenin de canı sıkılmıyordu. Yine de, bu havaya pek kendimi kaptırmadım. Her yeni dost edinişimde, kendi kendime sorduğum soru şuydu: &ldquo;Benimle kaçmaya razı gelecek mi acaba? Gitmek istemese de, başkasının kaçışına acaba yardım edebilir mi?&rdquo;</p>

  <p class="p6">Kaçmak, yalnız kaçmak için yaşıyordum. Yalnız ya da yanımda birisiyle, ama ne pahasına olursa olsun kaçmak. Jean Cartelli'nin öğütlerine uyarak kimseye sözünü etmediğim bu saplantı bir türlü yakamı bırakmıyordu. Yılmadan idealimi gerçekleştirecek, kaçacaktım.</p>
</body>
</html>
