<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="block10">1</h2>

  <p class="block9">— Adınız?</p>

  <p class="block9">— Kâmil</p>

  <p class="block9">— Babanızın adı?</p>

  <p class="block9">— Selim.</p>

  <p class="block9">— Paşaymış öyle mi?</p>

  <p class="block9">— Evet.</p>

  <p class="block9">— Söylesene birader... Pederiniz paşa olduğu halde, padişahımıza nasıl hainlik edersiniz?</p>

  <p class="block9">— Ben kimseye hainlik etmedim.</p>

  <p class="block9">— Peki, peki... Kaç yaşındasınız?</p>

  <p class="block9">— Otuz altı...</p>

  <p class="block9">— Doğum yılınızı sordum. Şimdi bir de hesap mı yapacağız?</p>

  <p class="block9">— Doğum yılı: 1301.</p>

  <p class="block9">— Baksana, yaş epeyce... Uslu, akıllı bir adam olacaksınız.</p>

  <p class="block9">— Anlayamadım.</p>

  <p class="block9">— Daha iyi... Tahsiliniz?</p>

  <p class="block9">— Galatasaray Sultanisi’ni bitirdim. Avrupa’da okudum.</p>

  <p class="block9">— Avrupa’da... Zaten bizi berbat eden hep bu Avrupa’da okumak değil mi? Nerede oturuyorsunuz?</p>

  <p class="block9">— Üsküdar’da.</p>

  <p class="block9">— Adresi söyle...</p>

  <p class="block9">— Bağlarbaşı, Çimen sokak, 33 numara.</p>

  <p class="block9">— Evli misin?</p>

  <p class="block9">— Evet.</p>

  <p class="block9">— Çocuğunuz var mı?</p>

  <p class="block9">— Bir tane kızım var.</p>

  <p class="block9">Yüzbaşı sorgu yargıcı, ensesini kaşıyarak biraz düşündü. O kadar kara kuru bir adamdı ki, ırkları yaşama gücünü kaybetmiş bazı Avustralya kabilelerinden zannedilirdi. Pek tuhaf konuşuyor, insana, kendi kendisine söyleniyormuş, ya da bir küçük çocukla eğleniyormuş sanısı veriyordu. Sözgelimi, “Adın ne?” sorusunun karşılığına bile inanmayan bir hali vardı.</p>

  <p class="block9">Soruşturmanın tutanağını tutan er giyimli delikanlıya döndü:</p>

  <p class="block9">— Yazdın mı? Tamam mı?</p>

  <p class="block9">— Tamam yüzbaşım...</p>

  <p class="block9">Delikanlı, san saçlı, pembe yanaklıydı. Kalın etli dudakları yüzünde kıpkırmızı parlıyordu.</p>

  <p class="block9">Yüzbaşı sorgu yargıcı, önündeki kâğıtları bir zaman karıştırdı. Diliyle seyrek dişlerinin arasını temizlemeye çalıştı. Odada soba yandığı için ceketinin önünü çözmüştü. Yamalı mintanı görünüyordu.</p>

  <p class="block9">— Nedime adında bir kadın tanıyorsunuz değil mi?</p>

  <p class="block9">— Evet.</p>

  <p class="block9">— Akrabanız falan mı?</p>

  <p class="block9">— Hayır!</p>

  <p class="block9">— Nerde tanıştınız?</p>

  <p class="block9">— Arkadaşımın karısıdır.</p>

  <p class="block9">— Arkadaş karısı, demek? Arkadaşınız kim?</p>

  <p class="block9">— İhsan Bey... Avukat İhsan.</p>

  <p class="block9">— Ha şu! On yıla mahkûm serseri. Demek arkadaşsınız?</p>

  <p class="block9">— Okul arkadaşım.</p>

  <p class="block9">— Şehzade efendilerimizi yetiştiren okul nasıl oluyor da böyle serseriler de çıkarıyor?</p>

  <p class="block9">— İhsan Bey, iyi bir öğrenciydi. Orduda yedek subaydı, yaralandı, esir düştü.</p>

  <p class="block9">— Geç efendim, geeeeç! Yazıcıya döndü: Yazdın mı? Arkadaşının karısı olduğundan tanıdığını...</p>

  <p class="block9">— Yazdım efendim.</p>

  <p class="block9">Sorgu yargıcı gene kâğıtları ileri geri karıştırdı. Gene birdenbire sordu:</p>

  <p class="block9">— Ahmet isminde birisini de tanıyor musun?</p>

  <p class="block9">— Evet.</p>

  <p class="block9">— O da okul arkadaşınız mı?</p>

  <p class="block9">— Evet.</p>

  <p class="block9">— İyi arkadaşlarınız varmış maşallah... Ramiz isminde birisini de elbette tanıyorsunuz?</p>

  <p class="block9">— Hayır!</p>

  <p class="block9">— Hayır mı? Demek inkâr ediyorsunuz? Hakkınızda hayırlı olmaz. Biz her şeyi biliyoruz. Zaten ötekiler her şeyi söylediler. Belge verirken beraber yakalandığınız bir adamı nasıl tanımazsınız? Sonra... Bir paşa oğlu olasınız, bunca okullarda okuyasınız... Bir kahveci parçasıyla ahbaplık etmeye utanmadınız mı?</p>

  <p class="block9">— Kahveciyle ahbap değilim... Onu tanımıyorum.</p>

  <p class="block9">— Tanımadığınız adama ne cesaretle o belgeleri verdin?</p>

  <p class="block9">— Sandıkta belgeler olduğunu burada öğrendim...</p>

  <p class="block9">— Peki, orasını sonra konuşuruz. Yazıcıya sordu. Yazdın mı? Ahmet’i tanıdığını, okul arkadaşı olduğunu, Kahveci Ramiz’i tanımadığını...</p>

  <p class="block9">— Yazdım efendim...</p>

  <p class="block9">— Aferin... Kâmil Bey’e gene apansız sordu. Nedime denilen kadın belgeleri neden kendi getirmedi? Kendisi getirecekmiş oysa...</p>

  <p class="block9">— Nedime Hanımefendi’nin bu işle ilgisi yok...</p>

  <p class="block9">— Boşuna inkâr ediyorsunuz. Biz her şeyi biliyoruz. Şimdi beni dinleyin: La Fransez şirketinden Ararat isimli bir vapur kiralandı. Fakat şirket pazarlıktan cayarak büyük bir para istedi. Bu alış veriş, Ahmet aracılığıyla yapılmıştı. Nedime denilen kadın, şirket direktörüne başvurarak, vapurun ilk kararlaştırılan navlunda yola çıkmasını sağladı. Sizin üzerinizde yakalanan belgeler bu sırada, Ahmet’in ardiyesinde bulunuyordu. Vapurun yola çıkmasından sonra herhangi bir baskından korkarak Ahmet belgeleri, yani içinde belgeler bulunan üzüm sandığını Nedime’ isimli kadına verdi. Belgeler, bugün kalkacak olan Gülcemal vapurunda Kahveci Ramiz eliyle Anadolu’ya geçirilecekti. Dün öğleden sonra bu Nedime kadın, henüz bizce bilinmeyen bir sebeple Ada’ya gitmişti. Siz arkasından vapura atladınız. Onu buldunuz. Yine henüz bizce bilinmeyen bir sebeple Nedime kadın belgeleri Ramiz’e sizinle yolladı. Siz, belgeleri Nedime kadının evinden alıp Gülcemal’e götürdünüz. Hadi bizi boş yere yormayın! Görüyorsunuz ki her şeyi biliyoruz.</p>

  <p class="block9">Kâmil Bey, önce şaşırmış, sonra dehşete kapılmıştı. Duraklaya duraklaya karşılık verdi:</p>

  <p class="block9">— Hayır. Nedime Hanım’ın bu işlerle hiçbir alakası yok. Ben de dün akşam Ada’ya gitmedim.</p>

  <p class="block9">— Gitmediniz mi? Yalan söylüyorsunuz.</p>

  <p class="block9">— Gitmedim.</p>

  <p class="block9">— Gittiniz.</p>

  <p class="block9">— Hayır. Dün gece saat ikiye kadar Beyoğlu’nda muhtelif eğlence yerlerinde dolaştım. Son vapur kaçtığı için Beşiktaş’a tramvayla gidip oradan Üsküdar’a kayıkla geçtim. Üsküdar’dan eve kadar arabaya bindim. Gerek kayıkçı gerek arabacı buna şahittirler. Öğrenebilirsiniz.</p>

  <p class="block9">— Adları?</p>

  <p class="block9">— Adlarını bilmiyorum ama, birisini yollayıp sorarsınız gerçeği söylerler, beni bilip çıkarırlar. Nedime Hanım’a gelince, gebedir. idarehanede hastalandı. Han odabaşına bir kupa arabası getirttik. Doğru evine gitti. Hemen yattı. Herhalde doktor da çağırmıştır. Bunu da soruşturabilirsiniz. Gerek doktor, gerek kupa arabacısı doğruyu söylerler.</p>

  <p class="block9">— Demek, sen de, Nedime kadın da, dün Ada’ya gitmediniz?</p>

  <p class="block9">— Hayır. Bunu tanıklarla doğrulayabilirim.</p>

  <p class="block9">Kâmil Bey, kendisinin bile ummadığı bir sadelikle konuşuyordu. Sakin olabilmek kendisini ne kadar kuvvetlendirdiyse, karşısındakini de o kadar şaşırtmıştı.</p>

  <p class="block9">Yüzbaşı sorgu yargıcı kalpağını geriye atarak alnını bir zaman oğuşturdu:</p>

  <p class="block9">— Yaz bakalım... Allah, Allah! Dün ne kendisinin, ne de Nedime kadının Ada’ya gitmediğini, buna dair tanıkları olduğunu söyledi. Ararat vapuru işine gelince... Kâmil Bey’e döndü. Ararat vapurunun ucuz navlunla yola çıkmasını Nedime kadının sağladığını elbet inkâr etmiyorsunuz...</p>

  <p class="block9">— Hayır! Bu da iftira! Ararat vapuru işiyle Nedime Hanım’ın hiçbir ilintisi yoktur.</p>

  <p class="block9">— Direktörle gidip konuşmuş.</p>

  <p class="block9">— Yalan! Direktörle ben konuştum.</p>

  <p class="block9">— Siz mi konuştunuz? İş anlaşılıyor. Siz Nedime Hanım’ı kurtarmak için fedakârlığa kalkıyorsunuz. Beni dinle arkadaş... Senin ileri sürdüğün kayıkçı, arabacı falan gibi ayak takımından yalancı şahitler bizi aldatamaz. Aslına bakarsan, bu Ada meselesinin, direktöre gitmek meselesinin, hiç önemi de yok. Yani, kendini ateşe de atsan Nedime denilen karıyı kurtaramazsın. Biz, Nedime’nin elebaşı olduğunu biliyoruz. Bari siz kendinizi kurtarın. Soylu bir ailenin evladısınız! Söylerseniz, yani bizi uğraştırmazsanız yakayı kolay kurtarırsınız.</p>

  <p class="block9">— Gerçeği söylüyorum yüzbaşı bey... Görüyorsunuz ki, gerçeğin kendim için en tehlikeli olabileceklerini söylüyorum. Sizin de gerçeği aradığınıza emin olduğum için, Nedime Hanım hakkında söylenenler hep “yalandır” diyorum.</p>

  <p class="block9">Yüzbaşı biraz öne eğildi. Gözlerinde uçsuz bucaksız bir usanma vardı. Sade kemikten ibaret, ince parmağını Kâmil Bey’e uzattı:</p>

  <p class="block9">— Coğrafya okudunuz elbette...</p>

  <p class="block9">— Ne okudum?</p>

  <p class="block9">— Coğrafya...</p>

  <p class="block9">— Evet...</p>

  <p class="block9">— Öyleyse Şeytan Adası’nın nerede bulunduğunu, nasıl bir yer olduğunu bilirsiniz.</p>

  <p class="block9">— Evet...</p>

  <p class="block9">— işte açık konuşuyorum. Bu işi işgal kumandanlığı çok önemle izliyor. İlk sorgudan sonra dosyanızla beraber hepinizi onlara vermek zorundayız. Hatta, ilk sorguları da Kroker Oteli’nde onlar yapmak istediler de, paşa hazretleri, razı olmadı. Hem de sizin hatırınız için... Yani, sizin değil, merhum paşa babanızın hatırı için... Merhumla aralarında dostluk varmış. Yabancı Harp Divanları insaf etmez. En hafif ceza yirmi yıl kürek... Hem de Şeytan Adası’nda yirmi yıl... Anladınız mı?</p>

  <p class="block9">Kâmil Bey yutkundu. Şeytan Adası hakkında bir sürü kitap okumuş, gezilerinden birinde, bu adaya benzeyen toprakları görmüştü.</p>

  <p class="block9">Yüzbaşı, sözlerinin etkisini sezerek, sesini yumuşatmaya çalıştı:</p>

  <p class="block9">— Biz, üzülüyoruz birader! Vallaha billaha yüreğim kan ağlıyor. Lâkin ne haltedeceksin? Siz, memleketin aydın, soylu, mert bir evladısınız. Düşmez kalkmaz bir Allah! Kul beşerdir, şaşar. Aldatıldığınıza eminiz. Bunu kesinlikle biliyoruz. Fakat böyle inkârda inat ederseniz her şey mahvolur. Dost zannettiğiniz reziller birkaç tokat yemeden olanı biteni söylediler. Hem de bütün suçu size yükletmek şartıyla... Kendinizi boş yere tehlikeye atıyorsunuz. Paşa hazretlerinin özel emirleri var. Size, ayrıca selam ettiler: “Kâmil Bey oğlumuza selamlarımızı söyleyin. Gerçeği gizlemesin... Padişah Efendi’mizi de memnun ederler. Plaklarında hayırlı olur” buyurdular. Çağırdılar da, bana yüzbeyüz tembihlediler. Allah ömürler versin, beni severler. Sesini alçalttı. Size namusum üzerine söz veriyorum, Harp Divanı’na gönderilmeden salıverileceksiniz.</p>

  <p class="block9">Biraz susup karşılık bekledi. Kâmil Bey, korkmuş hayvan gözleriyle yüzüne bakıyordu. Yüzbaşı ödevi sebebiyle bu bakışları çok görmüş, anlamını iyice öğrenmişti. Bunlar çok defa dayanmanın çökmek üzere bulunduğuna işaretti.</p>

  <p class="block9">Sesini biraz daha yumuşattı:</p>

  <p class="block9">— Biz de, vatanımızı, milletimizi, dinimizi, padişahımızı seviyoruz! Vatanın bugünkü haline vallaha bizim de yüreğimiz kan ağlıyor. Benim ölmemle vatan kurtulacak olsa, kendimi denize atmazsam namerdim. Askerlik şerefim üzerine söylüyorum. Lâkin bugünkü gün boğuşmak divaneliktir. Üç buçuk baldırı çıplak eşkıya, Almanya İmparatorluğu’nu yenen devletlere karşı durabilir mi? Zaten Anadolu’daki haydutlar başkaldırmamış olsaydılar, hükümetimiz İngiltere’yle anlaşıp işleri kolayca düzeltecekti. Amerika ne demiş? Geçen gün gazeteler yazdı: “İçinizi düzeltiniz. Sizi mandamın altına alayım!” demiş. Gâvurdan iyilik de işte bu kadar olur. Mustafa Kemal dedikleri herifi siz tanıyor musunuz?</p>

  <p class="block9">— Hayır!</p>

  <p class="block9">— Sarhoşun biridir. Eğer elinden bir iş gelseydi yarım milyonluk ordularımızı çöllerde esir vermezdi. Osmanlı ordusu, bugüne kadar onun gibi yeteneksiz bir başka kumandan yetiştirmemiştir. Efendimizin veliahtlıkları sırasında yaveriydi. Aptallığını görmüşler de, def edivermişler. Zaten başka delil de istemez. Bir avuç serseriyle dünyaya meydan okumasından belli... Çakırcalı eşkıyası bile ondan daha akıllıydı. Baksanıza birbirlerini yemeye başladılar. Çerkez Etem Bey’in isyanı nedir?</p>

  <p class="block9">Kâmil Bey, büyük bir korkuyla boğuştuğu halde yavaş yavaş sorgu yargıcının kendisine adeta yalvardığını fark etti. Şaşırdı, biraz toparlandı.</p>

  <p class="block9">— Benim askerliğe aklım ermez efendim! Kendilerini de zaten tanımıyorum.</p>

  <p class="block9">— Tanımadığın iyi... Tanıyıp da n’olacak. Bir kahve içer misiniz?</p>

  <p class="block9">— Hayır. Teşekkür ederim.</p>

  <p class="block9">— Ne zaman canınız isterse sıkılmayın, söyleyin... Ben cigara kullanmıyorum. Serbestsiniz. İçebilirsiniz. Sizi böyle gördükçe vallaha yüreğim parçalanıyor. Biz de insanız... Biz de çoluk çocuk sahibiyiz... Budala bir hareketle, birisini aldatmış gibi ellerini ovuşturdu: Paşa hazretleri pek memnun olacaklar... Hadi söyleyiniz de çocuk, yazıversin... Arzu buyurursanız siz kendiniz yazın. Daha iyi.</p>

  <p class="block9">Yazıcı, bu tuzağa alışık olmalı ki, kalemle kâğıdı uzatıvermişti.</p>

  <p class="block9">Kâmil Bey, istemediği bir işi zorla yapabilirlermiş gibi ellerini yumruk haline getirerek geri çekti.</p>

  <p class="block9">— Ne yazayım efendim?</p>

  <p class="block9">— Nedime isimli kadının... Hasta olduğundan söz edip sizi aldatarak belgeleri size verdiğini...</p>

  <p class="block9">— Sandığı bana Nedime Hanım vermedi.</p>

  <p class="block9">— Ya kimden aldınız?</p>

  <p class="block9">— İdarehaneye tanımadığım birisi getirdi. İçinde n’olduğunu söylemedi. Bizim gazetenin okuyucularındanmış. Acele bir iş için Edirne’ye gidecekmiş. Kuru üzümü hasta kızı için almış. “Gülcemal vapurunda birisine rica ederseniz sevabına götürür, İnebolu’da Bakkal Rıza Efendi’ye teslim eder” dedi. Ben de... Yolumun üstü...</p>

  <p class="block9">Sorgu yargıcı can sıkıntısıyla gülümsedi:</p>

  <p class="block9">— Şimdi siz benim yerimde olsanız bunlara inanır mısınız beyim?</p>

  <p class="block9">Kâmil Bey karşılık vermedi. Yalanın pek fena uydurulmuş olduğunu kendisi de anlıyordu. Bereket versin herif ısrar etmedi.</p>

  <p class="block9">— Pekâlâ! Öteki meseleye geçelim! Ararat vapuru işinde Nedime Hanım’ın çevirdiği dolaplar... Cephaneleri o kaçırmış. Bunu olsun inkâr etmeyin.</p>

  <p class="block9">— Hayır! Bu işten de Nedime Hanım’ın haberi yok.</p>

  <p class="block9">— Elimizde deliller varsa.</p>

  <p class="block9">— Olamaz. Kumpanyanın direktörüne sorarsanız doğrusunu söyler. Ben direktörü bir rastlantıyla tanımıştım. Böyle bir navlun anlaşmazlığı olduğunu haber aldım. Gemide cephane olduğunu ben de bilmiyordum. Şimdi sizden işitiyorum. “İlaç, hastane avadanlıkları yüklenmiş” dediler. Araya girdim. Direktör beni kırmadı. İlk pazarlığa razı oldu.</p>

  <p class="block9">— Siz istediğiniz kadar suçu üstünüze alın. Bizce her şey açık! Siz “ilaç” diyorsunuz. Biz cephane olduğuna eminiz. İlaç bile gönderilse, eşkıya sürüsüne, padişah düşmanlarına yardım etmek suçtur.</p>

  <p class="block9">— Ben ilaç göndermenin suç olduğunu kestiremedim. Fransız direktör de galiba aynı fikirdeydi.</p>

  <p class="block9">— Yabancıların ne düşündüğü bizi hiç ilgilendirmez. Onlar “Tavşana kaç, tazıya tut” derler. Kârlarından başka bir şeye bakmazlar. Biz meselemize gelelim. Cephane yüklü vapurun yola çıkmasını Nedime adlı kadının sağladığını inkâr mı ediyorsunuz?</p>

  <p class="block9">— Böyle bir şey olmadı ki inkâr edeyim. Bu söz yukardan aşağıya yalan, iftira... Şahit isterseniz, La Fransez Şirketi direktörüne sorabilirsiniz.</p>

  <p class="block9">— Gerekirse elbet soracağız. Şu Nedime denilen kadının hayasızlığını bir türlü havsalam almıyor. Ne yırtık karıymış. Sen kalk, elin gâvuruna git... Hiç mi utanmadın? Sende din, iman, hiç mi yok? Böyleleriyle ahbaplığı size doğrusu yaraştıramıyoruz. Orası gene sizin bileceğiniz bir iş... Benden size, ailenizi, çocuğunuzu bir kere daha hatırlatmak... Evladınızı düşünün, doğru söyleyin de kurtulun...</p>

  <p class="block9">— Doğru bu!</p>

  <p class="block9">— Pekâlâ! Yaz bakalım evlat. Nedime denilen kadının Ararat vapuru işiyle hiçbir ilintisi olmadığını, belgelerle dolu sandığı Nedime’den almadığını, Nedime’nin ve kendisinin dün Ada’ya hiçbir suretle gitmediğini, Ararat vapuru işinde... Kâmil Bey’e sordu, direktörü nerede tanıdınızdı?</p>

  <p class="block9">— Bir akrabanın salonunda...</p>

  <p class="block9">— Peki... Ne yazdınız?</p>

  <p class="block9">— Ararat vapuru işinde...</p>

  <p class="block9">—... İşinde rastlantıyla tanıdığı kumpanya direktörüne kendisi giderek vapuru ucuz navlunla yola çıkarmayı sağladığını, içinde silah olduğunu bilmediğini, ilaç olduğunu bildiğini, ilaç yollamanın da suç olabileceğini kestiremediğini... Böyle mi ifadeniz?</p>

  <p class="block9">— Gerçek bu...</p>

  <p class="block9">— Şayet ben yalan söylediğinizi ispat edersem...</p>

  <p class="block9">— İmkânı yoktur... Çünkü ben doğruyu söylüyorum.</p>

  <p class="block9">— Bakınız son pişmanlık fayda vermez. Size son defa kardeş öğüdü. Doğru söyleyecek misiniz?</p>

  <p class="block9">— Doğruyu söylüyorum.</p>

  <p class="block9">— Peki... Benden günah gitti. Yazıcıya döndü, kasılarak emretti. Öteki zanlıyı getirsinler.</p>

  <p class="block9">Kâmil Bey’in ağzı birdenbire kupkuru oldu. Demin Şeytan Adası’nı düşündüğü zaman korkunun en dehşetlisini duyduğunu sanmıştı. Oysa yanıldığını anlıyordu. Asıl şimdi dehşete kapılmıştı. Hem de öylesine bir dehşet ki, nerdeyse dişleri birbirine vuracak. Var kuvvetiyle açtığı gözlerini kapıya dikerek, içeriye gebe bir kadının, artık “öteki zanlı” diye anılan Nedime Hanım’ın girmesini bekledi.</p>

  <p class="block9">Soba, keyifli çatırtılarla hamarat hamarat yanıyordu. Oda fırın kadar sıcaktı. Saniyeler Kâmil Bey’e asırlar kadar uzun geldi. Demek Nedime Bacı’yı da tutuklamışlardı. Deminden beri kendi kendine söylemeye bile cesaret edemediği bu felaket, demek, nihayet gelip çattı. Öyleyse, o da Nermin’i, Ayşe’yi düşünerek, Kâmil Bey’i kurtarmaya çalışıp kendisini fedaya razı olmuştur. Aman Yarabbi!</p>

  <p class="block9">Ahmet, bir süngülü erin önünde içeri girdi. Daha doğrusu Kâmil Bey içeri sokulan bu sarsak, budala, perişan yaratığın, hemen her zaman neşeli, şık Ahmet Bey olduğunu tanıyamadı da, bundan şüphelendi. Ahmet’in gözlerinde doldurulmaz bir boşluk vardı. Kâmil Bey, nedense, iğrenme duydu.</p>

  <p class="block9">Yüzbaşı kalın bir sesle, çıkışır gibi sordu:</p>

  <p class="block9">— Ahmet, bu adamı tanıyor musun?</p>

  <p class="block9">Ahmet, bakmadan karşılık verdi:</p>

  <p class="block9">— Evet.</p>

  <p class="block9">— Kâmil Bey, senin yalan söylediğini ileri sürüyor. Anadolu ile yapılan haberleşmeden, hele dün, Gülcemal vapuruyla gönderilmek istenen belgelerden Nedime’nin haberi yokmuş.</p>

  <p class="block9">Ahmet, sesini çıkarmadı. Yüzbaşı biraz bekledikten sonra nefretle çıkıştı:</p>

  <p class="block9">— Sana soruyorum hayvan!</p>

  <p class="block9">— Var efendim,</p>

  <p class="block9">— Nedime’nin haberi var mı?</p>

  <p class="block9">— Evet.</p>

  <p class="block9">— Silah yüklü gemiyi, direktörle görüşüp yola çıkaran da Nedime değil mi?</p>

  <p class="block9">— Evet.</p>

  <p class="block9">Kâmil Bey daha fazla sabredemedi, bağırarak yerinden fırladı:</p>

  <p class="block9">— Ahmet! Ne yapıyorsunuz?</p>

  <p class="block9">Sorgu yargıcı da zıplamıştı:</p>

  <p class="block9">— Susunuz... Susun!.. Sonra fena yaparım!</p>

  <p class="block9">Kâmil Bey duymadı bile... Ahmet’e bu sefer alçak sesle sordu:</p>

  <p class="block9">— Nasıl oluyor da...</p>

  <p class="block9">— Susun diyorum...</p>

  <p class="block9">— Bu derece namussuz bir yalanı söyleyebiliyorsun?</p>

  <p class="block9">— Hey bana bakın...</p>

  <p class="block9">— Kocası mahpusta... Kendisi gebe...</p>

  <p class="block9">— Hey sana söylüyorum!</p>

  <p class="block9">Kâmil Bey, dev gibi vücudunun bütün eziciliğiyle herife döndü. Gözlerinde öyle bir anlam vardı ki sorgu yargıcı bütün ufak tefek insanların, boylu poslu insanlar karşısında kapıldıkları hatırı sayılır korkuya tutuldu. Susuverdi.</p>

  <p class="block9">Kâmil Bey, tekrar Ahmet’e baktı. Sesini yükseltmeden sözüne devam etti:</p>

  <p class="block9">— Hapisteki kocasını besleyebilmek için Babıâli Yokuşu’nda sürünen bir zavallı gebe kadına iftira etmeye utanmıyor musun? Bir de ona deli gibi âşık olduğunu söylüyordun? Aşk bu mudur? Bu çirkef hal?</p>

  <p class="block9">Bu “aşk” lafını nereden çıkardığına kendisi de şaşarak sustu. Bu sözlerle, Nedime Hanım’ın namusuna leke sürebileceğini bile düşünmüyordu. Yalnız bir tek maksadı vardı. Nedime’yi ele vermemek... Karşısına, tanıdığı bir insan kılığında çıkan bu etten kemikten alçaklığı durdurmak...</p>

  <p class="block9">Büyük umut bağladığı bu yüzleştirme sahnesinin böylece berbat edilmesi, bir de, yumuşak bir adam tesiri yapan Kâmil Bey’in bir anda dikilmesi, yüzbaşıyı şaşırtmıştı. Dünyanın bütün erkekleriyle kadınları gibi, cinsel ilintileri, hele bunların gizli kapaklı olanını sorgu yargıcı da dehşetli merak edivermişti. Hiç istemediği halde, farkına varmadan Kâmil Bey’e yardım etti:</p>

  <p class="block9">— Aşk da ne demek oluyor?</p>

  <p class="block9">Kâmil Bey, Nedime Hanım’ı bile inandıracak bir kolaylıkla anlatmaya başladı:</p>

  <p class="block9">— Bu adam, Nedime Hanım’ı kızken tanımış. Daha İhsanla evlenmeden önce... Nedime Hanım, İhsan’ı beğenip evlendikten sonra uzun zaman ortadan kayboldu. İhsan hapse girdi. Nedime Hanım yalnız kaldı. Ahmet, bunu fırsat bilerek kadına eski tutkunluğunu hatırlattı. Fakat gene aynı “olmaz” karşılığını aldı. Demek ki, gurur meselesi yaparak, kin beslemiş. Ben, kendisini, mahpus bir okul arkadaşına yardım fikriyle hareket ediyor sanıyordum. Yazıklar olsun!</p>

  <p class="block9">— Kadının kocası bilir mi bu işi?</p>

  <p class="block9">— Hayır! İhsan bunu bilmiyor. Nedime Hanım’ın Ahmet’ten çekinmesini bir türlü anlayamıyordu. Meseleyi ben de, geçenlerde, tesadüfen öğrendim. Biraz içmiştik. Uygunsuz lakırdılar söylemeye başladı. Ayıpladım. Durunuz o gece, müthiş bir laf daha söylemişti. “Ben, İhsan’ın yerinde olsam Nedime gibi kadını dışarıda yalnız bırakmazdım. Bıraksam bile kıskançlıktan geberirdim” dedi. “Başına böyle bir iş gelse ne yapardın?” diye sordum. “Nedime’yi mahkûm ettirirdim” dedi. Şimdi galiba aklına koyduğu bu alçaklığı yapmaya çalışmaktadır. Harp Divanı’nı, yani,</p>

  <p class="block9">Osmanlı ordusunu bu kirli işe alet etmeye yelteniyor. Kâmil Bey birdenbire Ahmet’e döndü: Öyle değil mi Efendi?</p>

  <p class="block9">Diğerleri de aynı zamanda bakmışlardı. Hiçbir karşılık almadıkları, bir kıpırdanma olmadığı halde aynı zamanda, aynı dehşete kapıldılar.</p>

  <p class="block9">Ahmet, etüvden yeni çıkmış bir hasta elbisesi gibi bumburuşuk çarpık çurpuk ayakta duruyor, gözlerinden sel gibi yaşlar akıtarak ağlıyordu. Elleri öne doğru sarkmıştı. Yaşlar, sapsarı, aptal yüzüne yağlı bir muşamba manzarası veriyordu.</p>

  <p class="block9">Seyirciler, manzaraya daha da iğrençlik veren bu korkunç sessizliği bozacak bir iç çekmesi ya da bir hıçkırık beklediler.</p>

  <p class="block9">Adamın hali, düşüp de bir yeri fena halde acıyan küçük çocukların, ağlayıp dururken tıkanıp, nefessiz kaldıkları sırayı hatırlatıyordu.</p>

  <p class="block9">Kâmil Bey de suyun dibinde kalmış gibi ciğerlerinin hava ihtiyacıyla sıkıştığını duydu.</p>

  <p class="block9">Ahmet, öylece ağlamayı sürdürüyordu. Beş günden beri aralıksız süren işkencelerin dayanılmaz acılarıyla içine düşürüldüğü ihanet batağının rezilliğini nihayet, Kâmil Bey’in karşısında birdenbire kavramıştı...</p>

  <p class="block9">Fakat yüzbaşı, ancak tiyatrolarda görülen manzarayı bir sevda buhranı sandı. “Bir kan uğruna, saçlı, sakallı bir erkek, hiç ağlar mı?” diye düşündü. Zaten, her istediğini söyleyerek işini kolaylaştırdığı halde, Ahmet’ten, onun dayanıksızlığından iğrenmişti. Elini sallayarak bağırdı:</p>

  <p class="block9">— Ayıp yahu! Yeter, be adam!</p>

  <p class="block9">Ahmet başını, zorlukla bu sese çevirdi.</p>

  <p class="block9">Sorgu yargıcı hışımla sordu:</p>

  <p class="block9">— Doğru mu Kâmil Bey’in söyledikleri?</p>

  <p class="block9">Gene korkunç bir sessizliğin içinde karşılık beklediler.</p>

  <p class="block9">Neden sonra, toprak altından gelen deprem homurtularını andırır bir ses başladı. Bu, barsak gurultusu ile balgamlı gırtlak hırıltısını bir arada hatırlatan iğrenç; pis, yapışkan bir sesti. Nihayet, salyalarla karmakarışık dışarıya uğradı. Sanki yalnız bu odayı değil, bütün gökyüzünü kapladı.</p>

  <p class="block9">— Ben namussuzum... Ben namussuzun biriyim!</p>

  <p class="block9">Sonra yüzünün üstüne yere kapandı. Vücudu bir zaman kıvrandı. Kolları tersine döndü. Yumrukları sıkıldı. Ağzından beyaz bir köpük salıvererek katıldı kaldı.</p>

  <p class="block9">Yüzbaşı yanma koşmuştu. Fakat elini sürmeye cesaret edemiyordu. Kendisini topladıktan sonra muhafız askere, var gücüyle çıkıştı:</p>

  <p class="block9">— Ne bakıyorsun eşşoğlu eşek! Sırtla şunu... At dışarı... Su versene Naci Efendi...</p>

  <p class="block9">Yazıcı su getirmek için boş sürahiyi kavrarken muhafız asker tüfeğini omuzuna takıp Ahmet’i kollarından tuttu. Geri geri sürükledi. Baygın adamın çamurlu iskarpinleri canlı bir şeye ilişik değillermiş gibi her adımda zıplayarak döşemeyi takırdattılar.</p>

  <p class="block9">Yüzbaşı, iki eliyle başını tutarak ürkek ürkek mırıldandı:</p>

  <p class="block9">— Allah beterinden saklasın! Allah düşman başına vermesin!</p>

  <p class="block9">Kâmil Bey bu pis alçaklık makinesini yenmiş olmaktan gelen bir tatlı güven duyuyordu. Sultanahmet’te rastlayıp sıra kahvelerde oturdukları zaman kendisine öğrettiği yalanla Ahmet’i, yere sermişti. Zerre kadar acıma duymuyordu. Çünkü vurup devirdiği yaratık, artık Ahmet değildi. Elle tutulur bir vatan ihaneti...</p>

  <p class="block9">Yüzbaşıya dönüp rahatça yalan söyledi:</p>

  <p class="block9">— Zaten okulda da hastalıklı bir çocuktu. Saralıydı.</p>

  <p class="block9">— İyi bildiniz. Saralıymış. Ben sarayı görür görmez tanırım.</p>

  <p class="block9">— Hem saralı, hem de babasından frengi almıştır. Yarı delidir. Demek son zamanlarda büsbütün çıldırmış.</p>

  <p class="block9">Yazıcı bir dolu sürahi ile geri döndü<span class="calibre1">.</span></p>

  <p class="block9">Sorgu hâkimi, yorgun sordu:</p>

  <p class="block9">— Ne haber? Ayıldı mı?</p>

  <p class="block9">— Hayır efendim. Uğraşıyorlar. Ellerini açmaya uğraşıyorlar. Ne korkunç şey!</p>

  <p class="block9">— Evet... Elindekini bırak da işimize bakalım...</p>

  <p class="block9">Yüzleştirme tutanağını, isteksiz yazdırdı. Belli bir şey, yüzbaşı için işin tadı kaçmıştı. Eskilerin “Cin tuttu” dedikleri bayılmaların her çeşidi, görenlerin üzerinde ölümü şiddetle hatırlatan korkunç bir tesir bırakıyordu. Usanmış bir sesle, yazdırdı:</p>

  <p class="block9">— Yaz! Yapılan yüzleştirmede, Ahmet’in Nedime adlı kadına eskiden beri sevdalı olduğunu, bu sevda sonucu istediğini elde edemediğinden iftiraya kalkıştığını, nitekim, Ahmet’in bizzat “Ben namussuzum” dediği...</p>

  <p class="block9">Durakladı. Sonunu bir türlü bağlayamıyordu. İki kere okuttu. İçini çekti. Kâğıtları maksatsız maksatsız karıştıran eli titriyordu.</p>

  <p class="block9">Kâmil Bey’e baktı:</p>

  <p class="block9">— Ramiz denilen herifi tanımadığınızı hâlâ iddia ediyor musunuz?</p>

  <p class="block9">— Evet tanımıyorum. Bugün ilk defa, tesadüfen gördüm.</p>

  <p class="block9">— Ama, o sizi de, Nedime’yi de yakından tanıdığını söylüyor.</p>

  <p class="block9">— Ahmet gibi o da yalan söylüyor... İmkânı yok... Bir kelime dahi konuşmadık.</p>

  <p class="block9">— Şimdi görürüz. Yalnız bu sefer, size şunu hatırlatırım. Yüzleştirme sırasında ağzınızdan bir kelime çıkarırsanız, Nedime’yi mahvetmiş olursunuz. Biz, burada Karagöz oynatmıyoruz. Kadını mutlaka mahkûm ettirmeye de niyetim yok. Gerçeği arayıp bulacağız. Suçu yoksa kurtulacak. Yani, kurtarmaya uğraştığınız kadının kaderi, sizin dilinizi tutmanıza bağlı. Anlatabildik mi?</p>

  <p class="block9">— Pekâlâ, susacağım. Zaten niçin telaşlanayım? Nedime Hanım...</p>

  <p class="block9">— Peki... Peki...</p>

  <p class="block9">Yüzbaşı zile bastı. İçeri giren çavuşa Ramiz’i getirmelerini emretti.</p>

  <p class="block9">Kâmil Bey’de yine korku başlamıştı. Topu topu üç saatten beri tutuklanmış bulunuyordu. Ramiz Efendi de beraber yakalanmış, buraya ayrı arabalarla beraber getirilip bir başka yere kapatılmıştı. Acaba üç saat içinde onu da işkenceyle Ahmet’in haline getirdiler mi?</p>

  <p class="block9">Ayak sesleri yaklaştı. Kapı açıldı. Çok şükür, Ramiz Efendi, rıhtımda gördüğü gibiydi. Henüz hırpalanmamıştı.</p>

  <p class="block9">Işık tam yüzüne vuruyor, zayıf, esmer suratı pek kuvvetsiz, batta, biraz hasta görünüyordu. Gövde kesiminde, duruşunda güvenilecek hiçbir kuvvet, aşırı inat alameti de yoktu. Bakışları biraz pervasız gibi... Ya da, yüreği böyle istediğinden Kâmil Bey’e öyle geliyor.</p>

  <p class="block9">Sorgu yargıcı havanın güzelliğinden söz açar gibi, o kadar kolaylıkla, korkunç tuzağı Ramiz Efendinin önüne attı:</p>

  <p class="block9">— Ulan Ramiz! Sen “Nedime adındaki karıyı tanımam” diyordun, değil mi?</p>

  <p class="block9">— Evet tanımam!</p>

  <p class="block9">— Yalan söylüyorsun. İşte Kâmil Bey... Bize hepsini anlattı. Kâğıtları sana her zaman Nedime getirirmiş. Bu sefer, hasta olduğundan Kâmil Bey getirmiş.</p>

  <p class="block9">— Yalan. Aman yüzbaşım yalaaan! Bir vakit kabul etmem.</p>

  <p class="block9">Hâşâ!</p>

  <p class="block9">Ramiz Efendi’nin gözleriyle sesinde, kendisine karşı birdenbire peydahlanan iğrenme Kâmil Bey’in o kadar hoşuna gitti ki az kalsın: “Sağol aslanım!” diye bağıracaktı. Zorlukla sustu. Yalnız kaşlarıyla “Yok” anlamına küçük bir hareket yapabilmişti.</p>

  <p class="block9">Yüzbaşı parmağım salladı<span class="calibre1">:</span></p>

  <p class="block9">— Yalan değil... Hadi doğruyu söyle... Bizi uğraştırma. Sen bu işte suçlu değilsin. Sen, üzüm sandığında ne olduğunu bilmeden, beş, on para kazanmak için bu işe girdin. Kâmil Bey böyle söylüyor. Biz de inanıyoruz.</p>

  <p class="block9">— Ben işe falan girmedim beybaba... Devlet, millet sayesinde gül gibi geçinmekteyim.</p>

  <p class="block9">— Tabii geçiniyorsun. Fakat fazla mal göz çıkarmaz. Sana, “Bizim İnebolu’da bir akrabamız var. Ona arada sırada öteberi yollayacağız. Götürür bir noksansız teslim edersen parça başına bir lira veririz” demişler.</p>

  <p class="block9">— Kim demiş?</p>

  <p class="block9">— Nedime!</p>

  <p class="block9">— Yalan... Şart olsun kabul etmem. Kimmiş Nedime? Herkes aftosuna sahip olsun, Yüzbaşım! Benim, karı milletiyle evvel eski başım hoş değildir. Yüzbaşı baba! Biz tulumbacılar karıya tapmayız. Zaten ben ikinci karıyı boşadım da gemiye kahveci yazıldım. Neden dersen, birincisini de gözüm görmesin diyerek... Tükürmüşüm geçmişlerine...</p>

  <p class="block9">— Şimdi, kocaman paşaoğlu bir Kâmil Bey yalan mı söylüyor?</p>

  <p class="block9">— Vızır vızır.</p>

  <p class="block9">— Neden sana kara çalsın?</p>

  <p class="block9">— Bilmem. Ne bileyim. Biz İstanbul kopuğuyuz. Vaktiyle bin tarakta bezimiz vardı. Belkim gacosuna balta olmuşdurum, belkim, bunun bir yerde fiyakasını bozmuşdurum. Vardır bir vazgeçtimiz...</p>

  <p class="block9">— Peki, Nedime denilen kadın bize her şeyi söylediyse...</p>

  <p class="block9">— Kabul etmem. Erkekse gelsin, yüzümüze beraber söylesin. Söylesin de alnını karışlayım.</p>

  <p class="block9">— Şu halde sen iyilikten anlamayacaksın. Peki, bu gece seni bir güzel ıslatsınlar da, yarın nasıl bülbül kesilirsin...</p>

  <p class="block9">— Bugüne bugün babamsın. Dövsen de, öldürsen de senin soyluluğun! Bir suçumuz varsa can, baş üstüne... Burası ne kapısı? Şeriat kapısı! Şeriatın kestiği parmak acımaz. Bizi böyle belleme yüzbaşı baba! Biz hocazadeyiz. Moruk rahmetli, derin ulema idi. Yedi mahallenin şeyhi gelip elini öperdi. Bize bakma, kuşbazlığa vurduk da okula gidemedik. -</p>

  <p class="block9">— Uzatma da, sorduklarıma karşılık ver. Nedime’yi tanıyor musun?</p>

  <p class="block9">— Doğrusunu arar mısın babacığım, ben bu beyzadeyi de tanımıyorum. Ben böyle faso fiso işlerden çakmam. Biz malum ya, kahveci esnafıyız! Zanaatımız nabza göre şerbet vermek. Kimi şekerliden hoşlanır, kimi sadeden... Kimine açık yapacaksın, kimine koyu...</p>

  <p class="block9">— Ne yapacaksın? Bir şey anlamıyorum.</p>

  <p class="block9">— Çay, efendi baba... Ciğeri yanmışlara gazoz koşturursun. Bizim zanaatımız böyle yürür. Kahveci milleti, ekmek parası kazanacaksa, üstüne elzem olmayan işlere zinhar karışmayacak... Dükkân kapısı, hak kapısı... Dükkân, bir kişiye açılmaz. Gâvur gelir “Safa geldin çorbacı!”, Çıfıt gelir “Hoş geldin bezirgân!”, Çingene gelir, “Buyur şöyle kara oğlan!”, Ulemadan başı sarıklı gelir, “Emret hocam!” diyeceksin. Çay mı istedi, çay, kahve mi buyurdu kahve! Dedim ya, bizim pirimizden öğüdümüz, kimsenin işine karışmamak!</p>

  <p class="block9">— Peki öyle de, içinde ne olduğunu bilmediğin sandığı, tanımadığın bir adamdan niçin aldın?</p>

  <p class="block9">— Hayrına aldım beybaba... Sevabıma!</p>

  <p class="block9">— Sevabı görürsün! O kuru üzüm sandığının içinde senin gibi yüz tane kahveciyi astıracak zararlı kâğıt var.</p>

  <p class="block9">— Yağma yok! Beni bir vakit asamazlar. Beni asacak ipi henüz bükmediler beybaba! Neden mi? Zira suçum yok... İçinde olanı bilmem. Günahı işte bunun boynuna! Baktım efendiden bir adam! Bunalmış besbelli! “Sen Gülcemal’den misin oğlum?” dedi. Rıhtım üzerinde yalan mı söyleyeyim. “Gülcemal’denim! Ne olmuş” dedim, İnebolu’ya bir emaneti varmış. Posta zamkinozunu yetiştirememiş. Sırtımızda götürecek değiliz ya, memleket gibi Gülcemal vapuru! “Atarım yatağın altına, gider fışır fışır” dedim. Şimdi, yukarıda Allah var, elini vicdanına koy da, söyle! Sen kahveci olsan, öteberi almaya karaya çıksan! Bir gün kardeşin şuncacık bir kutuyu getirse... Beni bilmez, tanımaz. Yani vicdanımıza bırakıyor. Biz de insanız beybaba... Sen almaz mısın? Müslüman’ız! Doğru söyle?</p>

  <p class="block9">— Ulan, bana da mı doğrulatacaksın, eşşoğlu?</p>

  <p class="block9">— İşte gördün mü beybabacığım! “Olmaz” diyemedin. Biz de oracıkta “Peki” dedik demedik, aynasızlar bizi çalyaka ettiler. Yallah, buraya getirdiler.</p>

  <p class="block9">— Ahbabı kimmiş? İnebolu’daki ahbabı?</p>

  <p class="block9">— Vallaha, soracak vakit bulamadık ki yüzbaşı baba, ne ben sorabildim, ne de kendisi diyebildi. İşte yüzü... Kırk paralık erkekliği varsa doğruyu sözler. Hilafım varsa suratıma çarpsın! Cezama razıyım! Vay ölüsü tenekeli... Bunca yaş yaşadım, böyle dubara görmedim. Polisler ayağımızı yerden kestiler! “Hele durun! Çekmece açık... Lostromonun parası üzerimde... Durun hesabı görelim de... Yahu, ne karıştırıyorsunuz? Din, iman kalmadı mı?” diye bağırdım. Kulak asmadılar. Birdenbire Kâmil Bey’e döndü. Yüzünü maymun gibi buruşturarak yalvarmaya başladı. Ayaklarını öpeyim efendi ağabey, sana bir iyilik edelim dedikse günaha mı girdik? Gâvur mu olduk? Doğruyu söyle... Evde mahdum köleniz aç kalır. Karı, el kapısına çamaşıra mı gitsin? Bizi cayır cayır yakarsan yarın arasat meydanında on parmağımı yakanda bil! Yarın ahirette on parmağım...</p>

  <p class="block9">Sorgu hâkimi nutku uzatmadı, elini masaya vurarak bağırdı:</p>

  <p class="block9">— Kes sesini! Bana cevap ver! Ben bu masalları yutacak herif miyim? Ben kaçın kurasıyım?</p>

  <p class="block9">— Dinim Rabbena hakkı için hilafım yok... İki gözüm önüme aksın... Şu ateşe kör bakayım... Kalbimizin yufkalığından “Olur” dedik. Be herif! insaniyet sana mı kaldı? Bu seni tanır mı? Babanı tanır mı? Şu kadar okka kuru üzümü sana neden teslim ediyor? İşin işinde bir bit yeniği olduğunu anlaşana... Bizi gaflet basmış beybaba... Basiretimiz bağlanmış. Artık paydos! Ağzımızın payını aldık, bir güzel... Fırsatını bulsam, ben de yapacağımı bilirim! Ramiz Efendi, sözün burasında, İstanbul külhanbeylerine pek yaraşan bir sahte öfkeye kapılmış gibi tekrar Kâmil Bey’e döndü Bey misin? Efendi misin? Ne karın ağrısıysan lafını bil de söyle... Biz de ana-baba kuzusuyuz! Bize de günah! Kendini kurtarmak için bizim gibi fukarayı yakmaya utanmıyor musun? Bugün dünya, yarın ahiret! Ben ne karı bilirim, ne oğlan! Sonunu sen düşün, biz buradan çıkarız, ölmeyiz. Yakan dışarıda elime geçerse, namerdim seni temizlerim. Bana adıyla sanıyla “Zeyrekli Zenberek Ramiz” derler, işte bu kadar benim ifadem!</p>

  <p class="block9">O kadar rahat konuşuyordu ki, Nedime Hanım onun yedek subaylık etmiş bir öğretmen olduğunu söylemeseydi, Kâmil Bey, tulumbacı koğuşundan yetişen uçarı bir İstanbul kopuğuyla karşılaştığına hemen inanacaktı.</p>

  <p class="block9">Yüzbaşı, can sıkıntısı içinde sordu:</p>

  <p class="block9">— Demek inkâr ediyorsun?</p>

  <p class="block9">— İnkâr nasıl söz? Sabahtan beri olanı olduğu gibi söylüyoruz ya...</p>

  <p class="block9">— Peki... Gece yarısından sonra görüşürüz. Yaz bakalım! Ramiz’le yapılan ikinci yüzleştirmede, Kahveci Ramiz, tamamıyla inkâr ederek, Kâmil Bey’i tanımadığını, kutuyu insaniyet namına aldığını... Durup Ramiz’e baktı. İşte yazıyorum. Bir kere yazdım mı, bitti. Son pişmanlık fayda vermez. Gel gerçeği söyle... Seni derhal salıvereyim!</p>

  <p class="block9">— Bey ağabey bilsem söylemez miyim? Neden böyle yapıyorsun babacığım? Vallah billah! Biz de namus ehliyiz! Şimdiye kadar Ramiz’e yalancı diyen olmadı. Bizi semtte herkes bilir. Sesi titremeye başlamıştı. Alışık bir hareketle önlüğünün ucunu aradı. Bulamayınca, gözlerini parmaklarıyla kuruladı: Anamı Kâbe yolunda...</p>

  <p class="block9">— Çık rezil... Defol... Dur herif! İmzalamadan nereye?</p>

  <p class="block9">Yüzbaşı yargıç, Ramiz’in arkasından “Çattık belaya!” der gibi başını salladı. Yazıcıya saati sordu. Kâmil Bey kendisininkine bakıp alafranga beşe beş olduğunu söyledi. Sorgu yargıcı birden telaşlandı. Yazıcıya emretti:</p>

  <p class="block9">— Koş, bak bakalım, Paşa hazretleri gitmişler mi? İfadeleri göreceklerdi. Geç kaldık...</p>

  <p class="block9">Yazıcının getireceği haberi beklemek için ayağa kalktı. Odada bir zaman dolaştı. Sobayı kurcaladı. Kapıya kadar gitti. Bu kadar gayret ettiği halde, işe önem vermediği, basit bir araç gibi davrandığı anlaşılıyordu. Bu hal Kâmil Bey’i rahatlandıracağına, büsbütün tedirgin etti.</p>

  <p class="block9">Yazıcı içeri girdiği zaman sorgu yargıcı yerine oturmuştu.</p>

  <p class="block9">— Paşa hazretleri gitmişler. Belki gece uğrarlarmış. İfadeleri en geç yarın sabaha kadar hazırlamanızı emir buyurmuşlar.</p>

  <p class="block9">— Nöbette kim kalıyor, kodamanlardan?</p>

  <p class="block9">— Galiba Binbaşı Burhanettin Bey...</p>

  <p class="block9">— İyi... Pekâlâ! Sen de yoruldun ama... Bir arabacı kaldı. Onu da dinleyelim. Bitsin...</p>

  <p class="block9">— Baş üstüne efendim.</p>

  <p class="block9">Arabacı, yaşlı bir adamdı. Biraz da sağırdı. Olup bitenlerin farkına varamamış, şaşırıp kalmıştı.</p>

  <p class="block9">Yüzbaşı, küçük vücudundan umulmayacak bir kudretle gök gürültüsü gibi patladı:</p>

  <p class="block9">— Gözlerini oyarım ihtiyar! Sen beni bilir misin? Her şey meydana çıktı. İşte Kâmil Bey açıklıyor. Nedime kadın bütün işleri senin arabanla çeviriyormuş. Hadi bizi uğraştırma... Karıyı böyle boklu işlere hep sen taşırmışsın?</p>

  <p class="block9">— Ben hırsızlık mal olduğunu nereden bileyim paşam? Bu efendide hırsıza benzer surat var mı? Ben kırk yıllık arabacıyım! Gece işlerini, kaldırımcıları, zarfçıları, yankesicileri tanırım. Bunu hiç görmedim. Beni Tophane’den sorarsın. Bugün Merkez Memuru Kenarı Bey’i Beşiktaş’a evine götürdüm. Her zaman ben götürürüm. Dörtyol ağzında bu efendi çevirdi. Kolunun altında bir küçük sandık vardı. Hırsızlık mal olduğunu nereden bileyim? Kerametim yok ya! Gece olsa, şüphelenirdim.</p>

  <p class="block9">— Hırsızlığı da nereden çıkardın?</p>

  <p class="block9">— Evet, hırsızlık ise, cezasını kendisi çeker. Biz, arabaya her binenin cezasını beraber çekeceksek işimiz iş doğrusu...</p>

  <p class="block9">— Çattık belaya! Nedime isimli kadını tanıyor musun? Tanımıyor musun? Bu Kâmil Bey “tanıyoruz” demekte?..</p>

  <p class="block9">— Haa... Af buyur aslanım... Yaşlılık belası... Kulaklarım biraz ağır işitir...</p>

  <p class="block9">Arabacı kulağının arkasına elini siper ederek boynunu uzattı.</p>

  <p class="block9">Sorgu hâkimi bar bar bağırdı:</p>

  <p class="block9">— Nedime! Nedime isminde bir kadın var. Tanır mısın?</p>

  <p class="block9">Arabacı kurnaz kurnaz güldü:</p>

  <p class="block9">— Tanırım! Tanınmaz mı? Meşhur ‘Alaylı Nedime’. Bu herif onun dostu mu?</p>

  <p class="block9">— Ne alaylısı? Neler söylüyorsun bunak?</p>

  <p class="block9">— Ne karıdır o Nedime, beyim! Eskiden İstanbul’u yaktı, bitirdi maazallah... Şimdi “Tövbekar oldum” diyorsa da, demek yalanmış... Sakın, çalman çekmece Nedime’nin olmasın! İşte bunu beğendim! Bir vakitler İstanbul’u tekmil soyan Nedime’yi, âhir ömründe bir soyan mı çıktı? Aferin! Kâmil Bey’e göz kırptı. Kaç para eder ki yiyemedin tosunum! Yeseydin benden yana ananın ak sütü gibi helaldi. Nedime, nice mirasyedileri, paşaoğullarını hasır üzerinde, hamam külhanlarında bıraktı. Vaktiyle hünkâr yaverlerinden birisine söz vermiş de sonunda sözünden caymış. O gözünü sevdiğim ne yapsa beğenirsin, bir Kâğıthane dönüşü, bir bölük askerle Nedime’nin arabasını çevirdi. Karıyı Hacıosman Bayırı’na götürdü. Tamam bir bölük askeri üzerinden geçirdi. Adına ‘Alaylı’ denmesi işte o meseleden... Üzerinden bir bölük asker geçmiş de, karı bana mısın dememiş... Hünkâr yaveri “Kalk artık namussuz!” diye çizmesiyle boş böğrüne dokununca, yattığı yerden gözlerini açmış da ne demiş bakalım? “Bitti mi? Hepsi bu kadar mı? Oysa ben yeni yeni hevesleniyordum!” demesin mi? Meğer öç alayım derken karının duasını almış hünkâr yaveri! işte ‘Alaylı Nedime’ böyle bir karı...</p>

  <p class="block9">— Tüh Allah belanı versin sağır pezevenk... Biz sana onu sormuyoruz. Üzüm sandığı meselesi var. Üzüm sandığı...</p>

  <p class="block9">— Yenilerdense bilmem beyim... Şimdi öyle parasına kuvvet hovardalar kalmadı. Eskiden bizi haftalığına, aylığına tutarlar, kapatmalarının emrine verirlerdi. O sebepten piyasanın deste başı mallarını tanırdık. Lakabı ‘Üzüm sandığı’ olduğuna göre pek tatlı bir şey galiba! Nerdeymiş? Feridiye’de mi, Abanoz’da mı? Müslime mi, yoksa reayadan mı?</p>

  <p class="block9">— Herifin aklı fikri fahişelerde... Çattık belaya... Demek sen Tophane’den Beşiktaş’a merkez memurunu mu götürdün?</p>

  <p class="block9">— Evet.</p>

  <p class="block9">Yüzbaşı, arabacının işine gelen sözü işittiğine dikkat etmedi.</p>

  <p class="block9">— Demek Nedime isimli bir kadın tanımıyorsun?</p>

  <p class="block9">— Alaylıdan başka Nedime tanımam. O da bizi çoktan unutmuştur. Benim dediğim meselenin üzerinden yirmi yıl geçti.</p>

  <p class="block9">Sorgu yargıcı arabacının Nedime’yi tanıdığını inkâr ettiğini yazdırdı. Herifin salıverilmesini emretti.</p>

  <p class="block9">Sonra Kâmil Bey’in gözlerine dimdik baktı:</p>

  <p class="block9">— Şimdi ortada halledilmesi gereken bir nokta kaldı, siz sandığı Nedime’den Beşiktaş’ta aldınız öyle mi?</p>

  <p class="block9">— Nedime Hanım’ın bu işle hiçbir ilintisi olmadığını söylemiştim efendim.</p>

  <p class="block9">— Sandığı idarehanede sakladığınızı da söylemiştiniz. Soruşturma sandığın Beşiktaş’ta bulunduğunu meydana çıkardı.</p>

  <p class="block9">— İdarehaneden aldım.</p>

  <p class="block9">— Peki Beşiktaş’tan arabaya binmek ne oluyor?</p>

  <p class="block9">— Efendim, esasen sandığı Gülcemal’e ben götürüp teslim etmeyecektim. Beşiktaş’ta tramvay durağında, beni kara giyimli, göğsünde harb madalyası olan bir adam bekleyecekti. Yanıma yaklaşıp “Üzüm satılık mı?” diye soracaktı. Ben “Satılık. Evet!” diyecektim. “İzmir üzümü ise alırım. ” diyecekti. Ben de bu söz üzerine sandığı kendisine teslim edecektim.</p>

  <p class="block9">— Vay canına! Bunlar ne planlar yahu! Eee?</p>

  <p class="block9">Kâmil Bey, Ahmet’i gördü göreli aklında geçirdiği şeyi nihayet yapmaya karar verdi.</p>

  <p class="block9">— Size şimdiye kadar sakladığım bir noktayı söyleyeceğim Yüzbaşı Bey! Bunlar hep Ahmet’in planları. Ararat vapurunun navlun işini ben halledince bu işten çıkarı kalkan ve bunu kaybettiği için, Ahmet’e kin bağlaması icap eden Rozalti’den korkarak Ahmet sandığı bana saklattı. Sonra bununla da yetinmedi, böyle işlerdeki acemiliğimden yararlanmaya kalktı. Beni şuursuz bir vasıta olarak kullandı. Meselenin iç yüzünü bilmeden, bir arkadaşa yardım olsun diye, “Peki” dedim. Gülcemal vapurunun hareket günü Beşiktaş’a gitmemi söylemişti. Tarif ettiği yerde, tarif ettiği adamı bekledim. Adam gelmedi.</p>

  <p class="block9">— Haydi bu sözünüze inandım. Adam gelmeyince, sandığı geri getirecek, Ahmet’e verecektiniz. İfadenize göre Gülcemal’e teslimden haberiniz olmamak lazım...</p>

  <p class="block9">— Tersine... Ahmet, adamın gelmemesi ihtimalini düşünmüştü. “Şayet o arkadaşla, buluşamazsanız, sandığı Gülcemal vapuruna teslim edersiniz. ” dedi.</p>

  <p class="block9">— Öyleyse, Ramiz’in adını vermiştir.</p>

  <p class="block9">— Hayır! Vapurun tayfasından herhangi birine verebileceğimi söylemişti. Yalnız gemi zabitanından çekiniyordu. Pek ehemmiyet verdiği böyle bir sandığı hiç tanımadığı bir adama teslim etmeyi benim de aklım almadı. Buna karşılık Ahmet “Böylesi ötekinden daha güvenli!.. Hem bu her zaman kullanılan bir usuldür. ” dedi. Ben de söylediği gibi yaptım. Sizi temin ederim, sandığın içinde böyle önemli kâğıtlar olduğunu bilmiyordum. Benden istenen hizmet de böyle bir şeyden şüphelenmeme imkân vermiyordu ki...</p>

  <p class="block9">— Ramiz denilen serserinin bu işle alakası yok mu demek istiyorsunuz?</p>

  <p class="block9">— Vallaha bilmem. Ramiz’in kimliği araştırılırsa burası meydana çıkar.</p>

  <p class="block9">Kâmil Bey, gözlerini kırpıştırarak sustu. Pek ileriye gitmiş, düşmana yol göstermişti. Buna da, şüphesiz Ramiz’in kahveciliği etrafında açılacak bir soruşturmadan zerrece perva etmez görünmesi sebep olmuştu.</p>

  <p class="block9">— Akıl alır şey değil...</p>

  <p class="block9">Kâmil Bey, kendi kendine söylediği bu sözü yakalayarak sözü tehlikeli mevzudan uzaklaştırmaya çalıştı:</p>

  <p class="block9">— Hakikat bu! Çünkü ben Ramiz’i kendim seçmedim. Onunla karşılaşmam yüzde yüz rastlantı...</p>

  <p class="block9">— Bunlara çocuklar bile inanmaz. Bu kadar önemli kâğıtlar, kuru üzüm sandığı içinde, hiç tanınmayan insanlarla gönderilir mi?</p>

  <p class="block9">Kâmil Bey gözünü kırpmadan bir yalan daha uydurdu:</p>

  <p class="block9">— Meselenin iç yüzünü öğrendikten sonra düşündüm, herhalde, bu kâğıtlar kopyalardan birisi olmalı. Öteki kopyalar, belki daha güvenilir adamlarla yollanmış, gideceği yeri çoktan bulmuştur.</p>

  <p class="block9">— Haa... Ne dediniz? Öyle ya... Hay Allah müstahakını versin! Sahi! Yarın bu ciheti ayrıca Paşa hazretlerine arzederim. Demek son sözünüz bu? Kadın bu işte yok!</p>

  <p class="block9">— Yok efendim! Yemin ederim.</p>

  <p class="block9">— Yemin... Olur a... Biz hele bu akşam şu Ramiz denilen serseriye bir görünelim. Ahmet de ilk geldiği günü öyle yaptı. Bize bir sürü masal okudu ama, işte sonunu gördünüz!</p>

  <p class="block9">Söylediklerini yazdırarak Kâmil Bey’e imzalattı.</p>

  <p class="block9">Oda kararıyordu.</p>

  <p class="block12"></p>

  <p class="block12"></p>

  <h2 class="block10" id="sigil_toc_id_7">2</h2>

  <p class="block9">Kâmil Bey’i, Bekirağa Bölüğü’ne gelir gelmez Ramiz’den ayırarak kapattıkları yere götürdüler.</p>

  <p class="block9">Oda, zemin katındaydı.</p>

  <p class="block9">Buraya geniş basamaklı bir tahta merdivenle iniliyordu. Tavanı kalın taş direkler üzerinde durduğu, tabanı tuğla döşeli olduğu için geniş koridor ilk bakışta bir Bizans mahzenine benziyordu.</p>

  <p class="block9">Muhafızlar gittikten sonra gardiyanlık yapan asker, şüpheli şüpheli süzerek biraz çekingen sordu:</p>

  <p class="block9">— Yiyecek bir şey aldıracak mısın?</p>

  <p class="block9">— Aldıracağım!</p>

  <p class="block9">— Söylesene ya...</p>

  <p class="block9">— Ne aldırabiliriz?</p>

  <p class="block9">— Sen bilirsin! Bakkalda helva var, peynir var. Tahin, pekmez var. Cigara da içer misin?</p>

  <p class="block9">— İyi hatırlattın oğlum! Bana iki paket Ahali cigarası al. Ahali... Üst yanıyla ekmek falan uydurursun. Canın ne isterse... Beraber yeriz.</p>

  <p class="block9">Gardiyanasker, lirayı aldı. Kapıyı Kâmil Bey’in üzerine kilitledi.</p>

  <p class="block9">Mahpus, eşikten bir adım geride durup loşluğu gözden geçirdi. Biraz yüksekte kalan pencerenin, kirli camları, oymalı demir parmaklıkları arasından hafif bir akşam alacası geliyordu. “Burada ışık vermiyorlar galiba” diye düşünerek köşedeki karyolaya oturdu. Bir cigara yaktı. Sorgu boyunca tütün içmediğinden cigara ilk nefeslerde pek lezzetli gelmişti. Vücudunda, belli belirsiz bir titreme halinde yorgunluk, daha doğrusu kafaya ait olmayan maddi bir şaşkınlık duyuyor, bu şaşkınlığın aynı zamanda, etrafındaki sıkıntılı boşluktan ileri geldiğini anlıyordu. Oysa şu anda karısıyla kızı da sayıldığı halde, hiçbir insanın varlığına katlanacak kudreti yoktu.</p>

  <p class="block9">Yüzbaşının suratıyla sorduklarını parça parça hatırladıkça, tuzağın yalnız Nedime Hanım için kurulduğunu anlıyordu. Bereket versin kadın hastalanmıştı da, yakasını şimdilik kurtarmıştı. “Şimdilik kurtardığı bile nereden belli? Yukarıdaki odalardan birisinde kapalı olmadığını nereden biliyorum?” Bu düşünceden hemen sonra Ahmet aklına geldi. Yüzünü buruşturdu. Ahmet’i olsun, iyice tanıdığını zannederdi. “Birkaç günde ne hale sokmuşlar? Hiçbir şeyden şüphelenmeden nelerle yan yana yaşıyormuşuz? Ne korkunç namussuzluklarla... ”</p>

  <p class="block9">Yüksek sesle, “Biz de mükemmel bir yalancı olduk arkadaş!” der demez ürkerek durakladı.</p>

  <p class="block9">Sesindeki bu kendini beğenmişlik ne? Uzaktan karışık, boğuk gürültüler geliyor, sanki bütün dünya, iskelet kemikleri gibi çatırdıyordu. “Eyvah! Bu hiç aklıma gelmemişti!” Böyle söyleyerek karnı sancılanmış gibi iki büklüm oldu. Uydurduğu ifade yüzünden, uydurduğu ifade ne demek, yaptığı alçaklık yüzünden, Ahmet’e bu gece de işkence ederlerse... “Kâmil Bey söyledi. Haydi itiraf et! Arkadaşın hiçbir şeyi saklamadı. Harp madalyalı herifin adresini vereceksin. ” diye döverlerse... Koltuk altlarına kızgın yumurta koyarlarmış... Saçlarından asarlarmış. . Tırnaklarını sökerler, etlerini cımbızla çekerler, hayalarını bur arlarmış...</p>

  <p class="block9">Soluklarını keserek, çatırdayan düşman binayı uzun uzadıya dinledi. Bir tuhaf koku vardı: Çürümüş et, rutubet, küf, hepsini bastıran sidik kokusu...</p>

  <p class="block9">Sökülen tırnakları Avukat Lütfi Fikri Bey Meclis kürsüsüne getirip meydana atmadı mı? Sökülen tırnaklarla soyulan taban derilerini?</p>

  <p class="block9">O zaman bu işi, vatan uğruna İttihatçılar yapmışlardı; şimdi de, tabii gene vatan uğruna İtilâfçılar yapıyor.</p>

  <p class="block9">Bunu yapabilenlerle, bu işten ekmek yiyip çoluğuna çocuğuna ekmek yedirenlerle aynı tramvayda yolculuk etmiş, aynı kahvede oturmuş olabileceği aklına gelerek sırtı ürperdi.</p>

  <p class="block9">“Ahmet’i mahvettim!.. Namussuzluk ettim. ” “Namussuzluk” kelimesiyle dehşetli bir korkuya kapıldı. Ahmet de böyle söylemişti. Bayılmadan evvel. Yüzükoyun yere serilmeden...</p>

  <p class="block9">Bir an, koşup kapıyı yumruklamak, sorgu yargıcıyla görüşmek istediğini söylemek ihtiyacını şiddetle duydu.</p>

  <p class="block9">Az kalsın, bu işi yapacaktı da... Saniyenin yüzde biri içinde bir karardan, bir ötekine sıçrayarak nihayet durakladı: Peki! Ahmet’i kurtarmak için ne söylemeli? Nedime Hanım’ı ele mi verecek?</p>

  <p class="block9">Ahmet, kendi kendisine neden acımamış! Uğruna seve seve öleceğini söylediği bir davada bir gebe kadını az kalsın suçüstü yakalatacak değil miydi? “Ahmet, kendi kendisini bitirmiş bir adam! Ahmet bundan sonra her şeyi taşımak zorundadır. ” Bunu düşünür düşünmez yüreğine bir korku doldu. Bu gece, yarın gece, öbür gece, yani söyleyinceye kadar kendisine de işkence ederlerse? Birkaç gün içinde kendisi de Ahmet’e dönerse... Nedime Hanım’ı ele verir de kadını getirirlerse... Onun karşısına, tıpkı Ahmet gibi çıkmak, ağzı köpürerek yere yıkılmak... “Ben namussuzum!” diye ağlayarak...</p>

  <p class="block9">Büyük bir umutsuzluk içinde, soluk soluğa etrafı tekrar dinledi. Gece, o belirsiz yeraltı gürültüleri...</p>

  <p class="block9">“Onur sahibi hiçbir insan o hale düşmez! Arkadaşları ele vermenin bile bir başka türlüsü belki vardır. Kuvvetsiz bir hain olmaktansa, kuvvetli bir hain olmak daha iyi. ” Bir karar vermesi lazımdı. Acele karar vermeli. Çılgın bir süratle düşünmeye başladı: “İşkence etmeye kalkarlarsa... İşkence etmeye... İşkence... ” Midesi bulanmaya başlamıştı. “İnşallah açlıktandır, korkudan değil!” dedi.</p>

  <p class="block9">Gözünün önüne Ramiz Efendi’nin esmer çocuk yüzü ile çelimsiz vücudu, uzun boylu arabacının kurnaz bakışları geldi. İkisi de yaman adamlar... Ramiz Efendi’nin yerinde kendisi olsaydı, bir iki kelime konuştuğu bir yabancının her şeyi söylediğine belki inanır, herkesi, bilhassa kendini ele verecek derecede belki şaşırırdı. Belki değil, yüzde yüz...</p>

  <p class="block9">Şu halde, budala sorgu yargıcının -herifin budala olduğuna emindi- kurduğu tuzak karşısında herkes sendelemezse... Belki işkenceye de herkes başka türlü dayanır! İşkence edilen herkes Ahmet gibi olmayabilir...</p>

  <p class="block9">“Yüzbaşı budala bir herif! Bunda şüphem yok! Ramiz Efendi’ye, işkence etseler, o bizi ele vermez. Bu da şüphesiz! Bize gelince...”</p>

  <p class="block9">Düşüncenin burasında gene soluklarını keserek dışarıya kulak verdi.</p>

  <p class="block9">Ayak sesleri yaklaşıyordu. Sırtını ter üşüttü. Birisinin üzerine atılacakmış gibi toplandı.</p>

  <p class="block9">Kapının altından hafif bir ışık görünmüştü. Işık canlı bir şeydi. Kâmil Bey hayatında hiçbir canlı şeyi bu kadar ihtirasla istememişti.</p>

  <p class="block9">Kapı açıldı. Gardiyanasker, getirdiği öteberiyi, kilidi açmak için yere bırakmıştı. Kâmil Bey, büyük bir minnetle, koşup yardım etti:</p>

  <p class="block9">— Teşekkür ederim. Mersi kardeşim!</p>

  <p class="block9">— Işık unutmuşsunuz. Şu feneri güçle uydurdum. Lambadan iyi yanar. Sönmez.</p>

  <p class="block9">— Allah razı olsun!</p>

  <p class="block9">— Mahpuslara gaz verilmez ama, sen bu gece konuk sayılırsın.</p>

  <p class="block9">— Hiç mi ışık yok?</p>

  <p class="block9">— Gaz parası verene ışık çok...</p>

  <p class="block9">— Peki... Yarın gaz aldırırım. Otursana...</p>

  <p class="block9">— Gideyim.</p>

  <p class="block9">— Olmaz. Bakın darılırım. Yemeği beraber yiyeceğiz.</p>

  <p class="block9">— Ben yedim. İçim almaz!</p>

  <p class="block9">— Olur mu? Bir iki lokma... Benim de canım istemiyor.</p>

  <p class="block9">— Bazı adamın canı, telaşlı sıralarda bir şey yemek istemez. Oysa, bir şeye canım sıkıldı mı, benim kamım sanki genişler. Durmadan yerim. Koyun gibi... Koyun da öyledir mübarek... Gece gündüz hışır hışır ot keser.</p>

  <p class="block9">Gardiyanasker, getirdiği gemici fenerini duvardaki bir çiviye astı.</p>

  <p class="block9">Ekmekle helva almıştı. Bunları da karyolanın ortasına açtı.</p>

  <p class="block9">— Buyur!</p>

  <p class="block9">— Sen de yiyeceksin...</p>

  <p class="block9">— Peki... Bir iki lokma alırım, hatırın için...</p>

  <p class="block9">Kâmil Bey’in karşısına oturdu. Yeşil gözlü, ablak kırmızı suratlı, safça bir delikanlıydı. Kılığı pek derbederdi. Kabalağını çarpık giyiyor, ayakları da fena halde kokuyordu.</p>

  <p class="block9">Yemeğe başlayacakları sırada, kalktı:</p>

  <p class="block9">— Gördün mü, su getirmeyi unuttuk!</p>

  <p class="block9">— İstemez. Sonra getirirsin.</p>

  <p class="block9">— Sen keyfine bak! Ben su getiririm.</p>

  <p class="block9">Pek saf görünüyordu ama, giderken kapıyı kilitlemeyi unutmadı. Biraz sonra bir teneke ibrikle geri döndü. İbriğin üstündeki isten içinde su kaynatıldığı anlaşılıyordu.</p>

  <p class="block9">— İşte bunu uydurduk; kusura bakma! Bardak falan yok! Bu iyidir. Bardak istemez. Susadın mı, borusunu ağzına dayar, doyasıya içersin. Senden iyi olmasın, bir Arif Bey vardı. Bir meseleden buraya atmışlar. O bıraktı. Vay, sen daha başlamadın mı? İşte bunu beğenmedim. Haydi sen yürü, biz arkadan yetişiriz. Eğer böyle gidersen olmaz. Ben mahpusta yatmadım. Lâkin çok mahpus gördüm. Mahpusluğun anasını, yemekle uyumak ağlatır. Burada yemekle, bir de uyumakla geçecek vakitler...</p>

  <p class="block9">Kâmil Bey, birkaç lokma yedikten sonra tıkandı. Bir cigara yaktı. Onun bıraktığını görünce gardiyanasker de elini çekti:</p>

  <p class="block9">— Az yedin!</p>

  <p class="block9">— Doydum. Sen de az yedin. Bunları giderken götür. Arkadaşlarınızla yarın yersiniz.</p>

  <p class="block9">— Olmaz. Arkadaşlar ziftin pekini yesin. Güzelce sararız. Yarın canın çeker.</p>

  <p class="block9">— Peki! Yak bir cigara bakalım.</p>

  <p class="block9">— içmeyiz biz... Su ister misin?</p>

  <p class="block9">— Hayır.</p>

  <p class="block9">— İstemesen de, yemek yerken su yanında bulunacak. Bana babamın vasiyeti böyle. Ekmek, birden adamın boğazına takılır, Allah etmesin, gidiverir.</p>

  <p class="block9">— Baban sağ mı?</p>

  <p class="block9">— Yok, öldü.</p>

  <p class="block9">— Allah sana uzun ömür versin! Memleket neresi?</p>

  <p class="block9">— Biz, Anadolu’danız. Vilâyet: Ankara... Kaza: Çankırı. Gittin mi Çankırı’ya?</p>

  <p class="block9">— Hayır!</p>

  <p class="block9">— İyidir... Biz köyündeniz!</p>

  <p class="block9">— Adın ne?</p>

  <p class="block9">— İbrahim. Senin adın?</p>

  <p class="block9">— Kâmil.</p>

  <p class="block9">— Benim de bir yeğenim var. Adı Kâmil. Utanmazın biridir. Sakın üstüne alınma!</p>

  <p class="block9">— Yok canım... Tezkere vermiyorlar mı?</p>

  <p class="block9">— Bizim tezkereyle bir işimiz kalmadı. Teğmenim “Host” dedi, “otur oturduğun yerde ayı!” dedi. Senin anlayacağın, biz tezkere bıraktık. Bizim oralar karışıkmış. Bu yıl onbaşılığımız gelecek... Teğmenim dedi ki: “Ben senin gibi işten anlar er bulamam. Buradaki düzeni öğrendin. Tezkere bırakacaksın. Sonra çavuş olursun. Beş, on para biriktir. O zamana kadar da Anadolu’nun patırtısı kesilir, ” dedi. Hesap ettim, doğru! Bizim oralarda rençberlik, kulak verme, kısadır. Çankırılı, tekmil gurbete çıkar. Zonguldak’ta, kömürde çalışır. Yer altında kömür taşıyacağıma, burada kalırım. Burası rahat.</p>

  <p class="block9">— Mahpus çok mu?</p>

  <p class="block9">— Belli olmaz. Bazı çoğalır, bazı azalır. Şimdi az. Yukarıda birkaç subay, burada da üç, beş kişi... Koğuşları sayma! Orası it ahırı gibi kalabalık...</p>

  <p class="block9">— Benden başka burada kimler var?</p>

  <p class="block9">— İkisi başçavuş. Sen de mi başçavuşsun?</p>

  <p class="block9">— Hayır!</p>

  <p class="block9">— Subay olsan yukarı verirlerdi. Demek sivilsin.</p>

  <p class="block9">— Siviliz.</p>

  <p class="block9">— Senin baban paşaymış. Öyle duydum.</p>

  <p class="block9">— Evet.</p>

  <p class="block9">— Baban paşaymış da, sen neden subay çıkmadın?</p>

  <p class="block9">— Beni subay okuluna vermedi.</p>

  <p class="block9">— İyi etmemiş. Subaylık gibi zanaat olmaz. Bir kere talim arama! Yürüyüşte ata binersin. Molalarda çadırın kurulur. Emireri hazır, seyis hazır... Kızdın mı, bas tokatı. Muharebe olunca geride yan gel!</p>

  <p class="block9">— Muharebe olunca geride yan gelinmez. Benim birçok subay arkadaşlarım vardı. Muharebede öldüler.</p>

  <p class="block9">— Orasına kimsecikler karışamaz. Ölüm Allah’ın emri. Vadeleri yetmiş.</p>

  <p class="block9">— Muharebeye gitmeseler, belki vadeleri yetmezdi.</p>

  <p class="block9">— Tövbe efendi! Tövbe, aman! Olmaz. Vade yetti mi, tamam... Baksana koca Yakup Cemil Bey harpte mi öldü! Allah rahmet eylesin! Ben ömrümde onun kadar babayiğit adam görmedim. Biz o vakitler buraya yeni gelmişiz! Bir meseleden Enver Paşa’yı kızdırmış. Haydi babam, yakaladılar, buraya kapattılar. Askerleri de dışarıda bakırcı dükkânında oturmakta... Yakup Cemil Bey’in askerleri... Mahpushanedeki babayiğitlerden bir tabur seçmiş. Eğer o gün yakalamasalarmış, muharebeye gidip Bağdat’ı İngiliz’den geri alacakmış. Alacağına da hiç şüphen olmasın! İşte, bu senin yattığın odaya kapattılardı. “Dışarda askerleri var” dedim ya, pencereden bir işaret etse, İstanbul’u yakarlar şart olsun... Herifler dipten doruğa silahlı...</p>

  <p class="block9">— Silahlıysalar işarete ne lüzum var? Neden gelip kurtarmamışlar?</p>

  <p class="block9">— Dedim ya, vade yetmiş... Buraya kapatmışlar ama, üzerinden silahlarını alamamışlar. Üstünde iki tabanca taşımakta... Çizmelerinin içinde... Biz de acemi eriz. Sağı, solu öğrenemedik. Ortada laflar dolanmakta... “Huyu bozuktur. Su istedi, yetiştiremedin mi, kurşunu göğsüne yersin. Sıkıştı ayak yoluna gidecek, kapıyı acele açmadın mı, işin bitik!.. ” Buraya nöbete gelirken arkadaşlarla helallaşmaktayız. Bir ses olsa, yallah, savuşacağız.</p>

  <p class="block9">— Tabancalarını neden alamamışlar?</p>

  <p class="block9">— Almak kimin haddi? “Vermem!” demiş. Buyur bakalım...</p>

  <p class="block9">Şaşılacak bir iş ki, şaşılacak bir iş... Arkasında iki tane emireri var. “Apansız basarlar da, bir kahpelikle silahlarımı alırlar” diyerek onlara etrafı kollatmadan su dökmeye bile gitmez. Tabancalarından korkularına, sorguya falan da çekmediler mi sana! Biz, canımızdan bezdik efendi... “Ölsek ötesi yok!” dedik. Hitamında emirerlerinden birini kandırmışlar. “Seni onbaşı, çavuş ederiz. İşte dünyalığın!” demişler. Namert herif, bir akşam su dökme zamanı, dışarı çıkmış, biraz durup içeri girmiş. “Kimse yok Albayım!” demiş. Fukara Yakup Cemil Bey inanıp ibrik elinde yürüdü. Direklerin arkasına, altı yedi tane bahriye kanun çavuşlarından saklamışlar. Ben de nöbetteyim. Yakup Cemil Bey, “Ulan kahpe avratlılar! Ulan namertler!” diye bir iki bağırdı ama faydasız... Tabancaları alındı. “Oh be birader!” dedik, soluğumuz genişledi. Hakkımız yok mu şimdicik?</p>

  <p class="block9">— Var!</p>

  <p class="block9">— Lâkin hâlâ yananm efendi ağa! Bir, iki kere Divanı Harbe götürdük. Koca Harp Divanı başkanına ağız açtırmakta mı, hayır!.. Vay başıma! Sen o kadar lafı nereden öğrendin, haydi öğrendin diyelim, aklında nasıl tuttun, haydi tuttun diyelim, birbirine karıştırmadan makineli tüfek gibi nasıl sıralamaktasın? Divan bunun burası! Benim hiç suçum yokken, muhafız gitmişken, dizlerim titremekte, biri öksürse yüreğim yarılmakta... Adımı sorsalar “İbrahim” demek ne mümkün? Ben tükrüğümü yutamamaktayım, herif, yağız at gibi kükremekte... Dedim ya, herifte yürek varmış. Doktorlar ölümünden sonra açıp bakmışlar da, yüreğini, Hazreti Ali’nin zülfikarı gibi iki çatal görmüşler. Bir Alaman doktoru, . “Şu kadar bin lira vereyim. Yürek benim olsun!” demiş. Razı gelmemişler. Tevekkeli Harp Divanı’nda... O söyledi, onlar dinlediler. “Vaktiyle şöyle olmadı mı, böyle olmadı mı?” Taştan cevap var, Divan’dan cevap yok. Reis Bey, Ahmet’in öküzü gibi başını sallarsa o kadar... Bir yazıcı arkadaş vardı ondan duydum. Kanunda madde bulamamışlar. Aramışlar, taramışlar, koca kanunda madde bulmaktan acizlik getirmişler. Hitamında Alamanın bir sakallı akıl danesi varmış. Ona gitmişler. “Sen bilirsin!” demişler. O da, “Falan kitabın falanca yaprağında onun bir maddesi olacak. Bulursanız orada bulursunuz” demiş. Alamanın gösterdiği maddeyi bulmuşlar da cezayı verivermişler. İdam cezası... Hiç unutmam, sıcak bir gündü. Bize “Tam donanım hazır olun” emri verildi. Hazırlandık. Çanta, kaput, kazma, kürek, yüzer tane mermi... Yallah! Önde payton arabası, içinde Yakup Cemil Bey... Herif kurşuna dizilmeye gitmekte ama, sanırsın ki o değil... Düğüne bile öyle şerefli, keyifli gidilmez canım... Biz takımcak kan ağlamaktayız! Konyalı başçavuş, “Gidinin Alamam! Yedin babayiğiti, yürü!” diye dizlerini dövmekte...</p>

  <p class="block9">— Hani mahpushaneden seçtiği askerler?</p>

  <p class="block9">— Asker mi kaldı efendi? Tabancaları alınınca, herifleri darı saçar gibi dağıtıverdiler. Her biri bir kıtaya savruldu.</p>

  <p class="block9">— Sonra...</p>

  <p class="block9">— Sonrası... Eyüpsultan’a vardık. Güneş yükseldi. Asker, yürüyüşte türkü söylemezse, önünde muzika olmazsa, tez yorulur. Bunu, Yakup Cemil Bey bilmez mi? Ferman etmiş “Asker evlatlarım türkü söyleyecek” demiş.</p>

  <p class="block9">“Aksın kanım kefenime renk olsun</p>

  <p class="block9">Al kefenim bayrağıma denk olsun”</p>

  <p class="block9">Türküsünü tutturduk mu sana... Eyüp mezarlığı kalktı oturdu mazallah... Güneş bir yandan, bizdeki yürek yanıklığı bir yandan, biz tere battık. Yakup Cemil Bey arabada ama, erlerin m halinden anlamaz mı? Zaten kurşuna dizilmesi askerden yana olduğundan... “Ben böyle muharebeyi kabul etmem. Bize, sonunda bu Mehmetçikleri birer birer sorarlar. Sulh yapılacak! demiş. Doğru sözü dinler mi? Enver Paşa “Dizin kurşuna. Gözüm görmesin!” buyurmuş. Uzatmayalım bizim ağzımız köpürdü. İşte, bu sırada, karşıdan bir bostan arabası görünmez mi? Bizim oralarda “Bostan” deriz... Kavun, karpuz arabası... Meğer rahmetli böyle bir şey gözlermiş! “Dur arabacı” diye seslendi. Bir de narası var... Buradan haykırsın, Beyoğlu’nda dudağın çatlar. Arabayı zıngadak durdurttu. “Ulan Arnavutoğlu, kaça bu bostan böyle toptan?” diye sordu. Arnavutoğlu: “İki altın!” dedi. İşi bilse beş altın ister. Lâkin can pazarı olduğunu nereden bilecek? Yakup Cemil Bey: “İşte sana üç altın! Gel askerin peşinden!” dedi. Kâhtaneye vardık. Çayırda, bize silah çattırdı.</p>

  <p class="block9">— Yanınızda kumandan yok mu?</p>

  <p class="block9">— Olmaz mı? Sürüyle subay var. Lâkin konuşmak ne hadlerine... Bize doyasıya bostan yedirdi. Sonunda: “Evlatlarım, hakkınızı helal edin. Bizim yüzümüzden yoruldunuz!” dedi. “Helal olsun!” diye çığrıştık. Orta yere bir direk dikmişler. Ona saracak oldular. Kabul etmedi. Gözlerini bir kara bezle bağlayacak oldular. Gene razı gelmedi. Cebinden bir altın saat çıkardı: “Ben bunu muharebede İngiliz paşasından almıştım. Gaza ganimetidir. Götürün Enver Paşa’ya verin. Benden armağan olsun. O, beni kurşuna dizdirse de, ben ona gücenmedim. Gözlerini öperim” dedi. Salâvat getirdi. Bir manga asker nişan aldık. Bir yaylım ateş... Kıydılar babayiğite... Öyle bir aslanı analar kırk senede doğurmaz. Biz bu asker ocağında neler gördük Efendi Ağa!</p>

  <p class="block9">— Demek, Yakup Cemil’in böylece vadesi mi yetti?</p>

  <p class="block9">— Elbette... Şüphen mi var? Alnına bir kere böyle yazılmış. Âşık ne demiş: “Yiğidin alnına yazılan gelir” demiş<span class="calibre1">.</span></p>

  <p class="block9">— Şimdi biz de alnımıza yazılanı mı çekiyoruz, İbrahim?</p>

  <p class="block9">— Elbette...</p>

  <p class="block9">— İyi öyleyse İbrahim... Kâmil Bey keyifle güldüğünü fark edince şaşırdı. Demek ki, konuşmak sinirlerini yatıştırmıştı: “Alt katta, altı, yedi kişi var!” dedin değil mi?</p>

  <p class="block9">— O kadar... İkisi başçavuş...</p>

  <p class="block9">— Ne yapmışlar?</p>

  <p class="block9">— Birisi bölüğün demirbaşlarını satmış da kötü karılara yedirmiş. Öteki, bir İngiliz subayını vurmuş.</p>

  <p class="block9">— Bir de Ahmet Bey var, bildin mi?</p>

  <p class="block9">— Ahmet Bey mi? Subay mı bu?</p>

  <p class="block9">— Hayır sivil... Üç, dört günden beri burada... Demin yukarıda bayıldı.</p>

  <p class="block9">— Haa, şu... Bırak... Pek yüreksizmiş yahu! Yüreksizmiş dedim ama, bizim Vahap Çavuş’un eline de Allah gâvuru düşürmesin. Vurmaya başladı mı, din, iman arama!</p>

  <p class="block9">— Çok mu dövdüler?</p>

  <p class="block9">— Evet... O fukarayı nedense fazla dövdüler.</p>

  <p class="block9">— Onları kızdırdı mı?</p>

  <p class="block9">— Hayır! Kızdırdığından dövmezler. Ekseri, söyleyince.</p>

  <p class="block9">— Söyleyeni neden dövüyorlar? İşte söylüyor ya...</p>

  <p class="block9">— Bazısı “kurnazlık edeyim” der. “Meselenin birazını söyleyeyim de, birazı bana kalsın!” der. Ağzından bir laf aldılar mı, bitti. Çalarlar sopayı. “İlle, şunu da söyle, bunu da söyle!” derler. “Orasını bilmem” lafı artık fayda vermez. İyisi, ya hepsini sopa yemeden söylemeli, ya da babanın adını sorsalar “Haberim yok” demeli. İnkâr yiğidin kalesi, vesselam...</p>

  <p class="block9">— O zaman dövmezler mi?</p>

  <p class="block9">— Dövseler de kulak verme. Biraz çarpıştırırlar. Bayılırsın. “Ölecek bu namussuz. Bir şey bilse söylerdi” derler, yakanı koyuverirler.</p>

  <p class="block9">— Doğru... Şimdi aklım erdi.</p>

  <p class="block9">— Doğru olmaz mı? Hem de söylememeli... Ben söyleyene erkek mi derim? Seni neden tuttular? İngiliz mi vurdun?</p>

  <p class="block9">— Hayır! Beni Ahmet söylemiş.</p>

  <p class="block9">— Vay namussuz vay! Zaten gözüm tutmamıştı mülevvesi! Lâkin efendi ağa, o seni yaktıysa, onda da insanlık hali kalmadı. Bizim oralarda bir laf ederler: “Keçinin meşeye ettiğini, kül derisinden çıkarır. ” Onun sana ettiğini Vahap Çavuş kemiklerinden çıkardı. Gayri iflah olmaz. İbrahim keyifle güldü. Bana yarın için merhem ısmarlamıştı. Şu alçağa almasam gerektir.</p>

  <p class="block9">— Yok olmaz. Almazsan gücenirim. Ben ona darılmadım ki... Kendisine selam söyle, olur mu?</p>

  <p class="block9">Gardiyan asker, birdenbire pirelendi. Gözlerini kırpıştırarak Kâmil Bey’e şüpheli şüpheli baktı; somurttu:</p>

  <p class="block9">— İşte bu olmadı hiç! Buradan oraya laf gitmez. Yasaktır. Sen, bizi o kadar avanak mı belledin?</p>

  <p class="block9">— Selâm, laf değil ki...</p>

  <p class="block9">— Olsun. Biz neler gördük? Bir selamın bin çeşit anlamı vardır burda... Eh, bana izin...</p>

  <p class="block9">— Oturuyorduk...</p>

  <p class="block9">— Gerekmez! Geç oldu. Sen ayakyoluna çıkacak mısın? Sonra sıkışırsan kapıyı açmazlar.</p>

  <p class="block9">— Peki, çıkayım!...</p>

  <p class="block9">Kâmil Bey, durup dururken boş bulunup İbrahim’i pirelendirdiğine üzüldü. Oysa İbrahim, ne şüphelenmiş, ne de yasaktan korkmuştu. İlk gördüğü adama Yakup Cemil olayını anlatmayı seviyordu. Hakikatte Yakup Cemil’in idamında kendisi bulunmamış, bunu başkalarından dinlemişti. Sözü bittikten sonra, gitmeye bir bahane bulup savuşuyordu.</p>

  <p class="block9">Apteshaneden dönüşte, İbrahim artık içeri girmedi, kapıyı kilitleyip gitti.</p>

  <p class="block9">Yalnızlık, camı isli bir gemici feneriyle aydınlanan bu odayı, sanki apansız, pusudan atlar gibi doldurmuştu.</p>

  <p class="block9">Kâmil Bey, İbrahim’in varlığından kalan hava ile bunu önce fark edemedi. Demek, Yakup Cemil, ayaklarında çizme, çizmelerinin konçlarına sokulmuş birer tabancayla bu odada bulunmuş. Demin aptese giderken, direklerin arkasına saklanmış bahriye kanun çavuşlarını da adeta görür gibi olmuştu. Ölüm karşısında sahiden o kadar cesur davranabildi mi? Bunun bir çeşit delilik olduğunu bir yerde okumuştu. “Delilik ama, iyi bir delilik... ”</p>

  <p class="block9">Bir feryat duyar gibi oldu. Tüyleri diken diken öylece durdu. Yalnızlık, yere basmadan yürüyen bir ölüler ordusu gibi üstünden geçiyordu. “Ahmet’e işkence ediyorlar. Benim söylediklerim için... ”</p>

  <p class="block9">Nerdeyse dizleri üzerine çökecekti. Bu hal, aynı zamanda, hiçbir şeye dayanamayacağını da meydana koyuyordu. “Nermin! Karıcığım!” diye inledi. Evinde, aşağılık bir orospu tarafından, ancak aşağılık orospularda bulunacak bir kıyıcılıkla hançerlenen büyük insansever Murat da böylece karısını çağırmış, Gerek kendisi yapmış olsun, gerek başka birisi tarafından yapılmış olsun, aşağılık orospuluklar karşısında insan, demek ki, hep sevgilisini çağırıyor. Çünkü adiliğin her çeşidi, insanın insanlıktan koparıldığını, daha doğrusu, yaşamaktan sökülüp alındığım göstermekte...</p>

  <p class="block9">Kapıya koşarak, kanada kulağını dayadı. Dışarısı ihanetle doluydu. Dışarıda sessizlik, kudurmuş bir köpeğe benziyordu. Salyaları akarak, cam gözleri kimseyi görmeden, burnu doğrusuna koşan, delirmeye, ölüme doğru koşan bir köpek...</p>

  <p class="block9">“Nermin, karıcığım!” diye tekrar inledi. Nerdeyse kapıyı yumruklayacak, imdat çağıracaktı. Kocaman yumruğunu görünce durakladı. Tevkifinden beri karısını ilk defa bu kadar şiddetle hatırlıyordu. Bu anda, Nermin, çocuğunun annesinden daha başka, daha yakın, daha kuvvetli bir varlıktı. Kendisini hayata bağlayan biricik bağ...</p>

  <p class="block9">Birisine yenilmiş de, namuslu bir boğuşmadan kahpece vazgeçiyormuş gibi, kapıdan ayrıldı. Kuvvetsizliğini anlıyor, pek ağır bir yükün altında göğsü sıkışıyordu. Bu darlığı ne zaman duysa, Sefiller’den “Foşlövan Baba” nın yüklü arabası altına giren Jean Valjean’ı düşünürdü. İzini kaybettirdikten sonra belediye reisi olup herkesin saygısını kazanan eski kürek mahkûmu, yüklü arabanın altından bir ihtiyarı kurtarmak için her şeyi feda edince, pişmanlık duymamış mıdır? Jean Valjean büyük adamdı. Her büyük adam gibi, kuvvetliydi. “Pişmanlık duymamıştır. Duyduysa bile bu yılgın duyguyu yenmeyi bilmiştir. Çünkü Jean Valjean, Victor Hugo’dan başkası değil ki... ”</p>

  <p class="block9">Düşüncesinin burasında, yüreğini didik didik ederek pişman olup olmadığını araştırdı. Kendi kendisine karşı da, karısına, çocuğuna karşı da pişman olacak bir iş yapmadığına yemden emin oldu. Nedime Hanım, o çıplak han odasında, türlü boyalarla boyanmış hafiyelerin arasında, o tehlikeli işleri becermeye çalışırken, kendisi Kâmil Bey, bizzat kendisine karşı dahi, ömründe bir kere bile alçaklık etmemekle övünen adam, karısının halasının kocası İbrahim Beyle birleşip İngiliz ordusuna müteahhitlik mi yapacaktı?</p>

  <p class="block9">Yani yukarıdaki, yaşamaktan bıkmış fakat hainlikten usanmamış sorgu yargıcıyla, deminki budala gardiyanaskerle beraber mi olsun?</p>

  <p class="block9">Mahpustaki İhsan’ı, Ramiz Efendiyi, Niyazi Efendi’yi, hattâ Çerkez dadıyı ortada bırakarak...</p>

  <p class="block9">“Görüyorsunuz ya karıcığım! Vallahi başka çare yoktu!”</p>

  <p class="block9">Bu sözleri, yüksek sesle, gülümseyerek söylediğini fark ederek yine şaşırdı. Demek ki, Nermin’i hatırlamak ona kuvvet vermişti. Biraz ferahladı, ferahlar ferahlamaz, belinin ağrısını duyarak karyolaya sırtüstü uzandı.</p>

  <p class="block9">Karısı acaba duydu mu? Henüz duymadıysa, geç kalışını merak eder, orada yapayalnız korkar! Sahi, kadın belki de o tenha evde dehşetli korkuyordu. Bunu şimdiye kadar neden hiç düşünmediğine üzüldü. Kalabalık eve alışmış bir genç kadın... Şu halde, dün akşamki öfkesi de bu korkuyu saklamak için olmasın!</p>

  <p class="block9">Kâmil Bey, Nermin’e karşı uçsuz bucaksız bir acıma duydu. Yüreği sızladı.</p>

  <p class="block9">Yine öyle, yemekleri soğutana kadar bekler! Ayşe uyuduktan sonra, yine öyle hırkası omuzunda bir şeyler örüyor gibi kendisini aldatarak, yüreği korku ile dopdolu...</p>

  <p class="block9">Belki de Niyazi Efendi tevkifini duymuştur. Belki değil, muhakkak... Bari, eve gidip bir haber vermeyi akıl etse... Nedime Hanım’a da acele bildirmek lazım. Bilhassa, tehlikenin yalnız onun başında dolaştığını haber almalı...</p>

  <p class="block9">Kadının Ada’ya gitmediğini şiddetle ileri sürerken ne kadar rahattı. Hakikatleri, insan, kolay savunuyor. Bu söz pek de sağlam değil... İnsan, sıkıştırıldı mı, yalanı da, pekâlâ, kolay söylüyormuş.</p>

  <p class="block9">Birdenbire... “Hiyy!” diye ıslığa benzeyen bir ses çıkararak sıçrayıp dirseklerine dayandı. Dehşet içinde, etrafına baktı. Gözlerinin önü bir kararıp, bir kızıllaşıyordu. Daha doğrusu, birdenbire zihnine dolan karanlıkta şimşeğe benzeyen kızıl çizgiler saklıyordu. Tutunacak bir yer arar gibi, elini battaniyenin üzerinde gezdirdi. Cigara paketiyle kibrite rastlayınca bir tane yaktı. Birkaç nefes çektikten sonra, ayaklarını döşemeye basarak oturdu.</p>

  <p class="block9">Nedime Hanım’ın dün akşam Ada’ya gittiği yalandı. Bu yalanı durup dururken kendisini uydurmuş, Niyazi Efendi’ye söylemişti. Böyle bir yalan uydurduğundan Nedime Hanım’ın bile haberi yok...</p>

  <p class="block9">“Bir ben biliyorum, bir de Niyazi Efendi... Bir ben... Bir de Niyazi... Öyleyse, sorgu yargıcı bunu nereden, nasıl öğrendi? Niyazi’den... Niyazi’den nasıl öğrendi? Buna imkân var mı?” imkansız ama, sorgu yargıcı adaya gitmek yalanının nasıl bilebilir?</p>

  <p class="block9">Kibrit yere düştü. Kâmil Bey bu sesle sıçradı.</p>

  <p class="block9">“Hay Allah kahretsin! Niyazi Efendi ‘Ahmet iyidir’ dediydi. Yalan! Uzun zaman kaybolup bir arkadaş tutuklanınca ortaya çıkması da garip!”</p>

  <p class="block9">Kalktı. Odanın içinde, tarif edilmez bir umutsuzlukla gidip gelmeye başladı. Neden sonra... “Hiç imkânı var mı? dedi, Niyazi ağabey... Nedime Hanım’ın en çok sevdiği, en çok saydığı insan! Şimdiye kadar tanıştığı vatanperverlerin içinde, biricik sahici kahraman! Karısını, çocuklarını, her şeyini vermiş bir İzmirli... ” Öyleyse, bu işin içinde bir iş vardı. Büyük bir zihin gayretiyle sim keşfe uğraştı. Başka ihtimaller düşünmek istedikçe, “Niyazi ağabey” kelimelerinden ayrılamıyor, bu kelimeleri söylerken Nedime Hanım’ın sesine verdiği sevgi titremesini sanki duyuyordu. “Peki ama, Niyazi’yi de yakaladılar, desem... ”</p>

  <p class="block9">Bu düşünceyle yüreği bir demir mengeneden kurtulmuş gibi birdenbire ferahladı. Büyük bir sevinçle, “Sen giderek namert bir adam oluyorsun Kâmil!” diye, kendisini azarladı, öyle ya... Zavallıyı da yakaladılar. Sopaladılar. Ahmet’e benzettiler. “Zavallı Niyazi Efendi! Zavallı kardeşim!”</p>

  <p class="block9">Ömründe hiç kimseye karşı, hiçbir zaman kin tutmamış, bu duyguyu kullanmaya lüzum görmemişti. Anadolu’yu İstanbul’u hayasızca basan düşmanlarla kudretince boğuşurken bile, yüreğinde centilmen bir sporcu yumuşaklığı vardı. Fakat şimdi, ilk defa, büyük bir hınçla dişlerini gıcırdatıyordu.</p>

  <p class="block9">Şu anda, Bekirağa Bölüğü denilen bir haydut ininde iki tane namuslu insan, maddi ıstırapların en umutsuzuyla manevi dehşetlerin en korkuncu içindeydiler. ‘Vatan uğruna dünyanın muzaffer kuvvetlerine, ayrıca kendi milletlerinden bir sürü sefil hayduda kafa tuttular’ diye...</p>

  <p class="block9">“Bizi neden yüzleştirmediler, Ahmet gibi?”</p>

  <p class="block9">Tekrar şüphelendi. Adaya gitmek sözünden belli ki, Niyazi de bildiklerini söylemişti. Yüzleştirmedilerse, demek yakalamadılar. Hele adını anmaları, hiç şüphe bırakmıyor.</p>

  <p class="block9">“Neden yüzleştirmediler? Mutlaka yüzleştirirlerdi. ”</p>

  <p class="block9">“Neden mi hayvan? Bakalım, ortada, yüzleştirilecek bir insan kalmış mı? Niyazi kendisini kıymık kıymık doğratmadan Nedime’yi ele vermez. Bu muhakkak! Zavallıyı bitirmişlerdir. Ahmet’ten besbeter... ” iki adım yürüdükten sonra, “Mahvoldum!” diyerek durdu. Niyazi’yi söyletenler, kendisini haydi haydi söyletirler. Kendisi ağaçsa, Niyazi çeliktir. Kendisi insansa, Niyazi dev! Niyazi, o sıska, o yorgun, o aptal yüzbaşıya Nedime Hanım’ın Ada’ya gittiğini haber vermek zorunda kalmışsa... Dünyada kininden başka hiçbir dayanağı olmadığı halde devrilmeyen adam söylemişse... Kendisi Nedime’yi de, dadıyı da, Ramiz Efendi’yi de... Hatta Nermin’i, Ayşe’yi de ele verecek...</p>

  <p class="block9">Kâmil Bey delirmiş gözlerle gemici fenerine baktı. Gene zihnindeki karanlıkta kızıl şimşek çizgileri kapanıp açıldı. Ömründe gene ilk defa kendini öldürmeyi düşündü.</p>

  <p class="block9">Bu fikir, önce pek açık seçik değildi. Bir yerleri kırıp, tuzaktan kurtulmak... Derken... Bu kırmak işi, ellerle olmaktan çok, kafaya ait gibi gelmişti. Yani, koçlar gibi gerileyip, gerileyip kafasını bir yere çarpmak... Bu çarpış sonucunda, etrafını çeviren umutsuzluğun yarılıp yol vermeyeceğini bildiğinden parçalanmak kafasına düşecekti. İşte böylece, kendisini öldürmek düşüncesi, buna acemice hazırlanan insanı ürkütmek istemiyormuş gibi sanki çıplak ayaklarının ucuna basa basa yaklaştı. Şiddetli bir apandisit krizi, ya da bir diş ağrısı esnasında, hastanın operatöre veya dişçiye kolayca teslim olması da ancak böyle bir itilişle olur. Hayat o kadar değersiz hale gelir ki...</p>

  <p class="block9">Kâmil Bey, içinde yaşadığı anın, hayvanca duyguları yüz kat kuvvetlendirip, medeni insan şuurunu tamamıyla mahveden dehşetli bir an olduğunu da bir taraftan apaçık anlıyordu. Üzerindeki okumuşluk kabuğu sanki çatlayıp düşmüş, altından çırılçıplak vahşet çıkmıştı. Bir mağara adamı kadar kısa, fakat onun kadar maddi, onun kadar kesin düşünüyordu. “İşkence edecekler! İstemeden söyleyeceğim! Bu yüzde yüz! Yok bunun kurtuluşu!”</p>

  <p class="block9">Kızgın demirde tabanları yanınca, yavrusunu yere çalıp üstüne çıkan dişi maymun gibi... Ayşe’nin üstüne basarak mı kurtulacak?</p>

  <p class="block9">Sonra yavaş yavaş, hiçbir duyguyu sürekli taşıyamayan insan tabiatı imdadına yetişti. Taş devrinin, sırtında milyonlarca ton toprak, maden, kaya taşıyan mağaraları kalın tavanlı umutsuzluk, apansız bir yerinden çatladı. Umut bir ışık keskinliğiyle beynine vurdu. O zamana kadar hiçbir ciddi dövüşte denemeye fırsat bulamadığı pazı kuvveti, derisine, gergin bir sızı gibi yüklenmişti. Teselli, iki yumruk halinde, kollarının ucunda duruyor, kocaman yumrukları, birer demir gülle haline gelmişler gibi omuzlarını aşağıya çekiyordu.</p>

  <p class="block9">İşkencenin başlayacağını sezer sezmez, kendisini hemen öldürmelerinden başka çare bırakmayacak bir hırsla dövüşecekti. Eline bir şey geçirsin, geçirmesin... Bir külhanbeyi gibi ana avrat söverek... Kâmil Bey, işte o gece, küfürün de bazen bir kuvvetli silah olduğunu anladı. Dövüşecekti. Karşısındakileri son boğumuna kadar gazaplandırıp...</p>

  <p class="block9">Uykudan uyanmış gibiydi. Gömleği terden sırılsıklam olmuştu. Oysa dişleri birbirine çarpıyor, soğukta kalmış bir çıplak insan gibi üşüyordu. Dayanılmaz derecede yorgundu.</p>

  <p class="block9">“Uyumak lazım!” dedi. “Mademki dövüşeceğiz. Kuvvetli kalmalıyız!”</p>

  <p class="block9">Yatağı örten battaniyeyi açtı.</p>

  <p class="block9">Döşeğin kılıfı, vaktiyle, ak bezden yapılmış olmalıydı. Şimdi kirden alacalı bir renk almıştı. Her tarafı tahtakurusu kanlarıyla benek benekti.</p>

  <p class="block9">Pislikten iğrendi, buna sevindi. Demek ki henüz delirmemişti.</p>

  <p class="block9">Bu sevinçle, “Azizim! Cephedekiler bunu da bulamıyorlar ya!” diye söylendi.</p>

  <p class="block9">Bir kahramanlık yapıyormuş gibi inadına soyundu, yatağa girip battaniyeyi üstüne çekti. Sabahleyin gardiyan İbrahim uyandırıncaya kadar baygınlığa benzeyen rüyasız bir uyku ile uyudu.</p>

  <p class="block12"></p>

  <h2 class="block10" id="sigil_toc_id_8">3</h2>

  <p class="block9">Kâmil Bey, mahpusluğunun ikinci günü sabahı, gardiyan Asker İbrahim’e gene bir lira vermiş, üzerinde dokuz lira kalmıştı. Ismarladıklarını getirmek için Asker İbrahim kapıyı kilitleyip gittiği zaman saatine baktı. Henüz 9 bile olmamıştı. Bu odada akşama kadar yapayalnız nasıl vakit geçireceğini telaşla düşündü. Bu düşüncede çok yorgun bir işçinin taşımak zorunda olduğu yüzlerce tonluk bir taş yığını karşısında duyduğu yılgınlık vardı.</p>

  <p class="block9">İbrahim gazete için yukarıya danışacağım söylemişti. Kalem, defter için de danışacak... Buna karşılık, kahve, cigara serbest... İstediği kadar içebilir. Halbuki Dördüncü Murat devrinde tütün, kahve içtiklerinden dolayı on binlerce insanın boynu vurulmuş... Devirler değiştikçe hükümlerin değiştiği yüzde yüz... Acaba, bir gün gelip sadece düşündüğünden, mesela evladını sevdiğinden dolayı da insanları mahpusa atacaklar mı? Şimdiden okuma-yazma, tehlikeli, şüpheli sayılmaya başladığına göre, herhalde böyle “yalınkat”, böyle insanlıktan, şefkatten nasipsiz bir devir pek uzakta olmasa gerek.</p>

  <p class="block9">Demin apteste gidip gelirken Yakup Cemil’i tekrar hatırlamış, biçimsiz taş direklerin ortasında, Bahriye kanun çavuşlarını tekrar görür gibi olmuştu. Yakup Cemil’i kurşuna dizdiren Enver Paşa, birkaç yıl önce, aynı Yakup Cemil’i Babıâli baskınındaki yararlığından dolayı mutlaka kucaklayıp öpmüştür. Yalnız Babıâli baskını dolayısıyla mı? Mahmut Şevket Paşanın katillerini, Pire Mehmet sokağındaki evden birkaç arkadaşla çıkardığı zaman da...</p>

  <p class="block9">Kâmil Bey tabancalarını teslim etmeyen bir mahpus olmanın rahatlığını yavaş yavaş kestiriyordu. “Çöküntü devirlerinin en açık ispatı, iktidarın artık idare edemez hale gelmesidir” diye bir şeyler okuduğu aklına geldi. İmparatorluk, dünya harbinin son senelerinden beri böyle bir tarih devresi yaşamaktaydı.</p>

  <p class="block9">Yakup Cemil, bir koca devlete, iki tabanca ile karşı koymaya çalışmış, nihayet, devlete değil, emirerinin ihanetine yenilmişti.</p>

  <p class="block9">İhanetin çok zaman devletten üstün olduğu anlaşılıyordu</p>

  <p class="block9">Yine Ahmet’i, Niyazi’yi hatırladı, birdenbire yüreği çarpmaya başladı.</p>

  <p class="block9">Niyazi Efendi, insanların yüzüne asla, dikedik bakmaz. Dünyanın en oynak, en sinirli gözleri ondadır. Elleri de bir garip! Nemli, yorgun, adeta ölü imişler gibi soğuk. Bunlarla arkadaşlarının elini sıkmaz, tutulmalarını, sallanmalarını bekleyerek öylece bırakır.</p>

  <p class="block9">Bir gün bir tenha sokakta köşeyi döner dönmez ona rastlamıştı. Önü sıra kaldırımda yürüyordu. Biraz kamburumsu... Elleri pardesüsünün ceplerinde... Üstüne bir cinayet fikri çökmüş de bunun kanlı hesaplarını yapıyormuş gibi... Birdenbire nedense hatırladı. Yerde kar vardı. Hızlanıp yetişerek, omzu başından yavaşça seslenmiş, Niyazi’yi, kötü bir iş yaparken bastırmış gibi şaşırtmıştı.</p>

  <p class="block9">Bütün bunları sanki şimdi görüyor, asıl anlamlarını ancak şimdi anlıyordu. Eğer aldanmıyorsa... Eğer Niyazi söylemişse, artık hiçbir dayatmanın faydası olamazdı. Nedime Hanım mahvolmuştu.</p>

  <p class="block9">Kâmil Bey, dehşetli bir çaresizlik içinde ellerine baktı. Bu eller, büyük, fakat kibardılar. Yaz mevsimi, bahçeyle uğraştıkları halde<span class="calibre1">,</span> aksine, erkekleşerek bu kibarlığını birkaç misli arttırmışlardı.</p>

  <p class="block9">Niyazi Efendiden şüphelenmekle, bunlardan şüphelenmek arasında fark yoktu. Bunlar nasıl, istemediği bir işi zorla yapmazlarsa, Niyazi Efendi de, bizzat kendi kendine ihanet edemez.</p>

  <p class="block9">Bu sefer, onun başka tarafını hatırladı: “Bizim oralar... ” derken sesindeki titreyiş... Sevgiliyi anış titreyişi... En umutsuz sıralarda: “Göreceksiniz namertleri tepeleyeceğiz. Gerek içerdekileri, gerek dışarıdan gelenleri... Yediden yetmişe hepsini... Tekmil... ” diye ıslıklı bir kinle çevresine kuvvet, umut, vuruşma şevki vermesi... Bunlardan başka... İzmirli olması... Çıplak, aç, ölesiye yorgun, asırlarca ihanet görmüş bir milletin uğruna ayaklandığı kutsal şehrin hemşerisi...</p>

  <p class="block9">Belki şu anda, işkenceden harap vücuduyle, fakat maddi ıstıraptan ziyade korkunç manevi azaplar içinde kıvranmaktadır. Kendisini bir daha bir daha feda edemediğinin kahriyle harap... İmanına itaat etmeyen etini, dişleriyle didiklemek ihtiyacını bile yerine getiremediğinden bitik...</p>

  <p class="block9">Kâmil Bey, birdenbire, tarih, destan, trajedi yapan insanlarla beraber bulunmanın tarif edilmez gururunu duydu. Zaferden sonra, “Anadolu’ya taraftar olduğundan tutuklananlar” diye bir cins adam yaşayacaktı elbette... Bu adamlar harp sakatlarına bile benzemeyeceklerdi. “Tutuklandığımızı Ankara’ya çoktan bildirmişlerdir” diye keyifle düşündü, “Mustafa Kemal Paşaya... ” Mustafa Kemal Paşa: “Bu Kâmil de kimdir?” diye belki sormuştur. Birkaç dakika olsun, “Ankara” kendisiyle ilgilendi. “Ankara... ” yani bizzat “Kurtuluş” öpülesi alnını kırıştırarak, Kâmil Bey üzerinde bir an olsun düşündü. Kurtuluş, hiç tanımadığı bir insanı, her şeyini feda edecek surette kendisine çekebildiği için belki mutluluk duymuştur. Haklı olduğuna bir daha inanarak kuvvetlenmiştir.</p>

  <p class="block9">Kâmil Bey, günlük emirde adı yazılan bir genç subay gibi sevinçten taştı.</p>

  <p class="block9">İntihar eden bir şair: “Ölmek, biliyorum, orijinal bir şey değil ama, yaşamak da orijinal bir şey sayılmaz, ” gibi bir laf etmiş... Hata etmiş... Bazen ölmek de, yaşamak da pekâlâ “orijinal” olur.</p>

  <p class="block9">Nöbetçi subayı henüz uyanmadığı için, İbrahim gazeteyle kâğıt-kalem işini halledemeden döndü. Kederli bir hali vardı.</p>

  <p class="block9">Kâmil Bey, paranın üstünü kendisine bıraktığı zaman nazlandı. Fakat pek teşekkür de etmedi. Bahşişe alışık olduğu anlaşılıyordu.</p>

  <p class="block9">Kâmil Bey, son günlerde, sık sık tutup kendisini pek şaşırtan yalan nöbetlerinden birisine daha yakalandı. Pek değersiz bir şeyden bahseder gibi sordu:</p>

  <p class="block9">— Kısa boylu herifi bıraktıkları iyi oldu, değil mi İbrahim Efendi?</p>

  <p class="block9">— Hangi kısa boylu herif?</p>

  <p class="block9">— Niyazi Efendi... Dur bakalım: Senin hemşerin sayılır. O da Çankırılı.</p>

  <p class="block9">— Neresinden? İçinden mi? Kim bu?</p>

  <p class="block9">— Adı Niyazi... Kamburca...</p>

  <p class="block9">— Mahpus mu?</p>

  <p class="block9">— Mahpus. Bizimle beraber getirdiler. Hani, dün, gündüz sopa attıkları adamcağız.</p>

  <p class="block9">— Yanlışsın beyim... Dün üç kişi getirdiler. Birisini yüzbaşı salıvermiş. Arabacı mı, kayıkçı mı? Ötekini de iki numaraya kapattılar. Horul horul uyumakta... Uyandıracak oldum Sabahleyin... “Kalkarsam, seni tepelerim, ayı!” diye bağırdı. Başka birini görmedim. Dün Abdülvahap Çavuş kimseyi dövmedi. Bizim koğuşta sopa... Adam kessen sesi dışarı vurmaz bizim koğuş... Gündüz sopa atmazlar ki... Her şeyin zamanı var. Sopa, gece işi... El, ayak çekilecek...</p>

  <p class="block9">— Senin haberin olmamıştır belki... Ben biliyorum. Bizden ayrı getirmişlerdir de, yukarıya kapatmışlardır.</p>

  <p class="block9">İbrahim biraz düşündü:</p>

  <p class="block9">— Yukarıda mı? Subay kısmına getirdiler de bizim haberimiz mi olmadı? Çankırılı mı dedin?</p>

  <p class="block9">— Evet.</p>

  <p class="block9">— İçinden mi, köyünden mi?</p>

  <p class="block9">— İçinden... Hükümet konağının yanında, bir büyük han varmış. Babası işte onun sahibiymiş... Bir zamanlar da müftülük etmiş...</p>

  <p class="block9">— Vay canına! Orasına Taşhan derler. Kışla gibi... Babası da müftü ha? Öyleyse bu Niyazi Efendi, adam gibi bir adam...</p>

  <p class="block9">— Babası müftü...</p>

  <p class="block9">— Zengindir öyleyse... Çankırı müftüsü dedin mi, bitti. Dur, gidip bakayım... Allah, Allah! Gayri Çankırı milletini de mi yakalamaya başladılar? Rezillik bunların işleri...</p>

  <p class="block9">İbrahim, acele çıktı.</p>

  <p class="block9">Kâmil Bey, kurnazlığına sevinerek ellerini ovuşturdu. Yendiği adam basit bir köylü olduğu halde, kafa kafaya çarpışıp kazanmış olmanın kibirini duyuyordu.</p>

  <p class="block9">Biraz önce canı hiçbir şey istemezken şimdi iştahı açılmıştı. Gardiyan askerin getirdiği öte beriye adeta saldırdı. Kamını tıka basa doyurduktan sonra yatağa sırtüstü uzandı. Halinden memnun avare insanların keyfiyle, bir zaman isli tavanın tahtalarındaki budakları saydı. Bunlar ufaklı, büyüklüydüler... Yıldızlar kadar çok... “Sayısını ancak, Hak Teâlâ bilir!”</p>

  <p class="block9">Başından geçenleri, şaşarak düşünüyordu. Ömründe hiçbir zaman serüven aramamıştı. Birçok dostları, heyecan duymak, ya da ün almak için Afrika’ya büyük avlar yapmaya gitmişler, küçük teknelerle okyanusları aşmaya kalkmışlardı.</p>

  <p class="block9">Kâmil Bey, dünyayı dolaştığı halde, ocak başında konuşmadan oturan tembel bir İngiliz soylusu gibi yaşamaktan hep hoşlanmıştı. İradesinden dışarı bir iş yaptığını, başkalarının etkisi altında kalarak alışkanlıklarından vazgeçtiğini pek hatırlayamıyordu.</p>

  <p class="block9">Ahmet’e rastladığı gün, Nedime Hanım için yardım istemiş olmasalardı da, kendisini bir büyük binanın dayalı döşeli bir salonuna götürüp orada Mustafa Kemal Paşa’yla tanıştırsalardı, Paşa yardımını rica etseydi, “Benim işim değil efendim!” diyeceğine emindi. Eskisi kadar zengin olsaydı belki büyük bir para bağışlardı ama bunu da vatan sevgisiyle değil, soyluluğu zorladığından yapardı.</p>

  <p class="block9">Zengin bir adam olsaydı... Düşüncenin burasında rahatsız rahatsız esnedi. Aynı insanın fakir ya da zengin olması ahlakını, düşüncelerini bu kadar değiştirir mi? Zengin olsaydı, arkadaşlar kendisinden böyle bir yardımı hiç isteyemezlerdi, belki...</p>

  <p class="block9">“Haydi istediler diyelim!” Bunun boş zamanlarında düşünmüştü. Bir büyük basımevi kuracak, muharrirler, falan tutacaktı. Sermaye sahibi (patron) olarak işi uzaktan idare ettiği için, ayrıca Nedime Hanım’ın da çalışmasına lüzum kalmayacağından, ikisi de, hatta Ahmet’i bile saymalı, üçü de bugün her türlü tehlikenin dışında bulunacaklardı.</p>

  <p class="block9">Parasıyla vatanseverlik yaptığı için gönlü rahat olacağından, karısının eniştesi Müteahhit İbrahim Bey’in salonunda yabancı subaylarla ahbaplığı ilerletmesinde bir sakınca da görmezdi. Günlerden bir gün sahibi olduğu gazetenin başyazarının tutuklandığını haber alsa önce, yayın işlerine böyle gizli meseleler karıştırıldığından öfkelenmiş görünür, sonra belki de enişte beyle beraber, adamcağızı kurtarmak için işgal kumandanlığına başvurur, ailesine para yardımı yapardı.</p>

  <p class="block9">Bir gün Nedime Hanım’ın sevmediğini söylediği “aşırı güven” işte bu zenginlik hali olmalıydı. İş bölümünde bu kadar büyük ölçüsüzlük bulunmasaydı, taraflar birbirlerini anlamakta, asırlardan beri, bu kadar zorluk çekmezler, hatta, giderek büsbütün yabancı sınıflar haline gelmezlerdi.</p>

  <p class="block9">“Fakir bir adam! Daha iyi vatansever oluyor! Fakir bir adam değil, bir fukara Kâmil Bey!”</p>

  <p class="block9">İçini yokladı. Fakirlikten yılmıyordu. “Henüz sıkıntıları yeni başladı da ondan galiba!”</p>

  <p class="block9">Cebinde 7 lira kalmıştı. Bu gidişle 7 gün sonra ekmek peynir, cigara alamaz olacaktı. Evde kaç para bulunduğunu bilemiyordu. “Nermin’le Ayşe aç kalırlarsa... Aç kalırlarsa... Aç kalırlarsa... ” Gizli bir iş yapıyormuş gibi bir cigara yaktı. “Nermin beni seviyorsa her şeye katlanır. Nedime Hanım nasıl dayanıyor?”</p>

  <p class="block9">Aç kalmak ihtimalini unutarak karısının, bu fedakârlığı yapacak kadar kendisini sevip sevmediğini araştırdı. Evlendiklerinden beri, ikisi de, hiçbir önemli konuda karşılıklı fedakârlık fırsatı bulamamışlardı. Bolluk içinde, telaşsız bir ömür böyle denemeleri gerekli kılmıyordu. Bu sebeple sevgileri kitaplarda yazıldığı gibi çetrefil tehlikelerle hiç karşılaşmamış, ikisini de uğrunda tekrar tekrar boğuşmak zorunda bırakmamıştı.</p>

  <p class="block9">Kâmil Bey, yalnız kendini düşündüğünün zerre kadar farkına varmadan ferahladı: “iyi ki Ayşe dünyaya gelmiş... Ayşe olmasaydı, Nermin, yapayalnız, bu ıstırabı taşıyamazdı. ”</p>

  <p class="block9">Nermin kendisini, tam istediği gibi seviyordu. Palavrasız, sakin, rahat... İşte şimdi kıskanç bir erkek olarak bunun faydasını görecekti.</p>

  <p class="block9">Ayak sesleri duyulunca Kâmil Bey cigarasını ağzına götürmekten vazgeçerek kapıya baktı.</p>

  <p class="block9">Gardiyan asker İbrahim, bir müjde getirmişe benziyordu. Kırmızı yüzü kocaman bir gülümsemeyle daha ablaklaşmıştı:</p>

  <p class="block9">— Bizi telaşeye düşürdün efendi ağa! Her yanı dolaştım. Çok şükür, burada Çankırılı mahpus yok.</p>

  <p class="block9">— Belki Çankırılı olduğunu söylememiştir.</p>

  <p class="block9">— Hayır! Senden başka kimseyi getirmemişler.</p>

  <p class="block9">— Sakın, Sabahleyin bırakmasınlar?</p>

  <p class="block9">— Hayır! Siz üç kişi gelmişsiniz. Biraz sustu. Bir şeye karar vermek üzere olduğu anlaşılıyordu. Nihayet kapıyı örttü, yaklaştı, kısık bir sesle fısıldadı. Hani “Ahmet” dediğin herif vardı ya... Selam saldığın...</p>

  <p class="block9">— Evet.</p>

  <p class="block9">— Keşke selamını ulaştıraydık beyim! İçime dert oldu. Dün gece, fukara kendini asmış...</p>

  <p class="block9">— Ne diyorsun?</p>

  <p class="block9">— Asmış, güzelce...</p>

  <p class="block9">— Nasıl asmış?</p>

  <p class="block9">— Yatağın örtüsünü ince ince kesmiş. Kız saçı gibi örmüş. “Ben uyuz olmuşum. İlaç yapacağım!” diyerek dün akşam zeytinyağı aldırmışmış. İpi yağın içine bırakmış. Sonra pencerenin demirine bağlamış. İbrahim pencereye giderek eliyle işaret etti: Şuraya...</p>

  <p class="block9">— Orası alçak. Ayakları yere değer. Yoksa biçareyi öldürdüler mi?</p>

  <p class="block9">— Kim öldürecek pisi? Kendini asmış. Ayaklarını büküvermiş. Öylece kıvrılmış. Abdülvahap Çavuş keyiflendi ki, “Mundar gitti namussuz! Oooh” diyerekten... Kendini öldürenin yatacak yeri olmazmış öyle ya... Çünkü namazı kılınmazmış!</p>

  <p class="block9">Kâmil Bey, omuzlan üzerinden başını alıp götürmüşler gibi bir zaman hiçbir şey düşünemedi. Kendi sesini pek uzaktan işitiyordu:</p>

  <p class="block9">— Gazete hani? Kâğıt kalem getirmedin mi?</p>

  <p class="block9">— Nöbetçi subayı kalkmayınca... Hiç olmaz!</p>

  <p class="block9">— Ahmet için uyandırmadılar mı?</p>

  <p class="block9">— Neden uyandıracaklar? Dün gece sarhoş geldi. Emirerini dövdü biraz... Sarhoşluğu kötüdür gayet... Çünkü karnını bozmakta içtiği zıkkım... Çay, kahve, bir şey ister misin?</p>

  <p class="block9">— Hayır, teşekkür ederim.</p>

  <p class="block9">Bu sefer, bir başka çeşit yalnızlık başlamıştı. Beynindeki şaşkın uğultu biraz dağılınca, kendisini, karyolaya uzanmış, dehşetli yorgun, daha korkuncu dehşetli kabahatli buldu. “Ahmet gitti... ” Bu haberi dışarıda almış olsaydı kimbilir ne kadar üzülürdü. Oysa, şimdiki duygularıyla acımanın hiçbir ilişiği yoktu. Bu, ölüm acısının bir ucu, sevilen, sayılan birisine bağlı değildi.</p>

  <p class="block9">Yavaş yavaş, insanların acayip kaderlerini düşündü, bazen birkaç hafta, birkaç gün fazla yaşamak işleri nasıl da altüst ediyor. Ahmet, geçen hafta kalp durmasından ölmüş olsaydı, vatansever bir arkadaş gibi gömülecekti. Şimdi, hiç değil kendisi için, sorgu yargıcının odasında gördüğü o insan sefaleti, ölünceye kadar o iğrenç haliyle yaşayacak... Ahmet kendini asmamış olsaydı, aynı dünyada onunla beraber yaşamaya zor katlanacağını anlıyordu. Zaten Ahmet’in, artık eski Ahmet olmasına da imkân kalmamıştı ki...</p>

  <p class="block9">“İyi ama, Niyazi neden kendini asmaz?”</p>

  <p class="block9">Niyazi’nin tutuklanmadığına emin olduktan sonra ihanetinden şüphesi kalmamıştı. ‘Ada’ yalanını yargıca kendisi söylemedi. Bunu Ahmet de bilmiyor. Nedime Hanım’ın hiç haberi yok; Ada yalanından... Şu halde söz gelişi uydurulmuş bir yalan, ne korkunç gerçeği meydana koymuş oluyor!</p>

  <p class="block9">Kâmil Bey, sorunları, her hatırlayışta şaşkınlıktan şaşkınlığa düştüğü bir zihin sükûnu içinde düşünüp eski olaylardan, yeni hükümler çıkarmaya başladı:</p>

  <p class="block9">Niyazi Efendi: “Ahmet’in emri var. Yarın belgeler mutlaka teslim edilmeli, ” diye diretmişti. Hele Ahmet’in halini gördükten sonra bu “emir” sözü ne kadar kıyıcı bir olay...</p>

  <p class="block9">“Ahmet iyidir. Arkadaşlar kendisiyle ilgilenmekteler...” ‘Arkadaşlar’dan maksat, herhalde Abdülvahap Çavuş dedikleri rezil işkenceci... “Sahi söylemiş, Niyazi’ye Abdülvahap’tan iyi arkadaş mı olur?” Ararat vapurunu kurtarmak işinde de bir yalan uydurulmuştu. Kumpanya direktörünün Nedime Hanım tarafından yola getirilmesi... “Ahmet bu yalanı, kadının şerefini arttırmak için söyledi. Meğer zavallıya dünyanın en büyük fenalığını yapıyormuşuz!”</p>

  <p class="block9">Niyazi Efendi’nin İnönü Zaferi’nden sonraki bitkinliği... Ararat vapurunun yola çıkması karşısında... Neden sinirliydi... Bu... bu hergele?..</p>

  <p class="block9">Kâmil Bey bir yere tutunmak istiyormuş gibi kolunu havada sallayarak: “Vay canına!” diye haykırıp doğruldu.</p>

  <p class="block9">Rozalti’yi Ahmet’le tanıştıran Niyazi Efendi, herhalde, elli bin lirayı da onunla bölüşecekti. İlk pazarlıktaki bin lira gibi... Demek on bin lira isteyen direktöre “on bir bin lira” diyen “Türk” Niyazi Efendi imiş! Navlunun yarısı peşin ödendiğine göre, beş yüz liranın iki yüz elli lirasını çoktan cebine attı. Cebine girmiş saydığı yirmi bin liranın kaybolduğunu anlayınca kudurdu... Bunu Nedime Hanım’dan bildiği için...</p>

  <p class="block9">“Vay namussuz vay! Vay hergele!”</p>

  <p class="block9">Kâmil Bey, ömründe ilk defa ana avrat sövmek isteği duyuyor, yeterince küfür bilmediği için bunalıyordu. Yüreğinde dalga dalga kabaran kini, bu çaresizlik içinde, ancak küfretmek biraz dindirebilirdi.</p>

  <p class="block9">“Hergele... Ah, namussuz... Namussuz solucan! Bok!”</p>

  <p class="block9">Aklına başka kelime gelmediğinden, ağzının köpürdüğünü zannederek dudaklarını yokladı. Eli, kabuk gibi bir kuruluğa rastlamıştı. Zorla yutkundu.</p>

  <p class="block9">“Niyazi ağabey nerde kaldı? Niyazi ağabey hastalandıysa...</p>

  <p class="block9">Niyazi ağabeyimi size tanıştırayım... Niyazi ağabey bana her zaman dayanma gücü vermiştir. Benim Niyazi ağabeyim... ” Nedime Hanım’ın bunları söylerken gözlerine dolan derin saygıyı, sevgi ışığını hatırladı.</p>

  <p class="block9">“Bir de bana izlendiğimi haber veriyor. Bir de navlun bedelinin on bir bin liradan elli bin liraya neden çıkarıldığını açıklıyor. Zafer kazanılmış imiş de, artık umut belirdiği için parayı esirgemezlermiş... ”</p>

  <p class="block9">Kibriti şiddetle çarparak bir cigara yaktı.</p>

  <p class="block9">Umudu da satıyorlar, namussuzlar, umutsuzluğu da... Bunları asmak yetmez. Bunları ne yapmalı bilmem ki?..</p>

  <p class="block9">Boğuşma, kendi yasalarıyla kendi keskin yargılarını ne kadar kolaylıkla kabul ettiriyordu. Sahici kin, öldürmekle bile hafifletilemeyen hem yaratıcı, hem bitirici, müthiş bir duyguydu. Kâmil Bey bunu böyle yüzde yüz anlayıp böyle kudretle duyabildiği için sevindi.</p>

  <p class="block9">Goncourt Kardeşler “Marie Antoinete” isimli bir kitap yazmışlar. O kitapta Fransızların “Avusturyalı karı” diye nefret ettikleri, sevinçle giyotine gönderdikleri “bedbaht kraliçe”, “kederli anne” o kadar güzel savunulmuştu ki okuduktan sonra Kâmil Bey, başı kesilen kadına acımış, Fransız milletini ayıplamıştı.</p>

  <p class="block9">Şimdi, Goncourt Efendilerin fena halde hata ettiklerini anlıyordu. “Bütün bir millet, hele olayların içindeyken hiç toptan yanılır mı?”</p>

  <p class="block9">Ahmet’in asılmış hali gözünün önüne geldi. Bacaklarını bükerek kendisini kaldırıp ölüme teslim etmiş... Sırtında Niyazi’nin ihanet hançeri... Yüzünde Abdülvahap Çavuş’un yumruk izleri... Kalbinde Nedime Hanım’la arkadaşlarına karşı işlenmiş günahlar...</p>

  <p class="block9">Oysa, biraz kamburca sırtı, sivri omuzları, oynak göz bebekleriyle, “Niyazi ağabey” denilen pislik, insanların arasında dolaşıp duruyor! Av arayan herhangi bir yırtıcı hayvan gibi değil, sadece leş arayan bir topal sırtlan gibi. , .</p>

  <p class="block9">Öğleye kadar, talim eden bir asker gibi ölçülü adımlarla duvardan duvara gidip gelerek karmakarışık, kinli şeyler düşündü.</p>

  <p class="block9">Fakat, Niyazi’nin bir hain olduğunu, Nedime Hanım’a, yahut İhsan’a haber vermek için bir çare bulması lazım geldiğini akıl edemedi.</p>

  <p class="block9">Öğleden sonra yorgun düşmüş, uyumak için uzanmıştı. Ateşsiz odada üşüyordu. Hiçbir hareket yapamadan, aynı şeyleri aralıksız düşünmek, boş ovalarda, ağır giden bir tren yolculuğuna benziyordu. Sersemlemişti.</p>

  <p class="block9">Soyunup soyunmamayı tasarlarken kapıya sert adımlar yaklaştı.</p>

  <p class="block9">Sarı benizli, çatık kaşlı bir subay içeri girdi. Arkasında, üstüne karşı hiç de saygılı görünmeyen kalın dudaklı Habeşi andıran bir başçavuş vardı. Kâmil Bey, bu kalın dudakları görür görmez, herifin işkencesiyle ünlü Abdülvahap Çavuş olduğunu kestirdi.</p>

  <p class="block9">Subay, yarım ağızla “merhaba” dedikten sonra, pek iyi tanıması gereken odayı, yeni görüyormuşçasına dikkatle gözden geçirdi. Neden sonra hiç beğenmemiş gibi yüzünü buruşturdu:</p>

  <p class="block9">— Size ateş vermediler mi? Çavuşa döndü. Buraya mangal!.. Gazete istemişsiniz. Hep bu gazeteleri okumak yüzünden başınız belaya giriyor. Ben ömrümde gazete okumam.</p>

  <p class="block9">— Burada başka türlü vakit geçmez diyerek.</p>

  <p class="block9">— Pekâlâ! Size gazete alsınlar. Ama, “Peyam Sabah” gazetesi... Ötekiler yasak. Gönülsüz sırıttı. Biraz da Ali Kemal Bey’i okuyun!</p>

  <p class="block9">— Olsun. Teşekkür ederim.</p>

  <p class="block9">— Başka bir diyeceğiniz var mı? Bir şeyden şikâyetiniz falan?</p>

  <p class="block9">— Eve haber yollasam... Çamaşır getirseler...</p>

  <p class="block9">— Düşüneyim...</p>

  <p class="block9">— Bir de, efendim, tıraş olmak istiyorum. Ben her sabah tıraş olmaya alışığım.</p>

  <p class="block9">— Her sabah, biraz çetin!.. Birisi söylemişti. İnsan her sabah tıraş olursa, sakalları sertleşirmiş. Benimkiler zaten domuz kılı gibidir. Değme bıçak kesmez. Size berber getirsinler. Tekrar çavuşa döndü. Berber gönderilsin. Hemen şimdi...</p>

  <p class="block9">Berber, sakallı bir askerdi. Parmakları, Kâmil Bey’e, ıslak demir kadar soğuk geldi. Kullandığı havlular kirden kapkara olmuş, usturalar, bilene bilene kalın birer çivi haline gelmişti. Sabun tası, sık sık yere düşmekten, yumru yumru, paslı iğrenç bir şeydi.</p>

  <p class="block9">Gardiyan asker İbrahim sıcak su getirdi.</p>

  <p class="block9">Berber, mahpusun sakalını sabunlarken, içini çekerek yakınır gibi konuşmaya başladı:</p>

  <p class="block9">— Başa gelen çekilir kek kısmının başına iş gelir. Bizde “olmuş işin kötüsü olmaz” derler. Olmasa iyiydi ama, olmuş bikere... Dert veren koca Tanrı, dermanını da er geç verir. Derdi dağlar taşıyamamış biz insan milleti arsız olduğumuzdan, vızır vızır taşımışız. Koca Tanrı, en kötü kulundan bir vakit geçmez. Bunlar hep bizi denemek için... “Ey kulum! buyurmuş, sen azarsan, ben seni namert eline bırakıp terbiye ederim. ” ittihatçıların eline geçmedik mi? “Ey kulum, buyurmuş, gene terbiye olmazsan, ben seni açlıkla terbiye ederim. ” Seferberlikteki açlık işte bu açlık... Lâkin biz gene “Bana mısın?” demedik. “Ey kulum, yola gelmezsen, seni bu sefer gâvur ayağı altında koyarım!” işte düşman ayağı altındayız. Moskofu Yeşilköy’den çeviren koca Tanrı, İngiliz’i dünyanın bir ucundan tutup getirdi. Şimdi gene terbiye olmadık mı, yazık. Geriye bir ırz, namus meselesi kaldı. Ustura acıtmıyor ya?</p>

  <p class="block9">— Hayır!</p>

  <p class="block9">— Yeni biledim. Bu bıçağı ayaktakımına kullanmam! Senin gibi beylere saklarım... Ne dedik? Koca Tanrı buyurmuş ki... “Sana verdiğim bu belalarla akıllanmazsan bu sefer, seni ırzla, namusla terbiye ederim. ” Dünya yüzündeki bütün din kardeşlerimizi koca Tanrı, namus yönünden terbiye etmesin! Lâkin gidişatlarımız fena beyim, gidişat kötü... Alametler meydanda... İstanbul’da bizim böyle yaşadığımıza bakma! Adı üstünde, burası “Islâmbol”. Buraya gündüz akşama kadar lanet yağar, gece sabaha kadar nur yağar. Sen o mezarlıklardaki koca kavukluları bilir misin? Biz işte onların yüzü suyu saygısına ekmek bulmaktayız! Bir de padişahımızın duası gücüyle... Anadolu tekmil gâvur olmuş. Orada ırz terbiyesi başlamış çoktaaan... Ben gözümle görmedim. Gelenlerden işittim. Tekmil Bolşevik olmuşlar. Irz, namus arama! Ankara’da, evlerin kapıları açık durmaktaymış... Kapamak yasak! Kim önce davranıp içeri girerse, kanlar onun malı... Tövbe tövbe! Burada da çarşaflar bir çeşit oldu ya... Varı, yoğu bence eşit! Ramazanda vaaz dinlemeye gitmiştim. Beyazıt Camii’nde bir Laz hoca vardı. Hoca değil, “deryayı umman!” Yani, senin anlayacağın uçsuz bucaksız deniz! Kitapları yutmuş, sindirmiş. Gökten, yerden haber onda... Ağzından cevahir saçmakta düpedüz... O söyledi: “Kadınlarda suç yok, dedi, yarın mahşerde onların babaları, anaları, ağabeyleri, kocaları yanacaklar!” Eskiden bir edep varmış. Erkeğin bulunduğu yerde kan kısmı sesini duyurmazmış! Zira sesi de namahremdir. Birinci namahrem sestir. Yüz, surat sonra gelir. Şimdi tramvaylarda, vapurda, avrat sesinden, erkekler fırsat bulup iki laf edemez oldu, ağız tadıyla. Ustura iyi mi?</p>

  <p class="block9">— İyi...</p>

  <p class="block9">— Eksikliğine, güdüklüğüne bakma! Halis İngiliz’dir. Neme lazım, gâvur falan ama, İngiliz, malın iyisini yapar. Parayı İngiliz malına yatırmalı. Değil mi?</p>

  <p class="block9">— Çeliği ünlüdür.</p>

  <p class="block9">— Çeliği... Kumaşı... Evet, herifler bizim gibi uyumamışlar, paso çalışmışlar. Biz, birbirimizi yerken onlar ilerlemişler, Bu da koca Tanrı’nın hikmeti! Bizim tabur imamına sordum: “Dünyayı Allah kefere tayfasına verdi, bu yalan dünyayı, dedi, fenden yana onlar yaşayacak, imandan yana biz!” Yamandır topal imam... Laz hoca kadar değilse de ağzı laf yapar. Yukarıdaki rezilin biri kendini asmış. “Hocaya haber verin, şunu yıkasın!” demişler. “Kendini öldüren imansız gider. Yıkanması yoktur!” diyerek diretmiş. Herifi gâvur leşi gibi yıkamadan gömdüler.</p>

  <p class="block9">Gardiyan İbrahim lâfa karıştı:</p>

  <p class="block9">— Bir de nursuz!! Suratında iman nuru kalmamış... Eşek suratına benzemiş suratı... Dili dışarı sarkmış da, kırmızı para kesesi gibi şişmiş...</p>

  <p class="block9">Kâmil Bey, Ahmet’in dili için kullanılan, bu “kırmızı para kesesi” benzetmesini ömrünün sonuna kadar hiç unutmadı.</p>
</body>
</html>
