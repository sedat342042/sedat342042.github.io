<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
<head>
<meta http-equiv="Content-Type" content="application/xhtml+xml; charset=utf-8"/>
<meta name="Generator" content="Atlantis Word Processor 1.6.5.7"/>
<link rel="stylesheet" type="text/css" href="style.css"/>
<title>ALTINCI BÖLÜM</title>
</head>
<body>
<p class="p5"><span class="t6"><b>ALTINCI BÖLÜM </b></span></p>
<p class="p0"><span class="t7">&nbsp;</span></p>
<p class="p0"><span class="t7"><i>PATRICK DANVILLE</i></span></p>
<p>&nbsp;</p>
<p><b>1</b></p>
<p>&nbsp;</p>
<p>Tabancası üzerinde değildi. Joe akşam yemeğinden sonra oturma odasına döndüklerinde kanepeye geçmesinde ısrar etmiş, Susannah da tabancasını silindirini çevirip kurşunlan çıkardıktan sonra hemen önündeki, üzeri dergilerle kaplı sehpaya bırakmıştı. Kurşunlar cebindeydi.</p>
<p>Susannah banyo kapısını menteşelerinden sökercesine açtı ve oturma odasına döndü. Roland kanepeyle televizyonun arasında yerde yatıyordu. Suratı korkunç bir mor renge bürünmüştü. Şişmiş boğazını tırmalar gibi hareketler yapıyor ve gülmeye devam ediyordu. Ev sahipleri Roland'ın başında ayakta duruyordu ve Susannah'nın dikkatini ilk çeken, saçlarının omuz hizasındaki, bebeklerinkine benzer, ince telli, bembeyaz saçlarının neredeyse tamamen siyah olduğuydu. Ağzının ve gözlerinin kenarındaki çizgiler silinmişti. Joe Collins artık on değil, yirmi, hatta otuz yaş gençleşmiş görünüyordu.</p>
<p>Orospu çocuğu.</p>
<p>Vampir orospu çocuğu.</p>
<p>Oy, adamın üzerine atıldı ve Joe'nun sol bacağını dizinin hemen Üzerinden kavradı. &quot;Yirmi beş, altmış dört, on dokuz, yürü!&quot; diye neşeyle bağırdı Joe. Artık Fred Astaire kadar çevikti. Oy'dan kurtulmak için havaya bir tekme savurdu. Oy havada uçup duvara şiddetle çarptı. Joe tekrar Roland'a döndü.</p>
<p>&quot;Ne düşünüyorum, biliyor musunuz? Bence kadınlar seks yapmak için mutlaka bir sebebe sahip olmalı.&quot; Bir ayağını Roland'ın göğsüne koydu. Susannah büyük bir av yakalamış bir avcı gibi göründüğünü düşündü. &quot;Öte yandan erkeklere tek gereken yerdir! Bing!&quot; Gözlerini patlattı. &quot;Seks hakkındaki en büyük sorun şudur: Tanrı erkeklere hem beyin, hem de penis vermiş ama ikisine aynı anda yetecek kadar kan verme...&quot;</p>
<p>Susannah'nın yaklaştığını da, yeterli yüksekliği sağlamak için kanepenin üzerine tırmandığını da fark etmedi; tüm dikkati o an yaptığı iş üzerindeydi. Susannah parmaklarını iç içe geçirerek ellerini tek bir yumruk haline getirdi, sağ omuz hizasına kaldırdı ve yanlamasına var gücüyle savurdu. Yumruk, Joe'nun başının yan tarafına onu sendeletecek şiddetle çarptı. Ne var ki Susannah sert kemiğe denk gelmiş ve ellerini dayanılması güç bir acı sarmıştı.</p>
<p>Joe dengesini korumak için kollarını kaldırarak sendeledi ve ona döndü. Üst dudağı gerilip dişlerini ortaya çıkardı... son derece sıradan dişlerdi, neden olmayacaktı? O kan içen türden bir vampir değildi. Ne de olsa burası Empatika'ydı. Ve dişlerin etrafındaki yüz değişiyordu: kararıyor, kasılıyor, artık insana benzemeyen bir şeye dönüşüyordu. Psikopat bir palyaçonun yüzüydü.</p>
<p>&quot;Sen,&quot; dedi ama başka bir şey söylemesine fırsat kalmadan Oy yine atıldı. Bu kez Hantal Billy'nin dişlerini kullanmasına gerek kalmamıştı zira ev sahipleri hâlâ dengesini tam olarak sağlamış değildi. Oy, yaratığın ayağının arkasında durunca Dandelo takılıp geriye yuvarlandı ve savurduğu küfürler başını çarpmasıyla aniden kesildi. Sert zeminin üzeri halıyla kaplı olmasaydı bu darbe kendinden geçmesine yetebilirdi. Ama yaratık hemen doğrulup oturur pozisyona geçti ve etrafına sersemce baktı.</p>
<p>Susannah doğrulmaya çalışıp pek başarılı olamayan Roland'ın yanına gitti. Kılıfı içindeki tabancasını kavradı, ama çekemeden Roland uzanıp bileğini sıkıca yakaladı. İçgüdüseldi elbette ve hiç şaşırtıcı değildi, ama Dandelo'nun gölgesi üzerlerine düşünce Susannah'nın içini paniğe yakın bir duygu sardı.</p>
<p>&quot;Seni kaltak, sana bir adamın gösterisini bölmek neymiş gösteri...&quot;</p>
<p>&quot;Roland, bırak!&quot; diye haykırdı ve Silahşor bıraktı.</p>
<p>Dandelo tabancayı elinden düşürme niyetiyle üzerlerine atıldı ama Susannah ondan bir an daha hızlı davranmıştı. Yan tarafa doğru yuvarlandı ve Dandelo tüm ağırlığıyla Roland'ın üzerine düştü. Susannah, Silahşor'un zar zor içine çektiği nefesin boşalırken çıkardığı hunff sesini duydu. Soluk soluğa tek dirseği üzerinde yükseldi ve tabancanın namlusunu, bedeninin şekli giysilerinin içinde büyük bir süratle değişmekte olan üstteki yaratığa doğrulttu. Dandelo boş olan ellerini kaldırdı. Elbette boştular, o öldürmek için ellerini kullanmıyordu. Aynı zamanda hatları giderek daha belirginleşmeye başladı, tam olarak yüz hatları denemezdi, daha ziyade bir hayvanın kürkündeki veya bir böceğin kabuğundaki lekeler gibiydi.</p>
<p>&quot;Dur!&quot; diye bağırdı bir ağustosböceğinin cırlamasına benzer bir şeye dönüşen kulak tırmalayıcı sesiyle. &quot;Size başpiskoposla koro kızıyla ilgili fıkrayı anlatacaktım!&quot;</p>
<p>&quot;Daha önce duymuştum,&quot; dedi Susannah ve iki el ateş etti. İki kurşun da bir zamanlar Dandelo'nun sağ gözü olan yerin hemen üzerinden beynine saplandı.</p>
<p>&nbsp;</p>
<p><b>2</b></p>
<p>&nbsp;</p>
<p>Roland sersemlemiş halde ayağa kalktı. Saçları şiş suratının iki tarafına yapışmıştı. Susannah elini tutmak isteyince elini sallayarak onu reddetti ve küçük kulübenin ön kapısına doğru sarsak adımlarla yürüdü. Kulübe Susannah'ya artık kirli ve loş görünüyordu. Halının üzerinde yemek lekeleri, duvarda da geniş bir rutubet lekesi olduğunu gördü. Bunlar daha önce de var mıydı? Ve cennetteki yüce Tanrı aşkına, akşam yemeğinde yedikleri tam olarak neydi? Midesini bozmadığı sürece bunu bilmek istemediğine karar verdi. Zehirli olmadığı sürece.</p>
<p>Gilead'lı Roland kapıyı çekerek açtı. Rüzgâr, kapının tokmağını elinden kurtardı ve kapı sertçe açılarak duvara çarptı. Silahşor çığlıklar atan tipiye doğru iki sarsak adım attı, ellerini dizlerine koyarak eğildi ve kustu. Susannah yarı sindirilmiş yemeklerin ağzından fırlayıp rüzgârla karanlığın içine taşındığını gördü. Yüzü ve gömleği kar tanecikleriyle kaplı olan Roland tekrar kulübeye döndü. Kulübenin içi aşırı sıcaktı; Dandelo'nun gözlerini boyayıp o ana dek fark etmelerini engellediği şeylerden biri de buydu. Susannah, New York'taki dairesindekinden pek de farklı olmayan termostatın (basit, eski Honeywell) hâlâ duvarda asılı olduğunu gördü. Yanma giderek bir süre inceledi. Düğmesi olabilecek en son noktaya dek çevrilmişti, otuz dereceyi geçiyordu. Parmağının ucuyla düğmeyi yirmi bir dereceye getirdi ve odayı incelemek üzere arkasına döndü. Şömine, onlara göründüğünden iki kat büyüktü ve çelik bir soba gibi kükremesine yetecek miktarda odunla doluydu. Ama Susannah'nın o an için bu konuyla ilgili yapabileceği bir şey yoktu; ateş kendi kendine sönerdi.</p>
<p>Halının üzerindeki ölü yaratık giysilerinin içinden neredeyse tamamen çıkmıştı. Susannah'ya artık gömleğinin kollarından ve kot pantolonunun paçalarından çıkan, şekilsiz ekleri kollar ve bacaklar gibi olan bir tür böcekmiş gibi görünüyordu. Gömleğin arkası ortaya dek yırtılmıştı Susannah açılan boşluktan altta, basit insan hatlarının resmedildiği bir tür kabuk olduğunu görebiliyordu. Örümcek halindeki Mordred'den daha kötü bir yaratık olabileceğine inanmazdı ama bu yaratık daha beterdi. Ve Tann'ya şükür ölüydü.</p>
<p>Düzenli, iyi aydınlatılmış kulübe masallardan fırlamış gibiydi ve Susannah bunu ilk bakışta fark etmemiş miydi? artık loş ve bakımsızdı. Elektrik lambaları hâlâ vardı ama kalitesiz otellerdeki gibi çok eski ve uzun süre kullanılmış görünüyorlardı. Çaputlardan oluşan halı leş gibiydi, üzerinde kan lekeleri vardı ve bazı noktalarda parçalanmaya başlamıştı. &quot;İyi misin, Roland?&quot;</p>
<p>Roland, ona baktı, sonra yavaşça önünde diz çöktü. Susannah bir an için Silahşor'un bayılacağını sandı ve telaşlandı. Bir saniye sonra gerçekte ne olduğunu anladığında ise daha da telaşlandı.</p>
<p>&quot;Şaşkına dönmüştüm, Silahşor,&quot; dedi Roland boğuk, titrek bir sesle. &quot;Bir çocuk gibi kandırıldım ve beni bağışlamanı diliyorum.&quot;</p>
<p>&quot;Roland, hayır! Ayağa kalk!&quot; Konuşan, Susannah stres altındayken daima ortaya çıkan Detta'ydı. &quot;Ayağa kalk, beyaz kuş,&quot; demeyişim bir mucize, diye düşündü ve histerik bir kahkahayı bastırmak zorunda kaldı. Roland anlamazdı.</p>
<p>&quot;Önce beni affet,&quot; dedi Roland, ona bakmadan. Susannah bir çare aradı ve bularak rahatladı. Onu böyle diz çökmüş halde görmeye dayanamıyordu. &quot;Kalk, Silahşor. Seni iyi yürekle bağışlıyorum.&quot; Bir an duraksayıp ekledi. &quot;Hayatını dokuz kere daha kurtarırsam belki eşitleniriz.&quot;</p>
<p>&quot;Güzel yüreğin kendiminkinden utanç duymamı sağlıyor,&quot; dedi Roland ve ayağa kalktı. O korkunç renk yanaklarını terk etmeye başlamıştıİğrenç şeklinin gölgesi şöminenin aydınlığıyla duvara düşen, halının üzerinde yatmakta olan yaratığa baktı. Sonra eski lambaları ve göz kırpan ampulleri olan küçük kulübeye bir göz gezdirdi.</p>
<p>&quot;Yediklerimizde bir şey yoktu,&quot; dedi. Sanki Susannah'nın aklını okumuş ve içindeki en büyük korkuyu görmüştü. &quot;Yemeye niyetlendiklerini zehirlemezdi.&quot;</p>
<p>Susannah tabancasını kabzası ona gelecek şekilde uzatıyordu. Roland tabancayı alıp kılıfına koymadan önce iki fişek yatağını tekrar doldurdu. Kulübenin kapısı hâlâ açıktı ve kar rüzgârla içeri taşınıyordu. Ceketlerinin asılı olduğu küçük girişte şimdiden beyaz bir delta oluşmuştu. Odanın içi artık biraz daha serindi, sauna gibi değildi.</p>
<p>&quot;Nerden bildin?&quot; diye sordu Roland.</p>
<p>Susannah, Mia'nın Siyah On Üç'ü bıraktığı oteli düşündü. Daha sonra Jake ve Callahan 1919 numaralı odaya girebilmişti, çünkü biri onlara bir not ve (lalale) bir anahtar bırakmıştı. Zarfın üzerine yarı el yazısı, yarı matbaa harflerinden oluşmuşa benzeyen bir yazıyla Jake'in ismi ve bu gerçek yazılmıştı. Susannah o notu görüp banyoda bulduğu notla karşılaştırma fırsatı olsaydı aynı elden çıkmış olduğunu anlayacağından emindi.</p>
<p>Jake'in dediğine bakılırsa New York PlazaPark Hotel'deki resepsiyon görevlisi ona mesajı Stephen King adında birinin bıraktığını söylemişti.</p>
<p>&quot;Benimle gel,&quot; dedi. &quot;Banyoya.&quot;</p>
<p>&nbsp;</p>
<p><b>3</b></p>
<p>&nbsp;</p>
<p>Banyo da kulübenin geri kalanı gibi artık daha ufak görünüyordu, bir dolaptan biraz büyükçeydi. Dibi bir kir tabakasıyla kaplı küvet eski ve paslıydı. Çok uzun zamandır kullanılmış gibi görünüyordu...</p>
<p>Aslında Susannah'ya hiç kullanılmamış gibi görünüyordu. Duş başlığı paslanmıştı. Bazı yerlerde soyulmaya başlamış pembe duvar kâğıdı soluk ve kirliydi. Üzerinde gül yoktu. Ayna hâlâ yerindeydi, ama tam ortasında tepeden aşağı kadar inen bir çatlak vardı. Üzerine yazarken parmağını kesmemiş olması bir mucizeydi. Nefesiyle oluşan buhar kaybolmuştu ama pislik tabakasının üzerindeki kelimeler hâlâ okunabiliyordu: ÛOD LANE ve altında DANDELO.</p>
<p>&quot;Bu bir anagram,&quot; dedi Susannah. &quot;Görebiliyor musun?&quot;</p>
<p>Roland yazıları bir süre inceledikten sonra utanmış görünerek başını</p>
<p>iki yana salladı.</p>
<p>&quot;Senin suçun yok, Roland. Bunlar bizim harflerimiz, senin bildiğin harfler değil. Bana güven, bu bir anagram. Bahse girerim Eddie olsa şıp diye görürdü. Bunun Dandelo'nun şaka anlayışı veya onun gibilerin uyması gereken kurallar olup olmadığını bilmiyorum ama önemli olan Stephen King'den küçük bir yardım sayesinde zamanında fark ettik.&quot;</p>
<p>&quot;Sen fark ettin,&quot; dedi Roland. &quot;Ben kendimi gülerek öldürmekle meşguldüm.&quot;</p>
<p>&quot;O dediğini ikimiz de yapıyor olabilirdik. Sen daha savunmasızdın çünkü... bağışla ama espri anlayışın oldukça kötü, Roland.&quot;</p>
<p>&quot;Biliyorum,&quot; dedi Roland kasvetle. Sonra aniden dönüp odayı terk</p>
<p>etti.</p>
<p>Susannah'nın aklına korkunç bir fikir geldi ve Silahşor'un geri gelmesi sanki sonsuzluk kadar uzun sürdü. &quot;Roland yoksa?...&quot;</p>
<p>Roland gülümseyerek başını iki yana salladı. &quot;Hâlâ ölü yatıyor. Ustalıkla ateş etmişsin, Susannah ama görüp emin olmak istedim.&quot;</p>
<p>&quot;Sevindim,&quot; dedi Susannah.</p>
<p>&quot;Oy nöbet tutuyor. Bir şey olsaydı eminim bizi haberdar ederdi.&quot; Notu yerden aldı ve arkasını dikkatle okudu. Sadece ecza dolabı kelimelerinde yardıma ihtiyaç duymuştu. '&quot;Size bir şey bıraktım.' Ne olduğunu biliyor musun?&quot;</p>
<p>Susannah başını iki yana salladı. &quot;Bakacak vaktim olmadı.&quot;</p>
<p>&quot;Bu ecza dolabı nerde?&quot;</p>
<p>Susannah aynayı işaret etti ve Silahşor kapağı açtı. Menteşeler gıcırdadı. Aynanın arkasında raflar vardı ama Susannah'nın hayal ettiği gibi düzgünce sıralanmış kutular ve şişeler yoktu. Onun yerine kanepenin yanındaki masanın üstündekilere benzer iki kahverengi şişe ve dünyanın en eski görünümlü Smith Brothers Vişneli Öksürük Hapları vardı. Bunların yanı sıra bir de zarf olduğunu gördüler. Roland zarfı ona verdi. Üzerinde, yarı el yazısı yarı matbaa harflerinden oluşan aynı belirgin yazı vardı:</p>
<p><i>GWeadf, CMde olertoistc.</i></p>
<p>&quot;Childe?&quot; dedi Susannah sorarcasına. &quot;Senin için bir anlam ifade ediyor mu?&quot;</p>
<p>Roland başını salladı. &quot;Görevi olan bir şövalyeyi ya da silahşoru tanımlayan bir kelimedir. Resmi ve çok eski bir sözcük. Bunu aramızda hiçbir zaman kullanmadık çünkü kutsal, ka tarafından seçilmiş anlamına geliyor. Kendimizi bu şekilde düşünmekten hoşlanmazdık ve ben de çok uzun yıllardır kendimi böyle görmedim.&quot;</p>
<p>&quot;Ama sen Childe Roland'sın?&quot;</p>
<p>&quot;Belki bir zamanlar öyleydim. Artık böyle şeylerin ötesindeyiz. Ka' nın ötesinde.&quot;</p>
<p>&quot;Ama hâlâ Işm'ın Yolu üzerinde.&quot;</p>
<p>&quot;Evet.&quot; Parmağını son satır üzerinde gezdirdi: Ödeştik. &quot;Aç, Susannah. İçinde ne varmış görelim.&quot;</p>
<p>Ve Susannah zarfı açtı.</p>
<p>&nbsp;</p>
<p><b>4</b></p>
<p>&nbsp;</p>
<p>Robert Browning'in yazdığı şiirin bir fotokopisiydi. King, şairin adını yarı el yazısı yarı baskı harflerden oluşan yazısıyla başlığın üzerine eklemişti. Susannah üniversitedeyken Brown'in dramatik monologlarından bir kısmını okumuştu, ama bu şiiri daha önce hiç görmemişti. Ancak konu ona son derece tanıdık gelmişti; şiirin adı, &quot;Childe Roland Kara Kule'ye Geldi&quot; idi. Yapı olarak öyküseldi ve beşer mısralık otuz dört kıtadan oluşuyordu. Her kıta Romen rakamıyla numaralanmıştı. Biri muhtemelen King I, II, XIII, XIV ve XVI numaralı kıtaları Romen rakamlarını daire içine alarak işaretlemişti.</p>
<p>&quot;İşaretli olanları oku,&quot; dedi Roland boğuk sesle. &quot;Orda burda birkaç kelimeyi anlayabiliyorum ama bu yetmez. Tümünü dinlemek isterim.&quot;</p>
<p>&quot;Birinci kıta,&quot; dedi Susannah ve boğazını temizledi. Kupkuru olmuştu. Dışarıda rüzgâr uludu ve başlarının üzerindeki sinek pislikleriyle kaplı ampul yanıp söndü.</p>
<p>&quot;Her sözünün yalan olduğuydu ilk düşüncem, O kır saçlı ve gözü, yalanının benimkinin üzerindeki Etkisini beğenmeyerek habisçe bakan sakatın</p>
<p>Ve o neşeyi gizlemekte nadiren başarılı dudakları</p>
<p>Her yeni kurbanla gerilip bükülürdü.&quot;</p>
<p>&quot;Collins,&quot; dedi Roland. &quot;Bunu her kim yazdıysa Collins'ten bahsettiği KJng'in hikâyelerinde katet'imizden bahsetmesi kadar kesin! 'Her sözü yalan!' Evet, öyle!&quot;</p>
<p>&quot;Collins değil,&quot; dedi Susannah. &quot;Dandelo.&quot;</p>
<p>Roland başını salladı. &quot;Doğru, Dandelo. Devam et.&quot;</p>
<p>&quot;Tamam; İkinci kıta.</p>
<p>&quot;Başka ne için hazırlanmış olmalı, asasıyla? Yalanlarıyla pusuya yatmak, ona burada rastlayan Ve yolu soran tüm yolcuları tuzağa düşürmekten başka? O kafatası gülüşünün neye yol açacağını, mezar kitabemin Üzerinde ne yazacağını tahmin ettim bu tozlu yolda.&quot;</p>
<p>&quot;Bastonunu havada nasıl salladığını hatırlıyor musun?&quot; diye sordu Roland.</p>
<p>Elbette hatırlıyordu. Ve yol tozlu değil, karlıydı ama onun dışında aynıydı. Onun dışında başlarına gelenleri anlatıyordu. Bu fikir ürpermesine yol açtı.</p>
<p>&quot;Bu şair senin zamanından mı?&quot; diye sordu Roland. &quot;Senin günlerinden mi?&quot;</p>
<p>Susannah başını iki yana salladı. &quot;Aynı ülkeden bile değiliz. Benim zamanımdan en az altmış yıl önce ölmüş.&quot;</p>
<p>&quot;Ama yine de burda gerçekleşenleri görmüş olmalı. Hiç olmazsa bir versiyonunu.&quot;</p>
<p>&quot;Evet. Ve Stephen King şiiri biliyordu.&quot; İçinde ani bir sezgi belirdi, o kadar parlaktı ki doğru olmaması mümkün değildi. İrileşmiş gözlerle Roland'a baktı. &quot;King'in başlamasına sebep olan bu şiirdi! İlhamı veren bu şiirdi!&quot;</p>
<p>&quot;Öyle mi diyorsun, Susannah?&quot;</p>
<p>&quot;Evet!&quot;</p>
<p>&quot;Ama bu Browning denen şahıs bizi görmüş olmalı.&quot;</p>
<p>Susannah bunu bilmiyordu. Çok karmaşıktı. Yumurtanın mı tavuktan tavuğun mu yumurtadan çıktığını bulmaya çalışmak gibiydi. Ya da aynalarla dolu bir koridorda kaybolmak gibi. Başı dönüyordu.</p>
<p>&quot;İşaretlenmiş bir sonraki kıtayı oku, Susannah! İksiii'yi oku.&quot;</p>
<p>&quot;On üçüncü kıta,&quot; dedi Susannah.</p>
<p>&quot;Çimlere gelince, cüzamlı deri üzerindeki saç gibi Yavaşça uzarlardı; kanla yoğrulmuş görünen</p>
<p>Çamurda biten incecik, kuru yapraklar.</p>
<p>Bir sıska kör at, her kemiği sayılan Oraya gelmiş, aptalca duruyordu Yaşlanınca atılmış şeytanın ahırından!&quot;</p>
<p>&quot;Şimdi on dördüncü kıtayı okuyorum.</p>
<p>&quot;Canlı mı? Bir deri bir kemik hali Kızıl, etsiz, incecik boynu ve pas rengi Yelesinin altındaki perdeli gözleriyle ölü gibiydi;</p>
<p>Böylesi iğrençlik böyle bir elemle nadiren</p>
<p>Bulunurdu bir arada; hiçbir hayvandan nefret etmemiştim bunca Büyük bir kötülük yapmış olmalıydı katlanmak için bu acıya.&quot;</p>
<p>&quot;Lippy,&quot; dedi Silahşor başparmağıyla omzunun gerisini işaret ederek. &quot;Dışardaki hayvandan bahsediyor.&quot;</p>
<p>Susannah cevap vermedi... gerek yoktu, elbette Lippy'ydi: kör ve sıska, boynu bazı yerlerde pembe derisi görünene dek tahriş olmuş. Biliyorum, çirkin bir hayvan, demişti yaşlı adam... yaşlı bir adama benzeyen yaratık. Seni ihtiyar ki, kutusu, gübre fabrikası, dört bacaklı uyuşuk kemik torbası! Ve işte şimdi sai King'in doğumundan seksen, hatta belki yüz yıl önce yazılmış bir şiirde bahsediliyordu: ...cüzamlı deri üzerindeki saç gibi.</p>
<p>&quot;Yaşlanınca atılmış şeytanın ahırından!&quot; dedi Roland sert bir ifadeyle gülümseyerek. &quot;Gitmeden önce onu cehenneme geri göndereceğiz!&quot;</p>
<p>&quot;Hayır,&quot; dedi Susannah. &quot;Yapmayacağız.&quot; Sesi kayıtsızdı. Boğazı kurumuştu ama o uğursuz kulübenin musluklarından akan suya güvenip içemiyordu. Yakında biraz kar eritip içerdi. O zamana dek susuzluğa dayanmak zorundaydı.</p>
<p>&quot;Neden öyle diyorsun?&quot;</p>
<p>&quot;Çünkü gitti. Efendisini geberttiğimizde çıkıp kar fırtınasının içine daldı.&quot;</p>
<p>&quot;Nerden biliyorsun?&quot;</p>
<p>Susannah başını iki yana salladı. &quot;Biliyorum işte.&quot; İki yüz mısraya varan şiirin bir sonraki sayfasına geçti. &quot;On altıncı kıta.</p>
<p>&quot;O değil!...&quot;</p>
<p>Sustu.</p>
<p>&quot;Susannah? Neden devam...&quot; Sonra İngilizce harflerle yazılmış bile olsa okuyabildiği sonraki kelimeyi gördü. &quot;Devam et,&quot; dedi. Sesi alçak, fısıltıdan biraz yüksekti.</p>
<p>&quot;Emin misin?&quot;</p>
<p>&quot;Oku, dinlemek istiyorum.&quot;</p>
<p>Susannah boğazını temizledi. &quot;On altıncı kıta.</p>
<p>&quot;O değil! Cuthbert'ün altın sarısı Kıvırcık bukleler altında kızaran yüzünü hayal ettim Sevgili dostumdu, beni yerimde tutmak için kolunu</p>
<p>Hep yaptığı gibi benimkine doladığını</p>
<p>Hissettiğim ana dek. Yazık, bir gecelik utanç! Yeni ateşi kalbimi terk edip buz gibi bıraktı.&quot;</p>
<p>&quot;Mejis'ten bahsediyor,&quot; dedi Roland. Yumruklarını sıkmıştı ama Susannah, Silahşor'un bunun farkında olduğunu sanmıyordu. &quot;Susan Delgado hakkındaki fikir ayrılığımızdan bahsediyor, o günden sonra aramız asla eskisi gibi olmamıştı. Dostluğumuzu elimizden geldiğince onardık ama hayır, hiçbir zaman eskisi gibi olamadık.&quot;</p>
<p>&quot;Bir kadın erkeğe geldikten veya erkek kadına geldikten sonra hiçbir şeyin eskisi gibi olacağını sanmam,&quot; dedi Susannah ve fotokopileri ona uzattı. &quot;Al. İşaretli olanların hepsini okudum. Geri kalanında Kara Kule'ye gitmekle ilgili bir şey varsa ya da yoksa kendin çöz. Yeterince uğraşırsan yapabilirsin sanırım. Bana gelince, bilmek istemiyorum.&quot;</p>
<p>Görünüşe bakılırsa Roland istiyordu. Sayfaları çevirerek sonuncusunu buldu. Sayfalar numaralanmamıştı, ama üzerinde XXXIV rakamı olan kıtayı görünce sonuncuyu bulduğunu anladı. Ama okumaya başlayamadan o ince çığlık tekrar duyuldu. Rüzgâr sakinleştiği için bu kez sesin kaynağından emin oldular.</p>
<p>&quot;Bodrumda biri var,&quot; dedi Roland.</p>
<p>&quot;Biliyorum. Ve kim olduğunu da bildiğimi sanıyorum.&quot;</p>
<p>Roland başını salladı.</p>
<p>Susannah, ona bakıyordu. &quot;Parçalar yerine oturuyor, değil mi? Bir yap bozun parçaları gibi ve yerleştireceğimiz çok az parça kaldı.&quot;</p>
<p>İnce, cılız çığlık tekrar duyuldu. Ölüme yakın birinin çığlığıydı. Tabancalarını çekerek banyodan çıktılar ama Susannah bu kez silahlara ihtiyaç duyacaklarını sanmıyordu.</p>
<p>&nbsp;</p>
<p><b>5</b></p>
<p>&nbsp;</p>
<p>Joe Collins adında neşeli ve komik bir ihtiyar kılığına girmiş olan böcek hâlâ aynı noktada yatıyordu, ama Oy bir iki adım gerilemişti. Susannah, onu suçlamıyordu. Dandelo leş gibi kokmaya başlamıştı. Çürümekte olan kabuğundan beyaz, yoğun bir sıvı sızıyordu. Roland yine de Hantal Billy'ye olduğu yerde kalıp nöbet tutmasını işaret etti.</p>
<p>Mutfağa vardıklarında çığlığı tekrar duydular. Bu kez daha yüksekti ama önce bodruma nereden inebileceklerini göremediler. Susannah gizli bir kapak arayarak muşamba kaplı zeminde yavaşça ilerledi. Tam bulamadığını söyleyecekti ki Roland konuştu. &quot;Burda, soğukkutusunun gerisinde.&quot;</p>
<p>Buzdolabı artık buz makineli son model bir Amana değil, paslı, hurda, alçak bir dolaptı. Susannah, Odetta ismini kullanan küçük bir kızken annesinin böyle bir buzdolabı vardı. Ama annesi kendi dolabının bunun onda biri kadar bile pis olduğunu görmektense ölmeyi yeğlerdi. Hatta yüzde biri kadar.</p>
<p>Roland buzdolabını kenara kolayca çekti zira kurnaz canavar Dandelo dolabı tekerlekli bir platform üzerine yerleştirmişti. Susannah fazla ziyaretçisi olduğunu sanmıyordu ne de olsa burası Uç-dünya'ydı ama yine de birinin uğraması ihtimaline karşı kirli çamaşırlarını gizlemişti. Susannah ahalinin yolunun nadiren de olsa oraya düştüğünden emindi. Ama Odd Lane'den öteye gidebilenlerin sayısının fazla olduğunu sanmıyordu.</p>
<p>Aşağıya inen basamaklar dar ve dikti. Roland eliyle duvarı yokladı ve ışık düğmesini buldu. Biri basamakların üzerinde, biri aşağıda olmak üzere iki çıplak ampul yandı. Çığlık, ışığa tepkiymiş gibi tekrar yükseldi. Acı ve korku dolu, ama sözsüzdü. Sesi duyan Susannah titredi.</p>
<p>&quot;Her kimsen basamakların önüne gel!&quot; diye seslendi Roland.</p>
<p>Aşağıdan hiç karşılık gelmedi. Dışarıda rüzgâr şiddetini arttırıp kum taneleriymiş gibi ses çıkaran kar tanelerini evin yan tarafına savurdu.</p>
<p>&quot;Seni görebileceğimiz bir yere gel yoksa seni olduğun yerde bırakacağız!&quot; diye bağırdı Roland.</p>
<p>Bodrum sakini ışığın altına gelmedi ama tekrar çığlık attı. Keder, dehşet ve Susannah bundan korkuyordu delilik yüklüydü.</p>
<p>Roland, ona baktı. Susannah başını salladı ve fısıldadı. &quot;Önden git. Gerekirse seni korurum.&quot;</p>
<p>&quot;Basamaklara dikkat et, düşme,&quot; dedi Roland alçak sesle.</p>
<p>Susannah tekrar başını salladı ve tek eliyle Roland'ın sabırsız işaretini yaptı: Haydi, devam et.</p>
<p>Bunun üzerine Silahşor'un yüzünde bir gülümsemenin hayaleti belirdi. Tabancasını omuz hizasına kaldırarak merdiveni inmeye başladı ve bir an için Jake'e öylesine benzedi ki Susannah ağlayacak gibi oldu.</p>
<p>&nbsp;</p>
<p><b>6</b></p>
<p>&nbsp;</p>
<p>Bodrum kutular, variller ve tavandaki kancalardan sarkan örtülü şeylerle doluydu. Susannah kancalardan nelerin sarktığını bilmek istemiyordu. Kulağa hıçkırmayla ağlama karışımı gibi gelen çığlık tekrar yükseldi. Rüzgârın sesi artık biraz boğuklaşmıştı ama hâlâ duyuluyordu.</p>
<p>Roland soluna döndü ve boyuna dek yükselen kutu yığınları arasında zikzaklar çizerek yürüdü. Susannah sık sık omzunun üzerinden geriyi kontrol ederek sessizce peşinden geliyordu. Gerekirse Oy'un sesini duyabilmek için dikkatle kulak kesilmişti. Tahta kasalardan birinin üzerinde TEXAS ALETLERİ, bir diğerinin üzerinde HO FAT ÇİN FALİ KURABİYELERİ ŞİRKETİ yazıyordu. Uzun süre önce terk ettikleri araca verdikleri ismi görünce hiç şaşırmadı; şaşkınlık günleri artık çok geride kalmıştı.</p>
<p>Biraz ilerisindeki Roland durdu. &quot;Annemin gözyaşları,&quot; dedi alçak sesle. Susannah bu deyişi kullandığını daha önce bir kez duymuştu: bir yarığa düşüp her iki arka ayağıyla bir ön ayağını kırmış, sinekler gözlerini diri diri yediği için yattığı yerden onlara görmeyerek bakan zavallı geyiği gördükleri zaman.</p>
<p>Silahşor, onu çağırana dek olduğu yerde durdu ve sonra elleriyle dizleri üzerinde süratle sağ tarafına doğru ilerledi.</p>
<p>Dandelo'nun taş duvarlı bodrumunun uzak köşesinde yön hissi doğruysa güneydoğu köşesinde derme çatma bir hapishane hücresi vardı. Kapısı çaprazlama üst üste binmiş çelik çubuklardan meydana gelmişti. Hemen yanında, Dandelo'nun hücreyi yaparken kullandığı kaynak makinesi vardı... ama asetilen tankının üzerindeki kalın toz tabakasına bakılırsa çok uzun zamandır kullanılmamıştı. Taş duvara, tutsağın uzanabileceği noktanın hemen ötesine çakılmış S şeklinde bir kancadan Susannah tutsakla alay etmek için o kadar yakına asıldığından emindi büyük ve eski tarzda gümüş bir (lalala, lalale) anahtar sarkıyordu. Söz konusu tutsak hücresinin parmaklıklarının gerisinde ayakta duruyor, kirli ellerini onlara doğru uzatıyordu. O kadar zayıftı ki Susannah'nın aklına gördüğü korkunç toplama kampı fotoğrafları geldi; Auschwitz, BergenBelsen ve Buchenwald'daki, çizgili üniformaları üzerlerinden sarkan ve iğrenç komi şapkaları başlarında, farkında olduklarını gösteren korkunç, parlak gözlerle bakan ve ölümün kıyısında yaşayan, insanlık suçu kurbanlarının fotoğrafları. Keşke ne hale geldiğimizi bilmeseydik, diyordu o gözler. Ama ne yazık ki biliyoruz.</p>
<p>Ellerini çaresizce uzatır, o anlaşılmaz sesleri yalvarırcasına çıkarırken Patrick Danville'in gözlerinde aynı ifade vardı. Yakından duyunca bu sesler Susannah'ya bir film müziğinde, bir orman kuşunun alaycı ötüşleri gibi geldi: Ayyiii, ayyiii, ayyook, ayyook!</p>
<p>Roland anahtarı kancadan alıp kapıya yürüdü. Danville'in ellerinden biri gömleğini kavrayınca Silahşor eli itti. Susannah öfkeden tamamıyla yoksun bir hareket olduğunu düşündü ama hücredeki sıska şey korkuyla geriledi. Gözleri yuvalarından fırlamıştı. Saçları uzundu omuzlarına dek iniyordu ama yanaklarında neredeyse hiç sakal yok gibiydi. Çenesinde ve dudağının üzerinde biraz daha yoğundu. Susannah on yedi yaşlarında olduğunu düşündü, daha fazla olamazdı.</p>
<p>&quot;Korkma, Patrick,&quot; dedi Roland yumuşak sesle. Anahtarı kilide soktu. &quot;Patrick misin? Patrick Danville misin?&quot;</p>
<p>Kirli kot pantolon ve dizlerine dek inen büyük bir gömlek giymiş sıska şey hiç cevap vermeden üçgen hücresinin köşesine doğru geriledi. Sırtı duvara dayanınca yavaşça aşağı kayarak Susannah'nın tuvalet olarak kullandığını tahmin ettiği kovanın yanına oturdu. Gömleğinin etekleri, dehşet dolu yüzünün neredeyse iki yanına dek yükselen bir deri bir kemik kalmış dizlerinin arasından sarkıyordu. Patrick Danville, Roland kapıyı kendine çekerek olabildiğince açınca (menteşeleri yoktu) kuş sesine benzer sesleri tekrar çıkarmaya başladı: AYYİİİ! AYYOOOK! AYYİİİ! Susannah dişlerini gıcırdattı. Roland hücreye girmeye niyetlenince delikanlı daha da tiz bir çığlık attı ve kafasını taş duvara sertçe vurmaya başladı.</p>
<p>Roland hücreden çıktı. Korkunç kafa darbeleri kesildi, ama Danville yabancıya korku ve güvensizlikle bakıyordu. Sonra uzun parmaklı, leş gibi ellerini yardım istercesine tekrar uzattı.</p>
<p>Roland, Susannah'ya baktı.</p>
<p>Susannah elleri üzerine yükselip bedenini iterek hücrenin kapısına geldi. Bir deri bir kemik kalmış çocuğa benzer şey tiz bir sesle haykırdı ve uzattığı ellerini kendini korumak istercesine bilekleri üst üste gelecek şekilde göğsünde kavuşturdu.</p>
<p>&quot;Hayır, şekerim.&quot; Konuşan, Susannah'nın varlığına daha önce inanmayacağı, aklından bile geçirmediği bir başka Detta'ydı. &quot;Hayır, şekerim. Seni incitmeyeceğim, canını yakmak isteseydim yukardaki pezevenge yaptığım gibi kafana iki kurşun sıkardım.&quot;</p>
<p>Patrick'in gözlerinde bir şey gördü, belki kanlanmış aklarını belirginleştiren bir anlık irileşme. Başını sallayıp gülümsedi. &quot;Evet, doğru! Bay Collins geberdi! Bir daha asla buraya inip sana... ne? Sana ne yaptı, Patrick?&quot;</p>
<p>Yukarıda esen rüzgârın boğuk uğultusu tekrar duyuldu. Işıklar göz kırptı; kulübe itiraz edercesine gıcırdayıp inledi.</p>
<p>&quot;Sana ne yaptı, evlat?&quot;</p>
<p>Sonuç yoktu. Zavallı şey anlamıyordu. Tam buna iyice inanmaya başlamıştı ki Patrick Danville ellerini karnına götürdü ve tuttu. Yüzünü kramp girmiş gibi çarpıttı ve Susannah gülme taklidi yaptığını anladı.</p>
<p>&quot;Seni güldürdü mü?&quot;</p>
<p>Köşeye büzülmüş olan Patrick başını salladı. Yüz hatları daha da çarpıldı. Yumruklarını yüzüne kaldırdı. Yanaklarını sürttü, ardından gözlerini ovuşturur gibi bir hareket yaptı ve ona baktı. Susannah burnunun kemeri üzerinde küçük bir yara izi olduğunu gördü.</p>
<p>&quot;Seni ağlattı da.&quot;</p>
<p>Patrick başını salladı. Karnını tutup sarsılarak tekrar gülme taklidi yaptı; sonra yanaklarındaki gözyaşlarını siliyormuş gibi yaparak ağlama taklidi yaptı, ama sonrasında bu kez elini kepçe gibi yapıp ağzına götürdü ve dudaklarıyla şapırtı sesleri çıkardı.</p>
<p>Hafifçe gerisinde duran Roland, &quot;Seni güldürdü, ağlattı, yedirdi,&quot; dedi.</p>
<p>Patrick başını iki yana öyle şiddetli salladı ki köşede birleşen iki duvara çarptı.</p>
<p>&quot;O yedi,&quot; dedi Detta. &quot;Söylemeye çalıştığın bu, değil mi? Dandelo yedi.&quot;</p>
<p>Patrick başını hızla salladı.</p>
<p>&quot;Seni güldürdü, ağlattı ve elde ettiği ürünü yedi. Çünkü onun işi bu!&quot;</p>
<p>Patrick başını yine salladı ve gözyaşlarına boğuldu. Anlaşılmaz sesler çıkarıyordu. Susannah kafasını duvara tekrar vurması halinde geri çekilmeye hazır şekilde hücreye doğru yavaşça ilerledi. Ama çekindiği şey gerçekleşmedi. Köşedeki çocuğun yanına vardığında Patrick başını Susannah'nın göğsüne dayayarak ağlamaya devam etti. Susannah dönüp Roland'a baktı ve bakışlarıyla, artık içeri gelebileceğini söyledi.</p>
<p>Patrick başını kaldırıp Susannah'ya taparcasına baktı.</p>
<p>&quot;Merak etme,&quot; dedi SusannahDetta yine gitmiş, muhtemelen şefkat ve nezaketten sıkılmıştı. &quot;Artık sana bir şey yapamayacak, Patrick. Nehirde bir taş gibi, duvardaki çivi gibi ölü. Şimdi benim için bir şey yapmanı istiyorum. Ağzını açmanı istiyorum.&quot;</p>
<p>Patrick hemen başını iki yana salladı. Gözlerinde yine korku vardı ancak bu kez Susannah'nın görmekten nefret ettiği bir başka duygu eklenmişti: utanç.</p>
<p>&quot;Evet, Patrick, evet. Ağzını aç.&quot;</p>
<p>Patrick başını şiddetle iki yana salladı. Yağlı saçları paspas gibi yüzüne çarpıyordu.</p>
<p>&quot;Ne...&quot; diye başladı Roland.</p>
<p>&quot;Şşş,&quot; dedi Susannah, ona. &quot;Ağzını aç ve bize göster, Patrick. Sonra seni götüreceğiz ve buraya bir daha asla gelmeyeceksin. Bir daha asla Dandelo'nun akşam yemeği olmayacaksın.&quot;</p>
<p>Patrick, ona yalvarırcasına baktı ama Susannah'nın kararlı ifadesi değişmedi. Sonunda Patrick gözlerini kapadı ve ağzını yavaşça açtı. Dişleri vardı ama dili yoktu. Muhtemelen bir an gelmiş, Dandelo mahkûmunun sesinden veya sözlerinden usanıp dilini koparmıştı.</p>
<p>&nbsp;</p>
<p><b>7</b></p>
<p>&nbsp;</p>
<p>Yirmi dakika sonra mutfakta oturmuş, Patrick Danville'in bir kâse çorbayı içişini izliyorlardı. Çorbanın en az yarısı, çocuğun gri gömleğinin üzerine dökülüyordu, ama Susannah önemi olmadığını düşündü; bolca çorba ve kulübenin tek yatak odasında yedek giysiler vardı. Ayrıca Joe Collins'in girişte asılı olan parkasını da muhtemelen o günden itibaren Patrick giyecekti. Dandelo'dan yani Joe Collins'ten geri kalanları üç battaniyeye sarıp karın içine atmışlardı.</p>
<p>&quot;Dandelo kan yerine duygularla beslenen bir vampirdi,&quot; dedi Susannah. &quot;Patrick ise ineğiydi. İnekten iki tür besin alabilirsin: et veya süt. Eti seçersen önce en güzel kısımlarını, sonra daha kötü yerlerini yer, ardından kalanları haşlarsın ve biter. Ama sadece sütü alırsan, ineği açlıktan ölmeyeceği şekilde beslediğin sürece devam edebilirsin.&quot;</p>
<p>&quot;Sence ne kadar süredir aşağıdaki hücredeydi?&quot; diye sordu Roland. &quot;Bilmiyorum.&quot; Ama asetilen tankı üzerindeki toz tabakasını hatırlıyordu, çok iyi hatırlıyordu. &quot;Ama çok uzun bir süre olduğu muhakkak. Ona sonsuzluk gibi gelmiştir.&quot; &quot;Ve canı yanmıştır.&quot;</p>
<p>&quot;Hem de çok. Dandelo çocuğun dilini kopardığında hissettiği fiziksel acının, duygusal kan emişi yanında hiç kaldığına bahse girerim. Ne halde olduğunu görüyorsun.&quot;</p>
<p>Roland görüyordu gerçekten. Gördüğü bir şey daha vardı. &quot;Onu bu fırtınada dışarı çıkaramayız. Kat kat giydirsek bile soğuk onu mutlaka öldürür.&quot;</p>
<p>Susannah başını salladı. O da aynı fikirdeydi. Emin olduğu bir şey daha vardı: kulübede kalamazdı. Bu Susannah'yı öldürebilirdi.</p>
<p>Hissettiklerini dile getirince Roland, ona katıldı. &quot;Fırtına dinene kadar ahırda kamp kurarız. Soğuk olacaktır ama iki olası kazanç görüyorum: Mordred ve Lippy gelebilir.&quot;</p>
<p>&quot;İkisini de öldürür müsün?&quot;</p>
<p>&quot;Yapabilirsem evet. Bir itirazın mı var?&quot;</p>
<p>Susannah bir süre düşündükten sonra başını iki yana salladı.</p>
<p>&quot;Pekâlâ. Haydi neler götüreceğimize karar verelim. Önümüzdeki iki, hatta belki dört gün boyunca ateşimiz olmayacak.&quot;</p>
<p>&nbsp;</p>
<p><b>8</b></p>
<p>&nbsp;</p>
<p>Fırtına üç gece, iki gün sonra kendi öfkesinde boğulup dindi. İkinci gün şafak vaktine doğru Lippy fırtınanın içinden topallayarak çıkageldi ve Roland kör gözlerinin arasına bir kurşun sıktı. Susannah ikinci gece yakınlarda bir yerde olduğunu hissetti, ama Mordred kendini hiç göstermedi. Varlığını belki Oy da fark etmişti çünkü ahırın girişinde durup yağan kara doğru havlamıştı.</p>
<p>Susannah ahırda kaldıkları süre zarfında Patrick Danville hakkında umduğundan fazlasını öğrendi. Tutsaklığı sırasında akıl sağlığının fena halde zarar görmüş olduğunu görmek Susannah'yı şaşırtmadı. Onu asıl şaşırtan, kısıtlı da olsa iyileşme kapasitesiydi. Bunca eziyeti kendi çekmiş olsa tekrar normale dönüp dönemeyeceğini merak etti. Belki Patrick'in sahip olduğu yeteneğin bunda bir etkisi vardı. Susannah bu yeteneğe Sayre'm ofisinde bizzat tanık olmuştu.</p>
<p>Dandelo tutsağına açlıktan ölmeyeceği kadar yiyecek vermiş ve duygularını düzenli aralıklarla çalmıştı: haftada iki, bazen üç kez; hatta arada sırada dört kez. Patrick'in bir dahakinin onu öldüreceğine inandığı her seferde yeni bir kurban gelmişti. Son günlerde Patrick'in çektiği işkence dalmıştı, çünkü yeni kurbanlar giderek artan bir sıklıkla canavarın pençesine düşmüştü. Roland o gece geç saatte, samanlarından oluşan yataklarına yattıkları sırada Susannah'ya Dandelo'nun son kurbanlarının Kızıl Kral'ın şatosu'nda veya etrafındaki kasabadan gelen sürgünler olduğuna inandığını söyledi. Susannah bu mültecilerin düşüncelerini tahmin edebiliyordu: Kral gitti, her şey yolunda giderken buradan def olup gidelim. Ne olur ne olmaz, Koca Kızıl tepesi atıp geri dönebilir. Ne de olsa artık keçileri kaçırmış, asansörü artık en üst kata çıkmıyor.</p>
<p>Joe bazen tutsağının önüne Dandelo şeklinde çıkmış ve çocuğun dehşetiyle beslenmişti. Ama hücreye tıktığı ineğinden dehşetten fazlasını istiyordu. Susannah farklı duyguların farklı tatlan olduğunu tahmin ediyordu: bir gün domuz eti, ertesi gün tavuk, ondan sonraki gün balık yemek gibi.</p>
<p>Patrick konuşamıyor ama derdini işaretlerle anlatabiliyordu. Roland onlara kilerdeki garip keşfini gösterince daha da fazlasını yapabileceğini öğrendiler. En yüksek raflardan birinde, üzerinde <i>MICHELANGELO, KARAKALEM </i><i>İ</i><i>Ç</i><i>İ</i><i>N </i><i>İ</i><i>DEAL</i> yazan büyük resim defterleri bulmuştu. Defterlerin hemen yanında yepyeni Eberhard Faber #2 kurşunkalemler vardı. Etraflarına bir paket lastiği geçirilmişti. Bu keşfi garip kılan, birinin (muhtemelen Dandelo'nun) her bir kalemin tepesindeki silgiyi dikkatle kesmiş olmasıydı. Silgiler, birkaç ataç ve Calla Bryn Sturgis'ten kalan birkaç Oriza'nın altındaki çıkıntılara benzeyen bir kalemtıraşla birlikte bir kavanoza konmuştu. Patrick resim defterlerini görünce genellikle donukça bakan gözleri parladı ve sabırsız sesler çıkararak ellerini özlemle uzattı.</p>
<p>Roland, Susannah'ya baktı. &quot;Bakalım ne yapacak,&quot; diyerek omuzlarını silkti Susannah. &quot;Benim oldukça iyi bir fikrim var, ya senin?&quot;</p>
<p>Çok fazla şey yapabileceği ortaya çıktı. Patrick Danville'in resim kabiliyeti olağanüstüydü. Ve ihtiyaç duyduğu sesi ona resimleri veriyordu. Büyük bir hız ve hoşnutlukla çiziyordu. Resimlerinin rahatsız edici netliği umurunda değil gibiydi. Bir resimde Joe Collins hiçbir şeyden haberi olmayan kurbanına arkadan yaklaşıp kafasını bir satırla kesiyordu ve yüzünde hoşnut bir sırıtış vardı. Patrick resmin yanına çizgi romanlardaki gibi ÇAT! Ve FÛŞ! gibi efektler eklemişti. Collins'in başının üzerine bir düşünce balonu ekleyip içine Al sana, budala! yazdı. Bir başka resimde Patrick korkunç bir netlikle betimlediği kahkahalarla (Ha! Ha! Ha! efektini gerektirmeyecek kadar canlıydı) yere düşmüş, çaresizce yatıyordu. Collins ise ellerini beline koymuş, ayakta durarak onu izliyordu. Patrick resmi bitirince sayfayı hemen çevirip bir yenisine başladı. Bu seferkinde Collins dizlerinin üzerindeydi. Bir eliyle Patrick'in yağlı, uzun saçlarını sıkıca kavramıştı. Büzdüğü dudaklarını Patrick'in kahkahalar ve acıyla kasılmış ağzına yaklaştırmıştı. Patrick tek bir ustaca hareketle (kalemin ucu kâğıttan hiç ayrılmamıştı) yaşlı adamın kafasının üzerine bir başka düşünce balonu çizdi ve içine sekiz harf ve iki ünlem işareti koydu. &quot;Ne diyor?&quot; diye sordu büyülenmiş görünen Roland. '&quot;MMM! GÜZEL!'&quot; dedi Susannah. Sesi cılız ve hasta gibiydi. Resimlerin konusu bir yana, Patrick'i çizerken saatlerce seyredebilirdi. Ve seyretti de. Kalemin hareketlerinin hızı şaşırtıcıydı ve ona kesilmiş silgilerden birini vermek ikisinin de aklına gelmedi, çünkü gerek yokmuş gibi görünüyordu. Susannah'nın görebildiği kadarıyla çocuk hiç hata yapmıyor ya da yaptığı hataları küçük dokunuşlarla resmin bütününe dâhice yamıyordu. Elde edilen sonuçlara eskiz denemezdi, her biri bir sanat eseriydi. Patrick'in veya Işın'ın Yolu üzerindeki bir başka dünyada, bir başka Patrick'in yağlıboya resimler yapabileceğini biliyor ve bu bilgi kalbini hem ısıtıyor, hem donduruyordu. Karşısındaki neydi? Dilsiz bir Rembrandt mı? Görünüşe bakılırsa ikinci ahmakbilginleri karşılarındaydı. Sheemie ile birlikte Oy da sayılırsa üçüncü.</p>
<p>Patrick'in silgilere hiç ilgi göstermeyişi Susannah'nın ilgisini sadece Wr kez çekti ve bunu, dehanın küstahlığına bağladı. Patrick Danville'in s'lgi denen şeyin varlığından bihaber olabileceği aklının Roland'ın daucundan bile geçmedi.</p>
<p>&nbsp;</p>
<p><b>9</b></p>
<p>&nbsp;</p>
<p>Samanların üzerinde yatmakta olan Susannah üçüncü gecenin sonlarına doğru uyandı, yanında uyumakta olan Patrick'e baktı ve kalkıp aşağı indi. Roland ahırın girişinde ayakta durmuş, sigara içerek dışarı bakıyordu. Kar durmuştu. Geç doğan ay, Kule Yolu'nu kaplayan taze karı sessiz güzelliğin parlak diyarına çeviriyordu. Hava sakin ve buz gibiydi. Uzaklarda bir yerden bir motor sesi geliyordu. Giderek yaklaşıyor gibiydi. R0land'a sesin kaynağına dair bir fikri olup olmadığını sordu.</p>
<p>&quot;Galiba Kekeme Bili adındaki robot karları kuruyor,&quot; dedi Roland. &quot;Kafasının üzerinde Kurtlarınki gibi bir anten olabilir. Hatırlıyor musun?&quot; Susannah çok iyi hatırladığını söyledi.</p>
<p>&quot;Dandelo'ya özel bir sadakatle bağlı olabilir,&quot; dedi Roland. &quot;Pek sanmıyorum ama eğer öyleyse de şaşırmam. Düşmanca davranırsa tabaklarından birini kullanmaya hazır ol. Ben de tabancamla tetikte olacağım.&quot;</p>
<p>&quot;Ama gerekeceğini sanmıyorsun.&quot; Konuyu iyice açıklığa kavuşturmak istiyordu.</p>
<p>&quot;Öyle,&quot; dedi Roland. &quot;Belki bizi bir araçla Kule'ye kadar bile götürebilir. En azından Beyaz Topraklar'ın bittiği yere kadar. Çocuk hâlâ toparlanamamış olursa bu işimize yarayabilir.&quot;</p>
<p>Bunun üzerine Susannah'nın aklına bir soru geldi. &quot;Bir çocuğa benzediği için ona çocuk diyoruz. Sence kaç yaşında?&quot;</p>
<p>Roland başını iki yana salladı. &quot;On altı, on yediden genç olmadığı kesin. Otuzunu geçtiğini sanmıyorum. Işınlar saldın altındayken zaman garipleşmişti. Tuhaf atlayışlar, kaymalar yapıyordu. Buna bizzat şahit oldum.&quot;</p>
<p>&quot;Onu yolumuza Stephen King mi çıkardı?&quot;</p>
<p>&quot;Bilmiyorum ama onu tanıdığı muhakkak.&quot; Duraksadı. &quot;Kule o kadar yakın ki! Hissedebiliyor musun?&quot;</p>
<p>Hissediyordu. Bazen nabız gibi atıyor, bazen şarkı söylüyor, çoğunlukla ikisini birden yapıyordu. Ve Polaroid hâlâ Dandelo'nun kulübesinde asılıydı. En azından o, göz boyamanın bir parçası değildi. Susannah her gece rüyalarında en az bir kez fotoğraftaki Kule'yi görüyordu; gül tarlasının sonunda, hâlâ tutmakta olduğu iki Işın yüzünden üzerindeki bulutların dört ayrı yöne doğru sürüklendiği grisiyah taş Kule'yi. Seslerin şarkı söylediğini commala! commala! commalagelgel! biliyor ama kendisine veya kendisi için söylediklerini sanmıyordu. Hayır, asla; bu Roland'ın sarkışıydı ve sadece ona aitti. Ama bunun, bulundukları yerle yolculuklarının son bulacağı nokta arasında öleceği anlamına gelmediğini ummaya başlamıştı.</p>
<p>Onun kendi rüyaları vardı.</p>
<p>&nbsp;</p>
<p><b>10</b></p>
<p>&nbsp;</p>
<p>Güneşin doğması (tam doğudan, teşekkürler deriz) üzerinden daha bir saat bile geçmemişti ki turuncu bir araç kamyon ve buldozer karışımı ufukta belirdi ve önündeki kar yığınlarını yarıp kenara iterek yavaşça, ama durmaksızın onlara doğru ilerledi. Yol kenarındaki kar yığını daha da yükselmişti. Susannah, Kekeme Bill'in (kar küreyiciyi kullananın o olduğuna şüphe yoktu) Kule Yolu ve Odd Lane'in kesiştiği yere vardığında geri döneceğini tahmin etti. Belki orada durup mola veriyor, kahve değil de bir fışkırtmalık yağ içiyordu. Bu düşünce üzerine gülümsedi. Onu gülümseten bir şey daha vardı. Kar küreyicinin tepesine monte edilmiş hoparlörden Susannah'nın tanıdığı bir melodi yayılıyordu. Neşeyle bir kahkaha attı. &quot;'California Sun! The Rivieras! Ah, kulağımın pası gitti!&quot;</p>
<p>&quot;Öyle diyorsan,&quot; dedi Roland. &quot;Tabağını hazır tut.&quot;</p>
<p>&quot;Emin olabilirsin.&quot;</p>
<p>Patrick yanlarına geldi. Roland'ın kilerde bulduğundan beri olduğu gibi resim defteri ve kalemi yanındaydı. Büyük harflerle tek bir kelime yazıp Susannah'ya gösterdi. Roland'ın yazdıklarını okumakta çok büyük harflerle yazılmış bile olsalar zorlanacağını biliyordu. Kâğıdın sağ alt köşesine BILL yazmıştı. Yazının üzerinde Oy'un kusursuz bir resmi vardı. Hantal Billy'nin başının üzerindeki konuşma balonunun içinde HAU! HAU! yazıyordu. Susannah'nın gösterdiğini yanlış anlamaması için bu mükemmelliğin üzerini kaygısızca karalamıştı. Susannah resmin karalandığını görünce üzüldü çünkü kâğıdın üzerindeki, Oy'un muhteşem bir betimlemesiydi.</p>
<p>&nbsp;</p>
<p><b>11</b></p>
<p>&nbsp;</p>
<p>Kar küreyici Dandelo'nun kulübesinin önünde durdu. Motoru hâlâ çalışıyor olmasına rağmen müzik sesi kesilmişti. Sürücü koltuğundan hantal hareketlerle uzun boylu (en az iki buçuk metre), parlak kafalı bir robot indi. 16. Kavis Deney İstasyonu'ndaki Nigel'a ve Calla Bryn Sturgis'ten Andy'ye çok benziyordu. Metal kollarını büküp metal ellerini orada olsa Eddie'ye George Lucas'ın CoPo'sunu hatırlatacak şekilde beline koymuştu. Robot karla kaplı bölgede yayılan yükseltilmiş bir sesle konuştu:</p>
<p>&quot;SELAM, JJOE! NANANASIL GİDİYOR? İİYİ MİSİN?&quot; Roland, merhum Lippy'nin ahırından çıktı. &quot;Selam olsun, Bili,&quot; dedi sakince. &quot;Uzun günler ve hoş geceler.&quot;</p>
<p>Robot döndü. Gözleri parlak mavi ışıklar saçtı. Susannah, robotun şaşırdığını düşündü. Bununla birlikte alarm durumuna geçmiş görünmüyordu. Susannah başının üzerindeki anteni parlak sabah güneşi altında dönüyor, dönüyordu gözüne kestirmişti bile ve gerekirse Oriza'sıyla kolayca koparabileceğini biliyordu. Çantada keklik, derdi Eddie olsa.</p>
<p>&quot;Ah!&quot; dedi robot. &quot;Bir siraha, silaşa, sisi...&quot; Bir değil, iki ayrı yerde dirsek eklemi olan kolunu kaldırıp kafasına vurdu. Başının içinden kısa bir düdük sesi yükseldi Biiip! ve sözünü tamamlayabildi. &quot;Bir silahşor!&quot;</p>
<p>Susannah güldü. Kendini tutamamıştı. Onca yolu Porky Pig'in çok iri, elektronik bir versiyonunu görmek için kat etmişlerdi demek. Hehehehepsi bu kadar, dostlar!</p>
<p>&quot;Sizin gibiler hakkında dededikodular duduymuştum,&quot; dedi robot Susannah'nın gülüşüne aldırmayarak. &quot;Sen GiGiGilead'lı Roland mısın?&quot;</p>
<p>&quot;Evet,&quot; dedi Roland. &quot;Ya sen?&quot;</p>
<p>&quot;William, D746541M, Bakım Robotu, Diğer Pek Çok İşlev. Joe Collins bana KeKekeme Bili diyor. İçerde bir yeyerde yayanık bir devrem vvar. Tamir edebilirdim ama iizin vermedi. Burdaki ttek insan ololduğu için de...&quot; Durdu. Susannah, C3PO'ya değil (çünkü onu hiç görmemişti, onun zamanından sonraydı) Yasak Gezegen'den Robot Rabby'ye benzettiği Bill'in içindeki tıkırtıları net bir şekilde duyabiliyordu.</p>
<p>Sonra Kekeme Bili metal elini alnına götürüp eğildi ve bunu gören Susannah elinde olmadan etkilendi. Ama robotun selam verdiği ne Roland, ne de Susannah'ydı. &quot;Selam olsun, Patrick DDanville, SSSonia'nın oğlu! Seni tekrar aaçık alanda gögörmek ne güzel!&quot; Susannah, Kekeme Bill'in sesindeki duyguyu fark etti. Gerçek bir memnuniyetti. Bunun üzerine tabağını indirmekte hiçbir sakınca görmedi.</p>
<p>&nbsp;</p>
<p><b>12</b></p>
<p>&nbsp;</p>
<p>Bahçede sohbet ettiler. Bili içeri girebileceklerini varsaymıştı zira sadece eski, ilkel bir koku alma duyusuna sahipti. İnsanlar bu konuda daha iyiydi ve kulübenin leş gibi koktuğunu biliyordu. Üstelik şöminenin ateşi söndüğü için içerisi artık sıcak bile değildi; kulübenin hiçbir çekiciliği yoktu. Zaten konuşmaları pek uzun sürmedi. Bakım Robotu William (Diğer Pek Çok İşlev) kendine bazen Joe Collins adını veren yaratığı efendisi sayıyordu, çünkü etrafta başka bir aday olmamıştı. Ayrıca ColünsDandelo gerekli şifreyi biliyordu.</p>
<p>&quot;Sosorduğunda ona şişifreleri vermedim,&quot; dedi Kekeme Bili. &quot;Ama Programım oona gereken bibilgiyi edinebileceği bazı el kikitaplarmı getirmeme eengel değildi.&quot;</p>
<p>&quot;Bürokrasi ne harika,&quot; dedi Susannah.</p>
<p>Bill, gerektiğinde Kule Yolu'nu küremeye gelmeye mecbur olmasına (programında vardı) ve &quot;Federal&quot; dediği yerden her ay bir kez erzak (çoğunlukla konserve yiyecekler) getirmesi gerekmesine rağmen &quot;JJJoe&quot; dan mümkün olduğunca uzak durmaya çalıştığını (ve uzun süreliğine) söyledi. Ayrıca bir zamanlar ona kendisine ait, sıkça baktığı (ve pek çok kopyasını çıkardığı), harika bir resim yapıp veren Patrick'le görüşmek hoşuna gidiyordu. Yine de her gelişinde Patrick'i orada bulamamaktan korktuğunu itiraf etti; öldürülüp bir çöp parçasıymış gibi &quot;KöKöKötü Yer&quot; dediği ıssız topraklara atılmış olacağından korkuyordu. Ama işte karşısındaydı, hayatta ve özgürdü. Bill'in buna çok sevindiği belli oluyordu.</p>
<p>&quot;Çünkü bebenim ilkel de oolsa duygularım vvar,&quot; dedi. Susannah'ya kötü bir alışkanlığını itiraf eden biri gibi gelmişti.</p>
<p>&quot;Emirlerimize itaat etmek için bizden de şifre isteyecek misin?&quot; diye sordu Roland.</p>
<p>&quot;Evet, sai,&quot; dedi Kekeme Bili.</p>
<p>&quot;Kahretsin,&quot; diye mırıldandı Susannah. Calla Bryn Sturgis'te iken Andy ile benzer sorunlar yaşamışlardı.</p>
<p>&quot;Aancak,&quot; dedi Kekeme Bili. &quot;Emirlerinizi ööneriler şekşeklinde dile getirirseniz yeyerine getirmek beni ççok mutmutmut...&quot; Kolunu kaldırıp kafasına tekrar vurdu. Biiip! sesi tekrar duyuldu. Ancak Susannah sesin bu kez göğüs bölgesinden geldiğini düşündü. &quot;Mutlu olurum,&quot; diye bitirdi sözünü.</p>
<p>&quot;İlk önerim, kekelemene yol açan sorunu halletmen olacak,&quot; dedi Roland ve sonra şaşkınca döndü. Patrick kendini karların üzerine atmış, karnını tutarak kahkahalarla gülüyordu. Oy havlayarak etrafında dans edercesine hoplayıp zıplıyordu ama Hantal Billy zararsızdı; bu kez Patrick'in neşesini çalacak kimse yoktu. Duyguları sadece ona aitti. Ve kahkahalarını duyan şanslı kişilere.</p>
<p>&nbsp;</p>
<p><b>13</b></p>
<p>&nbsp;</p>
<p>Kürenmiş kavşağın ötesindeki ormanlık alanda, Bill'in &quot;Kötü Yerler&quot; dediği bölgede tir tir titreyen ergenlik çağında bir çocuk, leş gibi kokan, tüyleri yarı kazınmış geyik derilerine sarınmış, Dandelo'nun kulübesinin önündeki dörtlüye bakıyordu. Geberin, diye düşündü. Neden bir iyilik yapıp hepiniz birden gebermiyorsunuz? Ama ölmediler ve neşeli kahkahaları bağrına birer bıçak gibi saplanmaya devam etti.</p>
<p>Mordred daha sonra, hepsi Bill'in kar küreyicisine binip uzaklaştığında kulübeye girdi. Orada en az iki gün kalacak, Dandelo'nun kilerindeki konservelerle beslenecek ve daha sonra pişman olacağı bir şey daha yiyecekti. O günleri kuvvetini tekrar kazanmak için kullandı. Sert fırtınanın, işini bitirmesine ramak kalmıştı. Onu hayatta tutanın hissettiği yoğun nefret olduğuna inanıyordu.</p>
<p>Ya da belki de Kule'ydi.</p>
<p>Çünkü o nabız gibi atışı, şarkı sesini o da hissediyordu. Ama Roland, Susannah ve Patrick'in majör tonda duyduğunu o minör tonda duyuyordu. Onlar pek çok ses duyuyordu, oysa Mordred'in duyduğu tek bir ses vardı. Kızıl Baha'sının, onu çağıran sesiydi. Ona dilsiz çocuğu, kara kuş orospuyu, özellikle de Gilead'dan gelen silahşoru, onu umursamayıp ardında bırakan Beyaz Baha'sını öldürmesini söylüyordu. (Kızıl Baba'sı da ardında bırakmıştı ama bu gerçek Mordred'in aklının ucundan bile geçmedi.)</p>
<p>Fısıldayan ses, öldürme işi bittiğinde Kara Kule'yi yıkacaklarını ve geçiş boşluğuna birlikte sonsuza dek hükmedeceklerini vaat ediyordu.</p>
<p>Böylece Mordred yedi, çünkü Mordred açtı. Ve Mordred uyudu, Çünkü Mordred bitkindi. Dandelo'nun kalın giysilerini giyip erzaklarla <span class="t9">■</span>Çoğunlukla konserve yiyecekler doldurduğu bir kızağı çekerek yeni kürenmiş Kule Yolu'na çıktığında yaklaşık yirmi yaşlarında görünen, uzun boylu ve yaz gündoğumu gibi güzel bir genç adamdı. İnsan bedeni üzerinde iki iz vardı; biri Susannah'nın kurşununun bıraktığı iz, diğeriyse topuğundaki doğum lekesi. Kendi kendine o topuğun pek yakında Roland'ın boğazına basacağına dair söz verdi.</p>
<p>&nbsp;</p>
<p>&nbsp;</p>
</body>
</html>