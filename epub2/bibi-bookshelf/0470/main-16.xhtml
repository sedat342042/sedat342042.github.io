<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta http-equiv="content-type" content="text/html; charset=UTF-8"/><title></title><link rel="stylesheet" href="main.css" type="text/css"/>
</head>
<body>
<p><a id="bookmark0"></a><span style="font-weight:bold;">ÜÇÜNCÜ KISMIN SONU</span></p>
<p>LİFT ♦ SZETH ♦ ESppi^Aİ</p><div>
<p>§3p</p>
<p><span style="text-decoration:underline;">ilil</span></p>
<p>BM</p></div><br clear="all"/>
<p>Lift daha önce hiç saray soymamıştı. Denemek için tehlikeli bir şey gibi görünüyordu. Yakalanacak olduğundan değil de, eğer bir kere bir aç kalası bir sarayı soyduysan, ondan sonra nereye giderdin?</p>
<p>Dış duvarın tepesine tırmandı ve bahçelere baktı, içerideki her şey, ağaçlar, kayalar, binalar, yıldız ışığını garip bir şekilde yansıtıyordu. Hepsinin tam ortasından çıkan yuvarlak bir bina vardı, bir su birikintisinin üstündeki bir köpük gibi. Aslında binaların çoğu o aynı dairesel şekildeydi, çoğu zaman da tepelerinde yükselen ufak bir çıkıntı olurdu. Koskoca aç kalası sarayda bir tane bile düz çizgi yoktu. Sadece bol bol eğri vardı.</p>
<p>Lift’in eşlikçileri de içeriye bir göz atmak için duvarın tepesine tırmandılar. Zorlanan, itişip kakışan, gürültücü bir güruhtu bunlar. Altı adam, sözde usta hırsızlardı. Daha bir duvara bile düzgün tırmanamıyorlardı.</p>
<p>“Tunç Saray,” dedi Huqin nefes nefese.</p>
<p>“Tunç? Her şey ondan mı yapılmış?” diye sordu Lift duvarın üzerinde bir bacağını öbür tarafa sarkıtmış olarak otururken. “Bi demet meme gibi görünüyo.”</p>
<p>Adamlar dehşete düşmüş bir şekilde ona baktılar. Hepsi Azish’ti, derileri ve saçları koyuydu. Lift ise Reshi’ydi, kuzeydeki adalardandı. Gerçi bunu ona annesi söylemişti, Lift’in kendisi orayı hiç görmemişti.</p>
<p>&quot;Ne?&quot; diye sorguladı Huqin.</p>
<p>“Meme,” dedi Lift eliyle işaret ederek. “Bak, sırt üstü yatmış bi abla gibi. Şu üstlerdeki çıkıntılar meme uçları. Burayı inşa eden eleman çoook uzun bi zamandır bekarmış herhâl.”</p>
<p>Huqin yoldaşlarından birine doğru döndü. Onlar da iplerini kullanarak tekrar duvarın dışına indiler ve fısıltılı bir görüşme yapmaya başladılar.</p>
<p>“Bu uçtaki bahçeler boş görünüyor, benim ispiyoncumun öyle olacağını iddia ettiği gibi,” dedi Huqin. Güruhun başında o vardı. Birileri küçükken tutmuş ve <span style="font-style:italic;">harbi harbi</span> sertçe çekmiş gibi görünen bir burnu vardı. Lift kafasını çevirdiği zaman kimsenin suratına vurmuyor olmasına şaşırıyordu.</p>
<p>“Herkes yeni Birinci Aqasix’i seçmenin üzerine odaklanmış,” dedi Maxin. &quot;Biz bunu gerçekten de yapabiliriz. Tunç Saray’ı vezirin burnunun dibinde soyabiliriz.” “Bu... Ee... Güvenli mi?” diye sordu Huqin’in yeğeni. Olgunlaşmıştı ve ergenlik ona nazik davranmıyordu. O suratla, o sesle ve o cılız bacaklarla bu belliydi.</p>
<p>“Sus,” diye tersledi Huqin.</p>
<p>“Hayır, oğlan tereddüt göstermekte haklı,” dedi Tigzikk. “Bu çok tehlikeli olacak.”</p>
<p>Tigzikk grubun eğitimli kişisi olarak kabul ediliyordu, üç dilde küfür etmeyi becerebildiği için. Resmen âlimlikti bu. Diğerlerinin büyük bir kısmı siyah giyinmiş olduğu hâlde, o süslü kıyafetler giyiyordu. “Bu gece sarayda o kadar çok sayıda kişi hareket ediyor olacağı için kargaşa olacak, ama tehlike de olacak, ” diye devam etti Tigzikk. &quot;Bir sürü, bir sürü koruma ve her tarafta entrika şüphesi.”</p>
<p>Tigzikk yaşlı bir elemandı ve grupta Lift’in iyi tanıdığı tek kişiydi. Gerçi adını söyleyemiyordu. Adının sonundaki o “kuk” sesi, düzgün telaffuz edildiği zaman gırt-laklanıyormuşsun gibi bir ses çıkarıyordu. Lift de bu yüzden ona sadece Tig diyordu.</p>
<p>&quot;Tigzikk,” dedi Huqin. Hı hı. Gırtlaklarıma sesi. “Bunu öneren şendin. Şimdi bana çekinmeye başladığını söyleme.”</p>
<p>“Ben vazgeçmiyorum. Dikkatli olmayı öneriyorum.”</p>
<p>Lift duvarın üzerinden onlara doğru eğildi. &quot;Tartıştığınız yeter,” dedi. “Hadi gidelim. Ben acıktım.”</p>
<p>Huqin başını kaldırıp baktı. &quot;Onu <span style="font-style:italic;">niye</span> yanımızda getirdik?”</p>
<p>“O faydalı olacak,” dedi Tigzikk. “Göreceksin.”</p>
<p>“O sadece bir çocuk!”</p>
<p>“O bir genç. En azından on iki yaşında.”</p>
<p>“On iki yaşında filan <span style="font-style:italic;">diilim</span> ben,” diye tersledi Lift tepelerinden.</p>
<p>Ona doğru döndüler.</p>
<p>“Diilim işte,” dedi. “On iki uğursuz bi sayı.” İki elini birden kaldırdı. “Ben sadece bu kadarım.”</p>
<p>“...On mu?’’ diye sordu Tigzikk.</p>
<p>&quot;Bu kadarı o mu? Peki o zaman. On.” Ellerini indirdi. “Eğer parmaklarımla saya-mıyosam uğursuzdur.” Ve şimdi üç yıldır da o kadardı.</p>
<p>“Görünüşe göre epey bir uğursuz yaş var,” dedi Huqin, sesi eğlenmiş gibi geliyordu.</p>
<p>“Öyle tabii,” diye ona katıldı Lift. Gözleriyle tekrar bahçeleri taradı sonra da gelmiş oldukları tarafa, şehrin içine doğru baktı.</p>
<p>Saraya doğru gelen sokakların birinde yürüyen bir adam vardı. Koyu renkli giysileri karanlığın içinde belirsizdi ama ne zaman bir sokak ışığının yanından geçse, gümüş düğmeleri parlıyordu.</p>
<p><span style="font-style:italic;">Fırtınalar,</span> diye düşündü Lift sırtından bir ürperme geçerken. <span style="font-style:italic;">Demek onu ekeme-mişim.</span></p>
<p>Aşağıdaki adamlara doğru baktı. “Siz benlen geliyonuz mu gelmiyonuz mu? Çünkü <span style="font-style:italic;">ben</span> gidiyom.” Duvarın tepesinden süzüldü ve aşağıdaki saray avlusuna indi. Lift buraya çömelerek soğuk zemini hissetti. Evet, metaldendi. Her şey tunçtu. Zengin insanların bir şeye kafayı takmayı seviyor olduklarına karar verdi.</p>
<p>Oğlanlar sonunda tartışmayı keser ve tırmanmaya başlarken, karanlığın içinden ince, büklümlü bir sarmaşıklar demeti büyüdü ve Lift’e yaklaştı. Zemin boyunca ilerlemekte olan dökülmüş bir su birikintisine benziyordu. Orada burada kristal parçacıkları sarmaşıklardan dışarı çıkıyordu, karanlık bir taşın üzerindeki kuvars kısımlar gibiydi. Bunlar sivri değillerdi, parlatılmış cam gibilerdi ve Fırtınaışığı ile parlamıyorlardı.</p>
<p>Sarmaşıklar süper hızla büyüyerek birbirlerinin etrafına dolanıp düğümlenerek bir yüz oluşturdu.</p>
<p>“Hanımım,” dedi yüz. “Bu <span style="font-style:italic;">akıllıca</span> mı?”</p>
<p>“Naber Yokelçi?” dedi Lift bahçeleri izlerken.</p>
<p>“Ben bir Yokelçi <span style="font-style:italic;">değilim</span>!” dedi yüz. “Ve bunu siz de biliyorsunuz. Şunu... Şunu söylemeyi kesin! ”</p>
<p>Lift sırıttı. “Sen benim evcil Yokelçimsin ve hiçbi yalan da bunu değiştirmiycek. Ben seni yakaladım. Artık ruh çalmak yok. Biz buraya ruhlar için gelmedik. Sadece birazcık tırtıklıycaz, kimseye hiç zararı olmıyan türde.”</p>
<p>Kendisine Wyndle diyen sarmaşık yüz içini çekti. Lift tunç zemin üzerinden süzülerek bir ağaca doğru gitti, elbette ki o da tunçtan yapılmıştı. Huqin içeri sızmaları için aylar arasındaki gecenin en karanlık zamanını seçmişti ama bunun gibi bulutsuz bir gecede görmek için yıldız ışığı yeterliydi.</p>
<p>Wyndle Lift’e doğru büyüdü, arkasında görünüşe göre insanların görmeyi başaramadığı sarmaşıklardan oluşmuş küçük bir yol bırakıyordu. Sarmaşıklar birkaç saniye durduktan sonra sanki kısa bir an için sert kristale dönüşürlermiş gibi katılaşıyor, sonra da ufalanarak toza dönüşüp gidiyorlardı. İnsanlar bunu arada bir fark ediyorlardı ama Wyndle’m kendisini kesinlikle göremiyorlardı.</p>
<p>“Ben bir sprenim,” dedi Wyndle ona. “Gururlu ve asil bir zümre olan...”</p>
<p>“Şşt,” dedi Lift tunç ağacın arkasından başını uzatıp bakarken. İlerideki yoldan açık tepeli bir araba geçiyor, bazı önemli Azish vatandaşlarını taşıyordu. Ceketlerinden anlayabilirdin. Harbi geniş kol yenleri olan desenli, büyük, sarkık ceketler birbirleriyle tartışıyorlardı. Hepsi de gizli gizli anne babalarının dolabını karıştırmış çocuklar gibi görünüyorlardı. Şapkaları afilliydi ama.</p>
<p>Hırsızlar Lift’i arkasından takip ettiler, yeterli bir gizlilik içinde hareket ediyorlardı. Harbiden de <span style="font-style:italic;">o kadar</span> kötü değillerdi. Bir duvara düzgün tırmanmayı bilmiyor olsalar bile.</p>
<p>Etrafına toplandılar ve Tigzikk ayağa kalkarak ceketini düzeltti, devlette çalışan o zengin kâtip tipler tarafından giyilenlerden bir tanesinin taklidiydi. Burada Azir’de devlette çalışıyor olmak harbi önemliydi. Diğer herkesin “münferit” olduğu söyleniyordu, bu her ne demekse.</p>
<p>&quot;Hazır mısın?” dedi Tigzikk güzel giysiler giymiş olan diğer hırsız Maxin’e.</p>
<p>Maxin başını sallayarak onayladı ve ikili sağ tarafa doğru gittiler, sarayın heykel bahçesine doğru ilerliyorlardı. Önemli insanların orada toplaşmış, sonraki Birinci’nin kim olacağı konusunda tahmin yürütüyor olması gerekiyordu.</p>
<p>Tehlikeli işti o. Son iki tanesinin kelleleri Parekılıcı olan beyazlı bir herif tarafından uçurulmuştu. En son Birinci iki aç kalası gün bile dayanamamıştı!</p>
<p>Tigzikk ve Maxin gittiğine göre, Lift’in endişe etmesi gereken sadece dört diğeri kalmıştı. Huqin, yeğeni ve fazla konuşmayan ve ceketlerinin altındaki bıçaklara uzanıp duran iki zayıf kardeş. Lift onların türünden hoşlanmazdı. Hırsızlığın ceset bırakmaması gerekirdi. Ceset bırakmak kolaydı. Eğer seni gören herkesi öldüreceksen hırsızlığın hiç <span style="font-style:italic;">zorluğu</span> kalmazdı.</p>
<p>“Sen bizi içeri sokabilirsin,” dedi Huqin Lift’e. “Değil mi?”</p>
<p>Lift göstere göstere gözlerini devirdi. Sonra da tunç zemin üzerinden ana saray binasına doğru fırladı.</p>
<p><span style="font-style:italic;">Harbiden de memeye benziyor yav...</span></p>
<p>Wyndle yanında zemin boyunca kıvrılarak geliyor, sarmaşık izinin içinde orada burada minik şeffaf kristal parçaları görünüyordu. O hareket ederken bir gökyılan kadar hızlı ve esnekti, sadece o gerçekten hareket etmek yerine büyüyordu. Yokelçi-ler acayip elemanlardı.</p>
<p>“Sizi benim seçmediğimin siz de farkındasınızdır,” dedi hareket ederlerken sarmaşıkların arasında bir yüz belirirken. Konuşmasının acayip bir etkisi vardı, arkasında kalan yolda donmuş yüzlerden oluşan bir dizi bırakıyordu. Ağzı hareket ediyormuş gibi görünüyordu çünkü Lift’in yanında giderken büyümesinin hızı çok yüksekti. “Ben saygın bir İriali bayanını seçmek istiyordum. Bir nineyi, tecrübeli bir bahçıvanı. Ama hayır, Halka sizi seçmemiz gerektiğini söyledi. ‘O Eski Büyü’yü ziyaret etti,’ dediler. Annemiz onu kutsadı,’ dediler. ‘O genç olacak ve biz de onu şekillendirebi-leceğiz,’ dediler. Eh, size tahammül etmek zorunda olan <span style="font-style:italic;">onlar...”</span></p>
<p>“Yav bi sus Yokelçi,” diye tısladı Lift saray duvarının yanma gelirken. “Yoksa ben kutsanmış suda yıkanır ve gidip rahipleri dinlerim. Belki kendimi okuttururum bile.” Lift duvarın dönemecinin ötesine bakarak muhafız devriyesini görebileceği yere kadar yan yan ilerledi, desenli yelekli ve başlıklı, uzun mızraklı baltaları olan adamlardı. Başını kaldırarak duvarın yan tarafına baktı. Daha da yukarılarda sivrilmeye başlamadan önce, hemen Lift’in tepesinde bir kayafilizi gibi dışarıya doğru çıkıntı yapıyordu. Pürüzsüz tunçtan inşa edilmişti, tutulacak hiçbir yer yoktu.</p>
<p>Muhafızlar yürüyerek daha uzaklaşana kadar bekledi. &quot;Pekâlâ,” diye fısıldadı Lift Wyndle’a. “Sen benim dediğimi yapmak zorundasın.”</p>
<p><span style="font-style:italic;">“Değilim.&quot;</span></p>
<p>&quot;Tabii öylesin. Ben seni yakaladım, tıpkı hikâyelerde olduğu gibi.”</p>
<p>“Size ben geldim,” dedi Wyndle. “Güçleriniz benden geliyor! Beni <span style="font-style:italic;">hiç</span> mi...” “Yukarı çık,” dedi Lift eliyle işaret ederek.</p>
<p>Wyndle içini çekti ama itaat ederek duvardan yukarıya doğru geniş, kavisli bir desen hâlinde büyümeye başladı. Lift sıçrayıp sarmaşıktan oluşmuş küçük tutacakları kavradı, yüzeye üzerlerinde yapışkan diskler olan binlerce budaklanmış dal tarafından yapıştırılıyorlardı. Wyndle onun önünden dalgalanarak gidiyor, bir tür merdiven oluşturuyordu.</p>
<p>Bu kolay değildi. O çıkıntı ile harbiden de zordu ve Wyndle’m tutacakları da çok büyük değildi. Ama Lift başardı, bahçelere bakan pencerelerin olduğu binanın kubbesinin neredeyse en tepesine kadar tırmanmıştı.</p>
<p>Şehre doğru baktı. Siyah üniformalı adamdan bir iz yoktu. Belki de onu ekmişti.</p>
<p>Pencereyi incelemek için geri döndü. Doğuya doğru bakmasına rağmen güzel tahta çerçevesinde çok kalın bir cam vardı. Azimir’in yücefırtınalara bu kadar korunaklı olması hiç de adil değildi. Onların da sıradan insanlar gibi rüzgârlarla birlikte yaşıyor olmaları gerekirdi.</p>
<p>“Şunu Yokelçilememiz gerek,” dedi pencereyi işaret ederek.</p>
<p>&quot;Fark ettiniz mi,” dedi Wyndle. “Her ne kadar siz usta bir hırsız olduğunuzu <span style="font-style:italic;">iddia ediyor</span> olsanız da, bu ilişkide bütün işi yapan <span style="font-style:italic;">benim?”</span></p>
<p>“Bütün dırdırı da yapan sensin,” dedi Lift. “Bunu nasıl geçicez?”</p>
<p>“Tohumlar yanınızda mı?”</p>
<p>Lift başıyla onaylayarak cebini karıştırdı. Sonra da öbürünü. Sonra da arka cebini. Hah, işte buradaydılar. Bir avuç tohum çıkardı.</p>
<p>“Ben Fiziki Alem’i sadece küçük çaplı olarak etkileyebilirim,” dedi Wyndle. “Bunun anlamı da sizin Kuşam kullanarak...”</p>
<p>Lift esnedi.</p>
<p>“Kuşam kullanarak...”</p>
<p>Daha da genişçe esnedi. Aç kalası Yokelçi’nin kafası bir türlü basmıyordu.</p>
<p>Wyndle içini çekti. “Tohumları çerçevenin üzerine yayın.”</p>
<p>Lift pencereye bir avuç tohum fırlatarak bunu yaptı.</p>
<p>“Benimle olan bağınız size iki birincil beceri sınıfına erişim sağlıyor,” dedi Wyndle. &quot;Birincisi olan sürtünme manipülasyonunu siz zaten -esneme bana!- keşfettiniz. Biz şimdi bunu haftalardır iyi kullanıyoruz ve artık sizin İkincisini, Büyüme gücünü öğrenmenizin zamanı geldi. Bir zamanlar Filizlenme olarak bilinen iyileştirici...”</p>
<p>Lift elini tohumların üzerine bastırdı, sonra da süperliğini çağırdı.</p>
<p>Bunu nasıl yaptığından emin değildi. Sadece yapıyordu. Tam Wyndle ilk belirdiği zamanlarda başlamıştı.</p>
<p>Wyndle o zamanlar konuşmazdı. Lift o günleri biraz özlüyordu.</p>
<p>Eli derisinden yükselen buhar gibi beyaz ışıkla hafifçe parladı. Işığı gören tohumlar büyümeye başladılar. Hızla. Tohumlardan sarmaşıklar fışkırdı ve bastırarak pencere ile çerçevesinin arasındaki çatlakların içine girdiler.</p>
<p>Sarmaşıklar Lift’in iradesine uyarak büyüyor, zorlanan, sıkışık sesler çıkarıyordu. Cam çatladı, sonra da aniden pencere çerçevesi açıldı.</p>
<p>Lift sırıttı.</p>
<p>“iyi iş başardınız,” dedi Wyndle. “Sonunda sizden bir Sınırsıçrayan çıkaracağız.”</p>
<p>Lift’in midesi guruldadı. En son ne zaman yemek yemişti? Daha önce antrenman yaparken süperliğinin büyük bir kısmını kullanmıştı. Büyük olasılıkla yiyecek bir şeyler araklamış olması gerekirdi. Aç olduğu zamanlar o kadar da süper olmuyordu.</p>
<p>Pencereden içeriye süzüldü. Bir Yokelçi’sinin olması faydalıydı ama Lift güçlerinin ondan geldiğinden <span style="font-style:italic;">o kadar da</span> emin değildi. Bu bir Yokelçi’nin yalan söyleyeceği türden bir konuya benziyordu. Lift onu hakkıyla <span style="font-style:italic;">yakalamıştı.</span> Sözcük kullanmıştı. Bir Yokelçi’nin vücudu yoktu, tam anlamıyla değil. Onun gibi bir şeyi yakalamak için sözcük kullanmak gerekirdi. Bunu herkes bilirdi. Tıpkı; lanet, kötü şeylerin gelip seni bulmasına sebep olması gibi.</p>
<p>Burada Lift’in etrafını görebilmesi için bir küre çıkarması gerekmişti; bir elmas marka, onun şanslı küresi. Küçük yatak odası Azish usulünde döşenmişti, halılarda ve duvarlara asılmış kumaşlarda bir sürü incelikli desenler vardı, çoğunluğu kırmızı ve altın renkliydi. Bu desenler Azishler için her şeydi. Sözcükler gibiydi.</p>
<p>Pencereden dışarıya baktı. Karanlık’tan, yanağındaki solgun hilal şekilli doğum izi olan o siyahlı gümüşlü adamdan kurtulmuştu. Ölü, cansız bakışı olan adamdan. Muhakkak o Lift’i ta Marabethia’dan beri takip etmiş olamazdı. Orası yarım kıta uzaktaydı! Ee, çeyrek kıta, en azından.</p>
<p>ikna olmuş bir şekilde belinin etrafına ve omuzlarının üzerine dolamış olduğu ipi çözdü. Bunu bir gömme dolabın kapısına bağladı, sonra da pencereden dışarıya sarkıttı. Hırsızlar tırmanmaya başlarken ip gerildi. Yakınlarda Wyndle yatak direklerinin birisinin etrafında büyüdü, bir gökyılam gibi kıvrılmıştı.</p>
<p>Lift aşağıdan gelen fısıltılı sesleri duydu. “Onu gördün mü? Dümdüz buradan tırmandı. Görünürde tek bir tane bile tutacak yer yok. Nasıl...?”</p>
<p>“Kes.” Bu Huqin’di.</p>
<p>Oğlanlar birer birer pencereden içeriye girerlerken, Lift dolapları ve çekmeceleri yoklamaya başladı. Bir kere içeri girdikleri zaman, hırsızlar ipi yukarı çektiler ve yapabildikleri kadarıyla pencereyi kapattılar. Huqin Lift’in çerçeveden büyütmüş olduğu sarmaşıkları inceliyordu.</p>
<p>Lift elini bir gardırobun alt kısmına sokarak etrafı yokladı. “Bu odada küflü ayak-kaplardan başka bi şey yok.”</p>
<p>“Sen,” dedi Huqin ona, “ve yeğenim bu odayı tutacaksınız. Biz üçümüz de yakınlardaki yatak odalarım araştıracağız. Kısa süre sonra geri döneriz.”</p>
<p>“Heralde kocaaa bir çuval dolusu küflü ayakkabınız olur...” dedi Lift gardıroptan çıkarak.</p>
<p>“Cahil çocuk,” dedi Huqin gardıroba işaret ederek. Adamlarından bir tanesi içerideki ayakkabıları ve kıyafetleri kavrayarak bir çuvalın içine tıkıştırdı. “Bu giysiler kapış kapış satılacak. Tam olarak bizim aradığımız şeyler bunlar.”</p>
<p>“Peki ya gerçek zenginlikler?” dedi Lift. “Küreler, mücevherler, sanat eserleri...” Lift’in bu şeylere karşı çok az ilgisi vardı ama Huqin’in peşinde olduğu şeyin bu olduğunu düşünmüştü.</p>
<p>“Onlar <span style="font-style:italic;">fazlasıyla</span> iyi korunuyor olacaktır,” dedi Huqin iki adamı odadaki giysilerin hesabını çabucak görürlerken. “Başarılı bir hırsız ile ölü bir hırsızın arasındaki fark, aldıklarınla ne zaman kaçacağını bilmektir. Bu vurgun bizim bir ya da iki yıl için lüks içinde yaşamamızı sağlayacak. Bu yeterli.”</p>
<p>Kardeşlerden bir tanesi kapıyı aralayarak koridoru gözledi. Başını salladı ve üçü dışarı süzüldüler. “Uyarı için kulağım açık tut,” dedi Huqin yeğenine, sonra da kapıyı arkasından neredeyse kapanana kadar çekti.</p>
<p>Aşağıdaki Tigzikk ve suç ortağı herhangi bir alarm verilip verilmediğini dinleyeceklerdi. Eğer herhangi ters bir şeyler oluyormuş gibi görünecek olursa da, tüyecekler ve düdüklerini çalacaklardı. Huqin’in yeğeni dinlemek için pencerenin yanına çömeldi, belli ki görevini çok ciddiye alıyordu. Yaklaşık on altı yaşındaymış gibi görünüyordu. Uğursuz yaştı o.</p>
<p>“Sen duvara nasıl öyle tırmandın?” diye sordu oğlan.</p>
<p>“Marifet,” dedi Lift. “Ve tükmük.”</p>
<p>Oğlan ona kaşlarını çattı.</p>
<p>“Benim tükmüğüm sihirli.”</p>
<p>O Lift’e inanmış gibi görünüyordu. Salak.</p>
<p>&quot;Burası senin için garip mi?” diye sordu Lift’e. “Halkından uzakta olmak?”</p>
<p>Lift ayağa kalktı. Düz siyah saçlarını beline kadar uzatmıştı, yanık ten, yuvarlak yüz hatları. Herkes anında onun Reshi diye mimlerdi.</p>
<p>“Bilmem,” dedi Lift kapıya doğru yürüyerek. “Ben hiç halkımın içinde olmadım.” “Sen adalardan değil misin?”</p>
<p>“I ıh. Rall Elorim’de büyüdüm.”</p>
<p>“...Gölgeler Şehri’nde mi?”</p>
<p>“Hı hı.”</p>
<p>“Orası...”</p>
<p>“Hı hı. Aynı dedikleri gibi.”</p>
<p>Kapıdan dışarıyı gözetledi. Huqin ve diğerleri çoktan ortalıktan kaybolmuştu. Koridor tunçtandı, duvarlarıyla filan, ama ortası boyunca uzanan bir sürü küçük sarmaşık desenleri olan kırmızı ve mavi bir halı vardı. Duvarlara resimler asılmıştı.</p>
<p>Kapıyı çekerek sonuna kadar açtı ve dışarı çıktı.</p>
<p>“Lift! ” Yeğen fırlayarak kapıya geldi. “Bize burada beklememizi söylediler! ”</p>
<p>“Ee?”</p>
<p>“Ee’si bizim burada <span style="font-style:italic;">beklememiz</span> gerek. Huqin Amca’nın başını derde sokmak istemeyiz.”</p>
<p>“Eğer başını derde sokmak diilse, gizli gizli bi saraya girmenin ne anlamı var?” Lift başını iki yana salladı. Ne acayip adamlardı bunlar. “Bura ilginç bi yer olsa gerek, bütün o etrafta takılan zengin tiplerle filan.” Burada <span style="font-style:italic;">harbiden</span> de iyi yemekler olmalıydı.</p>
<p>Yürüyerek koridora çıktı ve Wyndle da zemin boyunca yanında büyüdü. İlginç bir şekilde, yeğen de onu takip etti. Lift onun odanın içinde kalmasını beklerdi.</p>
<p>“Bizim bunu yapıyor olmamamız gerekir,” dedi oğlan azıcık açık olan bir kapının yanından geçerlerken, içeriden hışırtı sesleri geliyordu. Sarayı soyup soğana çevirmekte olan Huqin ve adamları.</p>
<p>“O zaman kal,” diye fısıldadı Lift büyük bir merdiven boşluğuna gelirlerken. Aşağıda ileri geri koşturan hizmetkârlar vardı, hatta birkaç parshmen bile vardı ama o ceketlerden giymiş olan herhangi bir kimse gözüne çarpmadı. “Önemli tipler nerde?” “Formları okuyorlar,” dedi yeğen yanından.</p>
<p>“Form mu?”</p>
<p>“Tabii,” dedi oğlan. “Birinci ölmüş olduğuna göre vezirlerin, kâtiplerin ve hakemlerin hepsine onun yerine geçmek üzere başvuru formlarını doldurmaları için bir şans verildi.”</p>
<p>“İmparator olmak için <span style="font-style:italic;">başvuru</span> mu yapıyon?” dedi Lift.</p>
<p>“Tabii,” dedi oğlan. “Bol bol form doldurman gerekiyor ama. Ve bir de kompozisyon. Bu işi alabilmek için kompozisyonunun <span style="font-style:italic;">gerçekten de</span> çok iyi olması gerekiyor.” “Fırtınalar. Siz alayınız manyaksınız.”</p>
<p>“Öbür ülkeler daha iyisini mi yapıyor? Kanlı taht savaşlarıyla? Bu şekilde, herkesin bir şansı var. Memurların en düşük seviyelisi bile başvuru yapabilir. <span style="font-style:italic;">Münferit </span>olsan bile sonunda tahta çıkabilmen mümkün, eğer yeteri kadar ikna ediciysen. Bir kere olmuştu.”</p>
<p>&quot;Manyak.”</p>
<p>“Diyor kendi kendine konuşan kız.”</p>
<p>Lift ona dik dik baktı.</p>
<p>“Konuşmuyörmüşsün gibi numara yapma,” dedi. “Ben seni yaparken gördüm. Havayla konuşuyorsun, sanki orada birisi varmış gibi.”</p>
<p>“Senin adın ne?” diye sordu Lift.</p>
<p>“Gawx.”</p>
<p>&quot;Uf. Peki o zaman, Gaw. Ben kendi kendime manyak olduğum için konuşmu-yom.”</p>
<p>“Ya?”</p>
<p><span style="font-style:italic;">&quot;Süper</span> olduğum için konuşuyom.” Merdivenlerden aşağı doğru inmeye başladı, geçmekte olan hizmetkârların arasındaki bir boşluğu bekledi, sonra da koridorun karşısındaki bir dolaba doğru fırladı. Gawx küfretti, sonra da peşinden geldi.</p>
<p>Lift zemin boyunca hızla kaymak için süperliğini kullanmayı düşündü ama buna daha fazla ihtiyacı yoktu. Dahası Wyndle Lift’in süperliğini çok fazla sık kullandığından, zafiyet geçirme riskine girdiğinden şikâyet edip duruyordu, o da her ne demekse artık.</p>
<p>Sadece sıradan, gündelik hırsızlık becerilerini kullanarak dolabın yanına süzüldü ve içine girdi. Hemen kapağını kapatmasından önce Gawx da onunla birlikte dolabın içine daldı. Arkalarından bir servis arabasının üzerindeki yemek takımları tıngırdadı ve ikisi boşluğa zar zor sığabiliyorlardı. Gawx hareket ederek daha fazla tıngırtıya neden oldu ve Lift de onu dirsekledi. Büyük şarap fıçıları taşımakta olan iki tane parshmen geçerken oğlan hareketsizleşti.</p>
<p>“Sen yukarı geri gitsen iyi olur,” diye fısıldadı Lift ona. “Bu tehlikeli olabilir.”</p>
<p>“Ya, fırtına kapası <span style="font-style:italic;">imparatorluk sarayına</span> sızmak tehlikeli mi olabilir? Sağ ol, ben fark etmemiştim.”</p>
<p>“Ciddi diyom,” dedi Lift dolaptan dışarıyı gözetleyerek. “Yukarı geri dön, Huqin döndüğü zaman da git. O beni bi kalp atışına kalmadan terk eder. Büyük ihtimal seni de.”</p>
<p>Dahası, Lift Gawx etrafındayken süper olmak istemiyordu. Bu soruları başlatırdı. Ve de söylentileri. Lift ikisinden de nefret ederdi. Bir kez olsun, kaçmak zorunda kalmadan önce bir yerlerde bir süre için kalabilmeyi istiyordu.</p>
<p>“Hayır,” dedi Gawx yumuşakça. &quot;Eğer sen iyi bir şeyler çalacaksan, ben de bir pay istiyorum. Belki o zaman Huqin beni geride bırakıp, kolay işleri bana vermeyi bırakır.”</p>
<p>Hım. Demek azıcık da olsa yürek vardı.</p>
<p>Bir hizmetçi geçti; büyük, tabaklarla dolu bir tepsi taşıyordu. Bundan yükselen yemek kokuları Lift’in midesinin guruldamasına neden oldu. Zengin yemeği. Çok <span style="font-style:italic;">lezizdi.</span></p>
<p>Lift kadının gitmesini izledi, sonra da dolaptan dışarı fırlayarak arkasından gitti. Bu arkasında Gawx ile zor olacaktı. Amcası onu iyi eğitmiş olacaktı ama insanla dolu bir binanın içinde görülmeden hareket etmek kolay değildi.</p>
<p>Hizmetçi kadın duvarda gizlenmiş olan bir kapıyı çekerek açtı. Hizmetkâr koridorları. Lift kapanırken bunu yakaladı, birkaç kalp atışı boyunca bekledi, sonra da yavaşça açarak içeri süzüldü. Dar koridor kötü aydınlatılmıştı ve az önce geçmiş olan yemeklerin kokusu sinmişti.</p>
<p>Gawx Lift’in arkasından girdi, sonra da sessizce kapıyı çekip kapattı. Hizmetçi kadın ilerideki bir köşeyi dönerek kayboldu, büyük olasılıkla sarayda bunun gibi bir sürü koridor vardı. Wyndle Lift’in arkasındaki kapının çerçevesinde büyüdü; koyu yeşil, sarmaşıklardan oluşmuş bir halı gibi kapıyı kapladı, sonra da yanındaki duvarı.</p>
<p>Sarmaşıklar ve kristal zerrelerinden bir yüz oluşturdu, sonra da başını olumsuzca salladı.</p>
<p>“Çok mu dar?” diye sordu Lift.</p>
<p>Wyndle başını sallayarak onayladı.</p>
<p>“Bura karanlık. Bizi görmesi zor.”</p>
<p>“Zeminde titreşimler var hanımım. Birisi bu yöne doğru geliyor.”</p>
<p>Lift yemekleri taşıyan hizmetçinin arkasından özlemle baktı, sonra da Gawx’ı iterek geçti ve kapıyı açarak tekrar ana koridorlara çıktı.</p>
<p>Gawx küfretti. “Sen ne yaptığını bile bilmiyor musun?”</p>
<p>“Hayır,” dedi Lift, sonra da bir köşeyi dönerek duvarlara sıralı yeşil ve sarı mücevher lambaların dizilmiş olduğu büyük bir koridora geçti. Ne yazık ki katı, siyah ve beyaz bir üniforma giymiş olan bir hizmetkâr doğrudan ona doğru geliyordu.</p>
<p>Gawx bir endişe ciyaklamasıyla tekrar köşenin arkasına kaçtı. Lift dimdik durdu, ellerini arkasında kavuşturdu ve uzun adımlarla ilerledi.</p>
<p>Adamın yanından geçti. Üniforması onun bir hizmetkâr için önemli birisi olduğuna işaret ediyordu.</p>
<p>“Hey sen!” diye seslendi adam. “Ne oluyor?”</p>
<p>“Hanım pasta istiyor,” dedi Lift çenesini öne uzatarak.</p>
<p>“Hay Yaezir’in adına. Yemek bahçelerde servis ediliyor! <span style="font-style:italic;">Orada</span> pasta var!”</p>
<p>“Yanlış tür,” dedi Lift. “Hanım dutlu pasta istiyor.”</p>
<p>Adam ellerini havaya kaldırdı. “Mutfaklar arkada, öbür tarafta,” dedi. “Aşçıyı ikna etmeye çalış, gerçi o büyük ihtimalle bir diğer özel siparişi daha kabul etmektense senin ellerini kesecektir. Fırtına kapası taşra kâtipleri! Özel diyetsel ihtiyaçların doğru formlar kullanılarak önceden haber verilmiş olması gerekiyor!” Ellerini arkasında kavuşturulmuş onu izlemekte olan Lift’i geride bırakarak sert adımlarla uzaklaştı.</p>
<p>Gawx sinsice köşeyi döndü. “Ben kesin öldüğümüzü düşünmüştüm.”</p>
<p>“Salak olma,” dedi Lift koridordan aşağı doğru hızla atılarak. “Bura daha tehlikeli kısmı diil.”</p>
<p>Öbür uçta, bu koridor bir diğeriyle kesişiyordu. Aynı tunç duvarlar, parlayan metal lambalar ve ortasında aynı geniş halı vardı. Karşı tarafta altından hiç ışık gelmeyen bir kapı duruyordu. Lift iki yönü de kontrol etti, sonra da kapıya doğru koştu, araladı, içeri göz attı, sonra da Gawx’a ona içeride katılması için elini salladı.</p>
<p>“Hemen dışarıdaki o koridordan aşağı gitmeliyiz,” diye fısıldadı Gawx Lift kapıyı ince bir aralık dışında tamamen kapatırken. “O yönde vezir odalarını bulacağız. Onlar büyük ihtimalle boştur çünkü herkes Birinci’nin kanadında değerlendirme yapıyor olacak.”</p>
<p>“Sen sarayın içini biliyon mu?” diye sordu Lift kapının yanında karanlığın içine çömelirken. Küçük bir tür oturma odasının içindeydiler, bir çift gölgeli koltuk ve küçük bir masa vardı.</p>
<p>“Evet,&quot; dedi Gawx. &quot;Biz gelmeden önce saray haritalarını ezberledim. Sen ezberlemedin mi?”</p>
<p>Lift omzunu silkti.</p>
<p>“Ben daha önce bir kere buraya gelmiştim,&quot; dedi Gawx. “Birinci'yi uyurken izledim.”</p>
<p>“Sen <span style="font-style:italic;">naptırı</span>?”</p>
<p>“O kamuya açık,” dedi Gawx. “Herkese ait. O uyurken gelip bakabilmek için kuraya katılabilirsin. Her saatte bir izleyenleri değiştiriyorlar. ”</p>
<p>“Ne? Özel bi günde filan mı?”</p>
<p>“Hayır, her gün. Onu yemek yerken de izleyebilirsin, ya da gündelik hayatı sırasında da. Eğer bir saçı düşerse ya da bir tırnağını kesecek olursa, bunu bir andaç olarak saklayabilmen de mümkün.”</p>
<p>“Kulağa tüyler ürpertici geliyor?”</p>
<p>“Biraz garip, evet.”</p>
<p>&quot;Onun odaları ne tarafta?” diye sordu Lift.</p>
<p>“O tarafta,” dedi Gawx dışarıdaki koridorun soluna doğru işaret ederek, vezirlerin odalarının tersi yöndeydi. “Senin oraya gitmemen gerekir Lift. Bütün vezirlerin ve önemli herkesin başvuruları değerlendiriyor olacakları yer orası. Birinci’nin huzurunda.”</p>
<p>“Ama o öldü.”</p>
<p>“Yeni Birinci’nin.”</p>
<p>“O da daha seçilmedi!&quot;</p>
<p>“Ee, bu biraz garip,” dedi Gawx. Aralık kapının loş ışığında, Lift onun kızarmakta olduğunu görebiliyordu, sanki bütün bu aç kalası her şeyin ne kadar acayip olduğunun o da farkındaymış gibiydi. “Bir Birinci’nin olmadığı bir zaman olmadı. Biz sadece henüz onun kim olduğunu bilmiyoruz. Yâni, o hayatta ve o zaten Birinci oldu; şimdiden. Biz sadece yetişmeye çalışıyoruz. Yâni, onlar odaları ve vezirleri ile evlatları, onun kim olduğuna karar vermeye çalışırken huzurunda olmak istiyorlar. Sonunda seçecekleri kişi o odanın içinde olmasa bile.”</p>
<p>“Bu çok mantıksız.”</p>
<p>“Elbette ki mantıklı,” dedi Gawx. “Bu devlet. Bunların hepsi çok iyi ve ayrıntılı bir şekilde yönetmeliklerde ve...” Lift esnerken sesi azalarak kesildi. Azishler harbiden de sıkıcı olabiliyordu. Gerçi en azından Gawx’m kafası basmıştı.</p>
<p>“Neyse,” diye devam etti Gawx. “Dışarıdaki bahçelerde olan herkes kişisel bir mülâkat için içeriye çağrılmayı umuyorlar. Gerçi iş o noktaya gelmeyebilir. Evlatlar Birinci olamazlar, çünkü onlar krallığın içindeki köyleri ziyaret etmek ve kutsamakla fazla meşguller. Ama bir vezir olabilir ve en iyi başvuruları da onlar yapmaya meyilli oluyor. Çoğu zaman onların içinden bir tanesi seçilir.”</p>
<p>“Birinci’nin odaları,” dedi Lift. “Yemek o tarafa gitti.”</p>
<p>“Ne bu senin yemek saplantın?”</p>
<p>“Ben onların yemeğini yiycem,” dedi Lift alçak ama tutkulu bir şekilde.</p>
<p>Gawx irkilerek gözlerini kırpıştırdı. “Sen... <span style="font-style:italic;">Ne</span> yapacaksın?”</p>
<p>“Onların <span style="font-style:italic;">yemeğini</span> yiycem,” dedi Lift. “En iyi yemekler zenginlerde oluyo.” “Ama... Vezir odalarında küreler olabilir...”</p>
<p>“I ıh, ben onları zâti yemeğe harcardım,” dedi Lift.</p>
<p>Sıradan şeyleri çalmakta hiç eğlence yoktu. Lift <span style="font-style:italic;">gerçek</span> bir zorluk istiyordu. Son iki yıl boyunca, o girmesi en zor olan yerleri seçmişti. Sonra da içeri sızmıştı.</p>
<p>Ve yemeklerini yemişti.</p>
<p>“Gel hadi,” dedi Lift kapı ağzından dışarı çıkarak, sonra da Birinci’nin odalarına doğru döndü.</p>
<p>“Sen gerçekten manyaksın,” diye fısıldadı Gawx.</p>
<p>“I ıh. Sade canım sıkılıyo.”</p>
<p>O öbür yöne doğru baktı. “Ben vezir odalarına gidiyorum.”</p>
<p>“Naabarsan yap,” dedi Lift. “Ben sen olsam, yukarı geri giderdim. Sen böyle şeyler için yeteri kadar tecrübeli diilsin. Sen benden ayrıl, büyük ihtimal başın belaya gircek.”</p>
<p>Oğlan biraz kımıldandı, sonra da vezir odalarına doğru sıvışıp gitti. Lift gözlerini devirdi.</p>
<p>“Siz onları neden getirdiniz ki?” diye sordu Wyndle odadan dışarı büyüyerek. “Neden basitçe kendiniz içeri girmediniz?”</p>
<p>“Bütün bu seçim şeyini Tigzikk keşfettiydi,” dedi Lift. “O bana bu gecenin içeri girmek için iyi bi gece olduğunu söyledi. Ona borcum vardı. Dahası, eğer onun başı belaya girerse diye burda olmak istiyodum. Yardım etmem gerekebilir.&quot;</p>
<p>“Neden zahmet ettiniz?”</p>
<p>Harbiden de, neden? “Birilerinin umursaması gerek,” dedi Lift koridordan aşağı doğru ilerlemeye başlarken. “Bu günlerde çok az kişi umursuyo.”</p>
<p>“Siz bunu insanları soymak için gelirken mi söylüyorsunuz?”</p>
<p>“Tabii. Onları incitcek diil.”</p>
<p>“Sizin garip bir ahlak anlayışınız var hanımım.”</p>
<p>“Salak olma,” dedi Lift. “Her ahlak anlayışı gariptir.”</p>
<p>“Sanırım öyle.”</p>
<p>“Özellikle de bi Yokelçi için.”</p>
<p>“Ben bir...”</p>
<p>Lift sırıttı ve Birinci’nin odalarına doğru <span style="text-decoration:underline;">hızı</span>nı arttırdı. Bir yan koridordan aşağı göz atarak sonundaki muhafızları gördüğü zaman onları bulduğunu anladı. Hı hı. O kapı o kadar süslüydü ki, bir imparatora ait olması şarttı. Sadece süper zengin tipler süslü kapılar yaptırırdı. Bir <span style="font-style:italic;">kapı</span> için harcamandan önce, paranın kulaklarından akıyor olması gerekirdi.</p>
<p>Muhafızlar bir sorundu. Lift çömelerek köşeden baktı. İmparatorun odalarına doğru uzanan koridor dardı, bir ara sokak gibiydi. Salak olmamışlardı. Öyle bir şeye gizli gizli yaklaşması zordu. Ve o iki muhafız, bunlar sıkılmış türden olanlar değildi. Onlar “bizim burda böyle durup harbiden asabi görünmemiz lazım” tütündeydi. O kadar dimdik duruyorlardı ki, birisi arka taraflarından içeriye süpürge sokmuş sanırdın.</p>
<p>Lift yukarıya doğru göz attı. Koridor yüksekti, zenginler yüksek şeyleri severdi. Eğer fakir olsalardı, oraya teyzeleriyle kuzenlerinin de yaşaması için bir diğer kat daha yapmış olurlardı. Zenginler bunun yerine boşluğu boşa harcıyordu. O kadar çok paraları vardı ki, onu boşa harcayabileceklerini kanıtlamak istiyorlardı.</p>
<p>Onları soymak gayet mantıklıymış gibi geliyordu.</p>
<p>“Şurada,” diye fısıldadı Lift yukarıda duvar boyunca ilerlemekte olan küçük, süs-lemeli bir pervazı işaret ederek. Üzerinde yürünebilecek kadar geniş değildi, eğer Lift değilsen elbette. Neyse ki Lift öyleydi. O yukarısı loştu da. Avizeler sarkıntılı türdendi ve iyice aşağıya asılmışlardı, küre ışıklarım da aşağı doğru yansıtan aynaları vardı.</p>
<p>“Yukarı çıkıyoruz,” dedi.</p>
<p>Wyndle içini çekti.</p>
<p>“Sen benim dediğimi yapmak zorundasın yoksa seni budarım.”</p>
<p>“Siz... Beni budayacaksınız.”</p>
<p>“Evet.” Bu kulağa tehditkarca gibi geliyordu, değil mi?</p>
<p>Wyndle duvar boyunca büyüyerek Lift’e tutacaklar yarattı. Şimdiden arkalarında koridor boyunca bırakmış olduğu sarmaşıklar kayboluyor, kristale dönüşerek toz olup gidiyorlardı.</p>
<p>“Niye onlar seni fark etmiyo?” diye fısıldadı Lift. Birlikte geçirdikleri aylara rağmen ona hiç sormamıştı. “Seni sade kalbi saf olanlar görebileceği için mi?”</p>
<p>“Siz ciddi değilsiniz.”</p>
<p>“Ciddiyim tabii. Bu efsanelere ve hikâyelere filan uyar.”</p>
<p>“Ha, saçma olan şey teorinin kendisi değil,” dedi Wyndle, Lift’in yakınındaki bir sarmaşık parçasından konuşuyordu, çeşitli yeşil şeritler dudaklar gibi hareket ediyorlardı. “Sadece kendinizi kalbi saf olarak görüyor olmanız fikri öyle.”</p>
<p>“Safım tabii ben,” diye fısıldadı Lift tırmanırken homurdanarak. “Ben çocuk fala-mm. Öyle bi safım ki, bi geğirsem gökkuşağı çıkarırım.”</p>
<p>Onlar kirişe ulaşırlarken Wyndle tekrar içini çekti, bunu yapmayı seviyordu. Wyndle pervazın kenarı boyunca büyüyerek onu hafifçe daha geniş hâle getirdi ve Lift de üzerine çıktı. Dikkatli bir şekilde dengesini sağladı, sonra da Wyndle’a başını salladı. O da pervaz boyunca daha da fazla büyüdü, sonra da geriye doğru dönerek Lift’in başının üzerindeki bir noktaya kadar duvarın üzerinde büyüdü. Oradan da yatay olarak büyüyerek Lift’e bir tutacak sağladı. Pervazın yanındaki fazladan iki santim sarmaşık ve yukarısındaki tutacak sayesinde, Lift midesini duvara dayayarak yan yan ilerlemeyi başarabiliyordu. Derin bir nefes aldı, sonra da muhafızların olduğu koridora giden köşeyi döndü.</p>
<p>Pervaz boyunca yavaşça ilerledi, Wyndle ileri geri düğümleniyor, onun için hem tutacağı, hem de pervazı sağlamlaştırıyordu. Muhafızlar haykırmadı. Lift <span style="font-style:italic;">işi kıvırmıştı.</span></p>
<p>“Beni göremiyorlar çünkü varlığım, her ne kadar zihnimin büyük bir kısmını bu Âlem'e aktarmış olsam da, büyük ölçüde Bilinçsel Âlem’de,” dedi Wyndle bir diğer tutacak dizisi yaratmak için Lift’in yanında büyürken. “Eğer bunu arzu edecek olursam, kendimi istediğim herkese görünür kılabilirim, gerçi bu benim için kolay değil. Diğer sprenler bu konuda daha beceriklidir, öte yandan bazıları da tam aksini yapmakta sorun yaşar. Elbette, ben <span style="font-style:italic;">ne şekilde</span> tezahür etmiş olursam olayım, hiç kimse bana dokunamaz çünkü benim bu Alem’de neredeyse hiç cismim yok.”</p>
<p>“Benden başka hiç kimse,” diye fısıldadı Lift koridor boyunca adım adım ilerlerken.</p>
<p>“Sizin de dokunamamanız gerekirdi,” dedi Wyndle, sesi sıkıntılı gibi geliyordu. &quot;Annemi ziyaret ettiğiniz zaman ondan ne istediniz?”</p>
<p>Lift’in bunun cevabını vermesi gerekli değildi, özellikle de fırtına kapası bir Yokelçi’ye. Neden sonra koridorun sonuna ulaştı. Kapı altındaydı. Ne yazık ki, muhafızların da tam olarak durduğu yer orasıydı.</p>
<p>“Bu pek dikkatli bir şekilde planlanmış gibi görünmüyor hanımım,” diye belirtti Wyndle. “Siz buraya geldikten sonra <span style="font-style:italic;">ne</span> yapacağınızı hiç düşünmüş müydünüz?”</p>
<p>Lift başını sallayarak onayladı.</p>
<p>“Ee?”</p>
<p>“Bekle,” diye fısıldadı Lift.</p>
<p>Beklediler. Lift ön tarafını duvara bastırmıştı, topukları muhafızların üzerindeki on beş ayaklık boşluğun üzerinde asılı duruyordu. Düşmek istemiyordu. Sağ kalacak kadar süper olduğundan oldukça emindi ama eğer onu görecek olurlarsa, bu oyunun sonu olurdu. Lift kaçmak zorunda kalırdı ve yemek filan da yiyemezdi.</p>
<p>Neyse ki, doğru tahmin etmişti. Ne yazık ki. Koridorun öbür ucunda bir muhafız belirdi, nefes nefese kalmış gibi görünüyordu ve az sinirlenmiş gibi de değildi. Diğer iki muhafız koşarak ona doğru gitti. O da dönerek öbür yönü işaret etti.</p>
<p>Bu onun fırsatıydı. Wyndle aşağı doğru bir sarmaşık büyüttü ve Lift de bunu kaptı. Tellerin arasından dışarı çıkan kristalleri hissedebiliyordu ama açılı ve keskin değil, pürüzsüz ve fasetalıydılar. Yere indi, parmaklarının arasındaki sarmaşık yumuşaktı, kendisini zemine varmadan hemen önce çekerek durdurdu.</p>
<p>Sadece birkaç saniyesi vardı.</p>
<p>“...Vezir odalarını yağmalamaya çalışan bir hırsız yakaladı,” dedi yeni gelen muhafız. &quot;Daha fazlası da olabilir. Gözünüzü açık tutun. Yaezir’in adına! Buna cüret edebileceklerine inanamıyorum. Hem de bu gece! ”</p>
<p>Lift imparatorun odalarının kapısını araladı ve içeri göz attı. Büyük bir oda. Masada adamlar ve kadınlar. Kimse ondan tarafa bakmıyordu. Kapıdan içeriye süzüldü.</p>
<p>Sonra da süper oldu.</p>
<p>Aşağı eğildi, tekmeleyerek kendisini öne fırlattı ve bir an için zeminin; halının, altındaki tahtanın onun üzerinde hiç tutuşu kalmamıştı. Sanki buzun üzerindeymiş gibi kaydı, on ayaklık mesafeyi sürtünmeden aşarken hiç ses çıkarmıyordu. Böyle Kayganlı olduğu zaman onu hiçbir şey tutamazdı. Parmaklar üzerinden akıp gidecekti ve sonsuza kadar da kayabilirdi. Süperliği bırakmadığı sürece asla durabileceğini düşünmüyordu. Ta fırtına kapası okyanusa kadar kayıp giderdi.</p>
<p>Bu gece kendisini Kayganlı olmayan parmaklarını kullanarak masanın altında durdurdu, sonra da bacaklarındaki Kayganlılığı kesti. Midesi itiraz ile guruldadı. Yemek yemesi lazımdı. Çabucak hem de, yoksa artık daha fazla süperliği olmayacaktı.</p>
<p>“Bir şekilde, siz de kısmen Bilinçsel Alem’desiniz,” dedi Wyndle, Lift’in yanında kıvrımlamr ve bir yüz oluşturabilecek şekilde sarmaşıklardan bir örgüyü içinden yükseltirken. “Benim sizin sprenlere neden dokunabildiğiniz sorusu için bulabildiğim tek cevap bu. Ve siz yiyeceği <span style="font-style:italic;">doğrudan</span> Fırtınaışığına metabolize edebiliyorsunuz.”</p>
<p>Lift omzunu silkti. Wyndle her zaman böyle laflar edip duruyordu. Onun kafasını karıştırmaya çalışıyordu, aç kalası Yokelçi. Eh, Lift ona cevap vermeyecekti, şimdi olmazdı. Wyndle’ı duyamasalar bile, masanın etrafına oturmuş olan adamlar ve kadınlar Lift’i duyabilirlerdi.</p>
<p>O yemek buralarda bir yerlerdeydi. Lift kokusunu alabiliyordu.</p>
<p>“Ama <span style="font-style:italic;">neden?&quot;</span> dedi Wyndle. “Neden O bu inanılmaz yeteneği size verdi? Neden bir çocuk? insanoğlunun arasında askerler, yüce krallar, inanılmaz âlimler var. Bunun yerine, O sizi seçti.”</p>
<p>Yemek, yemek, yemek. Kokusu <span style="font-style:italic;">harikaydı.</span> Lift uzun masanın altı boyunca emekledi. Tepesindeki adamlar ve kadınlar çok endişeli seslerle konuşuyorlardı.</p>
<p>&quot;Senin başvurunun en iyisi olduğu <span style="font-style:italic;">açık</span> Dalksi.”</p>
<p>“Ne! Ben sadece birinci paragrafta üç tane kelimeyi yanlış yazmışım!”</p>
<p>“Ben fark etmedim.”</p>
<p>“Sen fark... Elbette ki fark ettin! Ama bu anlamsız, çünkü <span style="font-style:italic;">Axikk'in</span> kompozisyonu benimkinden açıkça daha iyi.”</p>
<p>“Konuyu yine bana getirmeyin. Beni diskalifiye ettik. Ben Birinci olmaya uygun değilim. Sırtım kötü.”</p>
<p>“Bilgelerin Ashno’sunun da sırtı kötüydü. O en büyük Emuli Birinci’lerinden biriydi.”</p>
<p>“Of! Benim kompozisyonum tamamen rezaletti ve bunu sen de biliyorsun.” Wyndle Lift'in yanından ilerliyordu. “Annem sizin türünüzden umudu kesmiş. Bunu hissedebiliyorum. Annem artık umursamıyor. Artık öbürünün de olmadığı düşünülürse...”</p>
<p>“Bu tartışma bize yakışmıyor,” dedi buyurgan bir kadın sesi. “Oylamamızı yapmalıyız. insanlar bekliyor.”</p>
<p>“Bırakalım bahçelerdeki o aptallardan bir tanesine gitsin.”</p>
<p>“Onların kompozisyonları <span style="font-style:italic;">berbattı.</span> Pandri kendisininkinin tepesine ne yazmış, baksana.”</p>
<p>“Ee... Ben... Ben bunların yarısının ne anlama geldiğini bile bilmiyorum ama <span style="font-style:italic;">gerçekten de</span> hakaretâmiz gibi görünüyor.”</p>
<p>Bu en sonunda Lift’in dikkatini çekmişti. Üzerindeki masaya doğru baktı. Sağlam bir küfür müydü? <span style="font-style:italic;">Hadi,</span> diye düşündü. <span style="font-style:italic;">Bikaç tanesini oku.</span></p>
<p>“Birisini seçmek zorundayız,” dedi diğer ses, bu kadın kulağa epey bir iş başındaymış gibi geliyordu. “Kadasixler ve Yıldızlar, bu bir bilmece. <span style="font-style:italic;">Hiç kimse</span> Birinci olmak istemiyorsa ne yapacağız?”</p>
<p>Kimse Birinci olmak istemiyor muydu? Bütün ülke bir anda aklını başına mı dev-şirmişti? Lift yoluna devam etti. Zengin olmak eğlenceliymiş gibi görünüyordu filan da, o kadar çok kişiden sorumlu olmak mı? Saf eziyet olurdu o.</p>
<p>“Belki de en <span style="font-style:italic;">kötü</span> başvuruyu seçmemiz gerekir,” dedi seslerden bir tanesi. “Bu durumda, en zeki adaya bu işaret ediyor olacaktır.”</p>
<p>“Altı farklı hükümdar öldürüldü...” dedi seslerden birisi, yeni bir sesti. &quot;Sadece iki ay içinde. Doğunun her tarafında yüceprensler katledildi. Dinsel liderler. Ve sonra, bir hafta içinde iki tane Birinci öldürüldü. Fırtınalar adına... Ben neredeyse üzerimize bir diğer Issızlık’ın çöktüğünü düşünmeye başlayacağım.”</p>
<p>“Tek bir adam şeklinde olan bir Issızlık. Seçtiğimiz kişiye Yaezir yardım etsin. Bu bir idam fermanı.”</p>
<p>“Zaten bunu fazla geciktirdik. Birinci olmadan bekleyerek geçen haftalar Azir için zararlı oldu. Gelin en kötü başvuruyu seçelim. Bu yığının içinden.”</p>
<p>&quot;Peki ya gerçekten de berbat olan birisini seçersek ne olacak? Seçtiğimiz kişiyi attığımız risk ne olursa olsun, bizim <span style="font-style:italic;">görevimiz</span> krallığa faydalı olmak değil mi?”</p>
<p>“Ama içimizdeki en iyiyi seçmekle, biz en zekimizi, en iyimizi kılıcın ucunda ölmeye mahkûm etmiş oluyoruz... Yaezir bize yardım etsin. Evlat Ethid, bize yol göstermesi için bir dua etsen makbule geçerdi. Yaezir’in bize iradesini göstermesine ihtiyacımız var. Belki de biz doğru kişiyi seçecek olursak, o kişi O’nun eliyle esirgenmiş olur.”</p>
<p>Lift masanın sonuna ulaştı ve odanın öbür ucundaki daha küçük bir masanın üzerine kurulmuş olan ziyafeti gördü. Bu oda son derece Azish’ti. Her yerde süslü kıvrımlar vardı. Halılar o kadar kaliteliydi ki, büyük olasılıkla onları dokuyan zavallı kadın kör olmuştu. Koyu renkler ve loş ışıklar. Duvarlarda resimler.</p>
<p><span style="font-style:italic;">Hey, birileri şundaki bir yüzü karalamış,</span> diye düşündü Lift. Böyle bir resmi kim mahvederdi ki? Ne kadar da güzel bir resimdi, bütün Elçiler sırayla duruyordu.</p>
<p>Eh, hiç kimse o ziyafete dokunuyormuş gibi görünmüyordu. Midesi guruldadı ama Lift dikkatleri dağıtacak bir şey için bekledi.</p>
<p>Kısa süre sonra geldi. Kapı açıldı. Büyük olasılıkla muhafızlar buldukları hırsızın haberini vermeye geliyordu. Zavallı Gawx. Lift’in daha sonra gidip onu kurtarması gerekecekti.</p>
<p>Şu anda ise, yemek zamanıydı. Lift kendisini dizlerinin üzerinde ileriye doğru itti ve süperliğini bacaklarını Kayganlamak için kullandı. Zemin boyunca kaydı ve yemek masasının bir bacağının köşesini yakaladı. Momentumu onu zarif bir şekilde bacağın etrafından döndürerek arkasına gönderdi. Lift yere çöktü, masa örtüsü onu odanın merkezindeki insanların görüşünden güzelce gizliyordu ve bacaklarını Kaygansızladı.</p>
<p>Mükemmel. Bir eliyle yukarı uzandı ve masanın üstünden bir dürüm aşırdı. Bir lokma aldı, sonra tereddüt etti.</p>
<p>Neden herkes susmuştu? Masanın üzerinden bir bakış atma riskine girdi.</p>
<p>O gelmişti.</p>
<p>Yanağında bir hilal gibi beyaz iz olan uzun boylu Azish adam. Ceketinin ön tarafında çift sıra gümüş düğmeler olan siyah üniformalıydı, altındaki gömleğin katı gümüş renkli yakası hafifçe dışarı çıkıyordu. Kalın eldivenlerinin önkollarının yarısına kadar geriye doğru uzanan kendi kol yenleri vardı.</p>
<p>Ölü gözler. Bu Karanlık’tı.</p>
<p><span style="font-style:italic;">Ah, hayır.</span></p>
<p>“Bunun anlamı ne!” diye hesap sordu vezirlerden bir tanesi, aşırı büyük kol yenleri olan o büyük ceketlerden birini giymiş olan bir kadındı. Şapkası farklı bir desendeydi ve ceketiyle müthiş bir derecede uyumsuzdu.</p>
<p>“Ben bir hırsız için buradayım,” dedi Karanlık.</p>
<p>“Sen nerede olduğunun farkında mısın? Değerlendirmeyi bölmeye nasıl <span style="font-style:italic;">cüret...&quot;</span></p>
<p>“Benim uygun formlarım var,” dedi Karanlık. Tamamen duygusuz bir şekilde konuşuyordu. Meydan okunduğu için kızgınlık yoktu, kibir ya da gösterişlilik yoktu. Hiçbir şey yoktu. Arkasından yancılarından biri girdi, daha az süslemeli siyah ve gümüş üniforma giymiş bir adam. Efendisine bir deste kâğıt uzattı.</p>
<p>&quot;Formlar iyi güzel,” dedi vezir. “Ama şimdi bunun için uygun bir zaman...”</p>
<p>Lift fırladı.</p>
<p>İçgüdüleri en sonunda şaşkınlığına üstün gelmişti ve koştu, odanın arka kapısına doğru giderken önündeki bir kanepeyi üstünden zıplayarak aştı. Wyndle yanında bir yol şeklinde geliyordu.</p>
<p>Dişleriyle dürümden bir parça kopardı, yiyeceğe ihtiyacı olacaktı. O kapının arkasında bir yatak odası olurdu ve bir yatak odasının da penceresi olurdu. Kapıyı çarparak açıp içeri daldı.</p>
<p>Diğer taraftaki gölgelerin içinden bir şey savruldu.</p>
<p>Bir sopa göğsüne indi. Kaburgalar çatladı. Lift nefesi kesilerek yüz üstü yere düştü.</p>
<p>Karanlık’ın yancılarından bir diğeri yatak odasının içindeki gölgelerden dışarıya adımını attı.</p>
<p>“Düzensiz olan şey bile yeteri kadar incelendiği zaman öngörülebilir hâle gelir,” dedi Karanlık. Adımları Lift’in arkasındaki zeminden gümleyerek geliyordu.</p>
<p>Lift dişlerini sıkarak yerde kıvrıldı. <span style="font-style:italic;">Yeteri kadar yiyemedim...</span> Çok açtı.</p>
<p>Az önce yuttuğu birkaç lokma içinde işliyordu. Tanıdık hissi duydu, damarlarının içindeki bir fırtına gibiydi. Sıvı süperlik. İyileşirken göğsündeki acı soldu.</p>
<p>Wyndle bir daire şeklinde etrafında dönüyordu, sarmaşıklardan bir kement yerden fışkıran yapraklar bırakıyor, tekrar ve tekrar Lift’in etrafından dolanıyordu. Karanlık iyice yanına yaklaştı.</p>
<p><span style="font-style:italic;">Koş]</span> Lift elleri ve dizlerinin üzerine fırladı. Omzundan yakalandı ama Lift bundan kaçabilirdi. Süperliğini çağırdı.</p>
<p>Karanlık suratına doğru bir şey uzattı.</p>
<p>Küçük hayvan bir kremciğe benziyordu ama <span style="font-style:italic;">kanatlan</span> vardı. Kanatları sarılmış, bacakları bağlanmıştı. Garip küçük bir yüzü vardı, bir kremciğinki gibi yengece benzemiyordu. Daha çok minik bir baltatazısı gibiydi, bir burnu, ağzı ve gözleri vardı.</p>
<p>Sağlıksızmış gibi görünüyordu ve ışıldayan gözleri de açılıydı. Lift bunu nasıl anlayabilmişti ki?</p>
<p>Yaratık süperliği Lift’ten emdi. Lift onun gidişini bile görmüştü, kendisinden küçük hayvana doğru akan pırıltılı bir beyazlık. Yaratık ağzını açarak içti.</p>
<p>Bir anda Lift kendisini çok yorgun ve çok ama çok aç hissetti.</p>
<p>Karanlık hayvanı yancılarından bir tanesine verdi, o da bunu siyah bir torbanın içine sokup, sonra da cebine koydu. Lift masanın etrafında öfkeli bir yığın hâlinde ayakta durmakta olan vezirlerin bunların hiçbirisini görmediğinden emindi, Karanlık onlara arkasını dönmüş ve iki yancısı da etrafında kalabalık ederken göremezlerdi.</p>
<p>“Bütün küreleri ondan uzak tutun,” dedi Karanlık. “Kuşamlanmasına izin verile-656 mez.”</p>
<p>Lift dehşet hissetti, Rall Elorim’deki günlerinden beri yıllardır duymamış olduğu bir paniğin içindeydi. Debelenerek kıvrandı, onu tutan eli ısırdı. Karanlık homurdanmadı bile. Onu ayaklarının üzerine kaldırdı ve bir diğer yancı da Lift’i kollarından yakalayarak acıyla nefesi kesilene kadar geriye doğru büktü.</p>
<p>Hayır. Lift kendisini kurtarmıştı! O bu şekilde yakalanmayacaktı. Wyndle yerde onun etrafında dönmeye devam ediyordu, endişeliydi. İyi tipti o, bir Yokelçi için.</p>
<p>Karanlık vezirlere doğru döndü. “Size daha fazla rahatsızlık vermeyeceğim.”</p>
<p>“Hanımım!” dedi Wyndle. “Burada!”</p>
<p>Yarım yenilmiş dürüm yerde duruyordu. Sopa vurduğu zaman onu düşürmüştü. Wyndle dürümün üzerine gitti ama onu biraz titretmekten başka bir şey yapamıyordu. Lift çırpınarak kurtulmaya çalıştı ama içindeki o fırtına olmadan, o sadece eğitimli bir askerin kavrayışında olan bir çocuktu.</p>
<p>“Ben bu tecavüzün doğası konusunda <span style="font-style:italic;">son derece</span> rahatsızım, memur bey,” dedi baş vezir, Karanlık’ın düşürmüş olduğu kâğıt destesini karıştırıyordu. “Senin formların düzgün ve görüyorum ki sarayı bu sokak çocuğu için aramak üzere hakemler tarafından bahşedilmiş olan bir izin bile eklemişsin. Ancak muhakkak ki, kutsal bir toplantıyı rahatsız etmene gerek yoktu. Hem de sıradan bir hırsız için.”</p>
<p>“Adalet hiçbir adam ya da kadın için beklemez,” dedi Karanlık, tamamen sakindi. “Ve bu hırsız da sıradan olmaktan başka her şey. İzin verirseniz, sizi daha fazla rahatsız etmeyeceğiz.”</p>
<p>Ona izin verip vermediklerini hiç de umursuyormuş gibi görünmüyordu. Kapıya doğru uzun adımlarla ilerledi ve yancısı da Lift’i arkasından çekti. Ayağını dürüme uzatmıştı ama sadece onu ileriye doğru tekmeleyerek vezirlerin yanındaki uzun masanın altına göndermeyi başarabildi.</p>
<p>“Bu bir <span style="font-style:italic;">idam</span> izni,” dedi vezir şaşkınlıkla destedeki son kağıdı havaya kaldırarak. “Bu çocuğu öldürecek misiniz? Sadece hırsızlık için?”</p>
<p>Öldürmek <span style="font-style:italic;">mil Hayır. Hayır!</span></p>
<p>“O ve de üzerine Birinci’nin sarayına izinsiz girmekten,” dedi Karanlık kapıya doğru uzanarak. “Ve sürmekte olan kutsal bir toplantıyı bölmekten.”</p>
<p>Vezir onun bakışını karşıladı. Durdu, sonra da sindi. “Ben...” dedi. “Ah, elbette... Ee... Memur bey.&quot;</p>
<p>Karanlık ona arkasını döndü ve kapıyı çekerek açtı. Vezir bir elini masaya koydu ve öbür elini de başına doğru kaldırdı.</p>
<p>Yancı Lift’i kapıya doğru sürükledi.</p>
<p>“Hanımım!” dedi Wyndle yakınlarda budaklanarak. “Ah... Ah eyvah. O adamda çok yanlış olan bir şeyler var! O doğru değil, o hiç doğru değil. Güçlerinizi kullanmanız gerek.”</p>
<p>“Deniyom,” dedi Lift homurdanarak.</p>
<p>“Kendinizi çok fazla zayıflattınız,” dedi Wyndle. “İyi değil. Siz her zaman fazlalığı kullanıp bitiriyorsunuz... Vücut yağ oranı düşük... Sorun bu olabilir. Ben bunun <span style="font-style:italic;">nasıl </span>işlediğini bilmiyorum!”</p>
<p>Karanlık kapının yanında tereddüt etti ve başını kaldırarak aynaları ve ışıldayan mücevherleriyle koridordaki alçak avizelere baktı. Elini kaldırdı ve işaret etti. Lift’i tutmakta olmayan yancı koridora çıktı ve avize iplerini buldu. Bunları çözdü ve çekerek avizeleri yükseğe kaldırdı.</p>
<p>Lift süperliğini çağırmaya çalıştı. Sadece birazcık daha. Sadece <span style="font-style:italic;">azıcık</span> lazımdı.</p>
<p>Vücudu tükenmiş hissediyordu. Bitikti. <span style="font-style:italic;">Gerçekten de</span> fazla abartmiştı. Gittikçe daha da fazla panik olarak debelendi. Gittikçe daha da çaresizce.</p>
<p>Koridorda yancı avizeleri iyice yükseğe kaldırılmış olarak bağladı. Yakınlarda, vezirlerin lideri Karanlık’tan Lift’e baktı.</p>
<p>Lift “Lütfen,” şeklinde ağzını hareket ettirdi.</p>
<p>Vezir masayı göstere göstere itti. Masa Lift’i tutmakta olan yancının dirseğine çarptı, adam da küfrederek o elini bıraktı.</p>
<p>Lift yere doğru atlayarak kendini onun kavrayışından söktü. One doğru sürünerek masanın altına girdi.</p>
<p>Yancı onu ayaklarından yakaladı.</p>
<p>“Bu da neydi?” diye sordu Karanlık, sesi soğuktu, duygusuz.</p>
<p>“Kaydım,” dedi vezir.</p>
<p>“Kendinize dikkat edin.”</p>
<p>“Bu bir tehdit mi, memur? Ben senin yetkinin ötesindeyim.&quot;</p>
<p>“Kimse benim yetkimin ötesinde değil.” Hâlâ hiç duygu yoktu.</p>
<p>Lift masanın altında yancıyı tekmeleyerek debelendi. Adam hafifçe küfretti ve Lift’i bacaklarından sürükleyerek dışarı çıkardı, sonra da çekerek ayağa kaldırdı. Karanlık izliyordu, yüzü duygusuzdu.</p>
<p>Lift onun bakışına karşılık verdi, göz gözelerdi, ağzında yarı yenilmiş bir dürüm vardı. Lift gözlerini onun üzerinde tutarak hızla çiğnedi ve yuttu.</p>
<p>Bir kez olsun, bir duygu göründü. Şaşkınlık. “Tüm bunlar bir dürüm için miydi?”</p>
<p>Lift hiçbir şey söylemedi.</p>
<p><span style="font-style:italic;">Hadi...</span></p>
<p>Koridordan aşağı doğru yürüdüler, sonra da köşeyi döndüler. Yancılardan bir tanesi önden koştu ve kasıtlı bir şekilde duvarlardaki lambaların kürelerini topladı. Sarayı mı soyuyorlardı? Hayır, o geçtikten sonra yancı geri koştu ve küreleri geri koydu.</p>
<p><span style="font-style:italic;">Hadi...</span></p>
<p>İlerideki daha büyük koridorda bir saray muhafızının yanından geçtiler. O Karanlık’taki bir şeyi fark etti, belki de pazısının etrafına bağlanmış, üzerine bir Azish dizilişiyle iplikler dolanmış olan şu ipti, ve selam verdi. “Memur bey, efendim? Siz bir tane daha mı buldunuz?”</p>
<p>Karanlık durarak muhafız yanındaki bir kapıyı açarken baktı. İçeride Gawx bir sandalyede oturuyordu, iki diğer muhafızın arasına çökmüştü.</p>
<p>“Demek suç ortakların varmış!” diye bağırdı odadaki muhafızlardan bir tanesi. Gawx’ın yüzünü tokatladı.</p>
<p>Lift’in hemen arkasındaki Wyndle haykırdı. “Buna hiç de gerek yoktu!”</p>
<p><span style="font-style:italic;">Hadi...</span></p>
<p>“Bu hırsız sizin sorununuz değil,” dedi Karanlık muhafızlara yancılarından bir tanesi garip mücevher oynatma işlemini yaparken. Bununla <span style="font-style:italic;">neden</span> uğraşıyorlardı ki?</p>
<p>Lift’in içinde bir şeyler kımıldadı. Bir fırtınanın önünden esen küçük rüzgâr girdapları gibi.</p>
<p>Karanlık sert bir hareketle ona doğru baktı. “Bir şeyler...”</p>
<p>Süperlik geri döndü.</p>
<p>Lift Kayganlı oldu, ayakları ve avuçlarının içleri dışında her yeriyle. Kolunu çekti, yancının parmaklarının arasından kayıp gitmişti, sonra da tekmeleyerek kendisini öne doğru fırlatıp dizlerinin üzerine düşerken Karanlık’ın ona doğru uzanmakta olan elinin altından kaydı.</p>
<p>Lift sanki yüzermiş gibi elleriyle yeri tokatlarken Wyndle bir haykırışla onun yanından büyümeye başladı, kollarının her savruluşunu kendini öne doğru itmek için kullanıyordu. Saray koridoru boyunca savruldu, dizleri sanki yağlanmış gibi zeminden kayıp gidiyordu.</p>
<p>Duruşu özellikle ağırbaşlı değildi. Ağırbaşlılık birbirleriyle oynamak için oyunlar uydurmaya vakti olan zenginler içindi.</p>
<p>Harbiden hızla harbiden hızlı gitmeye başlamıştı; o kadar hızlıydı ki süperliğini azaltarak zıplayıp ayağa kalkmaya çalışırken kendisini kontrol etmekte zorlandı. Bunun yerine koridorun sonundaki duvara bindirerek yere devrildi.</p>
<p>Bir sırıtışla toparlandı. Bunu denediği son birkaç seferle kıyaslandığı zaman, bu çok daha iyi gitmişti. İlk denemesi süper utanç verici olmuştu. O kadar Kaygandı ki, dizlerinin üzerinde kalmayı bile becerememişti.</p>
<p>“Lift!” dedi Wyndle. “Arkanda.”</p>
<p>Lift koridordan aşağı bir göz attı. Karanlık’ın hafif hafif parlamakta olduğuna <span style="font-style:italic;">yemin edebilirdi</span> ve kesinlikle çok hızlı koşuyordu.</p>
<p>Karanlık da süperdi</p>
<p>“Bu adil <span style="font-style:italic;">değilV</span> diye bağırdı Lift, fırlayarak ayaklarının üzerinde doğrulur ve koşarak bir yan koridora dalarken; Gawx ile gizli gizli gelmiş oldukları yoldu. Vücudu şimdiden yorgun hissetmeye başlamıştı. Bir dürüm onu fazla uzağa götüremiyordu.</p>
<p>Zengin koridor boyunca koştu, bir hizmetçinin sanki bir fare görmüş gibi geriye sıçrayarak çığlık atmasına neden olmuştu. Lift tökezleyerek bir köşeyi döndü, güzel kokulara doğru koştu ve mutfaklara daldı.</p>
<p>İçerideki insan yığınının arasından koşarak geçti. Bir saniye sonra arkasındaki kapı çarpılarak açıldı. Karanlık.</p>
<p>Lift irkilen aşçıları görmezden gelerek uzun bir tezgâhın üzerine sıçradı, bacağını Kaygan yaparak yan yan onun üzerinde gitti, taslan ve tencereleri devirerek bir yaygara koparıyordu. Parekılıcı’nı iyice yukarıya kaldırmış olan Karanlık ite kaka bir yığın hâlindeki aşçıların arasından yolunu açarken, Lift tezgâhın öbür ucunda yere indi.</p>
<p>Sinirle küfretmiyordu. Bir adamın küfretmesi gerekirdi. İnsanlar bunu yaptıkları zaman gerçekmiş gibi gelirlerdi.</p>
<p>Ancak elbette, Kara<span style="text-decoration:underline;">nlık</span> gerçek bir insan değildi. Başka çok az şeyden olsa bile, bundan emindi.</p>
<p>Lift dumanı tütmekte olan bir tabaktan bir sosis kaptı, sonra da <span style="text-decoration:underline;">hizm</span>etkâr koridorlarına daldı. Koşarken çiğniyordu, Wyndle da yanında duvar boyunca büyüyor, arkasında koyu yeşil sarmaşıklardan bir yol bırakıyordu.</p>
<p>“Nereye gidiyoruz?” diye sordu.</p>
<p>“Uzağa.”</p>
<p>Arkasında hizmetkâr koridorlarına açılan kapı çarpılarak açıldı. Lift bir köşeyi döndü ve bir saray hizmetkârını şaşırttı. Süper oldu ve kendisini yan tarafa fırlatarak kolaylıkla dar koridorda adamın yanından kayıp gitti.</p>
<p>“Ne oldum ben?” diye sordu Wyndle. “Gecenin karanlığında hırsızlık yapmak, melun yaratıklar tarafından kovalanmak. Ben bir bahçıvandım. Muhteşem bir bahçıvan! Dünyanızın zihinlerinden büyüttüğüm kristalleri görmek için muğlaklar da, şerefsprenleri de gelirdi. Şimdi ise bu. Ben ne <span style="font-style:italic;">oldum?&quot;</span></p>
<p>“Bi mızmız,” dedi Lift nefes nefese.</p>
<p>“Saçmalık.”</p>
<p>“O zaman sen hep öyleymişin, hı?” Omzunun üzerinden geriye baktı. Karanlık umursamaz bir şekilde hizmetkârı itip devirdi, adamın üzerinden atlayıp geçerken neredeyse yavaşlamamıştı bile.</p>
<p>Lift bir kapı ağzına ulaştı ve omzuyla buna bindirerek tekrar zengin koridorlara çıktı.</p>
<p>Onun bir çıkışa ihtiyacı vardı. Bir pencereye. Kaçışı onu sadece tekrar döndürerek Birinci’nin odalarının yakınına getirmişti. İçgüdüsel olarak bir yön seçti ve koşmaya başladı ama Karanlık’ın yancılarından bir tanesi o yöndeki bir köşede belirdi. O <span style="font-style:italic;">da</span> bir Parekılıcı taşıyordu. Aç kalası şans.</p>
<p>Lift diğer yöne döndü ve hizmetkâr koridorlarından dışarıya çıkmakta olan Karanlık’ın önünden geçti. Kendisini yere atarak, Kaygan olup zemin boyunca kayarken Kılıç’ın darbesinden zar zor sıyrılmıştı. Bu sefer tökezlemeden ayaklarının üzerine kalkabildi. Bu da bir şeydi en azından.</p>
<p><span style="font-style:italic;">“Kim</span> bu adamlar?&quot; diye sordu Wyndle yanından.</p>
<p>Lift homurdandı.</p>
<p>“Neden seni bu kadar umursuyorlar? O taşıdıkları silahlarda bir şey var...”</p>
<p>“Parekılıçları,” dedi Lift. “Koca bi krallığa bedel. Yokelçileri öldürmek için yapılmışlar.” Ve onlarda <span style="font-style:italic;">iki tane</span> birden vardı. Manyaklığa bak.</p>
<p>Yokelçileri öldürmek için...</p>
<p>“Sen!” dedi hâlâ koşarken. “Onlar senin peşinde!”</p>
<p>“Ne? Elbette ki değiller!”</p>
<p>“Öyleler. Merak etme. Senbenimsin. Onlara vermiycem.&quot;</p>
<p>“Bu hoş bir şekilde vefalıca,” dedi Wyndle. “Ve az miktarda küçültücü de değil. Ama onların peşinde olduğu şey ben...”</p>
<p>Karanlık’ın ikinci yancısı ilerisindeki bir koridordan dışarıya çıktı. Gawx’ı tutuyordu. Oğlanın boğazına bir bıçak dayamıştı.</p>
<p>Lift tökezleyerek durdu. Ne olup bittiğinden çok habersiz olan Gawx, adamın ellerinde sızlanıyordu.</p>
<p>“Kımıldama yoksa onu öldürürüm,” dedi yancı.</p>
<p>“Aç kalası piç,” dedi Lift. Yan tarafa doğru tükürdü. “Pis numara bu.”</p>
<p>Karanlık’ın ayak sesleri arkasından gümlüyordu, diğer yancı da ona katılmıştı. Lift’i hapsetmişlerdi. Birinci’nin odalarının girişi aslında hemen ilerilerindeydi ve vezirler ile evlatlar koridora taşmış, öfkeli tonlarla birbirleriyle konuşuyorlardı.</p>
<p>660 &#160;&#160;&#160;Gawx ağlıyordu. Zavallı aptal.</p>
<p>Eh. Böyle şeylerin sonu hiç iyi olmazdı. Lift temel olarak her zaman yaptığı şey olan içgüdüsüne güvenip, yancının blöfünü görerek öne doğru koştu. O kanun adamı tiplerdendi. Bir esiri soğukkanlılıkla...</p>
<p>Yancı Gawxin boğazını kesti.</p>
<p>Kızıl kanlar dışarı fışkırdı ve Gawx’ın giysilerini lekeledi. Yancı onu bıraktı, sonra da sanki yaptığı şey yüzünden irkilmiş gibi geriye doğru tökezledi.</p>
<p>Lift donakaldı. O bunu... O böyle...</p>
<p>Karanlık onu arkadan yakaladı.</p>
<p>“Bu düzgün bir şekilde olmadı,” dedi Karanlık yancıya, ses tonu duygusuzdu. Lift onu neredeyse duymadı bile. Çok fazla kan var. “Sen cezalandırılacaksın.”</p>
<p>“Ama...” dedi yancı. “Ben tehdit ettiğim şeyi yapmak zorundaydım...”</p>
<p>“Sen bu krallıkta o çocuğu öldürmek için gerekli olan evrakları hazırlamadın,” dedi Karanlık.</p>
<p>“Biz onların kanunlarının üzerinde değil miyiz?”</p>
<p>Karanlık uzun adımlarla ilerleyerek yancının suratını tokatlamak için Lift’i bile bırakmıştı. “Kanun olmadan hiçbir şey olmaz. Sen onların kurallarına boyun eğeceksin ve adaletin emirlerini kabul edeceksin. Bu bizim sahip olduğumuz tek şey, bu dünyadaki kesin olan tek şey.”</p>
<p>Lift gözlerini ölmekte olan oğlana dikti, sanki kan akışını durdurmak içinmiş gibi ellerini boynuna kaldırmıştı. O gözyaşları...</p>
<p>Diğer yancı arkasına geldi. “Kaç!” dedi Wyndle.</p>
<p>Lift irkildi.</p>
<p>“<span style="font-style:italic;">Kaç</span>!”</p>
<p>Lift kaçtı.</p>
<p>Karanlık’ın yanından geçti ve ölümün karşısında afallamış ve bağırmakta olan vezirlerin arasına daldı. Birinci’nin odalarının içine daldı, masanın üzerinden kaydı, bir diğer dürümü daha tabaktan kaptı ve yatak odasının içine atıldı. Bir an sonra pencereden dışarıya çıkmıştı.</p>
<p>“Yukarı,” dedi Wyndle’a, sonra da dürümü ağzına tıktı. Wyndle duvarın yan tarafı boyunca uzadı ve Lift de ter içinde tırmandı. Bir an sonra, yancılardan bir tanesi altındaki pencereden dışarı atlamıştı.</p>
<p>Yukarıya bakmadı. Koşarak bahçelerin içine doğru gitti, aranıyor, sağa sola bakınıyordu, yıldız ışığını yansıtan Parekılıcı karanlığın içinde yanıp sönüyordu.</p>
<p>Lift sarayın üst kısımlarına güvenli bir şekilde ulaşarak oradaki gölgelerin içine saklandı. Çömeldi, elleri dizlerinin etrafındaydı. Üşümüş hissediyordu.</p>
<p>“Onu neredeyse tanımıyordunuz,&quot; dedi Wyndle. “Ancak yasını tutuyorsunuz.&quot;</p>
<p>Lift başını sallayarak onayladı.</p>
<p>“Siz çok ölüm gördünüz,&quot; dedi Wyndle. “Bunu biliyorum. Hala alışmadınız mı?”</p>
<p>Lift başını sallayarak reddetti.</p>
<p>Aşağıda, yancı uzaklaştı, aranırken Lift’ten gittikçe daha da uzaklaşıyordu. Kurtulmuştu. Çatının tepesine tırman, öbür taraftan aşağı kay, kaybol.</p>
<p>Şu bahçelerin kıyısında hareket mi vardı? Evet, bu hareket eden gölgeler adamlardı. Diğer hırsızlar duvarlarına tırmanıyor ve gecenin içinde kayboluyorlardı. Huqin yeğenini bırakmıştı, beklenildiği gibi.</p>
<p>Gawx için kim ağlayacaktı? Hiç kimse. O unutulacaktı, terk edilecekti.</p>
<p>Lift bacaklarını bıraktı ve daha önce içeri girdiği pencereye doğru çatının eğimli yumrusu boyunca emekledi. Wyndle’ın çıkardığı sarmaşıkların aksine, tohumlarının sarmaşıkları hâlâ hayattaydı. Pencereyi kaplamışlardı, rüzgârla titreşiyorlardı.</p>
<p><span style="font-style:italic;">Kaç,</span> diyordu içgüdüleri. <span style="font-style:italic;">Git.</span></p>
<p>“Sen bi şeyden bahsettiydin,” diye fısıldadı. “Fil?”</p>
<p>“Filizlenme,” dedi Wyndle. “Her bağ iki Dalga üzerinde güç verir. Siz şeylerin nasıl büyüyeceklerine etki edebilirsiniz.”</p>
<p>“Bunlan Gawx’a yardım edebilir miyim?”</p>
<p>“Eğer daha iyi eğitimli olsaydınız? Evet. Şu hâliyle, şüpheliyim. Siz fazla güçlü değilsiniz, fazla tecrübeli de değilsiniz. Ve o şimdiden ölmüş olabilir. ”</p>
<p>Lift sarmaşıklardan bir tanesine dokundu.</p>
<p>“Neden umursuyorsunuz?” diye sordu Wyndle tekrar. Sesi meraklı gibiydi. Meydan okuma değildi. Bir anlama çabasıydı.</p>
<p>“Çünkü birilerinin umursaması gerek.”</p>
<p>Bir kez olsun, Lift içgüdülerinin ona söylediği şeyi duymazdan geldi ve bunun yerine pencereden içeri geri girdi. Bir koşu odayı geçti.</p>
<p>Dışarıdaki üst kat koridoru. Merdivenler. Basamaklardan aşağı doğru uçtu, mesafenin büyük bir kısmını sıçrayarak aşmıştı. Bir kapıdan geç. Sola dön. Koridordan ilerle. Tekrar sol.</p>
<p>Zengin koridorda bir kalabalık. Lift onlara ulaştı, sonra da aralarından süzüldü. Bunun için süperliğine ihtiyacı yoktu. O yürümeye başladığı zamandan beri kalabalıkların içindeki çatlaklardan süzülüyordu.</p>
<p>Gawx kaliteli halıyı karartmış olan kan havuzunun içinde yatıyordu. Vezirler ve muhafızlar etrafını sarmıştı, alçak seslerle konuşuyorlardı.</p>
<p>Lift emekleyerek ona doğru geldi. Bedeni hâlâ sıcaktı ama kan akmayı kesmiş gibi görünüyordu. Gözleri kapalıydı.</p>
<p>&quot;Çok mu geç?” diye fısıldadı.</p>
<p>“Bilmiyorum,” dedi Wyndle yanında kıvrımlanırken.</p>
<p>“Ne yapıcam?”</p>
<p>“Ben... Emin değilim. Hanımım, sizin tarafınıza geçiş zorluydu ve hafızamda boşluklar bıraktı, halkımın almış olduğu önlemlere rağmen hem de. Ben...”</p>
<p>Lift Gawx’ı yüzü gökyüzüne dönük olarak sırt üstü yatırdı. O <span style="font-style:italic;">harbiden</span> de Lift için herhangi bir şey değildi, bu kadarı doğruydu. Onlar daha yeni karşılaşmışlardı ve oğlan da salağın biriydi. Lift ona geri gitmesini söylemişti.</p>
<p>Ama Lift böyleydi, olmak zorunda olduğu şey buydu.</p>
<p><span style="font-style:italic;">Unutulmuş olanları ben hatırlıycam.</span></p>
<p>Lift öne doğru uzanarak alnını onunkine değdirdi ve nefesini verdi. Işıldayan bir şeyler onun dudaklarından ayrıldı, artmakta olan ışıktan küçük bir bulut. Gawx’ın dudaklarının önünde asılı durdu.</p>
<p><span style="font-style:italic;">Hadi...</span></p>
<p>Çalkalandı, sonra da onun ağzından içeriye emildi.</p>
<p>Bir el Lift'i omzundan tutarak çekip Gawx’tan uzaklaştırdı. Lift çöktü, bir anda 662 tükenmişti. <span style="font-style:italic;">Harbiden</span> tükenmişti, o kadar fazla ki ayakta durmak bile zordu.</p>
<p>Karanlık omzundan tutarak onu kalabalıktan uzaklaştırdı. “Gel,” dedi.</p>
<p>Gawx kımıldadı. Vezirler haykırdılar, genç inler ve sonra da doğrulup otururken dikkatleri ona doğru döndü.</p>
<p>“Görünüşe göre sen bir Sınırsıçrayansın,” dedi Karanlık kalabalık gevezelik ederek Gawx’ın etrafında hareketlenirken Lift’i koridor boyunca götürerek. Lift tökezledi ama o Lift’i ayakta tuttu. “Ben de ikisinden hangisi olduğunu merak ediyordum.” “Mucize!&quot; dedi bir vezir.</p>
<p>“Yaezir konuştu!&quot; dedi evlatlardan bir tanesi.</p>
<p>“Sınırsıçrayan,” dedi Lift. “Ben onun nolduğunu bilmiyom.”</p>
<p>“Onlar bir zamanlar şanlı bir tarikattı,” dedi Karanlık onu koridor boyunca yürütmeye devam ederken. Herkes onları görmezden geliyor, bunun yerine Gawx’ın üzerine odaklanıyordu. “Senin tökezlediğin yerde, onlar zarif güzelliğin timsaliydi. Onlar en ince iplerin üstüne binebilir, rüzgârla dalgalanan bir kurdele gibi savaş meydanları boyunca hareket edebilirlerdi.”</p>
<p>“Bu çok... Harika bi şeye benziyo.”</p>
<p>“Evet. Onlar önemi çok daha büyük olan şeyleri görmezden gelerek, her zaman anlamsız küçük şeyler hakkında o kadar çok endişe etmeleri çok yazıktı. Görünüşe göre sen de onların mizacını paylaşıyorsun. Onlardan biri olmuşsun.”</p>
<p>“Istiyerek olmadı,” dedi Lift.</p>
<p>“Bunun farkındayım.’’</p>
<p>“Neden... Neden beni avlıyorsun?”</p>
<p>“Adalet adına.”</p>
<p>“Yanlış şeyler yapan sürüylen insan var,” dedi Lift. Her kelimeyi söylemek için zorlanması gerekiyordu. Konuşmak zordu. <span style="font-style:italic;">Düşünmek</span> zordu. Çok zordu. “Sen... Sen büyük suçluları avlıyabilirdin, katilleri. Ama sen beni seçtin. Niye?”</p>
<p>“Başkaları nefret verici olabilirler ama onlar Issızlık’ı bu dünyaya geri getirebilecek olan sanatları kurcalamıyorlar.” Kelimeleri ne kadar da soğuktu. “Senin olduğun şeyin durdurulması gerekli.”</p>
<p>Lift kendisini uyuşmuş hissediyordu. Süperliğini çağırmaya çalıştı ama hepsini kullanmıştı. Büyük ihtimalle daha bile fazlasını.</p>
<p>Karanlık ona doğru döndü ve iterek duvara dayadı. Lift ayakta duramıyordu ve yere çökerek oturdu. Wyndle yanına gelerek sürünen sarmaşıklardan bir yıldız deseni hâlinde yayıldı.</p>
<p>Karanlık yanında diz çöktü. Elini yana uzattı.</p>
<p>“Ben onu kurtardım,” dedi Lift. “Ben iyi bi şey yaptım, di mi?”</p>
<p>“İyiliğin bir anlamı yok,” dedi Karanlık. Parekılıcı avcunun içine düştü.</p>
<p>“Senin hiç umurunda bile diil, di mi?”</p>
<p>“Hayır,” dedi Karanlık. “Değil.”</p>
<p>“Olmalı,” dedi Lift tükenmiş hâlde. “Senin de... Senin de denemen gerek. Ben de senin gibi olmak istediydim, bi keresinde. Olmadı. Hayatta olmaya... Bile benze-miyodu...”</p>
<p>Karanlık Kılıç’ım kaldırdı.</p>
<p>Lift gözlerini kapattı.</p>
<p>“O affedildi!”</p>
<p>Karanlık’ın omzundaki kavrayışı sıkılaştı.</p>
<p>Sanki birileri onu ayak parmaklarından asıp da, suyunu sıkarak içindeki her şeyi boşaltmış gibi tamamen bitik hisseden Lift gözlerini açılmaya zorladı. Nefes nefese olan Gawx tökezleyerek yanlarına gelip durdu. Arkasından vezirler ve evlatlar da geliyordu.</p>
<p>Giysileri kanlı, kocaman açık gözleriyle Gawx elinde bir kâğıt parçasını sıkıca kavramıştı. Bunu Karanlık’a doğru uzattı. “Ben bu kızı affediyorum. Onu serbest bırak memur!”</p>
<p>&quot;Sen kimsin de böyle bir şeyi yapabiliyorsun?” diye sordu Karanlık.</p>
<p>“Ben Birinci Aqasix’im,” diye ilan etti Gawx. “Azir’in hükümdarı!”</p>
<p>“Saçmalık.”</p>
<p>“Kadasbder konuştu,” dedi evlatlardan bir tanesi.</p>
<p>“Elçiler mi?” dedi Karanlık. “Onlar hiç de öyle bir şey yapmadı. Siz yanılıyorsunuz.”</p>
<p>“Biz oylama yaptık,” dedi bir vezir. “Bu genç adamın başvurusu en iyisiydi.”</p>
<p>“Ne başvurusu?” dedi Karanlık. “O bir hırsız!”</p>
<p>“O Filizlenme mucizesini gerçekleştirdi,” dedi daha yaşlı evlatlardan bir tanesi. “O ölmüştü ve sonra geri döndü. Bundan daha iyi ne başvuru isteyebilirdik?”</p>
<p>“Bir işaret gönderildi,” dedi baş vezir. “Bizim Bembeyaz’ın saldırılarından sağ çıkabilecek olan bir Birinci’miz var. Kralların Kadasix’i Yaezir’e şükürler olsun, bilgelik içinde yönetsin. Bu genç Birinci. Birinci her zaman o <span style="font-style:italic;">idi.</span> Sadece biz bunu yeni anladık ve gerçeği daha çabuk görmüş olmamamız yüzünden bizi affetmesi için ona yalvarıyoruz.”</p>
<p>&quot;Her zaman yapılmış olduğu gibi,” dedi yaşlı evlat. “Ve tekrardan yapılacağı gibi. Geri çekil memur. Sana bir emir verildi.”</p>
<p>Karanlık Lift’i inceledi.</p>
<p>O da yorgun bir şekilde gülümsedi. Aç kalası herife biraz diş gösterecektin. İşin doğrusu buydu.</p>
<p>Parekılıcı sise dönüşerek kayboldu. Yenilmişti ama umurundaymış gibi görünmüyordu. Küfür etmedi, hatta gözlerinde kısılma bile olmadı. Ayağa kalktı ve eldivenlerinin kol ağızlarını çekti, önce birini, sonra diğerini. “Yaezir’e şükürler olsun,” dedi. “Kralların Elçisi’ne. Bilgelik içinde yönetsin. Eğer bir gün salyalarını silebilirse.” Karanlık yeni Birinci’nin önünde eğildi, sonra da kendinden emin adımlarla gitti. “Kimse o memurun adım biliyor mu?” diye sordu vezirlerden bir tanesi. “Biz ne zaman polis memurlarının Parekılıcı taşımalarına izin vermeye başladık?”</p>
<p>Gawx Lift’in yanında diz çöktü.</p>
<p>“Peki şimdi sen imparator filan mı oldun?” dedi Lift gözlerini kapatarak arkasına yaslanırken.</p>
<p>“Evet. Ben hâlâ bir şey anlamadım. Görünüşe göre ben bir mucize filan gerçekleştirmişim.”</p>
<p>“Aferin sana,” dedi Lift. “Yemeğini ben yiyim mi?”</p>
<p>Vallano’nun oğlunun oğlu Szeth, Shinovar’ın Hakikatsizi, dünyanın en yüksek kulesinde oturmuş, Her Şeyin Sonu üzerine düşünüyordu.</p>
<p>Öldürdüğü insanların ruhları gölgelerin içinde pusuya yatmıştı. Ona fısıldıyorlardı. Eğer yaklaşacak olursa, çığlık atıyorlardı.</p>
<p>Gözlerini kapattığı zaman da çığlık atıyorlardı. Mümkün olduğunca az gözlerini kırpma alışkanlığı edinmişti, gözleri kafatasının içinde kurumuş gibi hissediyordu. Bu her... Mantıklı adamın yapacağı şeydi.</p>
<p>Dağların tepelerinde gizlenmiş olan dünyanın en yüksek kulesi düşünceleri için kusursuzdu. Eğer bir Yemintaşı’na bağlanmış olmasaydı, eğer tamamen başka bir adam olsaydı, Szeth orada kalırdı. Doğu’da taşların lanetlenmemiş, üzerlerine basılmasına izin olan tek yer burasıydı. Burası kutsaldı.</p>
<p>Parlak güneş ışığı gölgeleri sürgüne göndererek yukarıda ışıldıyor, bu da o çığlıkları en aza indiriyordu. Onların hepsi ölmeyi hak etmişlerdi elbette ki. Szeth'i onların öldürmüş olması gerekirdi. <span style="font-style:italic;">Sîzlerden nefret ediyorum... Herkesten nefret ediyorum. </span>içindeki şan ve şeref adına, ne kadar da garip bir histı.</p>
<p>Başını kaldırmıyordu. Tanrıların Tanrısı’nın bakışına karşılık vermeyecekti. Ama güneş ışığında olmak <span style="font-style:italic;">güzeldi.</span> Burada gölgeleri getirecek hiç bulut yoktu. Burası her şeyin üzerindeydi. Urithiru bulutlara bile hükmediyordu.</p>
<p>Devasa kule boştu da, Szeth’in onu sevmesinin bir diğer sebebi de buydu. Halkalar şeklinde inşa edilmiş olan yüz kat, her biri güneş alan bir balkon oluşturması için bir üzerindekinden daha büyüktü. Ancak doğu tarafı uzaktan bakıldığı zaman sanki devasa bir Parekılıcı tarafından kesilmiş gibi görünen dik, dümdüz bir kenardı. Ne kadar da garip bir şekildi.</p>
<p>Szeth o kenarın üzerinde oturuyordu, tam tepede, ayakları yüz devasa kat ve aşağıdaki dağların oluşturduğu uçuruma doğru sallandırılmıştı. Buradaki düz yüzeyin üzerinde camlar ışıldıyordu.</p>
<p>Cam pencereler. <span style="font-style:italic;">Doğuya,</span> Köken’e doğru bakıyorlardı. Szeth vatanından sürgün edilmesinden hemen sonra bu yeri ilk ziyaret ettiği zaman, bu pencerelerin tam olarak ne kadar garip olduklarını anlayamamıştı. O zamanlar, o hâlâ nazik yücefırtınalara alışkındı. Yağmur, rüzgâr ve meditasyon.</p>
<p>İşler bu taşta-yürüyenlerin lanetli diyarlarında farklıydı. Bu nefret edilesi diyarlarda. Bu kanm, ölümün ve çığlıkların sel olup aktığı diyarlarda. Bu... Bu...</p>
<p>Nefes al. Nefes ver. Havayı zorlayarak içine çekti ve kulenin tepesindeki siperin ucunda ayağa kalktı.</p>
<p>Bir imkânsızlıkla dövüşmüştü. Fırtınaışığı olan bir adamla, içsel fırtınayı bilen bir adamla. Bunun anlamı da... Sorundu. Yıllar önce, Szeth alarm verdiği için sürgüne gönderilmişti. <span style="font-style:italic;">Sahte</span> alarm, denilmişti.</p>
<p>Yokelçiler artık yok, demişlerdi ona.</p>
<p>Taşların ruhları bunu temin etmişti.</p>
<p>Eskinin güçleri artık yok.</p>
<p>Parlayan Şövalyeler yıkıldı.</p>
<p>Geride kalan tek şey biziz.</p>
<p>Geride kalan tek şey... Hakikatsiz.</p>
<p>“Ben imanlı değil miydim?” diye bağırdı Szeth en sonunda güneşle yüzleşmek için başını kaldırarak. Sesi dağlardan ve onların ruh-canlarından yankılandı. “İtaat etmedim mi, yeminimi tutmadım mı? Benden <span style="font-style:italic;">talep</span> ettiğinizi yapmadım mı?”</p>
<p>Ölümler, cinayetler. Yorgun gözlerini kırptı.</p>
<p>ÇIĞLIKLAR.</p>
<p>“Şamanlar haksızsa bu ne anlama gelir? Eğer beni haksız yere sürgüne göndermişlerse bu ne anlama gelir?”</p>
<p>Bu Her Şeyin Sonu anlamına gelirdi. Hakikatin sonu. Bu hiçbir şeyin mantığının olmadığı anlamına gelirdi, ve Szeth’in yemininin de anlamsız olduğunun.</p>
<p>Szeth’in sebepsiz yere katil olduğu anlamına gelirdi.</p>
<p>Kulenin yan tarafından aşağıya atladı, şimdi onun için pek çok şeyin sembolüne dönüşmüş olan beyaz giysileri rüzgârla dalgalanıyordu. Kendisini Fırtınaışığı’yla doldurdu ve güneye doğru Çiviledi. Vücudu o yöne doğru fırlayarak gökyüzü boyunca düşmeye başladı. Szeth bu şekilde sadece kısa bir süre için seyahat edebilirdi, Fırtı-naışığı uzun süre dayanmıyordu.</p>
<p>Fazlasıyla kusurlu bir bedendi. Parlayan Şövalyeler... Denilirdi ki onlar... Onlar bu konuda daha iyi olurmuş... Yokelçiler gibi.</p>
<p>Kendisini dağlardan kurtaracak ve eteklerindeki bir köye inmeye yetecek kadar Işık’ı ancak vardı. Onlar sık sık bir adak olarak onun için küreler bırakırlardı, Szeth’i bir tür tanrı olarak kabul ediyorlardı. O da bu Işık ile beslenecekti ve bu da onun başka bir şehir ve daha fazla Fırtınaışığı bulana kadar yol almasını sağlayacaktı.</p>
<p>Gitmekte olduğu yere varması günler sürecekti, ama Szeth cevapları <span style="font-style:italic;">bulacaktı. </span>Ya da, o olmazsa, öldürecek birisini.</p>
<p>Bu sefer kendi seçimi olarak.</p>
<p>Eshonai Narak’ın merkez kulesine tırmanırken elini sallayarak minik spreni kovalamaya çalıştı. Başının etrafında dans ediyor, kuyruklu yıldıza benzer şekli ışıktan halkalar saçıyordu. Lanet şey. Neden onu rahat bırakmıyordu ki?</p>
<p>Belki de uzak duramıyordu. Ne de olsa Eshonai müthiş bir şekilde yeni olan bir şeyi tecrübe etmekteydi. Yüzlerce yıldır görülmemiş olan bir şeydi. Fırtınaform. Gerçek bir güç formu.</p>
<p>Tanrıların bahşettiği bir form.</p>
<p>Basamakları çıkmaya devam etti, Parezırhı içindeki ayak sesleri çınlıyordu. Üzerinde olması iyi geliyordu.</p>
<p>Bu formu alalı şimdi on beş gün olmuştu, on beş gündür yeni Ritimleri duyuyordu. İlk önce, Eshonai onlara sık sık tutulmuştu ama bu bazı kişileri çok rahatsız etmişti. Kendini dizginlemiş ve konuşurken eski, tanıdık olanlara tutulmaya zorlamıştı.</p>
<p>Bu zordu çünkü o eski Ritimler çok <span style="font-style:italic;">sıkıcıydı.</span> Bu isimlerini her nasılsa içgüdüsel olarak algıladığı yeni Ritimlerin içinde, neredeyse onunla konuşan sesler duyabiliyordu. Ona öğüt veriyorlardı. Eğer halkı da yüzyıllar boyunca böyle bir kılavuzluğa sahip olmuş olsaydı, muhakkak ki bu kadar düşmüş olmazlardı.</p>
<p>Diğer dördünün onu beklemekte olduğu kulenin tepesine ulaştı. Kız kardeşi Venli yine oradaydı ve o da dikenli zırh plakaları, kırmızı gözleri, kıvrak kuvvetiyle yeni forma bürünmüştü. Bu toplantı geçen sefer olandan çok daha farklı bir şekilde ilerleyecekti. Eshonai içindeki yeni Ritimleri kontrol etti, onları mırıldanmamak için özellikle dikkat ediyordu. Diğerleri daha hazır değildi.</p>
<p>Oturdu, sonra da nefesi kesildi.</p>
<p>O Ritim! Sesi sanki... Ona bağıran kendi sesiymiş gibi geliyordu. Acı içinde çığlık atan. O neydi öyle? Başını salladı ve refleks olarak endişeyle yumruğunu göğsüne çekmiş olduğunu fark etti. Elini açtığı zaman kuyruklu yıldıza benzeyen spren içinden fırladı.</p>
<p>Eshonai Sinir’e tutuldu. Beş’in diğer üyeleri ona başlarını yana eğerek baktılar, bir iki tanesi Merak’ta mırıldanıyordu. Eshonai bu hareketleri neden yapıyordu?</p>
<p>Parezırhı taşların üzerinde gıcırdayarak yere yerleşti. İnsanların Gözyaşları dediği sükûnet bu kadar yaklaşmışken, yücefırtınalar gittikçe daha az bulunur oluyordu. Bu Eshonai’nin her dinleyicinin firtınaforma büründüğünü görmek yönündeki hedefinin önüne küçük bir engel çıkarmıştı. Eshonai’nin kendi dönüşümünden bu yana tek bir yücefırtına olmuştu ve Venli ile onun âlimlerinin yanısıra, Eshonai tarafından seçilmiş olan iki yüz asker de o zaman firtınaforma bürünmüşlerdi. Sıradan askerler. Subaylar değil. Eshonai’nin itaat edeceklerinden <span style="font-style:italic;">emin</span> olduğu türdekiler.</p>
<p>Bir sonraki yücefırtınaya sadece birkaç gün kalmıştı ve Venli de sprenlerini toplatıyordu, binlercesini hazırlamışlardı. Zamanı gelmişti.</p>
<p>Eshonai Beş’in diğer üyelerini süzdü. Bugünün açık gökyüzünden beyaz güneş ışığı yağıyordu ve birkaç rüzgârspreni de bir meltemle yaklaşıyordu. Yakına geldikleri zaman durdular, sonra da ters yöne doğru fırlayıp gittiler.</p>
<p>“Neden bu toplantıyı yapıyoruz?” diye sordu Eshonai öbürlerine.</p>
<p>“Sen bir plandan bahsediyormuşsun,” dedi Davim geniş işçi ellerini önünde kavuşturmuş olarak. “Bunu herkese anlatmışsın. İlk önce Beş’in önüne getirmen gerekmez miydi?”</p>
<p>“Kusura bakmayın,” dedi Eshonai. “Ben sadece heyecanlıyım. Ancak inanıyorum ki, bizim artık Altı olmamız gerekir.”</p>
<p>“Buna karar verilmedi,” dedi güçsüz ve tombul Abronai. Eşform mide bulandırıcıydı. “Bu iş fazla hızlı ilerliyor.”</p>
<p>“Hızlı hareket etmemiz gerekiyor,” diye cevap verdi Eshonai Azim’de. “Sükûnetten önce sadece iki yücefırtınamız var. Casusların ne rapor verdiğini siz de biliyorsunuz. İnsanlar bizim üstümüze, Narak’ın üstüne son bir saldırı yapmaya hazırlanıyorlar. ”</p>
<p>“Onlarla görüşmenin o kadar kötü gitmiş olması ne kadar yazık,” dedi Abronai Ölçü’de.</p>
<p>“Onlara bana getirmeyi planladıkları yıkımı anlatmayı istiyorlardı,” diye yalan söyledi Eshonai. “Onlar böbürlenmek istiyordu. Benimle buluşmuş olmalarının tek sebebi buydu.”</p>
<p>“Onlarla savaşmak için hazır olmamız gerekiyor,” dedi Davim Kaygı’da.</p>
<p>Eshonai güldü. Bariz bir duygusal numaraydı ama o gerçekten de hissederek gülmüştü. “Savaşmak mı? Sen hiç mi dinlemiyorsun? Ben bir <span style="font-style:italic;">yücefırtına</span> çağırabilirim.”</p>
<p>“Yardım ile,” dedi Chivi Merak’ta. Çevikform. Bir diğer zayıf form. Bu formu da aralarından silip atmaları gerekirdi. “Sen bunu tek başına yapamayacağını söyledin. Daha başka kaç kişiye ihtiyacın olacak? Mutlaka şu anda sahip olduğun iki yüz ye-terlidir.”</p>
<p>“Hayır, yeterlinin <span style="font-style:italic;">yanına bile yaklaşmıyor,&quot;</span> diye cevap verdi Eshonai. &quot;Bu forma girmiş olan ne kadar çok kişi varsa, başarılı olmamızın da o kadar olası olacağını hissediyorum. Bu nedenden dolayı da dönüşmemizi teklif ediyorum.”</p>
<p>“Evet,” dedi Chivi. “Ama kaç tanemizin?”</p>
<p>“Hepimizin.”</p>
<p>Davim bunun bir şaka olduğunu düşünerek Eğlence’de mırıldandı. Geri kalanları sessizlik içinde otururken ise sesi azalarak durdu.</p>
<p>“Bizim sadece tek bir şansımız olacak,” dedi Eshonai Azim’de. “İnsanlar hep birlikte, sükûnet sırasında Narak’a varmayı hedefleyen tek bir ordu hâlinde savaş kamplarını terk edecek. Platoların üzerinde hiçbir sığınakları olmadan savunmasız kalacaklar. O zaman gelen bir yücefırtına onları <span style="font-style:italic;">yok eder.”</span></p>
<p>“Biz senin gerçekten de bir fırtınayı çağırıp çağıramayacağını bile bilmiyoruz,” dedi Abronai Kuşku’da.</p>
<p>“İşte o yüzden bizim de mümkün olduğu kadar çok fazlamızın fırtınaformda olmasına ihtiyacımız var,” dedi Eshonai. “Eğer bu fırsatı kaçıracak olursak, çocuklarımız Sövgü şarkılarını söyleyecekler, eğer bunu yapabilecek kadar uzun süre yaşayacaklarını varsayarsak elbette. Bu fırsatımız, tek şansımız. İnsanların on ordularını hayal edin, platoların üzerinde hapis kalmışlar, asla tahmin edemeyecekleri bir fırtına tarafından dövülüyor ve mahvoluyorlar! Fırtınaformda, onun etkilerine karşı güvende olacağız. Eğer aralarından bazıları sağ kalırsa, onları kolaylıkla yok edebiliriz.”</p>
<p>“Bu gerçekten de cezbedici,” dedi Davim.</p>
<p>“Ben bu forma bürünmüş olanların durumundan hoşlanmıyorum,” dedi Chivi. “Dinleyicilerin ona bürünebilmek için o kadar uğraşıyor olmalarından da hoşlanmıyorum. Belki de iki yüz tane yeterlidir.”</p>
<p>“Eshonai,” dedi Davim. “Bu form nasıl hissettiriyor?”</p>
<p>O aslında söylediğinden daha fazlasını soruyordu. Her form kişiyi bazı açılardan değiştirirdi. Savaşform seni daha saldırgan yapardı, eşform dikkatinin dağılmasını kolaylaştırırdı, çevikform ise dikkatini odaklamayı ve işform da seni daha itaatkâr yapardı.</p>
<p>Eshonai Huzur’a tutuldu.</p>
<p>Hayır. Çığlık atan ses <span style="font-style:italic;">onunkiydi.</span> Bu formda haftalar geçirdiği hâlde nasıl fark etmemişti?</p>
<p>“Kendimi canlı hissediyorum,” dedi Eshonai Zevk’te. “Kendimi güçlü ve kuvvetli hissediyorum. Dünyayla aramda en başından beri tatmış olmam gerektiğini düşündüğüm bir bağ hissediyorum. Davim, bu kıtformdan diğer formlardan bir tanesine geçmedeki değişim gibi, <span style="font-style:italic;">o kadar</span> büyük bir artış. Şimdi bu güce sahip olduğum için, daha önceden tam olarak canlı olmadığımı fark ediyorum.”</p>
<p>Elini kaldırdı ve yumruk yaptı. Parezırhı’mn altında gizli olsa da, kasları gerilirken kolu boyunca akan enerjiyi hissedebiliyordu.</p>
<p>“Kırmızı gözler,” diye fısıldadı Abronai. “Bu noktaya mı geldik?”</p>
<p>“Eğer bunu yapmaya karar verecek olursak,” dedi Chivi. “Belki ilk önce biz dördümüz bunu değerlendirmeli, diğerlerinin de bize katılıp katılmaması gerektiğine ondan sonra karar vermeliyiz.” Venli konuşmak için ağzını açtı ama Chivi ona elini sallayarak engel oldu. “Sen diyeceğini dedin Venli. Bizler senin ne istediğini biliyoruz.” “Ne yazık ki bekleyemeyiz,” dedi Eshonai. “Eğer Alethi ordularını kapana kıstırmak istiyorsak, Alethiler Narak’ı aramak için yola çıkmadan önce herkesi dönüştürmüş olmamız gerekir.”</p>
<p>“Ben bunu denemeye gönüllüyüm,” dedi Abronai. “Belki de toplu dönüşüm önerisini halka sunmamız gerekir.”</p>
<p>“Hayır.” Zuln Huzur'da konuştu.</p>
<p>Beş’in kıtform üyesi kamburunu çıkarmış olarak oturuyor, önündeki yere bakıyordu. O neredeyse hiçbir zaman bir şey söylemezdi.</p>
<p>Eshonai Sinir’e tutuldu. “Ne dedin?”</p>
<p>“Hayır,” diye tekrar etti Zuln. “Bu yanlış.”</p>
<p>“Hepimizin aynı fikirde olmasını tercih ederim,” dedi Davim. “Zuln, sen de mantığı dinleyemez misin?”</p>
<p>“Bu yanlış,” dedi kıtform tekrar.</p>
<p>“O kıt,” dedi Eshonai. “Onu umursamaya gerek yok.”</p>
<p>Davim Kaygı’da mırıldandı. “Zuln geçmişi temsil ediyor Eshonai. Onun hakkında böyle şeyler söylememelisin.”</p>
<p>&quot;Geçmiş öldü.”</p>
<p>Abronai de Kaygı’da mırıldanmada Davim’e katıldı. “Belki de bunu biraz daha düşünmeye değer. Eshonai, sen... Eskiden olduğu gibi konuşmuyorsun. Değişikliklerin bu kadar sert olduğunu fark etmemiştim.”</p>
<p>Eshonai yeni Ritimlerden bir tanesine tutuldu, Gazap Ritmi. Şarkıyı içinde tuttu ve kendisini mırıldanırken buldu. Bunlar çok fazla ihtiyatlı, çok fazla zayıftı! Onların yüzünden halkı yok edilecekti.</p>
<p>“Bugün tekrar toplanacağız,” dedi Davim. “Biraz düşünelim. Eshonai, bu süre zarfında seninle özel olarak konuşmayı isterim, eğer sen de istersen.”</p>
<p>“Elbette.”</p>
<p>Kulenin tepesinde oturdukları yerlerden kalktılar. Eshonai kıyıya kadar gelerek diğerleri sırayla aşağı inerken onlara baktı. Kulenin tepesi atlamak için çok yüksekti, Parezırhı’yla bile. Denemeyi o kadar çok istiyordu ki.</p>
<p>Sanki şehirdeki her kişi kararlarını beklemek için kulenin tabanının etrafında toplanmış gibi görünüyordu. Eshonai’nin dönüşümünden beri geçen haftalarda ona, ve sonra da başkalarına, ne olduğunun haberleri şehri belli bir endişe ve umut karışımıyla doldurmuştu. Pek çok kişi ona gelmiş, forma bürünebilmek için yalvarmıştı. Onlar bunun sunduğu fırsatı görüyorlardı.</p>
<p>&quot;Onlar bunu kabul etmeyecek,” dedi Venli arkasından öbürleri aşağı indikten sonra. Nispet’te konuşuyordu, yeni Ritimlerden bir tanesi. “Sen fazla saldırgan konuştun Eshonai.”</p>
<p>“Davim bizimle,” dedi Eshonai Güven’de. “Chivi de ikna edildiği zaman gelecek.” “Bu yeterli değil. Eğer Beş fikir birliğine varamazsa...”</p>
<p>“Merak etme.”</p>
<p>“Halkımızın o forma geçmesi <span style="font-style:italic;">gerek</span> Eshonai,&quot; dedi Venli. “Bu kaçınılmaz.” Eshonai kendisini Eğlence’nin yeni çeşidine tutulmuş buldu... Alay’dı bunun adı. Kız kardeşine doğru döndü. “Sen biliyordun, değil mi? Sen bu formun bana ne yapacağını <span style="font-style:italic;">tam olarak</span> biliyordun. Bunu sen forma bürünmeden önce de biliyordun.” “Ee... Evet.”</p>
<p>Eshonai kardeşini cüppesinin önünden kavradı, sonra da öne doğru çekerek sıkı sıkı tuttu. Parezırhı’yla bu kolaydı, gerçi Venli ona olması gerektiğinden çok daha fazla direnebilmişti ve kadının kolları ve yüzü boyunca küçük bir kırmızı yıldırım kıvılcımı oynaşmıştı. Eshonai âlim kız kardeşinde böylesine bir kuvvete alışkın'değildi. “Bizi yok edebilirdin,” dedi Eshonai. “Ya bu form korkunç bir şey yapıyor olsaydı?”</p>
<p>Çığlıklar. Kafasının içinde. Venli gülümsedi.</p>
<p>“Sen bunu nasıl keşfettin?” diye sordu Eshonai. “Bu şarkılardan gelmiyor. Başka bir şeyler var.&quot;</p>
<p>Venli konuşmadı. Eshonai’nin bakışına karşılık verdi ve Güven’de mırıldandı. “Beş’in bu planı kabul etmesini sağlamak zorundayız,” dedi. “Eğer biz sağ kalacaksak ve eğer insanlan yeneceksek, bu formda olmamız zorunlu; hepimizin. O fırtınayı çağırmak <span style="font-style:italic;">zorundayız.</span> O... Bekliyordu Eshonai. Bekliyordu ve birikiyordu.”</p>
<p>“Bunu ben halledeceğim,” dedi Eshonai Venli’yı bırakarak. “Sen bütün halkımızı dönüştürmemize yetecek kadar çok spren toplayabilecek misin?”</p>
<p>“Ekibim bu üç haftadır onun üzerinde çalışıyor. Sükûnetten önceki iki yücefırtına sırasında biz binlerce ve binlercesini dönüştürmek için hazır olacağız.”</p>
<p>“İyi.” Eshonai basamaklardan aşağı inmeye başladı.</p>
<p>“Abla?” diye sordu Venli. “Sen bir şeyler planlıyorsun. Ne o? Beş’i nasıl ikna edeceksin?”</p>
<p>Eshonai basamaklardan aşağı inmeye devam etti. Parezırhı’nın eklediği denge ve güç sayesinde, onun kendisini desteklemek için zincirlerle uğraşma zahmetine girmesine gerek yoktu. Beş’in diğer üyelerinin halkla konuşmakta olduğu aşağıya yaklaşırken kalabalığın biraz yukarısında kalan bir yerde durdu ve derin bir nefes aldı.</p>
<p>Sonra Eshonai yapabildiği kadar yüksek sesle bağırdı. “İki gün içinde, fırtınanın içine gitmek isteyen herkesi yanıma alacak onlara bu yeni formu vereceğim.”</p>
<p>Kalabalık sessizleşti, mırıldanmaları kesildi.</p>
<p>“Beş sizi bu hakkınızdan mahrum bırakmaya çalışıyor,” diye kükredi Eshonai. “Sizin bu güç formuna bürünmenizi istemiyorlar. Onlar korkuyor, çatlakların içinde saklanan kremcikler gibi. Size engel <span style="font-style:italic;">olamazlar</span>! Kendi formunu seçmek her kişinin hakkıdır. ”</p>
<p>Ellerini başının üzerine kaldırdı, Azim’de mırıldandı ve bir fırtına çağırdı.</p>
<p>Minicik bir tanesiydi, beklemekte olanıyla kıyaslandığı zaman sadece bir damladan ibaretti. Ellerinin arasında büyüdü, yıldırımlarla taçlanmış bir rüzgârdı. Avuçlarının içinde minyatür bir fırtına, ışık ve güç, bir girdap hâlinde dönen rüzgâr. Bu gücün son kullanılmasından bu yana yüzyıllar geçmişti ve o yüzden enerji, tıpkı önüne set çekilmiş bir nehir gibi, sabırsızlık içinde serbest bırakılmayı bekliyordu.</p>
<p>Fırtına giysilerini dalgalandıracak kadar büyüdü; bir rüzgâr girdabı, çıtırdayan kırmızı yıldırımlar ve koyu sis hâlinde etrafında döndü. En sonunda dağıldı. Eshonai kalabalık boyunca Huşu’nun söylenmekte olduğunu duydu; mırıldanmalar değil, gerçek şarkılardı. Duyguları güçlüydü.</p>
<p>“Bu güç ile biz Alethileri yok edebilir ve halkımızı koruyabiliriz,” diye ilan etti Eshonai. “Sizlerin çaresizliğinizi gördüm. Sizlerin Yas’ta şarkı söylediğinizi duydum. Bunun böyle olması gerekmiyor! Benimle birlikte fırtınalara gelin. Bana katılmak hakkınız, <span style="font-style:italic;">göreviniz.</span> ”</p>
<p>Arkasındaki basamaklarda Venli Gerilim’de mırıldandı. “Bu bizi bölecek Eshonai. Fazla saldırgan, fazla ani!”</p>
<p>“İşe yarayacak,” dedi Eshonai Güven’de. “Onları benim tanıdığım gibi tanımıyorsun.”</p>
<p>Aşağıda Beş’in ihanete uğramış gibi görünen üyeleri ona ters ters bakıyorlardı, gerçi Eshonai onların şarkılarını duyamıyordu.</p>
<p>Eshonai sert adımlarla kulenin dibine indi, sonra da kalabalığın içinden yolunu açmaya başladı, fırtınaformdaki askerleri de ona katılmışlardı. Dinleyiciler ona yol açtılar, pek çoğu Kaygı’da mırıldanıyordu. Gelmiş olanların büyük bir kısmı işçiler ya da çeviklerdi. Bu da mantıklıydı. Savaşformlular aval aval bakınmak için fazlasıyla pratikti.</p>
<p>Eshonai ve fırtınaformlu savaşçıları şehrin merkezindeki meydanı terk ettiler. Venli’nin de peşlerine takılmasına izin verdi ama ona hiç aldırış etmiyordu. Neden sonra Eshonai şehrin Rüzgâryönü tarafındaki askerler için bir topluluk oluşturmak üzere bir araya inşa edilmiş olan büyük bir binalar grubu olan kışlalara yaklaştı. Her ne kadar askerlerinin burada uyumaları zorunlu olmasa da, pek çoğu öyle yapıyordu.</p>
<p>Bir plato ötedeki antrenman sahası yeteneklerini bilemekte olan savaşçıların, ya da daha büyük ihtimalle yeni dönüşmüş askerlerin eğitilmelerinin sesleriyle doluydu. Yüz yirmi sekiz askerden oluşan ikinci tümen, orta platolara girmekte olan insanları izlemek için gitmişti. Savaşçiftleri hâlindeki izciler Ovalar’ı turluyordu. Eshonai onları formuna büründükten kısa bir süre sonra bu göreve göndermişti. Alethiler ve onların şu andaki taktikleri hakkında elde edebileceği her bilgi kırıntısını istiyordu.</p>
<p>Askerleri bir süre için kozaları görmezden geleceklerdi. Eshonai artık o önemsiz oyunda asker kaybetmeyecekti, emri altındaki her kadın ve erkek fırtınaformun potansiyelini temsil ederken olmazdı.</p>
<p>Ancak diğer tümenlerin hepsi buradaydı. Toplamda on yedi bin asker vardı. Bazı açılardan muazzam bir kuvvetti ama ayrıca, bir zamanlar ne olduklarıyla kıyaslandığı zaman, çok da azlardı. Bir elini yumruk yaparak kaldırdı ve dinleyici ordusundaki bütün fırtınaformlu askerlerin toplanması için çağrı yaptı. Antrenman yapmakta olanlar silahlarını bıraktılar ve hızla geldiler. Diğerleri kışlalardan dışarı çıktı. Kısa bir süre sonra, hepsi Eshonai’ye katılmıştı.</p>
<p>“Alethilere karşı olan savaşı bitirmenin zamanı geldi, ” diye ilan etti Eshonai yüksek bir sesle. “Hangileriniz bunu yaparken bana katılmaya istekli?”</p>
<p>Azim’de mırıldanma kalabalığın arasında yayıldı. Duyabildiği kadarıyla, tek bir tanesi bile Kuşku’da mırıldanmıyordu. Mükemmel.</p>
<p>“Bu her askerin bana bu formda katılmasını gerektirecek,” diye bağırdı Eshonai, sözleri sıralar arasında aktarılıyordu.</p>
<p>Daha fazla Azim’de mırıldanma.</p>
<p>“Sizlerle gurur duyuyorum,” dedi Eshonai. “Fırtına Tümenini aranıza gönderecek ve bu dönüşüm konusunda her birinizin sözünü alacağım. Eğer burada değişmek istemeyen herhangi birisi varsa, bunu şahsen bilmek istiyorum. Bu sizin kararınız, hakkınız, ve sizleri zorlamayacağım; ancak bilmem gerekiyor.”</p>
<p>Fırtınaformlularına doğru baktı, onlar da selam vererek dağıldılar, savaşçiftleri hâlinde hareket ediyorlardı. Eshonai geriye çekilerek kollarını kavuşturdu, onlar sırayla her tümeni ziyaret ederken izliyordu. Yeni Ritimler kafatasının içinde çınlıyordu, gerçi Huzur Ritmi’nden ve onun garip çığlıklarından uzak durdu. Dönüşmüş olduğu şeye direnmek olamazdı. Tanrıların gözleri onu fazla dikkatle izliyordu.</p>
<p>Yakınlarda bazı askerler toplandılar. Sertleşmiş kafakitinlerinin altındaki yüzler tanıdıktı, erkeklerin sakallarına bağlanmış olan mücevher parçaları vardı. Eshonai’nin kendi tümeniydi, bir zamanlar arkadaşlarıydı.</p>
<p>Dönüşüm için neden ilk önce onları seçmemiş olduğunu tam olarak açıklayamı-yordu, bunun yerine pek çok tümenin içinden iki yüz askeri seçmişti. Onun itaatkâr ancak zekâlarıyla tanınmayan askerlere ihtiyacı vardı.</p>
<p>Thude ve Eshonai’nin eski tümeninin askerleri... Onu fazla iyi tanıyordu. Onlar olsa sorgulardı.</p>
<p>Kısa süre sonra haber gelmişti. On yedi bin askerinin arasından sadece bir avucu gerekli olan dönüşümü reddetmişti. Kabul etmemiş olanları antrenman sahasına toplamışlardı.</p>
<p>Eshonai bir sonraki hamlesini düşünürken Thude yaklaştı. Uzun boylu ve kalın kollu olan Thude, Bila’nın eşi olarak geçirdiği iki haftanın dışında daima savaşfor-munda olmuştu. Azim’de mırıldanıyordu, bir askerin emirlere uymaya gönüllü olduğunu işaret etme yöntemiydi.</p>
<p>“Bu konuda endişeliyim Eshonai,” dedi. “Bu kadar çok kişinin değişmesi gerekli</p>
<p>mı.'</p>
<p>“Eğer dönüşmezsek ölürüz,” dedi Eshonai. “İnsanlar bizi yok edecek.”</p>
<p>O Eshonai’ye güvendiğine işaret etmek için Azim’de mırıldanmaya devam etti. Gözleri ise başka bir hikâye anlatıyormuş gibiydi.</p>
<p>Fırtınaformlularından Melu geri döndü ve selam verdi. “Sayım bitti komutanım.”</p>
<p>“Harika,” dedi Eshonai. “Askerlere haberi yay. Aynı şeyi şehirdeki herkes için de yapacağız.”</p>
<p><span style="font-style:italic;">“Herkes</span> mi?” dedi Thude Kaygı’da.</p>
<p>“Zamanımız kısa,” dedi Eshonai. “Eğer harekete geçmezsek, insanlara karşı durma fırsatımızı kaçıracağız. İki fırtınamız kaldı, onlar da bizi geçip gitmeden önce, bu şehirdeki gönüllü olan her kişinin fırtınaforma bürünmek için hazır olmasını istiyorum. İstemeyenlerin bunu yapmama hakkı var ama ben ne durumda olduğumuzu bilmek için onların toplanmasını istiyorum.”</p>
<p>“Emredersiniz General,” dedi Melu.</p>
<p>“Daralan gözcü düzeni kullanın,” dedi Eshonai şehrin kenarlarına doğru işaret ederek. “Sokaklar boyunca ilerleyerek her kişiyi sayın. Hız için fırtınaformunda olmayan tümenleri de kullanın. Sıradan halka yaklaşmakta olan savaş için kaç tane askerimizin olacağını belirlemeye çalıştığımızı söyleyin ve askerlerimiz de sakin olsunlar ve Huzur’da şarkı söylesinler. Dönüşmeye gönüllü olan dinleyicileri merkezi meydana koyun. Gönüllü olmayanları buraya gönderin. Yanlarına da kaybolmamaları için eşlikçiler koyun.”</p>
<p>Melu emirleri yayarken Venli yürüyerek Eshonai’nin yanına geldi. Thude de kendi tümenine geri döndü.</p>
<p>Her yarım yılda bir, formlar uygun bir şekilde dengeli mi diye görmek için sayılarını belirlemek üzere bir sayım yaparlardı. Arada sırada, eşlere ya da işçilere dönüşmeleri için daha fazla gönüllüye ihtiyaçları olurdu. Çoğu zaman ise daha fazla savaşformluya ihtiyaç duyuyorlardı.</p>
<p>Bunun anlamı da bu işlemin askerler için tanıdık olduğuydu ve emirlere kolaylıkla uydular. Yılların savaşından sonra, Eshonai ne derse yapmaya alışmışlardı. Pek çoğunda da sıradan halkta görünen karamsarlığın aynısı vardı, sadece askerler için bu kana susamışlık olarak kendini gösteriyordu. Onlar basitçe savaşmak istiyordu. Eğer Eshonai emredecek olsa askerler insanların kamplarına, kendi sayılarının on katı bile olsalar büyük olasılıkla bodoslama saldırırlardı.</p>
<p><span style="font-weight:bold;font-style:italic;">Beş’in bunu bir tek avcumun içine koymadıkları kalmıştı,</span><span style="font-weight:bold;"> </span>diye düşündü Eshonai askerleri tarafından korunmakta olan ilk gönülsüzler azar azar şehirden çıkmaya başlarlarken. <span style="font-weight:bold;font-style:italic;">Yıllar boyunca ordularımızın mutlak lideri oldum ve içimizde saldırganlığın en ufak bir işaretini bile gösteren her kişi bana bir asker olarak verildi.</span></p>
<p>işçiler itaat edeceklerdi, bu onların doğasında vardı. Henüz dönüşmemiş olan çeviklerin pek çoğu Venli’ye sadıktı, çünkü büyük bir kısmı âlim olmayı hayal ediyordu. Eşlerin umurunda olmazdı ve birkaç kıtın da beyinleri itiraz edemeyecek kadar uyuşmuş olacaktı.</p>
<p>Şehir onundu.</p>
<p>“Onları öldürmemiz gerekecek ne yazık ki,” dedi Venli gönülsüzlerin toplanmalarını izleyerek. Onlar bir araya toplanmışlardı, askerlerin yumuşak şarkılarına rağmen korkuyorlardı. “Askerlerin bunu yapabilecek mi?&quot;</p>
<p>“Hayır,” dedi Eshonai başını sallayarak reddederken. “Eğer bunu şimdi yapacak olursak pek çoğu bize direnir. Bütün askerlerim dönüşene kadar beklemek zorunda kalacağız. O zaman itiraz etmezler.”</p>
<p>“Bu beceriksizce,” dedi Venli Nispet’te. “Sadakatlerine sahip olduğunu düşünmüştüm.”</p>
<p>&quot;Beni sorgulama,&quot; dedi Eshonai. “Bu şehri ben kontrol ediyorum, sen değil.”</p>
<p>Venli sessizleşti, gerçi Nispet’te mırıldanmaya devam ediyordu. O kontrolü Eshonai’nin elinden almaya çalışacaktı. Bu rahatsız edici bir kavrayıştı, Eshonai’nin de kontrolü ne kadar çok elinde tutmayı istiyor olduğunun kavrayışı gibi. Bu kendisiymiş gibi gelmiyordu. Hiç de değildi.</p>
<p><span style="font-weight:bold;font-style:italic;">Bunların hiçbirisi kendimmiş gibi gelmiyor. Ben...</span></p>
<p>Yeni Ritimlerin vuruşları zihninin içinde yükseldi. Bir grup asker bağırmakta olan bir şekli çekerek getirirlerken bu düşünceleri bir kenara bırakarak döndü. Beş’ten Abronai. Eshonai’nin onun sorun çıkaracağını fark etmiş olması gerekirdi; adam eş-forma fazla kolaylıkla dayanıyor, dikkat dağıtıcılığından kaçınabiliyordu.</p>
<p><span style="font-weight:bold;font-style:italic;">Onun dönüşmesine izin vermek tehlikeli olur,</span><span style="font-weight:bold;"> </span>diye düşündü. <span style="font-weight:bold;font-style:italic;">Onun kendisi üzerindeki kontrolü çok fazla.</span></p>
<p>Fırtınaformlu askerler onu Eshonai’ye doğru sürüklerken, adamın bağnşları Eshonai’yi dövdü. “Bu ne rezalet! Bizi Beş’in kararları yönetir, tek bir kişinin iradesi değil! Sizler formunun, yeni formun onu değiştirdiğini göremiyor musunuz! Siz hepiniz aklınızı kaybetmişsiniz! Ya da... Ya da daha kötüsü.’’</p>
<p>Bu gerçeğe rahatsız edici derecede yakındı.</p>
<p>“Onu da diğerlerinin yanına koyun,” dedi Eshonai muhalifler grubuna doğru işaret ederek. “Ya Beş’in geri kalanları?”</p>
<p>“Kabul ettiler,” dedi Melu. “Bazıları isteksizdi ama kabul ettiler.”</p>
<p>“Gidin ve Zuln’u getirin. Onu da muhaliflerin yanına koyun. Onun gerekli olan şeyi yapacağına güvenmiyorum.”</p>
<p>Asker Abronai’yi sürükleyip götürürken sorgulamadı. Antrenman sahasını oluşturan büyük platonun üzerinde belki bin tane muhalif vardı. Kabul edebilecek kadar küçük bir sayıydı.</p>
<p>&quot;Eshonai...” Şarkı Kaygı’da söyleniyordu. Thude yaklaşırken döndü. &quot;Bunu beğenmedim, bizim burada yaptığımız şeyi.”</p>
<p>Öf. Eshonai onun zorluk çıkaracağından endişe etmişti. Onu kolundan tuttu ve biraz uzağa götürdü. Zırhı ayakları taşların üzerinde tınlarken yeni Ritimler zihninin içinden geçiyordu. Venli ve diğerlerinden özel olarak konuşabilecekleri kadar uzaklaştıkları zaman, dönerek Thude’un gözlerinin içine baktı.</p>
<p>“Söyle bakalım,” dedi eski, Thude için tanıdık olan Ritimlerden bir tanesini seçerek Sinir’de.</p>
<p>“Eshonai, bu doğru değil,” dedi Thude sessizce. “Bunun doğru olmadığını sen de <span style="font-weight:bold;font-style:italic;">biliyorsun.</span><span style="font-weight:bold;"> </span>Ben değişmeyi kabul ettim, her asker etti, ama bu doğru değil.”</p>
<p>“Sen bizim bu savaşta yeni taktiklere ihtiyacımızın olduğuna katılmıyor musun?” dedi Eshonai Azim’de. “Yavaş yavaş ölüyorduk Thude.”</p>
<p>“Yeni taktiklere gerçekten de ihtiyacımız vardı,” dedi Thude. “Ama bu... Sende yanlış olan bir şeyler var Eshonai.”</p>
<p>“Hayır. Benim sadece böyle aşırı bir hareket için bir bahaneye ihtiyacım vardı. Thude, ben buna benzer bir şeyi aylardır düşünüyordum.”</p>
<p>“Bir darbe?”</p>
<p>“Bir darbe değil. Bir hedef değişimi. Eğer yöntemlerimizi değiştirmezsek <span style="font-weight:bold;font-style:italic;">sonumuz geldi</span><span style="font-style:italic;">\</span> Tek umudum Venli’nin araştırmalarıydı. Onun bulabildiği tek şey ise bu form oldu. Eh, bunu kullanmaya çalışmak zorundayım, halkı<span style="text-decoration:underline;">mızı</span> kurtarmak için son bir deneme yapmak zorundayım. Beş beni durdurmaya çalıştı. Bizzat senin de onların harekete geçmek yerine ne kadar çok konuştuklarından şikâyet ettiğini duymuştum.” Thude Ölçü’de mırıldandı. Ancak Eshonai onu ne zaman bir Ritmi zorladığını hissedecek kadar iyi tanıyordu. Temposu fazla belirgin, fazla güçlüydü.</p>
<p><span style="font-weight:bold;font-style:italic;">Neredeyse ikna edecektim,</span><span style="font-weight:bold;"> </span>diye düşündü Eshonai. <span style="font-weight:bold;font-style:italic;">Kırmızı gözler yüzünden. Onun ve kendi tümenimdeki</span><span style="font-weight:bold;"> </span>bazılarının içine tanrıların korkusunu çok fazla işlemişim.</p>
<p>Çok yazık olacaktı ama büyük olasılıkla Eshonai’nin onu ve diğer eski arkadaşlarını idam ettirmesi gerekecekti.</p>
<p>“Görüyorum ki ikna olmadın,” dedi Eshonai.</p>
<p>“Ben sadece... Bilmiyorum Eshonai. Bu iş kötü görünüyor.”</p>
<p>“Seninle bunu daha sonra konuşuruz,” dedi Eshonai. “Şu anda vaktim yok.”</p>
<p>“Peki ya onlara ne yapacaksın?” diye sordu Thude muhaliflere doğru başıyla işaret ederek. “Bu fena hâlde seninle aynı görüşte olmayanlar dinleyicilerin toparlanmasıymış gibi görünüyor. Eshonai... Sen annenin de onların arasında olduğunu fark etmedin mi?”</p>
<p>Eshonai irkilerek döndü ve yaşlı annesine iki fırtınaformlu tarafından gruba doğru yol gösterilmekte olduğunu gördü. Bunu ona sormak için bile gelmemişlerdi. Bu onların fazla itaatkâr olduğu ve emirlerine ne olursa olsun uyacakları anlamına mı geliyordu, yoksa annesi değişmeyi reddettiği için onun zayıflayacağından endişe etmeleri yüzünden miydi?</p>
<p>Annesinin götürülürken şarkı söylediğini duyabiliyordu, eski şarkılardan bir tanesiydi.</p>
<p>“O gruba sen göz kulak olabilirsin,” dedi Eshonai Thude’a. “Sen ve senin güvendiğin askerler. Oradaki halkın başına kendi tümenimi koyacağım, başlarına da seni. Bu şekilde, onlara senin onayın olmaksızın hiçbir şey olmayacak.”</p>
<p>Thude tereddüt etti, sonra da başını sallayarak onayladı, bu sefer Ölçü’de gerçekten de mırıldanıyordu. Eshonai onun gitmesine izin verdi ve o da hızla Bila ve Eshonai’nin eski tümenindeki birkaç diğerinin yanma doğru gitti.</p>
<p><span style="font-weight:bold;font-style:italic;">Zavallı saf Thude,</span><span style="font-weight:bold;"> </span>diye düşündü Eshonai o muhaliflerin muhafızlarının komutasını alırken. <span style="font-weight:bold;font-style:italic;">Kendini de bu kadar sorunsuz bir şekilde teslim ettiğin için teşekkür ederim.</span></p>
<p>“Bu iyi idare edildi,” dedi Venli Eshonai yürüyerek onun yanına geri dönerken. “Sen şehri dönüşmeye yetecek kadar uzun süre boyunca kontrol edebilir misin?”</p>
<p>“Kolaylıkla,” dedi Eshonai ona bir rapor vermek için yaklaşmakta olan askerlere başını sallarken. “Sen sadece uygun sprenlerden uygun miktarlarda elde etmiş olacağından emin ol.”</p>
<p>“Olacağım,” dedi Venli Tatmin’de.</p>
<p>Eshonai raporları dinledi. Kabul etmiş olan herkes şehrin merkezinde toplanmıştı. Onlarla konuşmanın ve hazırladığı yalanları dağıtmasının zamanı gelmişti. İnsanlarla ilgilenildikten sonra Beş eski konumlarına geri getirilecekti. Endişe etmek için hiçbir sebep yoktu. Her şey yolundaydı.</p>
<p>Eshonai uzun adımlarla artık ona ait olan bir şehre girdi, yeni formdaki askerler tarafından eşlik ediliyordu. Etki için Kılıç’ım çağırdı ve halkının elindeki sonuncuyu omzunun üstüne dayadı.</p>
<p>Şehrin merkezine doğru yoluna devam etti, kabuktan inşa edilmiş kulübelerin ve erimiş binaların yanından geçiyordu. Bu şeylerin fırtınalardan sağlam çıkabiliyor olması bir mucizeydi. Eshonai’nin halkı daha iyisini hak ediyordu. Tanrıların geri dönüşüyle, daha iyisine sahip <span style="font-weight:bold;font-style:italic;">olacaklardı.</span></p>
<p>Sinir bozucu bir şekilde, halkı onun konuşması için hazırlamak biraz zaman aldı. Yaklaşık yirmi bin kadar savaşformsuz dinleyicinin bir araya toplanmış hâli görülecek bir manzaraydı; onlara bakıldığı zaman, şehrin nüfusu hiç de o kadar azmış gibi görünmüyordu. Yine de, bu orijinal sayılarının sadece bir kesiriydi.</p>
<p>Askerleri hepsini yerlerine oturttu, sözlerini duyabilecek kadar yakında olmayanlara aktarmaları için habercileri hazırlardı. Eshonai hazırlıkları beklerken, nüfusla ilgili raporları dinliyordu. Şaşırtıcı bir şekilde, itiraz edenlerin büyük bir kıs nını işçiler oluşturuyordu. Halbuki onların itaatkâr olmaları gerekiyordu. Eh, onların büyük bir kısmını da yaşlılar oluşturuyordu, Alethilere karşı olan savaşta savaşmamış olanlar. Arkadaşlarının öldürülmesini izlemek zorunda kalmamış olanlar.</p>
<p>Her şey hazır olana kadar Eshonai kulenin dibinde bekledi. Konuşmasına başlamak için basamakları tırmandı ama teğmenlerinden bir tanesi olan Varanis’in koşarak ona doğru gelmekte olduğunu gördüğü zaman durdu. O da fırtınaform için seçmiş olduklarından bir tanesiydi.</p>
<p>Bir anda alarma geçen Eshonai, Yıkım Ritmi’ne tutuldu...</p>
<p>&quot;General,” dedi Varanis Kaygı’da. “Kaçtılar!”</p>
<p>“Kim?”</p>
<p>“Ayırmamızı istediklerin, dönüşmeyi kabul etmeyenler. Onlar kaçtı.”</p>
<p>&quot;E, kovalayın o zaman,” dedi Eshonai Nispet’te. “Uzağa gidemezler, işçiler uçurumları zıplayarak aşamaz, sadece köprülerin izin verdiği kadar uzağa gidebilirler.” “General! Onlar köprülerden bir tanesini kesti, sonra da uçurumun içine inmek için ipleri kullandılar. Uçurumların içinden kaçtılar.”</p>
<p>“O zaman zaten ölmüşler demektir,” dedi Eshonai. “İki gün sonra bir fırtına var. Uçurumda yakalanacak ve ölecekler. Boş verin onları.”</p>
<p>“Peki ya onların muhafızları?” diye hesap sordu Venli Nispet’te, ite kaka Eshonai’nin yanına gelmişti. “Neden onlar izlenmiyordu?”</p>
<p>“Muhafızlar da onlarla birlikte gitti,” dedi Varanis. “Eshonai, onların komutası Thude’daydı...”</p>
<p>&quot;Önemi yok,” dedi Eshonai. “Sen gidebilirsin.”</p>
<p>Varanis çekildi.</p>
<p>“Şaşırmış gibi değilsin,” dedi Venli Yıkım’da. “Tutsaklarının kaçmasına <span style="font-style:italic;">yardım etmeye</span> gönüllü olan bu muhafızlar da kim? Sen ne yaptın Eshonai?”</p>
<p>“Bana kafa tutma, ” dedi Eshonai.</p>
<p>“Ben...”</p>
<p>“Bana kafa <span style="font-style:italic;">tutma,”</span> dedi Eshonai zırhlı bir eliyle kız kardeşini gırtlağından yakalayarak.</p>
<p>“Beni öldürürsen her şeyi berbat edersin,” dedi Venli, sesinde korkunun izi bile yoktu. “Onlar hiçbir zaman herkesin ortasında kendi kız kardeşini öldüren bir kadını takip etmezler ve sadece ben sana dönüşüm için ihtiyaç duyduğun sprenleri sağlayabilirim.”</p>
<p>Eshonai Horgörü Ritmi’nde mırıldandı ama onu bıraktı. “Ben konuşmamı yapacağım.&quot; Venli’ye arkasını döndü ve halka hitap etmek için ilerledi.</p><div></div><br clear="all"/>
<p><span style="font-style:italic;">Bu mektuba “eski dostuma ” diyerek başlıyorum, çünkü şu anda ne isim kullandığın konusunda hiçbir fikrim yok-</span></p>
<p>Kaladin daha önce hiç hapishaneye girmemişti.</p>
<p>Kafesler, evet. Çukurlar. Ağıllar. Oda hapsi. Hiçbir zaman gerçek bir hapishane değil.</p>
<p>Belki de bu hapishaneler fazla iyi olduğu için olmuştu. İki battaniyesi, bir yastığı ve düzenli olarak değiştirilen bir lazımlığı vardı. Ona bir köle olduğu zamanlarda verilenlerin hepsinden çok daha iyi yemekler veriliyordu. Taş sıra yatakların en rahatı değildi ama battaniyelerle çok da kötü olmuyordu. Hiç penceresi yoktu ama en azından fırtınlara mâruz kalmıyordu.</p>
<p>Sonuç itibarıyla, oda çok güzeldi. Ve Kaladin ondan nefret ediyordu.</p>
<p>Geçmişte, sadece bir yücefırtınayı geçirmek için bir yere sığındığı zamanlarda bu kadar küçük bir alanda kısılı kalmıştı. Şimdi burada saatler ve saatler boyunca sırtının üstünde yatmak ve düşünmekten başka yapacak hiçbir şey olmadan kapalı kalmak... Şimdi kendisini huzursuz hissediyordu, terliyor, açık alanları özlüyordu. Rüzgârı özlüyordu. Yalnızlık onu rahatsız etmiyordu. Ama o duvarlar. Onlar Kaladin’i eziyormuş gibi hissediyordu.</p>
<p>Hapsinin üçüncü gününde, hapishanenin daha içlerinden, kendi hücresinin de ötesinden gelen bir gürültü duydu. Duvardaki görünmez bir rafın üzerinde oturmakta olan Syl’i görmezden gelerek ayağa kalktı. Bu bağrışma neydi? Koridorda yankılanıyordu.</p>
<p>Küçük hücresi ayrı bir odaydı. Buraya kilitlenmesinden beri gördüğü tek insanlar muhafızlar ve hizmetkârlardı. Küreler duvarlarda parlıyor, her yeri iyi aydınlatıyordu. Suçlular için yapılmış bir odada küreler. Bunlar kilit altındaki adamlarla alay etmek için miydi? Erişiminin hemen dışında duran zenginlikler.</p>
<p>Soğuk parmaklıklara yaslanarak belirsiz bağrışları dinledi. Köprü Dört’ün onu hapisten kaçırmaya gelmiş olmalarını hayal etti. Fırtınababa esirgese de böyle aptalca bir şey denemeseler.</p>
<p>Duvardaki yerinde duran kürelerden bir tanesine gözlerini dikti.</p>
<p>“Ne var?” diye sordu Syl ona.</p>
<p>“Ben o Işık’ı emecek kadar yaklaşabilirim. Mücevherlerdeki Işık’ı çektiğim zaman, Parshendilerin olduklarından sadece biraz daha uzakta.”</p>
<p>&quot;Ya sonra?&quot; diye sordu Syl, sesi küçüktü.</p>
<p>İyi soru. “Kaçmama yardım eder miydin, eğer isteseydim?”</p>
<p>&quot;İstiyor musun?”</p>
<p>“Emin değilim.” Arkasına döndü, hâlâ ayaktaydı ve sırtını parmaklıklara dayadı. “Gerekebilir. Hapisten kaçmak kanuna aykırı olur ama.”</p>
<p>Syl çenesini kaldırdı. “Ben yücespren değilim. Kanunların bir önemi yok, önemli olan neyin <span style="font-weight:bold;font-style:italic;">doğru</span><span style="font-weight:bold;"> </span>olduğu.”</p>
<p>“O konuda aynı fikirdeyiz.”</p>
<p>“Ama sen isteyerek geldin,” dedi Syl. “Şimdi neden kaçacaksın?”</p>
<p>“Beni idam etmelerine izin vermeyeceğim.”</p>
<p>“Etmeyecekler,” dedi Syl. “Dalinar’ı duydun.”</p>
<p>“Dalinar’ı fırtına götürsün. Bunun olmasına o izin verdi.”</p>
<p>“O engellemek için...”</p>
<p>“O izin verdi!” diye tersledi Kaladin dönerek ellerini parmaklıklara vurarak. Bir diğer fırtına kapası <span style="font-weight:bold;font-style:italic;">kafes.</span><span style="font-weight:bold;"> </span>Aynen başladığı yere dönmüştü! “O da öbürlerinin aynısı,” diye hırladı Kaladin.</p>
<p>Syl fırlayarak yanına geldi, parmaklıkların arasında durarak ellerini beline koydu. &quot;Onu bir daha söyle.”</p>
<p>“O... ” Kaladin arkasını döndü. Syl’e yalan söylemek zordu. “Tamam, peki. O öyle değil. Ama kral öyle. İtiraf et, Syl. Elhokar berbat bir kral. İlk önce onu korumaya çalıştığım için beni övdü. Şimdi gözünü bile kırpmadan beni idam ettirmeye niyetli. O bir çocuk.”</p>
<p>“Kaladin, beni korkutuyorsun.”</p>
<p>&quot;Öyle mi? Sana güvenmemi söylemiştin, Syl. O arenaya atladığım zaman, bu sefer işlerin farklı olacağını söylemiştin. Bu <span style="font-weight:bold;font-style:italic;">nasıl</span><span style="font-weight:bold;"> </span>fark?”</p>
<p>Syl bakışlarını kaçırdı, bir anda çok küçük görünmeye başlamıştı.</p>
<p>“Dalinar bile kralın Sadeas’ın meydan okumadan sıyrılmasına izin vermekle büyük bir hata yaptığını itiraf etti,” dedi Kaladin. “Moash ve arkadaşları haklı. Bu krallık Elhokar olmasa daha iyi durumda olurdu.”</p>
<p>Syl yere indi, başı eğikti.</p>
<p>Kaladin sırasına doğru geri yürüdü ama oturmak için fazlasıyla gerilmişti. Kendisini volta atarken buldu. Bir adamın küçük bir odanın içinde kısılı hâlde, soluyacak taze havası olmadan yaşaması nasıl beklenebilirdi? Kaladin onu burada bırakmalarına izin vermeyecekti.</p>
<p><span style="font-weight:bold;font-style:italic;">Sözünü îutsan iyi olur, Dalinar. Beni buradan çıkar. Yakında.</span></p>
<p>Gürültü her neyse sessizleşmişti. Kaladin yemeğini getirip, parmaklıkların altındaki küçük açıklıktan içeriye iten hizmetçiye sordu. Hizmetçi onunla konuşmadı ve fırtınadan önceki bir kremcik gibi koşturup gitti.</p>
<p>Kaladin içini çekerek yemeği aldı, tuzlu siyah bir sos dökülmüş buğulama sebzeydi, ve tekrar sırasının üstüne çöktü. Ona parmaklarıyla yiyebileceği yemekler veriyorlardı. Her ihtimale karşı çatal ya da bıçak yoktu.</p>
<p>“Burada güzel yerin varmış, oğlum köprücü,” dedi Akıl. “Ben de birkaç sefer buraya taşınmayı düşünmüştüm. Kirası ucuz olabilir ama giriş ücreti epey bir yüksek.” Kaladin fırlayarak ayağa kalktı. Akıl uzak duvarın yanındaki bir sırada oturuyordu, hücrenin dışında ve kürelerin altındaydı, kucağındaki gergin teller ve cilalı tahtadan yapılmış bir tür garip müzik aletini akort ediyordu. Bir an önce orada değildi. Fırtınalar... O <span style="font-style:italic;">sıra</span> daha önce orada mıydı?</p>
<p>“İçeri nasıl girdin?” diye sordu Kaladin.</p>
<p>“Eh, böyle <span style="font-style:italic;">kapı</span> denilen şeyler var...”</p>
<p>“Muhafızlar sana izin verdi mi?”</p>
<p>“Teknik açıdan mı?” diye sordu Akıl bir teli çekerek, sonra bir diğerini daha çekerken dinlemek için öne eğildi. “Evet.”</p>
<p>Kaladin tekrar hücresindeki sıraya oturdu. Akıl siyah üstüne siyah kıyafetini giymişti, ince gümüş kılıcı belinden çözülmüş ve sıranın üstünde yanında duruyordu. Orada duran kahverengi bir torba da vardı. Akıl aleti akort etmek için öne eğilmişti, bir bacağını diğerinin üzerine atmıştı. Kendi kendine hafifçe mırıldandı ve başını salladı. “Kusursuz kulak, bunların hepsini bir zamanlar olduğundan o kadar daha kolay bir hâle getiriyor ki...” dedi Akıl.</p>
<p>Akıl duvara yaslanarak yerleşirken Kaladin oturdu, bekliyordu. Sonra bir şey yapmadı.</p>
<p>“Ee?” diye sordu Kaladin.</p>
<p>&quot;Evet. Sağ ol.”</p>
<p>“Bana müzik çalmayacak mısın?”</p>
<p>“Hayır. Sen kıymetini bilmezdin.”</p>
<p>“O zaman buraya neden geldin?”</p>
<p>&quot;Hapisteki insanları ziyaret etmeyi severim. Onlara ne istersem söyleyebiliyorum ve onlar da hiçbir şey yapamıyorlar.” Başını kaldırıp Kaladin'e baktı, sonra da gülümseyerek ellerini müzik aletinin üzerine koydu. “Ben bir hikâye için geldim.”</p>
<p>“Ne hikâyesi?”</p>
<p>“Senin bana anlatacağın.”</p>
<p>“Of,” dedi Kaladin tekrar sırasının üzerine yatarak. “Bugün senin oyunların için havamda değilim, Akıl.”</p>
<p>Akıl aletiyle bir nota çaldı. “Herkes her zaman bunu söylüyor; bu da, ilk olarak, bunu bir klişe yapıyor. Merak ediyorum. Hiç birileri benim oyunlarım için havasında <span style="font-style:italic;">olabilir</span> mi? Ve eğer olabilirlerse, bu benim tarzımdaki oyunların amacına aykırı olmaz mı?”</p>
<p>Akıl tellerden notalar çalmaya devam ederken Kaladin içini çekti. “Eğer bugün oyununa eşlik edersem, bu senden kurtulmamı sağlayacak mı?” diye sordu Kaladin. “Hikâye biter bitmez gideceğim.”</p>
<p>“Tamam. Bir adam hapse girmiş. Oradan nefret etmiş. Son.”</p>
<p>“Ah...” dedi Akıl. “Bu bir çocuk hakkında olan bir hikâye demek.”</p>
<p>“Hayır bu...” Kaladin durdu.</p>
<p><span style="font-style:italic;">Benim hakkımda.</span></p>
<p>“Belki de bir çocuk <span style="font-style:italic;">için</span> olan bir hikâye,” dedi Akıl. “Ben sana bir tane anlatacağım, havaya gir diye. Bir tavşancık ile bir civciv, güneşli bir günde birlikte çimenlerde oynamak için çıkmışlar.”</p>
<p>&quot;Civciv... Tavuk yavrusu mu?” dedi Kaladin. “Ve bir ne?”</p>
<p>“Ha, bir an unutmuşum,” dedi Akıl. “Pardon. Bunu senin için daha uygun bir şekle sokayım. Bir vıcık sümüksü yığın ile on yedi bacaklı iğrenç bir yengeçsi şey, çekilmez derecede yağmurlu bir günde birlikte kayaların üzerinde sürünmek için çıkmışlar. Bu daha iyi mi?”</p>
<p>“Sanırım. Hikâye bitti mi?”</p>
<p>“Daha başlamadı.”</p>
<p>Akıl bir anda eliyle tellere vurdu, sonra da şiddetli bir hevesle çalmaya başladı. Canlı, enerjik bir yinelemeydi. Bir vurgulu nota, sonra çılgınca sırayla yedi tane.</p>
<p>Tempo Kaladin’in içine nüfuz etti. Bütün odayı sarsıyormuş gibi görünüyordu.</p>
<p>“Ne görüyorsun?&quot; diye sordu Akıl.</p>
<p>“Ben...”</p>
<p>“Gözünü kapat, salak]”</p>
<p>Kaladin gözlerini kapattı. <span style="font-style:italic;">Bu aptalca.</span></p>
<p>“Ne görüyorsun?” diye tekrar etti Akıl.</p>
<p>Akıl onunla oyun oynuyordu. Onun bunu yaptığı söylenirdi. Denildiğine göre, O Sigzil’in eski ustasıydı. Kaladin’in onun çırağına yardım ederek rahat bırakılmayı hak etmemiş miydi?</p>
<p>O notalarda komik olan hiçbir şey yoktu. Bunlar güçlü notalardı. Akıl ikinci bir melodi ekledi, birinciyi tamamlıyordu. Bunu da öbür eliyle mi çalıyordu? İki eliyle de aynı anda? Tek bir adam, tek bir enstrüman, nasıl bu kadar çok müzik çıkarabiliyordu?</p>
<p>Kaladin gördü... Zihninin içinde.</p>
<p>Bir yarış.</p>
<p>“O koşan bir adamın şarkısı, ” dedi Kaladin.</p>
<p>“En parlak günün en kuru zamanında, çıktı adam doğu denizinden yola.” Akıl bunu müziğinin temposuna kusursuzca uyan bir şekilde söylüyordu, neredeyse bir şarkı sayılabilecek monoton bir ritim. “Ve nereye gidiyor, neden koşuyor veya, cevap senden gelecek bana.”</p>
</body>
</html>