<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta http-equiv="content-type" content="text/html; charset=UTF-8"/><title></title><link rel="stylesheet" href="main.css" type="text/css"/>
</head>
<body>
<p><span style="font-style:italic;">-</span> Dinleyici Tarihçeler Şarkısı, 127. kıta</p>
<p>Kaladin kendisini daha önce hiç olmadığı bir duruma sokmanın epey zor olacağını düşünürdü. O bir köle ve bir hekim olmuş, savaş meydanlarında da, yemek salonlarında da açıkgözlere hizmet etmişti. Yirmi yıllık ömrü için epey şey görüp geçirmişti. Bazen fazlasıyla çokmuş gibi hissediyordu. Olmasalar daha memnun olacağı pek çok hatırası vardı.</p>
<p>Her şeye rağmen, bu günün bu kadar aykırı ve aşırı yabancı bir şey getirmesini beklememişti. “Komutanım?&quot; diye sordu geriye doğru bir adım atarak. “Benden <span style="font-style:italic;">ne </span>yapmamı istiyorsunuz?”</p>
<p>“O ata binmeni,” dedi Dalinar Kholin yakınlarında otlamakta olan bir hayvana doğru işaret ederek. Yaratık tamamen hareketsiz bir şekilde duruyor, otların deliklerinden dışarı çıkmalarını bekliyordu. Sonra da atılıyor ve otların tekrar yuvalarından içeri kaçmalarına neden olarak hızla bir lokma kapıyordu. Her seferinde bir ağız dolusunu yakalıyor, sık sık otları kökleriyle birlikte söküp çıkarıyordu.</p>
<p>Bu bölgede gezinmekte ve hoplamakta olan çok sayıdaki benzer hayvandan bir tanesiydi. Dalinar gibi insanların tam olarak ne kadar zengin olduklarını görmek Kaladin’i afallatmakta hiçbir zaman başarısız olmuyordu; her bir atın değeri inanılmaz sayıda küre ederdi. Ve Dalinar ondan bir tanesinin üzerine çıkmasını istiyordu.</p>
<p>“Asker,” dedi Dalinar. “Senin ata nasıl binileceğini bilmen gerek. Oğullarımı savaş meydanında koruman gerekeceği bir zaman gelebilir. Dahası, geçen gece kralın kazasının haberini aldıktan sonra senin saraya gelmen ne kadar sürdü?”</p>
<p>“Neredeyse bir saatin dörtte üçü,” diye itiraf etti Kaladin. O geceden beri dört gün olmuştu ve Kaladin de o zamandan beri sık sık kendisini gergin halde buluyordu.</p>
<p>“Kışlaların yakınında ahırlarım var,” dedi Dalinar. “Eğer ata binebilseydin, o yolu alman çok daha kısa sürerdi. Belki eyer üzerinde çok fazla zamanını harcamayacaksın ama bu senin ve adamlarının sahip olması önemli olan bir beceri.”</p>
<p>Kaladin Köprü Dört un diğer üyelerine baktı. Moash dışındakilerin hepsi omuz silkiyorlardı (bunların birkaç tanesi çekingendi), o ise hevesle başını sallıyordu. “Sanırım, eğer siz bunun önemli olduğunu düşünüyorsanız, komutanım, bir deneme yaparız,” dedi Kaladin tekrar Dalinar’a bakarak.</p>
<p>“Aferin,” dedi Dalinar. “Seyisbaşı Jenet’yi göndereceğim.”</p>
<p>“Onu hevesle bekleyeceğiz komutanım,” dedi Kaladin sanki gerçekten öyleymiş gibi konuşmaya çalışarak.</p>
<p>Kaladin’in adamlarından iki tanesi Dalinar’a ahırlara doğru yürürken eşlik etti, sağlam taş binalardı. Kaladin’in görebildiği kadarıyla, atlar içeride olmadıkları zaman savaş kampının batısındaki açık alanda özgürce gezinmelerine izin veriliyordu. Etrafını çeviren alçak taş bir duvar vardı ama atlar mutlaka istedikleri zaman onun üzerinden atlayabilirlerdi.</p>
<p>Atlamıyorlardı. Canavarlar etrafta geziniyor, ot avlıyor ya da yere yatıyor, homurdanıyor ve kişniyorlardı. Bütün bölge Kaladin’e garip kokuyordu. Gübre kokusu değildi ama... At kokuşuydu. Kaladin yakınlardaki bir tanesine dik dik baktı, duvarın hemen içinde otluyordu. Ona güvenmiyordu, atlarda fazla <span style="font-style:italic;">zeki</span> olan bir şey vardı. Chullar gibi düzgün yük hayvanları yavaş ve evcildi. Kaladin chula binerdi bak. Ama bunun gibi bir yaratık... Onun ne düşündüğünü kim anlayabilirdi ki?</p>
<p>Moash yanma geldi, Dalinar’ın gitmesini izliyordu. “Sen onu seviyorsun, değil mi?” diye sordu hafifçe.</p>
<p>“O iyi bir komutan,” dedi Kaladin içgüdüsel olarak Adolin ve Renarin’i arayarak, yakınlarda atlarını sürüyorlardı. Görünüşe göre yaratıkların düzgün şekilde işlemeye devam etmesi için düzenli olarak antrenman yaptırılmaları gerekiyordu. Lanet hayvanlar.</p>
<p>“Ona fazla yaklaşma Kal,” dedi Moash, hâlâ Dalinar’ı izliyordu. “Ve ona çok fazla güvenme. O da bir açıkgöz, unutma.&quot;</p>
<p>“Unutmam pek olası değil,” dedi Kaladin kuru kuru. “Dahası, bizim o canavarlara binmemize izin vermeyi önerdiğinden beri zevkten bayılacakmış gibi görünen şendin.”</p>
<p>“Sen hiç o şeylerden bir tanesini süren bir açıkgözle karşılaştın mı?” diye sordu Moash. “Savaş meydanında demek istiyorum.”</p>
<p>Kaladin gök gürültüsü gibi nal seslerini, gümüşsü zırh içindeki bir adamı hatırladı. Ölü dostları. “Evet.”</p>
<p>“O zaman bunun sunduğu avantajı sen de biliyorsun, ” dedi Moash. “Ben Dalinar’ın önerisini seve seve kabul ederim.”</p>
<p>Seyisbaşının bir kadın olduğu ortaya çıkmıştı. Güzel, genç açıkgöz kadın arkasında bir çift seyisle onlara doğru yaklaşırken Kaladin bir kaşını kaldırdı. Geleneksel bir Vorin elbisesi giyiyordu ama ipekten değil, daha kaba bir maddeden yapılmıştı ve önü ile arkası bileklerden kalçalara kadar yarıktı. Altında dişil bir pantolon vardı.</p>
<p>Kadın koyu saçlarını bir kuyruk ile toplamıştı, hiç süsü yoktu ve yüzünde Kaladin'in açıkgöz bir kadından beklemeyeceği bir gerginlik vardı. &quot;Yüceprens diyor ki, ben siz hödüklerin atlarıma dokunmanıza izin verecekmişim,” dedi Jenet kollarını kavuşturarak. “Bundan memnun değilim.”</p>
<p>“Neyse ki biz de değiliz,” dedi Kaladin.</p>
<p>Kadın onu baştan aşağı inceledi. “Sen o’sun değil mi? Şu herkesin bahsettiği?”</p>
<p>“Belki.”</p>
<p>Seyisbaşı burnunu çekti. “Saçını bir kestirmen lâzım. Tamam, beni dinleyin asker bozuntuları! Bu işi düzgün yapacağız. Sizin atlarımı incitmenize izin vermeyeceğim. Dinleyin ve de iyi dinleyin.”</p>
<p>Bunun arkasından gelen şey Kaladin’in hayatındaki en sıkıcı, en uzatmalı nutuklardan biriydi. Kadın duruş hakkında konuştu da konuştu; sırt düz ama fazla gergin değil. Atları harekete geçirmeyi anlattı; topuklarla dürtüklenecekti, asla fazla sert olmayacaktı. Ata nasıl binileceğim, hayvana nasıl saygı duyulacağını, dizginlerin nasıl düzgün tutulacağını ve nasıl denge sağlanacağını. Hepsi yaratıklardan bir tanesine <span style="font-style:italic;">dokunmasına</span> bile izin verilmeden önceydi.</p>
<p>Neden sonra, sıkıcılık at sırtında bir adamın gelişiyle bölündü. Ne yazık ki, bu Adolin Kholin’di; o beyaz dev canavarına biniyordu. Bu Jenet’nin onlara göstermekte olduğu attan birkaç karış daha uzundu. Adolin’inki o devasa nallan, ışıldayan beyaz postu ve anlaşılmaz gözleriyle sanki neredeyse farklı bir hayvan türüymüş gibi görünüyordu.</p>
<p>Adolin bir sıntışla köprücülere göz gezdirdi, sonra da seyisbaşının bakışını yakalayarak daha az küçümseyici bir şekilde gülümsedi. &quot;Jenet,” dedi. “Bugün de büyüleyici görünüyorsun, her zaman olduğu gibi. O yeni bir sürücü elbisesi mi?”</p>
<p>Kadın bakmadan eğildi, şimdi atların nasıl yönlendirileceğinden bahsediyordu, ve yerden bir taş aldı. Sonra da dönüp bunu Adolin’e fırlattı.</p>
<p>Prenscik irkilip bir kolunu koruyucu bir şekilde yüzünün önüne kaldırdı, gerçi Jenet hedefini ıskalamıştı.</p>
<p>“Aa, hadi ama,” dedi Adolin. “Sen hâlâ o...”</p>
<p>Bir diğer taş. Bu seferki kolundan sekti.</p>
<p>“Peki o zaman,” dedi Adolin, atını sürerek uzaklaşırken taşlara daha küçük bir hedef oluşturmak için öne doğru büzülmüştü.</p>
<p>En sonunda, kendi atının üzerinde eyerleme ve dizginlemeyi de gösterdikten sonra, Jenet dersini bitirdi ve onların bazı atlara dokunmaya değer hâle geldiklerinde karar kıldı. Kadın ve erkeklerden oluşan bir seyisler sürüsü alana dağılarak altı köprücü için uygun binekler seçmek üzere koşturup gitti.</p>
<p>“Ekibinde pek çok kadın var,” diye belirtti Kaladin Jenet’ye seyisleri çalışırken.</p>
<p><span style="font-style:italic;">“Sanatlar ve Görkem'de</span> at sürmekten bahsedilmiyor,” diye cevap verdi. “Atlar o zamanlar pek iyi bilinmiyordu. Parlayanlann Ryshadiumları vardı ama krallann bile sıradan atlara erişimi çok azdı.” Eldiven giyen çoğu koyugözlü kadın seyisin aksine, onun emineli kol yeninin içindeydi.</p>
<p>&quot;Ve bunun önemi de...” dedi Kaladin.</p>
<p>Jenet kaşlannı çatarak ona baktı, afallamıştı. <span style="font-style:italic;">“Sanatlar ve Görkem...&quot;</span> diye dür-tükledi. “Dişil ve eril sanatların temeli... Tabii ya. Ben o omzundaki yüzbaşı düğümlerine bakıp duruyorum ama...’’</p>
<p>“Ama ben sadece cahil bir koyugöz müyüm?”</p>
<p>“Tamam, sen öyle ifade etmek istiyorsan evet. Her neyse. Bak, ben sana sanatlar hakkında bir ders verecek değilim, sizinle konuşmaktan çok önce sıkıldım. Kısaca diyelim ki, isteyen herkes bir seyis olabilir, tamam mı?”</p>
<p>Onda Kaladin’in açıkgöz kadınlardan bekler hâle geldiği antrenmanlı terbiye yoktu ve Kaladin bunu ferahlatıcı bulmuştu. <span style="font-style:italic;">Alenen</span> aşağılayıcı bir kadın, alternatifinden daha iyiydi. Seyisler atları çitlerin içinden çıkararak halka şeklindeki bir binme sahasına doğru yürüttü. Gözleri yere dönük olan bir grup parshmen eyerleri, eyer yastıklarını ve yularları getirdi; Jenet’nin nutkundan sonra Kaladin’in adlarını sayabileceği malzemelerdi.</p>
<p>Kaladin fazla melun görünmeyen bir yaratığı seçti, tüylü bir yelesi ve kahverengi postu olan, kısa boylu bir attı. Bir seyisin yardımıyla onu eyerledi. Yakınlarda, Mo-ash eyeri takmayı bitirdi ve kendisini eyerin üzerine fırlattı. Seyis bıraktığı zaman, Moash’ın atı ona sormadan yürüyüp gitti.</p>
<p>“Hop!” dedi Moash. “Dur. Çüş. Bunu nasıl durduracağız?”</p>
<p>&quot;Dizginleri düşürdün,&quot; diye seslendi Jenet. “Fırtına kapası salak! Hiç mi dinlemedin be?”</p>
<p>“Dizginler,” dedi Moash aceleyle onları bulmaya çalışarak. “Kafasına bir kamışla vursam olmaz mı, chul gibi?”</p>
<p>Janet alnını ovuşturdu.</p>
<p>Kaladin kendi seçtiği hayvanın gözünün içine baktı. “Bak,” dedi hafifçe. “Sen bunu yapmak istemiyorsun. Ben bunu yapmak istemiyorum. Gel birbirimize iyi davranalım da, şu iş olabildiği kadar çabuk olup bitsin.”</p>
<p>At hafifçe homurdandı. Kaladin derin bir nefes aldı, sonra da anlatılmış olduğu gibi eyeri kavrayarak bir ayağını kaldırıp üzengiye soktu. Birkaç kere sallandı, sonra da kendisini eyerin üzerine fırlattı. Eyer boynuzunu kavrayarak ölümüne sıkı sıkı tutundu, yaratık atılıp giderken fırlatılmak için hazırdı.</p>
<p>At başını eğdi ve taşları yalamaya başladı.</p>
<p>“Hadi ama,” dedi Kaladin dizginleri kaldırarak. “Yürü. Gidelim.”</p>
<p>At onu duymazdan geldi.</p>
<p>Kaladin anlatılmış olduğu gibi topuklarıyla dürtükledi. At kımıldamadı.</p>
<p>“Senin bir tür ayaklı araba olman gerekiyor,” dedi Kaladin yaratığa. “Değerin bir köyünkinden daha fazla. Bunu kanıtla. Yürü! Hadi! Deh!”</p>
<p>At taşları yaladı.</p>
<p><span style="font-style:italic;">Ne yapıyor bu şey?</span> diye düşündü Kaladin yan taraftan eğilerek. Şaşkınlıkla otların deliklerinden dışarı uzanmakta olduklarım gördü. <span style="font-style:italic;">Yalamak otların yağmur yağdığını zannetmelerine neden oluyor.</span> Bir fırtınadan sonra bitkiler su içmek üzere açılırlardı, sık sık böceklerin onları kemirmeye gelmesine rağmen. <span style="font-style:italic;">Zeki hayvan. Tembel. Ama zeki.</span></p>
<p>“Ona komutanın sende olduğunu göstermen gerek,” dedi Jenet yürüyerek yanından geçerken. “Dizginleri sıkılaştır, dik otur, başını yukarıya çek ve yemesine izin verme. Eğer katı davranmazsan seni adam yerine koymaz.”</p>
<p>Kaladin onun dediğini yapmaya çalıştı ve en sonunda atı çekerek yemeğinden uzaklaştırmayı başardı. Atın kokusu gerçekten garipti ama aslında kötü bir koku değildi. Kaladin onu yürütmeyi başardı ve bu bir kere olduktan sonra, yönlendirmek <span style="font-style:italic;">o kadar da</span> zor değildi. Ancak gittiği yeri başka bir şeyin kontrol ediyor olması garip geliyordu. Evet, dizginler ondaydı, ama bu at istediği anda koşa koşa gitmeye başlayabilirdi ve Kaladin de bu konuda hiçbir şey yapmayı başaramazdı. Jenet’nin dersinin yarısı atları korkutmamak üzerine olmuştu; eğer bir tanesi dörtnala koşmaya başlarsa hareketsiz kalmak ve hiçbir zaman ata arkadan yaklaşıp şaşırtmamak gerekiyordu.</p>
<p>Atın üzeri Kaladin’in tahmin ettiğinden daha yüksekmiş gibi görünüyordu. Yere kadar uzun bir düşüş vardı. Atı sağa sola sürdü ve kısa bir süre sonra Natam’ın yanına kasti olarak gelmeyi de başardı. Uzun yüzlü köprücü dizginlerini sanki kıymetli mücevherlermiş gibi tutuyordu, çekmeye ya da atını yönlendirmeye korkuyordu.</p>
<p>&quot;İnsanların bu fırtına kapası şeyleri isteyerek sürdüğüne inanamıyorum,” dedi Natam. Kırsal bir Alethi şivesi vardı, kelimeleri sertçe kesiliyordu, sanki tam olarak bitirmeden önce sözlerini ısırarak kopanyormuş gibiydi. “Yâni, biz yürümekten daha hızlı hareket etmiyoruz ya?”</p>
<p>Bir kere daha Kaladin uzun zaman önceki o atlı Paredann saldırısının görüntüsünü hatırladı. Evet, Kaladin attaki mantığı görebiliyordu. Daha yüksekte oturuyor olmak güçlü vurmayı daha kolay yapıyordu ve atın büyüklüğü, kütlesi ve momentumu, yaya askerleri korkutuyor ve kaçarak dağılmalarına neden oluyordu.</p>
<p>‘‘Sanırım çoğu bunlardan daha hızlı gidiyordur,” dedi Kaladin. “Eminim ki bize antrenman yapalım diye yaşlı atları vermişlerdir.”</p>
<p>“Evet, herhâlde,” dedi Natam. “Ilık. Ben bunu beklememiştim. Daha önce chula binmiştim. Bu şeyin bu kadar... Ilık olmaması gerekir. Bunun değerinin gerçekten o kadar çok olduğuna inanmak zor. Sanki ben zümrüt broamlardan bir çuvalın üstüne binmişim gibi.” Tereddüt ederek arkaya bir göz attı. “Gerçi zümrütlerin arka tarafları hiç bu kadar meşgul değil...”</p>
<p>“Natam,” dedi Kaladin. “Sen birinin kralı öldürmeye çalıştığı günü iyi hatırlıyor musun?”</p>
<p>“Ha, tabii,” dedi Natam. &quot;Ben de koşarak çıkıp onu öyle sanki Fırtınababa’nın sakalları gibi rüzgârda sallanırken bulan askerlerin arasındaydım.”</p>
<p>Kaladin gülümsedi. Bir zamanlar bu adam iki cümleyi nadiren bir arada söyler, kasvetle sürekli yere bakardı. Bir köprücü olarak geçen zaman onu yiyip bitirmişti. Bu son birkaç hafta Natam’a iyi gelmişti. Hepsine iyi gelmişti.</p>
<p>“O geceki fırtınadan önce balkonda kimse var mıydı?” dedi Kaladin. “Tanımadığın herhangi bir hizmetkâr? Kralın Muhafızlarından olmayan herhangi bir asker?”</p>
<p>“Hatırladığım hiç hizmetkâr yok,” dedi Natam gözlerini kısarak. Eski çiftçinin yüzünde dalgın bir ifade belirdi. “Ben bütün gün kralı korudum komutanım, Kralın Muhafızları ile birlikte. Benim gözüme batan hiçbir şey olmadı. Ben... Çüş!” Atı aniden hızlanarak Kaladin’inkini geride bırakmaya başladı.</p>
<p>“Bunu düşün!” diye seslendi Kaladin ona. “Ne hatırlayabildiğine bak!”</p>
<p>Natam başım sallayarak onayladı, hâlâ dizginleri sanki camdan yapılmışlar gibi tutuyor, sertçe çekmek ya da atı yönlendirmekten kaçmıyordu. Kaladin başını iki yana salladı.</p>
<p>Küçük bir at dörtnala yanından geçip gitti. Havanın içinde. Işıktan oluşan. Syl kıkırdayarak şeklini değiştirdi ve hemen önünde Kaladin’in atının ensesine konmadan önce ışıktan bir kurdele biçiminde etrafında döndü.</p>
<p>Sırıtarak arkasına yaslandı, sonra da Kaladin’in yüz ifadesine kaşlarını çattı. “Eğlenmiyorsun,” dedi Syl.</p>
<p>“İyice annem gibi konuşmaya başladın.”</p>
<p>“Çekici?” dedi Syl. “İnanılmaz, nüktedan, manidar?”</p>
<p>“Sürekli aynı şeyleri söyleyip duran.”</p>
<p>“Çekici?” dedi Syl. “İnanılmaz, nüktedan, manidar?”</p>
<p>“Çok komik.”</p>
<p>“Diyor gülmeyen adam,” diye cevap verdi Syl kollarını kavuşturarak. “Pekâlâ, bugün seni kasvetgârlandıran şey ne?”</p>
<p>“Ne yapan?” Kaladin kaşlarını çattı. “Öyle bir kelime mi var?”</p>
<p>“Sen duymadın mı?”</p>
<p>Kaladin başını sallayarak reddetti.</p>
<p>“Evet,” dedi Syl ağırbaşlı bir şekilde. “Evet, kesinlikle var.&quot;</p>
<p>“Bir şeyler eksik,” dedi. “Demin Natam’la yaptığım konuşmada.” Dizginleri çekip, atın tekrar eğilerek otları kemirmeye çalışmasını engelledi. Yaratık <span style="font-style:italic;">epey</span> kararlıydı.</p>
<p>“Ne hakkında konuştunuz?”</p>
<p>“Suikast girişimi,” dedi Kaladin gözlerini kısarak. “Ve onun fırtınadan önce herhangi birisinin balkona...” Durakladı. “Fırtınadan önce.”</p>
<p>Bakışlarını aşağı çevirerek Syl’in gözlerine baktı.</p>
<p>“Fırtınanın kendisinin tırabzanı devirmesi gerekirdi,” dedi Kaladin.</p>
<p>“Bükerdi!&quot; dedi Syl ayağa kalkıp sırıtarak. “Oooo...”</p>
<p>“Kesik pürüzsüzdü, aşağıdaki harç oyulmuştu,” diye devam etti Kaladin. “Bahse girerim rüzgârların gücü en azından kralın yasladığı ağırlığı kadar vardır.”</p>
<p>“O zaman sabotajın fırtınadan <span style="font-style:italic;">sonra</span> olması gerekir,” dedi Syl.</p>
<p>Çok daha dar bir zaman aralığıydı. Kaladin hayvanı Natam’m at binmekte olduğu yere doğru çevirdi. Ne yazık ki, yakalaması o kadar kolay değildi. Natam bariz dehşetine rağmen tırıs gidiyordu ve Kaladin de kendi atının daha hızlı gitmesini sağlaya-mıyordu.</p>
<p>“Ne oldu oğlum köprücü, sorun mu var?” diye sordu Adolin atını yanına sürerek. Kaladin prensciğe bir göz attı. Fırtınababa, onun o canavarının yanında at sürerken kendini minicik hissetmemek zordu. Kaladin atı tekmeleyerek hızlandırmaya çalıştı. Yaratık nal sesleriyle sabit hızında yürümeye devam ediyor, atlar için bir tür koşu pisti olan bu daire boyunca gidiyordu.</p>
<p>&quot;Serpinti gençliğinde hızlı olmuş olabilir,” dedi Adolin Kaladin’in atma doğru başıyla işaret ederek. “Ama o on beş yıl önceydi. Dürüst olmak gerekirse ben onun hâlâ burada olmasına şaşırmıştım ama çocukları eğitmek için mükemmel derecede uygunmuş gibi görünüyor. Ve köprücüleri.”</p>
<p>Kaladin onu duymazdan geldi, gözeri ileride, hâlâ atın <span style="text-decoration:underline;">hızın</span>ı arttırmaya ve Natam’ı yakalamaya çalışıyordu.</p>
<p>“Ama, eğer sen biraz daha ateşli bir şeyler istiyorsan şuradaki Düşfırtınası daha çok hoşuna gidebilir,” dedi Adolin yan taraflarına doğru işaret ederek.</p>
<p>Kendi çitinin içinde duran daha büyük, daha zarif bir hayvana işaret ediyordu, eyerlenmiş ve zemindeki bir deliğin içine harçla sıkıca sabitlenmiş olan bir kazığa bağlanmıştı. Uzun ip atın kısa parlamalar ile koşmasına izin veriyordu ama sadece bir daire hâlinde. Hayvan homurdanarak başım savurdu.</p>
<p>Düşfırtınası, <span style="font-style:italic;">öyle mi?</span> diye düşündü Kaladin yaratığı inceleyerek. Kesinlikle Serpinti’den daha ateşliymiş gibi görünüyordu. Ayrıca fazla yakınına gelen herkesin bir yerlerini ısırıp koparmayı istermiş gibi de görünüyordu.</p>
<p>Kaladin Serpinti’yi o yöne doğru çevirdi. Yaklaştığı zaman yavaşladı, Serpinti de <span style="font-style:italic;">bunu</span> yapmaktan fazlasıyla memnundu, ve indi. Bunu yapmak Kaladin’in beklediğinden daha zor olmuştu ama takılıp yüz üstü yere düşmekten kaçınmayı başardı.</p>
<p>Yere indikten sonra, ellerini beline koydu ve çitinin içinde koşmakta olan atı inceledi.</p>
<p>“Sen daha demin bir atın seni taşımasına izin vermektense yürümeyi tercih edeceğinden şikâyet etmiyor muydun?” diye sordu Syl yürüyerek Serpinti’nin kafasının üzerine çıkarken.</p>
<p>“Evet,” dedi Kaladin. Fark etmemişti ama biraz Fırtınaışığı tutuyordu. Sadece azıcık. Konuştuğu zaman kaçtı, dikkatlice bakmaz ve havadaki hafif çarpılmayı seçemezsen görünmezdi.</p>
<p>“O zaman <span style="font-style:italic;">buna</span> binmeyi ne diye düşünüyorsun?”</p>
<p>“Bu at sadece yürümek için,” dedi Kaladin Serpinti’ye doğru başıyla işaret ederek. “Ben kendi başıma gayet rahat yürüyebilirim. O öbürü, o bir savaş hayvanı.” Mo-ash haklıydı. Atlar savaş meydanında bir avantajı, o yüzden Kaladin’in de en azından onları tanıyor olması gerekirdi.</p>
<p><span style="font-style:italic;">Zahel'in benim bir Parekılıcı'na karşı dövüşmeyi öğrenmem konusunda öne sürdüğü aynı argüman,</span> diye düşündü Kaladin rahatsızlıkla. <span style="font-style:italic;">Ve ben onu geri çevirdim.</span></p>
<p>“Sen ne yaptığını zannediyorsun?” diye sordu Jenet at sürerek yanına gelirken.</p>
<p>“Ben şuna bineceğim,” dedi Kaladin Düşfırtınası’nı işaret ederek.</p>
<p>Jenet burun kıvırdı. “O bir kalp atışı geçmeden seni fırlatacak ve sen de kafanı kıracaksın köprücü. Onun binicilerle arası iyi değil.&quot;</p>
<p>“Üzerine bir eyer var.”</p>
<p>“Eyer takmaya alışabilsin diye.”</p>
<p>At eşkin bir turunu tamamladı ve yavaşladı.</p>
<p>“Gözlerindeki o bakışı beğenmedim,” dedi Jenet ona, kendi hayvanını yana doğru döndürerek. At sabırsız bir şekilde ayağım yere vurdu, sanki koşmak için hevesli gibiydi.</p>
<p>“Ben bir deneyeceğim,” dedi Kaladin yürümeye başlayarak.</p>
<p>“Üstüne binmeyi bile başaramayacaksın,” dedi Jenet. Dikkatli bir şekilde izliyordu, sanki ne yapacağını merak ediyormuş gibiydi; gerçi Kaladin’e o kendisinden çok, atın güvenliği için endişeliymiş gibi geliyordu.</p>
<p>O yürürken Syl omzunun üzerinde alevlenerek belirdi.</p>
<p>“Bu da aynı açıkgöz düello alanındaki gibi olacak, değil mi?” diye sordu Kaladin. “Ben gözlerim gökyüzüne dikilmiş olarak yere yatıyor olacağım, kendimi bir aptal gibi hissedeceğim.”</p>
<p>“Herhâlde,” dedi Syl umursamazca. “O zaman neden bunu yapıyorsun? Adolin yüzünden mi?”</p>
<p>“I ıh,” dedi Kaladin. “Prenscik fırtına olup gidebilir.”</p>
<p>“O zaman niye?”</p>
<p>“Çünkü ben bu şeylerden korkuyorum.”</p>
<p>Syl afallamış gibi görünerek ona baktı ama bu Kaladin’e son derece mantıklıymış gibi geliyordu. İleride, koşusu yüzünden nefes nefese olan Düşfırtınası ona doğru baktı. Gözlerinin içine bakıyordu.</p>
<p>&quot;Hay Cehennem<sup>1</sup>.” diye geldi Adolin’in sesi arkasından. “Oğlum köprücü, <span style="font-style:italic;">dur</span>! Deli misin?”</p>
<p>Kaladin atın yanına geldi. Hayvan birkaç adım geriye kaçındı ama onun eyere dokunmasına izin verdi. O yüzden Kaladin de içine biraz daha Fırtınaışığı çekti ve kendisini eyerin üzerine fırlattı.</p>
<p>Adolin bağırdı. “Fırtınalar! Ne...”</p>
<p>Kaladin’in duyduğu bu kadardı. Fırtınaışığı destekli sıçrayışı onun sıradan bir adamın başarması mümkün olmayacak kadar yükseğe fırlatmıştı ama hedefini ıskalamıştı. Eyer kaşını yakaladı ve bir bacağını üzerinden aşırdı ama at çırpınmaya başladı.</p>
<p>Hayvan inanılmayacak kadar güçlüydü, Serpinti ile açık ve güçlü bir tezat oluşturuyordu. Kaladin ilk silkinmesinde neredeyse eyerden fırlatılacaktı.</p>
<p>Elinin çılgınca bir savrulmasıyla Kaladin eyerin üstüne Fırtınaışığı döktü ve kendisini yerine yapıştırdı. Bu da sadece atın sırtından bir kumaş balyası gibi fırlatılmak yerine, bir kumaş balyası gibi ileri geri şiddetle silkelenmesini sağladı. Bir şekilde atın yelesini yakalamayı başardı ve dişlerini sıkarak elinden geldiği kadarıyla sarsıla sarsıla bayılmamaya çalıştı.</p>
<p>Binici sahası bir bulanıklıktan ibaretti. Duyabildiği tek sesler kalbinin atışı ve nalların gümbürtüsüydü. Yokelçi yaratığı kendisi bir fırtınaymış gibi hareket ediyordu ama Kaladin de eyere sanki çivilenmiş kadar sabit bir şekilde yapışıktı. Sonsuzluk gibi görünen bir süreden sonra büyük, buharlı nefesler veren at hareketsizleşti.</p>
<p>Kaladin’in bulanık görüşü açılarak ona tezahürat yapan bir grup köprücüyü gösterdi, ama mesafelerini koruyorlardı. İkisi de atlarının üzerinde olan Adolin ve Jenet, dehşet ile huşu karışımına benzer bir şeyle ona gözlerini dikmişlerdi. Kaladin sırıttı.</p>
<p>Sonra, son tek bir güçlü hareketle Düşfırtınası onu savurup attı.</p>
<p>Eyerdeki Fırtınaışığının tükenmiş olduğunu fark etmemişti. Biraz önceki öngörüsüne de uygun bir şekilde, Kaladin kendisini sersemlemiş hâlde yere yatmış, gökyüzüne bakarken buldu, hayatının son birkaç saniyesini hatırlamakta güçlük çekiyordu. Bir dizi acıspreni kıvranarak yanında zeminden çıktılar, etraflarını kavramaya çalışan küçük turuncu ellerdi.</p>
<p>Algılanamayacak kadar koyu gözleri olan bir at kafası Kaladin’in üzerine eğildi. At ona homurdandı. Koku nemli ve otsuydu.</p>
<p>“Seni canavar,” dedi Kaladin. “Sen ben rahatlayana kadar bekledin, ondan sonra attın.”</p>
<p>At tekrar homurdandı ve Kaladin kendisini gülerken buldu. Fırtınalar, bu ne kadar iyi gelmişti! Neden olduğunu açıklayamıyordu ama çırpınan hayvana ölümüne tutunmak, ona mutlak derecede canlandırıcı gelmişti.</p>
<p>Kaladin ayağa kalkarak üstünün tozunu silkerken, Dalinar’ın kendisi kalabalığın arasından çıktı, kaşları çatıktı. Kaladin yüceprensin hâlâ yakınlarda olduğunu fark etmemişti. Dalinar Düşfırtınası’ndan Kaladin’e baktı, sonra bir kaşını kaldırdı.</p>
<p>“Suikastçılar uysal bir binekle kovalanmaz, komutanım,” dedi Kaladin selam vererek.</p>
<p>“Evet,” dedi Dalinar. “Ama acemileri eğitmeye keskin uçları <span style="font-style:italic;">olmayan</span> silahlarla başlamak âdettendir asker. Sen iyi misin?”</p>
<p>“iyiyim komutanım,” dedi Kaladin.</p>
<p>“Eh, görünüşe göre adamların eğitime uyum sağlamaya başlıyor,” dedi Dalinar. &quot;Bir izin belgesi yazdıracağım. Sen ve seçtiğin beş diğeri, önümüzdeki birkaç hafta için her gün buraya gelecek ve antrenman yapacaksınız.”</p>
<p>“Emredersiniz komutanım.” Zaman bulacaktı. Bir şekilde.</p>
<p>“Güzel,” dedi Dalinar. “Savaş kamplarının dışındaki ilk devriyeler için olan önerini aldım ve iyi göründüğünü düşünüyorum. Neden iki hafta sonra başlamıyorsunuz, ve sahada antrenman yapmak atların bazılarını da yanınızda getirirsiniz.”</p>
<p>Jenet boğulur gibi bir ses çıkardı. “Kampların dışında mı Berrakbey? Ama... Haydutlar...”</p>
<p>“Bu atlar kullanılmak için buradalar Jenet,” dedi Dalinar. “Yüzbaşı, sen atları korumaya yetecek kadar çok asker getirirsin, değil mi?”</p>
<p>&quot;Evet komutanım,” dedi Kaladin.</p>
<p>“Güzel. Ama şunu geride bırakın,” dedi Dalinar Düşfırtınası’na doğru elini sallayarak.</p>
<p>“Ee, emredersiniz komutanım.”</p>
<p>Dalinar başını sallayarak onayladı, uzaklaştı ve Kaladin’in göremediği birisine doğru elini kaldırdı. Kaladin çarpmış olduğu dirseğini ovaladı. Vücudunda kalan Fırtı-naışığı ilk önce başını iyileştirmiş, sonra da koluna sıra gelmeden önce tükenmişti.</p>
<p>Jenet tekrar atlarına binmeleri ve eğitimin ikinci safhasına başlamaları için seslenirken Köprü Dört bineklerine geri döndü. Kaladin kendisini atının üstünde kalmış olan Adolin’in yanında dururken buldu.</p>
<p>“Sağ ol,” dedi Adolin isteksizce.</p>
<p>“Ne için?” diye sordu Kaladin onun yanından yürüyerek geçip, yaygarayı umursamadan otları çiğnemeye devam etmekte Serpinti’ye doğru giderken.</p>
<p>“Babama seni benim kışkırttığımı söylemediğin için.”</p>
<p>“Ben salak değilim Adolin,” dedi Kaladin eyerine tırmanırken. “Yaptığım şeyin ne olduğunu görebiliyordum.” Biraz zorlanarak atını yemeğinden uzağa çevirdi ve bir seyisten birkaç öğüt daha dinledi.</p>
<p>Eninde sonunda, Kaladin tekrar atını Natam’a doğru sürdü. Yürüyüşü hoplatıyordu ama Kaladin fazla sarsılmayı engelleyecek şekilde atla birlikte hareket etmeyi büyük ölçüde öğrenmişti.</p>
<p>O yaklaşırken Natam onu izledi. “Bu adil değil komutanım.”</p>
<p>“Düşfırtınası’yla yaptığım mı?”</p>
<p>“Hayır. Atı öyle rahat rahat sürmeniz. Sizin için çok doğal gibi görünüyor.” Öyleymiş gibi hissetmiyordu. “O gece hakkında biraz daha konuşmak istiyorum.” “Aklıma daha başka bir şey gelmedi, komutanım. Dikkatim başka yerdeydi.” “Başka bir sorum var,” dedi Kaladin atlarını yan yana getirerek. “Sana o günkü nöbetini sordum ama ya benim gitmemden hemen sonra? Kraldan başka hiç kimse balkona çıktı mı?”</p>
<p>“Sadece muhafızlar komutanım,” dedi Natam.</p>
<p>“Hangileri söyle,” dedi Kaladin. “Belki onlar bir şey görmüştür.”</p>
<p>Natam omzunu silkti. “Ben asıl kapıya bakıyordum. Kral bir süre oturma odasında kaldı. Sanırım Moash dışarı çıkmıştı.”</p>
<p>“Moash,” dedi Kaladin kaşlarını çatarak. “Onun vardiyasının da kısa süre sonra bitmesi gerekmiyor muydu?”</p>
<p>&quot;Evet,” dedi Natam. “O biraz fazladan kaldı, kralın yerine yerleştiğinden emin olmak istediğini söylemişti. Beklerken balkonu izlemeye Moash çıktı. Siz çoğu zaman orada bizden birinin olmasını istiyorsunuz.”</p>
<p>“Sağ ol,” dedi Kaladin. “Ona sorarım.”</p>
<p>Kaladin Moash’ı dikkatle Jenet’nin bir şeyleri açıklamasını dinlerken buldu. Moash biniciliği hızla kapmış gibi görünüyordu; o her şeyi hızla kapıyormuş gibi görünüyordu. Iş dövüşe geldiği zaman, kesinlikle köprücülerin arasındaki en iyi öğrenci oydu.</p>
<p>Kaladin birkaç saniye için yüzünü asarak onu izledi. Sonra farkına vardı. <span style="font-style:italic;">Ne düşünüyorsun? Moash'ın suikast girişimiyle bir ilgisinin olabileceğini mi? Salaklık etme. </span>Bu saçmalıktı. Dahası, onun bir Parekılıcı da yoktu.</p>
<p>Kaladin atını çevirdi. Ancak bunu yaparken, Dalinar’ın selamlamak için gitmiş olduğu kişiyi gördü. Berrakbey Amaram, İkisi Kaladin’in onları duyması için fazlasıyla uzaktaydı ama Dalinar’m yüzündeki memnuniyeti görebiliyordu. Adolin ve Renarin de atlarını onlara doğru sürdüler, Amaram onlara el sallarken genişçe gülümsüyorlardı,</p>
<p>Kaladin’in içinde kabaran öfke; ani, tutkulu, neredeyse <span style="font-style:italic;">boğacak</span> kadar güçlü öfke, yumruklarını sıkmasına neden oldu. Nefesi tıslayarak çıktı. Bu Kaladin’i şaşırtmıştı. O nefretin bundan daha derinlere gömülü olduğunu düşünüyordu.</p>
<p>Atını özellikle öbür yöne doğru çevirdi, bir anda yeni acemilerle birlikte devriye-ye çıkma fırsatını iple çeker olmuştu.</p>
<p>Savaş kamplarından uzaklaşmak ona çok iyi bir fikirmiş gibi geliyordu.</p>
<p><span style="font-style:italic;">insanlarımızı suçladılar.</span></p>
<p><span style="font-style:italic;">Kaybedilen topraklar için.</span></p>
<p><span style="font-style:italic;">Daha önce üstünü örten §ehir,</span></p>
<p><span style="font-style:italic;">Doğudakileri başarısızlığa mı uğratmıştı.</span></p>
<p><span style="font-style:italic;">Biliniyordu kaynağı gücün, halkımızın yazıtlarında...</span></p>
<p><span style="font-style:italic;">Değildi şuç bu toprakları parçalayan bizim tanrılarda.</span></p>
<p>-Dinleyici Savaşlar Şarkısı, 55. Kıta</p>
<p>Adolin Parshendi hattına bindirdi, silahları görmezden gelerek omzuyla öndeki düşmana bindirdi. Kendi etrafında dönerek Parekılıcı’nı savururken Parshendi adam şarkısı tekleyerek homurdandı. Silahındaki ufak sarsıntılar etin içinden geçtiği zamanlara işaret ediyordu.</p>
<p>Adolin dönmesini bitirdi, omzundaki bir çatlaktan tütmekte olan Fırtınaışığı’nı görmezden geliyordu. Etrafında cesetler yere devrildi, kafataslarının içindeki gözleri yanıyordu. Adolin’in nefesi alıp verirken miğferinin içini doldurdu, sıcak ve nemliydi.</p>
<p><span style="font-style:italic;">Orada,</span> diye düşündü Kılıç’ını kaldırarak saldırıya geçerken, askerleri etrafını dolduruyordu. Bir kez olsun o köprücüler değil de, gerçek askerlerdi. Köprücüleri saldırı platosunun üzerinde bırakmıştı. Etrafında Parshendilerle savaşmak istemeyen adamları istemiyordu.</p>
<p>Adolin ve askerleri Parshendileri iterek, altın renkle vurgulanmış yeşil üniformaları olan telaşlı bir grup askere katıldılar, uyumlu renklerdeki bir Paredar tarafından komuta ediliyorlardı. Adam büyük bir Paredar çekici kullanarak dövüşüyordu, onun kendi Kılıç’ı yoktu.</p>
<p>Adolin kalabalığın arasından onun yanına geldi. “Jakamav?” diye sordu. “Sen iyi misin?”</p>
<p>“iyi mi?” diye sordu Jakamav, miğferi tarafından sesi boğuluyordu. Kuvvetle yüz plakasını kaldırıp açarak bir sırıtışı ortaya çıkardı. “Harikayım.” Güldü, solgun yeşil gözleri savaşın Heyecan’ıyla alevliydi. Adolin bu duyguyu iyi tanıyordu.</p>
<p>“Neredeyse etrafın sarılıyordu!” dedi Adolin dönerek çiftler hâlinde koşarak yaklaşan bir Parshendi grubuyla yüzleşirken. Adolin kaçmak yerine Paredarların üzerine geldikleri için onlara saygı duyuyordu. Bu neredeyse kesin ölüm anlamına gelirdi ama eğer kazanırsan, bir savaşın akışını değiştirebilirdin.</p>
<p>Jakamav güldü; sesi şimdi de bir şarap evindeki şarkıcıyı dinlerken olduğu kadar mutluymuş gibi geliyordu ve bu kahkaha bulaşıcıydı. Adolin Parshendilere saldırırken kendisini de sırıtırken buldu, darbe üstüne darbe indirerek onları süpürüyordu. O hiçbir zaman basit savaş meydanlarını, güzel bir düello kadar sevmezdi ama şu an için, ilkelliğine rağmen, dövüşte bir heyecan ve sevinç buluyordu.</p>
<p>Saniyeler sonra ayaklarının altında ölüler yatarken dönerek etrafına bakındı ve başka bir düşman aradı. Bu platonun şekli çok garipti; Ovalar harap olmadan önce yüksek bir tepe olmalıydı ama yarısı komşu platonun üzerinde kalmıştı. Adolin nasıl bir kuvvetin tepeyi dibinden kırmak yerine ortasından ikiye bölebileceğini hayal bile edemiyordu.</p>
<p>Eh, bu sıradan şekilli bir tepe değildi, o yüzden belki bunun ortadan yarılmasıyla bir ilgisi vardı. Şekli daha çok sadece üç basamağı olan geniş, düz bir piramide benziyordu. Geniş bir taban, onun üzerinde belki bir yüz ayak genişlikte olan ikinci bir plato, sonra da öbür ikisinin üzerinde, tam ortalarında olan üçüncü daha da küçük bir tepe. Neredeyse ortasından büyük bir bıçakla kesilmiş olan üç katlı bir pasta gibiydi.</p>
<p>Adolin ve Jakamav savaş meydanının ikinci basamağında dövüşüyorlardı. Teknik olarak, Adolin’in bu tura gelmesine gerek yoktu. Sırası gelmiş olan ordu onunki değildi. Ancak Dalinar’ın planının bir diğer parçasını da uygulamaya koymanın vakti gelmişti. Adolin yanında sadece küçük bir vurucu kuvvet ile gelmişti, ama gelmesi iyi olmuştu. Jakamav’ın burada, yukarıdaki ikinci basamakta etrafı çevrilmişti ve sıradan ordu da düşmanı yarıp geçememişti.</p>
<p>Şimdi ise Parshendiler bu basamağın kenarlanna itilmişti. Hâlâ en üst basamağı tamamen tutuyorlardı, koza da orada belirmişti. Bu ise onları kötü bir konuma sokmuştu. Evet, yüksek zemin onlardaydı ama güvenli olarak geri çekilebilmek için ayrıca basamakların arasındaki yamaçları da tutmaları gerekiyordu. İnsanlar gelmeden önce kozayı açabilmeyi ummuş oldukları belliydi.</p>
<p>Adolin bir Parshendi askerini tekmeleyerek kenardan aşağı attı, yaklaşık otuz ayak kadar aşağıdaki alt basamakta dövüşenlerin üzerine göndermişti, sonra da sağına doğru baktı. Yukarıya doğru çıkan yamaç oradaydı ama Parshendiler yolu tıkıyorlardı. Adolin yukarıya çıkmayı gerçekten de istiyordu...</p>
<p>Başını kaldırarak kendi basamağıyla yukarıdakinin arasında duran dik uçuruma baktı. “Jakamav,” diye seslendi eliyle işaret ederek.</p>
<p>Jakamav Adolin’in elini izleyerek yukarıya doğru baktı. Sonra da geriye adım atarak dövüşten uzaklaştı.</p>
<p>“Bu delilik!” dedi Jakamav Adolin koşarak yaklaşırken.</p>
<p>“Tabii ki.”</p>
<p>“Haydi o zaman!” Çekicini Adolin’e verdi, o da bunu arkadaşının sırtındaki kınına yerleştirdi. Sonra da ikili kaya duvara doğru koştular ve tırmanmaya başladılar.</p>
<p>Adolin’in Zırhlı parmakları, o kendisini dümdüz yukarıya doğru çekerken kayaların üzerinde gıcırdıyordu. Aşağıdaki askerler onlar için tezahürat yaptı. Bol bol tutacak yer vardı, gerçi bunu tırmanmasına yardımcı olacak ve düşerse de onu koruyacak olan Zırh olmaksızın yapmayı asla istemezdi.</p>
<p>Bu yine de delilikti, etrafları çevrilecekti. Ancak iki Paredar birbirlerine destek oldukları zaman inanılmaz şeyler yapabilirlerdi. Dahası, eğer yenilecek gibi olurlarsa her zaman uçurumdan aşağı atlayabilirlerdi, Zırhlarının düşüşten sağ çıkacak kadar sağlıklı olduğu varsayılacak olursa.</p>
<p>Bu Adolin’in babası da savaş meydanında olduğu zamanlarda asla denemeye cesaret edemeyeceği türden riskli bir hareketti.</p>
<p>Uçurumdan yukarı çıkarken yarı yolda durakladı. Parshendiler yukarıdaki basamağın kıyısında toplanmışlardı, onlar için hazırlanıyorlardı.</p>
<p>&quot;Orada tutunacak yer elde etmek için bir planın var mı?” diye sordu Jakamav Adolin’in yanında kayalara yapışmış olduğu yerden.</p>
<p>Adolin başıyla onayladı. “Sen sadece bana destek vermeye hazırlan.”</p>
<p>“Tabii.” Jakamav yüksekleri taradı, yüzü miğferinin arkasında gizliydi. “Bu arada sen burada ne yapıyorsun?”</p>
<p>“Ben hiçbir ordunun yardım etmek isteyen Paredarları geri çevirmeyeceğini düşünmüştüm.”</p>
<p>“Paredarlar? Çoğul mu?”</p>
<p>“Renarin de aşağıda.”</p>
<p>“Savaşmıyordur umarım.”</p>
<p>“Etrafı onun savaşın içine girmesine izin vermemek üzere dikkatli emirler almış olan büyük bir asker mangasıyla çevrili. Babam bunlardan birkaç tanesine tanık olmasını istiyor ama. ”</p>
<p>“Ben Dalinar’ın ne yaptığını biliyorum,” dedi Jakamav. “O bir dayanışma ruhu sergilemeye çalışıyor, yüceprenslerin rakip olmayı kesmelerini sağlamaya çalışıyor. O yüzden de Paredarlarını yardım etmeleri için gönderiyor, kendi turu olmasa bile.” “İtirazın mı var?”</p>
<p>“Yoo. Görelim bakalım sen yukarıda nasıl bir açıklık yaratacaksın. Benim çekici çıkarmak için bir saniyeye ihtiyacım olacak.”</p>
<p>Adolin miğferinin içinde sırıttı, sonra da tırmanmaya devam etti. Jakamav Yüceprens Roion'un emri altındaki bir arazi sahibi ve Paredardı ve nispeten iyi bir arkadaştı. Jakamav gibi açıkgözlerin, Dalinar ve Adolin’in daha iyi bir Alethkar’a doğru faal bir şekilde çalışmakta olduklarını görmeleri önemliydi. Belki bunun gibi birkaç olay, Sadeas’ın temsil ettiği geçici, ihanetin ilk adımı olan ortaklıkların yerine güvenilir bir ittifak koymanın değerini gösterirdi.</p>
<p>Adolin tepeye bir düzine ayak mesafesi kalana kadar tırmandı, Jakamav da hemen arkasındaydı. Parshendiler orada toplanmışlardı, çekiçleri ve gürzleri hazırdı; Pare-zırhı giymiş bir adamla dövüşmek için olan silahlardı. Biraz daha uzakta olan birkaçı, Zırh üzerinden etkisizce seken oklar attı.</p>
<p><span style="font-style:italic;">Pekâlâ,</span> diye düşündü Adolin elini yan tarafına doğru uzatarak, öbürüyle kayaları tutuyordu, ve Kılıç’ını çağırdı. Kılıcın düz tarafı yukarıya bakacak şekilde doğrudan taş duvarın içine sapladı. Kılıç’ın yukarısına tırmandı.</p>
<p>Sonra da düz tarafının üzerine bastı.</p>
<p>Parekılıcı kırılamazdı, zar zor eğitebiliyorlardı, o yüzden de Adolin’i tuttu. Bir anda onun basacak sağlam bir yeri ve ağırlığını kaldıracak dayanağı olmuştu ve o yüzden zıpladığı zaman da Zırh onu yukarıya doğru savurdu. En üst basamağın kıyısını aşarken orada Parshendilerin ayaklarının hemen altında olan taşları kavradı ve sıkıca çekerek kendisini beklemekte olan düşmanların arasına fırlattı.</p>
<p>O bir mancınığın kuvveti ile üzerlerine bindirirken şarkılarını kestiler. Ayaklarım yere bastı, Kılıç’ına zihniyle bir çağrı gönderdi, sonra da omzunu bir gruba bindirdi. Yumruklarını savurarak etrafındakilere saldırdı, bir Parshendi’nin göğsünü, sonra bir diğerinin de kafasını ezdi. Askerlerin kabuk zırhları mide bulandırıcı seslerle kırıldı ve yumruklar onları geriye doğru savurarak, bazılarını uçurumdan aşağıya attı.</p>
<p>En sonunda Kılıç’ı ellerinde tekrar belirmeden önce Adolin önkollarına birkaç darbe almıştı. Kılıç’ını etrafında savurdu, yerini korumaya o kadar odaklanmıştı ki, yeşilli Paredar yanında konum alarak çekiciyle Parshendileri ezmeye başlamadan önce Jakamav’ı fark etmemişti bile.</p>
<p>&quot;Bir müfreze dolusu Parshendi’yi kafama attığın için sağ ol,” diye seslendi Jakamav silahını savururken. “Çok güzel bir sürpriz oldu.”</p>
<p>Adolin sırıtarak işaret etti. “Koza.”</p>
<p>Üst basamak çok kalabalık değildi, gerçi daha fazla Parshendi yamaçtan yukarıya doluşuyorlardı. Jakamav ve Adolin’in kozaya doğrudan giden bir yollan vardı, hantal, kahverengi ve hafif yeşil olan dikdörtgen bir kaya gibiydi. Taşlara da kabuğunu oluşturan aynı malzemeyle yapışmıştı.</p>
<p>Adolin bacakları ölmüş olan bir Parshendi’nin seğiren şeklinin üzerinden sıçradı ve kozaya doğru koştu, Jakamav da tangırtılı bir koşuyla takip ediyordu. Mücevher-kalbe ulaşmak zordu, kozaların kaya gibi bir kabuğu vardı ama bir Parekılıcı'yla kolay olabilirdi. Sadece yaratığı öldürmeleri, sonra da keserek bir delik açmalan gerekiyordu, kalbi söküp çıkarabilirlerdi ve...</p>
<p>Koza zaten açıktı.</p>
<p>“Hayır!” dedi Adolin fırlayarak yanına giderken, deliğin kenarlarını kavradı ve eflatun renkli ıslak yaranın içine göz attı. Bulamacın içinde kabuk parçacıkları yüzüyordu ve mücevherkalbin normalde damar ve kirişlere bağlanıyor olarak durması gereken yerde belirgin bir aralık vardı.</p>
<p>Adolin hızla dönerek platonun üzerini gözleriyle taradı. Jakamav da tangırtıyla yanma geldi ve küfretti. “Nasıl bu kadar hızlı çıkarmışlar?”</p>
<p>Orada. Yakınlarında Parshendi askerleri dağılıyor, anlaşılmaz, ritmik dillerinde bağırıyorlardı. Onların arkasında gümüşsü bir Parezırhı içinde ayakta durmakta olan bir şekil vardı, arkasında kırmızı bir pelerin dalgalanıyordu. Zırhın siperli eklem yerleri vardı, bir yengecin kabuğundaki uçlar gibi çıkıntılar yükseliyordu. Şekil en azından yedi ayak boyundaydı, Zırh onun devasa görünmesine neden oluyordu, belki de içinde derisinden o kabuk zırh büyümüş olan bir Parshendi olduğu içindi.</p>
<p>“Bu o!” dedi Adolin koşarak ilerlerken. Babasının Kule’de dövüştüğü adam buydu; haftalardır, belki de aylardır Parshendilerin arasında gördükleri tek Paredardı.</p>
<p>Belki de ellerindeki son Paredardı.</p>
<p>Paredar Adolin’e doğru döndü, elinde kesilmemiş büyük bir mücevher vardı. Üzerinden irin ve kan damlıyordu.</p>
<p>“Benimle dövüş!” dedi Adolin.</p>
<p>Bir grup Parshendi askeri koşarak Paredarın yanından geçti, platonun arka tarafındaki tepenin ortadan ikiye ayrılmış olduğu yüksek yarığa doğru koşuyorlardı. Paredar mücevherini bu koşan adamlardan bir tanesine verdi, sonra da dönerek onların sıçramalarım izledi.</p>
<p>Yarığın üzerinden uçarak geçip, yan platonun üzerindeki tepenin diğer yarısına konuyorlardı. Bu Parshendi askerlerinin uçurumları zıplayarak aşabiliyor olması hâlâ Adolin’i hayrete düşürüyordu. Bu yüksek yerlerin onlar için de insanlar için olacağı gibi bir kapan olmadığını fark ederken kendisini aptal gibi hissetti. Onlar için, ortadan ikiye ayrılmış bir dağ da sadece üzerinden atlanacak bir diğer uçurumdu.</p>
<p>Gittikçe daha da çok Parshendi karşıya atlıyor, aşağıdaki insanlardan uzaklaşarak güvenliğe erişiyorlardı. Adolin zıplarken tökezleyen bir tanesini fark etti. Gariban adam uçurumun derinliklerine doğru düşerken çığlık attı. Bu onlar için tehlikeliydi ama insanları savaşarak püskürtmeye çalışmak kadar olmadığı barizdi.</p>
<p>Paredar olduğu yerde kaldı. Adolin kaçan Parshendileri görmezden geldi, geri çekilmesi için seslenen Jakamav’ı duymazdan geldi, ve koşarak o Paredara doğru gitti, Kılıç’ını bütün gücüyle savuruyordu. Parshendi kendi Kılıç’ını kaldırıp vurarak Adolin’in darbesini savuşturdu.</p>
<p>“Sen oğul, Adolin Kholin,” dedi Parshendi. “Baban? Nere?”</p>
<p>Adolin olduğu yerde donakaldı. Kelimeler Alethçe’ydi, çok ağır bir şivesi vardı, evet, ama anlaşılabiliyordu.</p>
<p>Paredar yüz plakasını kaldırdı. Ve, Adolin’i şoka uğratan bir şekilde, o yüzde sakal yoktu. Bu onun bir kadın olduğu anlamına gelmiyor muydu? Parshendileri ayırt etmek Adolin’e zor gelirdi. Sesin tınısı sert ve alçak perdedendi, gerçi bunun kadınsı olması da mümkündü.</p>
<p>&quot;Benim gerek Dalinar’a konuşmam lâzım,” dedi kadın öne bir adım atarak. “Bir kere görüştüm, çok uzun önce.”</p>
<p>“Siz bizim her habercimizi reddettiniz,” dedi Adolin geriye çekilerek, Kılıç’ını uzatmıştı. “Şimdi mi bizimle konuşmak istiyorsunuz?”</p>
<p>“O uzun önceydi. Zaman değişir.”</p>
<p>Fırtınababa. Adolin’in içindeki bir şeyler onu silahını savurarak öne atılmaya, bu Paredarı devirmeye ve cevaplar almaya, kendisine Pareler kazanmaya itekliyordu. Dövüş! O <span style="font-style:italic;">dövüşmek</span> için buradaydı!</p>
<p>Zihnin arka taraflarından gelen babasının sesi onu engelledi. Dalinar bu fırsatı isteyecekti. Bu bütün savaşın gidişatını değiştirebilirdi.</p>
<p>“O seninle bağlantı kurmak isteyecektir,” dedi Adolin derin bir nefes alarak savaşın Heyecan’ını yutarken. “Nasıl?”</p>
<p>“Haberci göndereceğim,” dedi Paredar. “Geleni öldürmeyin.” Parekılıcı’nı bir selamlamayla Adolin’e doğru kaldırdı, sonra da bırakarak kaybolmasına izin verdi. Uçuruma doğru koşmak için döndü ve müthiş bir sıçramayla kendisini karşı tarafa fırlattı.</p>
<p>♦</p>
<p>♦ ♦</p>
<p>Adolin uzun adımlarla plato boyunca ilerlerken miğferini çekip çıkardı. Hekimler yaralılarla ilgilenirken, sağlamlar da gruplar hâlinde oturmuş su içiyor ve başarısızlıkları hakkında homurdanıyorlardı.</p>
<p>Bugün Roion ve Ruthar'ın ordularının üzerinde nadiren görülen bir hava vardı. Çoğu zaman Alethiler bir plato saldırısını kaybettikleri zaman, bu Parshendiler onları şiddetli bir saldırıyla köprülerin üzerinden geri püskürttüğü için olurdu. Bir saldırının Alethilerin platoyu ele geçirdikleri hâlde ellerine mücevherkalp geçmemesi ile sonuçlanması çoğu zaman görülen bir durum değildi.</p>
<p>Bir zırh eldivenini serbest bıraktı, kayışlar onun arzusu üzerine kendi kendilerine çözülüyordu, sonra da beline astı. Terli bir elle daha da terli olan saçlarını geriye itti. Peki Renarin nerelere gitmişti?</p>
<p>Orada, saldırı platounda, muhafızlarla çevrelenmiş olan bir kayanın üzerinde oturuyordu. Gümleyen adımlarla köprülerden bir tanesinin üzerinden geçerken, Adolin yakınlarda Zırh’ını çıkarmakta olan Jakamav’a bir elini kaldırdı. O geri dönerken rahat rahat at sürmek isteyecekti.</p>
<p>Adolin hızla miğferini çıkarmış olarak bir taşın üstünde oturmakta olan kardeşine doğru gitti, o gözlerini önündeki yere dikmişti.</p>
<p>“Hey,” dedi Adolin. “Geri dönmeye hazır mısın?”</p>
<p>Renarin başını sallayarak onayladı.</p>
<p>“Ne oldu?” diye sordu Adolin.</p>
<p>Renarin yere bakmaya devam etti. En sonunda köprücü muhafızlardan bir tanesi, saçları grileşmekte olan ufak bir adam, başıyla yan tarafa doğru işaret etti. Adolin onunla birlikte kısa bir mesafe uzağa yürüdü.</p>
<p>“Bir grup kabukkafa köprülerden bir tanesini ele geçirmeye çalıştı Berrakbey,” dedi köprücü alçak bir sesle. “Berrakbey Renarin yardım etmeye gitmekte ısrar etti. Biz onu caydırmak için çok uğraştık komutanım. Sonra, yakına gittiği ve Kılıç’ını çağırdığı zaman orada... Öylece durup kaldı. Biz onu uzaklaştırdık ama o zamandan beri o taşın üzerinde oturup duruyor.”</p>
<p>Renarin’in nöbetlerinden birisi. “Teşekkürler asker,” dedi Adolin. Yürüyerek geri döndü ve zırhsız elini Renarin’in omzuna koydu. “Sorun değil, Renarin. Olur öyle şeyler. ”</p>
<p>Renarin tekrar omzunu silkti. Eh, Renarin o ruh hâllerinden birine bürünmüşse, onu kendi hâline bırakmaktan başka yapılacak hiçbir şey yoktu. Kardeşi hazır olduğu zaman bunun hakkında konuşurdu.</p>
<p>Adolin iki yüz askerini organize etti, sonra yüceprenslere saygısını iletti. İkisi de pek müteşekkir gibi görünmüyordu. Aslında, Ruthar Adolin ile Jakamav’ın manevrasının Parshendileri mücevherkalple kaçmaya ittiğine ikna olmuş gibi görünüyordu. Sanki onlar mücevherkalbi ele geçirdikleri anda geri çekilmeyeceklermiş gibi. Salak.</p>
<p>Adolin yine de sevimli bir şekilde gülümsedi. Babasının haklı çıkması ve uzattıkları dostluk elinin fayda sağlamasını umut etmek gerekecekti. Kişisel olarak, Adolin sadece onların ikisini de düello meydanına çıkarmak ve biraz edep öğretme fırsatını bulmak isterdi.</p>
<p>Ordusuna geri dönerken Jakamav’ı aradı, o küçük bir çadırın içinde oturmuş, ordusunun geri kalanının köprüler üzerinden geri gitmesini izlerken bir kupa şarap içiyordu. Çok fazla asık surat ve düşmüş omuz vardı.</p>
<p>Jakamav kâhyasına Adolin’e de bir kupa ışıltılı sarı şarap getirmesi için işaret etti. Adolin bunu zırhsız eliyle aldı, gerçi içmiyordu.</p>
<p>“Bu neredeyse sanki muhteşem olacaktı,” dedi gözlerini savaş platosuna dikmiş olan Jakamav. Bu daha alçak bakış açısından, o üç basamağıyla plato gerçekten de heybetli görünüyordu.</p>
<p><span style="font-style:italic;">Sanki insan eliyle yapılmış gibi görünüyor,</span> diye düşündü şekli incelerken Adolin öylesine. “Neredeyse,” diyerek katıldı Adolin. “Eğer savaş meydanında aynı anda yirmi ya da otuz Paredarımız olsaydı bir saldırının nasıl görüneceğini hayal edebiliyor musun? Parshendilerin ne şansı olurdu?”</p>
<p>Jakamav homurdandı. “Baban ve kral bu işte ciddi ciddi kararlılar, değil mi?” “Benim gibi.”</p>
<p>“Ben senin ve babanın burada ne yaptığınızı görüyorum Adolin. Ama eğer sen düello yapmaya devam edersen, Pare’lerini kaybedeceksin. Sen bile <span style="font-style:italic;">her zaman</span> kazanamazsın. Eninde sonunda kötü bir gününe denk gelecek. O zaman bunların hepsini kaybedeceksin.”</p>
<p>“Belki kaybedebilirim,” diye kabul etti Adolin. “Elbette ki o zamana kadar ben krallıktaki Pare’lerin yarısını kazanmış olacağım, o yüzden de yenisini bulabilmem gerekir.”</p>
<p>Jakamav gülümseyerek şarabını yudumladı. &quot;Sen kibirli bir piçsin, hakkını vermek lâzım.”</p>
<p>Adolin gülümsedi, sonra da arkadaşının gözlerinin içine bakmak için Jakamav’ın sandalyesinin yanında yere çömeldi, Parezırhı içindeyken kendisi bir sandalyeye oturamazdı. “İşin doğrusu Jakamav, benim Pare’lerimi kaybetme konusunda endişem yok. Ben asıl <span style="font-style:italic;">yapacak</span> düello bulma konusunda daha çok endişeleniyorum. Hiçbir Paredarı bir maça çıkmaya ikna edemiyorum, en azından Pareler için.”</p>
<p>&quot;Ortada dolaşan... Söylentiler oldu,” diye itiraf etti Jakamav. “Seni reddetmeleri için Paredarlara sözler verilmiş.”</p>
<p>“Sadeas.”</p>
<p>Jakamav şarabını inceledi. “Eranniv’i dene. O kendisinin puanlamaların gösterdiğinden daha iyi olduğuyla övünüyordu. Onu bilirsin, o diğer herkesin reddettiğini görecek ve bunu kendisinin olağanüstü bir şeyler yapması için bir fırsat olarak görecek. O epey iyi ama.”</p>
<p>“Ben de öyleyim,” dedi Adolin. “Sağ ol, Jak. Sana borçluyum.”</p>
<p>“Şu duyduğum nişan işi ne?”</p>
<p>Fırtınalar. Bu nasıl yayılmıştı? “Sadece bir şartname,” dedi Adolin. “Ve iş oraya bile varmayabilir. Kızın gemisi epey bir geç kalmış gibi görünüyor.”</p>
<p>Şimdi iki hafta oluyordu, hiç haber yoktu. Navani Yenge bile endişelenmeye başlıyordu. Jasnah’nın haber göndermiş olması gerekirdi.</p>
<p>“Ben hiç senin anlaşmalı bir evliliğe kısılıp kalmaya izin verecek bir tip olduğunu düşünmemiştim Adolin,” dedi Jakamav. “Esen çok rüzgâr var, bilirsin ya?”</p>
<p>“Dediğim gibi, bu kesin olmaktan çok uzak,” diye cevap verdi Adolin.</p>
<p>Hâlâ bütün bunlar hakkında nasıl hissettiğinden emin değildi. Bir parçası sadece Jasnah’nın oyunlarına alet olmaya direnmek için karşı çıkmak istiyordu. Ama sonra, onun son zamanlardaki gidişatı hiç de övünülecek bir hâlde değildi. Danlan’la olanlardan sonra... Arkadaş canlısı bir adam olması Adolin’in suçu değildi, değil mi? Neden her kadının bu kadar kıskanç olması gerekiyordu?</p>
<p>Her şeyi basitçe başka binlerinin halletmesine izin verme fikri, Adolin’in asla ortalık yerde itiraf etmeyeceği kadar cazip görünüyordu.</p>
<p>“Sana ayrıntıları anlatabilirim,” dedi Adolin. “Belki bu gece şarap evinde? İnkima’yı da getirirsin? Bana ne kadar aptal olduğumu anlatabilir, biraz aklımı başıma devşirebilirsiniz. ’’</p>
<p>Jakamav gözlerini şarabına dikti.</p>
<p>“Ne?” diye sordu Adolin.</p>
<p>“Bu günlerde seninle birlikte görülmek kişinin ünü için iyi değil Adolin,” dedi Jakamav. “Baban ve kral özellikle popüler değiller.”</p>
<p>“Hepsi geçip gidecek.”</p>
<p>“Öyle olacağından eminim/’ dedi Jakamav. “O yüzden de... O zamana kadar bekleyelim, olur mu?”</p>
<p>Adolin gözlerini kırpıştırdı, sözler ona savaş meydanındaki tüm darbelerden daha sert vurmuştu. “Tabii,” demeye zorladı Adolin kendisini.</p>
<p>“Hah şöyle.” Jakamav’ın ona gülümseyerek kupasını kaldıracak kadar küstahlığı bile vardı.</p>
<p>Adolin kendi kupasını dokunulmamış hâlde bıraktı ve ağır adımlarla uzaklaştı.</p>
<p>Askerlerinin yanına ulaştığı zaman Sağlamkan hazırdı ve onu bekliyordu. Adolin siniri tepesinde eyere çıkmak için harekete geçti ama beyaz Ryshadium bir baş vuruşuyla onu dürtükledi. Adolin içini çekerek atın kulaklarını kaşıdı. “Affedersin, ” dedi. “Ben son zamanlarda sana fazla dikkat etmiyorum, değil mi?”</p>
<p>Atı iyice bir kaşıdı ve eyere çıktıktan sonra kendisini biraz daha iyi hissetti. Adolin Sağlamkan’ın boynunu okşadı ve at da harekete geçmelerinden önce biraz hoplayıp zıpladı. Adolin kendisini sinirli hissettiği zamanlarda bunu sık sık yapardı, sanki sahibinin moralini düzeltmeye çalışırmış gibi.</p>
<p>O günkü dört muhafızı arkasından takip ediyordu. Onlar yardımseverlikle Adolin’in ekibini gitmeleri gereken yere götürmek için Sadeas’ın ordusundan eski köprülerini alıp getirmişlerdi. Adolin’in bunu askerlerine vardiya vardiya taşıtıyor olmasını son derece eğlendirici buluyormuş gibi görünüyorlardı.</p>
<p>Fırtına kapası Jakamav. <span style="font-style:italic;">Bu zaten yoldaydı,</span> diye itiraf etti Adolin kendi kendine. <span style="font-style:italic;">Babamı ne kadar çok savunursam, onlar da o kadar çok geri çekiliyor. Çocuk gibiler. Babam</span> gerçekten <span style="font-style:italic;">de haklıymış.</span></p>
<p>Adolin’in <span style="font-style:italic;">hiç</span> gerçek bir arkadaşı var mıydı? İşler kötü olduğu zaman gerçekten de onun yanında duracak olan kimse var mıydı? O savaş kamplarındaki neredeyse kayda değer herkesi tanırdı. Herkes de onu tanırdı.</p>
<p>Kaç tanesi onu gerçekten seviyordu?</p>
<p>&quot;Ben nöbet geçirmedim,” dedi Renarin hafifçe.</p>
<p>Adolin silkinerek kara kara düşünmeyi bıraktı. Yan yana at sürüyorlardı, gerçi Adolin’in atı birkaç karış daha uzundu. Yanında bir Ryshadium üzerinde oturan Adolin ile kıyaslandığı zaman, Renarin midilliye binmiş bir çocuk gibi kalıyordu, Zırh’ını giymesine rağmen.</p>
<p>Bulutlar güneşin önüne geçmiş, öfkesine karşı biraz ferahlık sağlıyorlardı, gerçi son zamanlarda hava soğuğa dönmüştü ve görünüşe göre burada bir mevsim kış olacaktı. İlerilerinde boş platolar uzanıyordu, çatlak ve çorak.</p>
<p>“Ben orada öyle dikilip durdum,” dedi Renarin. “Ben... Rahatsızlığım yüzünden donmamıştım. Ben sadece korkağım.”</p>
<p>&quot;Sen korkak değilsin,” dedi Adolin. “Ben senin de herhangi bir adam kadar cesur davrandığım gördüm. Uçurumşeytanı avım hatırlıyor musun?”</p>
<p>Renarin omzunu silkti.</p>
<p>“Sen nasıl dövüşeceğini bilmiyorsun Renarin,” dedi Adolin. “Donakalman iyi bir şey. Sen şu anda savaşa girmek için bu işlerde fazlasıyla yenisin.”</p>
<p>“Olmamam gerekirdi. Sen eğitime altı yaşında başladın.”</p>
<p>“O farklı.”</p>
<p>“Sen farklısın, demek istiyorsun,” dedi Renarin gözleri ileride. Gözlüğünü takma-mıştı. Bu nedendi? Ona ihtiyacı yok muydu?</p>
<p><span style="font-style:italic;">Yokmuş gibi davranmaya çalışıyor,</span> diye düşündü Adolin. Renarin savaş meydanında faydalı olmayı o kadar çok istiyordu ki. O, ona daha uygun olabilecek şekilde bir ardent olması ve âlimlik yapması yönünde olan bütün önerilere direnmişti.</p>
<p>“Senin sadece daha fazla eğitime ihtiyacın var,” dedi Adolin. “Zahel seni şekle sokacak. Sadece ona zaman tanı. Göreceksin.”</p>
<p>“Benim hazır olmam gerek,” dedi Renarin. “Bir şey geliyor.”</p>
<p>Bunu söyleme şekli Adolin’i ürpertmişti. “Sen o duvarlardaki sayılardan bahsediyorsun.”</p>
<p>Renarin başını sallayarak onayladı. Son yücefırtınadan sonra babalarının odasının dışında bir karalama daha bulmuşlardı. <span style="font-style:italic;">Kırk dokuz gün. Yeni bir fırtına geliyor.</span></p>
<p>Muhafızlara göre içeri giren ya da çıkan hiç kimse olmamıştı; geçen seferkinden farklı adamlardı, bu da onlardan bir tanesi olmasının pek mümkün olmadığı anlamına geliyordu. Hay Cehennem. Adolin sadece bir oda uzakta uyurken sayılar duvara karalanmıştı. Bunu kim ya da ne yapmıştı?</p>
<p>“Hazır olmak gerek,” dedi Renarin. “Gelen fırtına için. Çok az zaman var...”</p>
<p><a id="bookmark0"></a><span style="font-weight:bold;">BEŞ YIL ONCE</span></p>
<p>Shallan dışarıda kalmayı arzu ediyordu. Burada bahçelerde kimse kimseye bağırmıyordu. Burada huzur vardı.</p>
<p>Ne yazık ki bu sahte bir huzurdu, dikkatlice dikilmiş şistkabukların ve yetiştirilmiş sarmaşıkların huzuruydu. Eğlendirmek ve dikkat dağıtmak için tasarlanmış olan bir aldatmaca. Kaçmak ve bitkilerin dikkatlice budanıp şekillendirilmediği, insanların adımlarını sanki bir heyelana sebep olmaktan korkarmış gibi atmadığı yerleri ziyaret etmek için olan arzusu gitgide daha da artıyordu. Bağırışlardan uzak bir yer.</p>
<p>Serin bir dağ meltemi yükseklerden geldi ve bahçeleri süpürerek geçti, sarmaşıkların hafifçe geriye çekilmesine neden olmuştu. Shallan çiçek tarhlarından ve neden olacakları hapşırıklardan uzakta oturmuş, onun yerine sağlam bir şistkabuğunun yan tarafım izliyordu. Çizmekte olduğu kremcik, devasa dokunaçları seğirerek rüzgâra doğru döndü, sonra da tekrar kıvrılarak şistkabuğu kemirmeye devam etti. Ne kadar çok kremcik türü vardı. Hiç kimse onları saymayı denemiş miydi?</p>
<p>Şans eseri babası bir çizim kitabına sahipti ve Shallan da kılavuz olarak yanında açık durmakta olan bu kitabı kullanıyordu, Oilsworn Dandos’un eserlerinden bir tanesiydi.</p>
<p>Yakınlardaki köşkün içinden bir bağrış sesi geldi. Shallan’ın eli kayarak eskizi boyunca serseri bir çizik attı. Derin bir nefes aldı ve çizimine geri dönmeye çalıştı ama bir diğer bağrış serisi onu gerginleştirdi. Kalemini bıraktı.</p>
<p>Abisinin onun için getirmiş olduğu en son kâğıt dizisi de neredeyse bitmişti. Beklenmedik zamanlarda geri dönüyordu ama asla uzun süre için değil, ve o geldiği zaman da babasıyla birbirlerinden kaçınıyorlardı.</p>
<p>Köşkteki hiç kimse gittiği zamanlarda Helaran’ın nerede olduğunu bilmiyordu.</p>
<p>Shallan boş kâğıt sayfasına bakarken zamanın ucunu kaçırdı. Ona arada bir böyle oluyordu. Gözlerini yukarı kaldırdığı zaman gökyüzü kararmaktaydı. Babasının düzenlediği ziyafetin neredeyse zamanı gelmişti. Şimdilerde düzenli olarak ziyafetler veriyordu.</p>
<p>Shallan eşyalarını çantanın içine koydu, sonra da güneş şapkasını çıkardı ve köşke doğru yürümeye başladı. Yüksek ve heybetli olan bina Veden ideallerinin bir örneğiydi. Yalnız, güçlü, mağrur. Kare şekilli tuğlaları ve küçük pencereleri olan bir yapıydı, koyu renkli likenlerle beneklenmişti. Bazı kitaplar bunun gibi köşklere Jah Keved’in ruhu diyorlardı; ıssız malikânelerinde bağımsız olarak hüküm süren berrakbeyler. Shallan’a bu yazarlar taşra hayatım biraz fazla abartıyormuş gibi görünüyordu. Onlar hiç köşklerden bir tanesini ziyaret etmiş, taşra hayatının gerçek sıkıcılığını kişisel olarak tecrübe etmişler miydi, yoksa sadece kozmopolit şehirlerinin konforu içinde bunun hakkında hayaller mi kuruyorlardı?</p>
<p>Köşkün içinde, Shallan odasına giden merdivenlere doğru döndü. Babası onun ziyafet için güzel görünmesini isteyecekti. O sessizce oturmuş, konuşmayı bölmezken giyeceği yeni bir elbisesi olacaktı. Babası bunu hiç dile getirmemişti ama Shallan, babasının onun tekrar konuşmaya başlamış olmasını bir talihsizlik olarak gördüğünden şüpheleniyordu.</p>
<p>Belki de o Shallan’ın görmüş olduğu şeylerden bahsedebilir olmasını istemiyordu. Shallan zihni durarak koridorda kalakaldı.</p>
<p>“Shallan?”</p>
<p>Silkinerek kendine geldiği zaman dördüncü kardeşi Van Jushu’nun arkasındaki basamaklarda olduğunu gördü. Shallan ne kadar zamandır durmuş duvara bakıyordu? Ziyafet yakında başlayacaktı!</p>
<p>Jushu'nun ceketinin önü açıktı ve omuzlarında eğri duruyordu, saçları dağınık, yanakları şarapla kırmızıydı. Kol düğmeleri ya da kemeri yoktu; onların her birisi birer mücevherle ışıldayan kaliteli süslerdi. Jushu bunları kumarda kaybetmiş olmalıydı.</p>
<p>&quot;Babam niye bağırıyordu?” diye sordu Shallan. “Sen burada miydin?”</p>
<p>“Hayır,” dedi Jushu elini saçlarının içinden geçirerek. “Ama duydum. Balat yine yangın çıkarıyormuş. Neredeyse fırtına kapası hizmetkâr binasını yakacakmış.” Jushu Shallan’ı iterek yanından geçti, sonra da tökezledi ve düşmemek için tırabzanı kavradı.</p>
<p>Babası Jushu’nun ziyafete böyle gelmesinden hoşlanmayacaktı. Daha fazla bağırış.</p>
<p>“Fırtına götüresi salak,” dedi Jushu Shallan onun dengesini sağlamasına yardım ederken. “Balat tamamen kafayı yedi. Bu ailede aklı başında olan bir tek ben kaldım. Sen yine gözünü duvara dikmiştin, değil mi?”</p>
<p>Shallan cevap vermedi.</p>
<p>“Senin için yeni bir elbise almış olacak,” dedi Jushu Shallan onun odasına doğru gitmesine yardım ederken. “Benim için ise küfürlerden başka hiçbir şey olmayacak. Piç. O bir tek Helaran’ı seviyordu ve hiçbirimiz o değiliz, o yüzden de bir önemimiz yok. Helaran asla burada değil! O babamıza ihanet etti, neredeyse onu öldürecekti. Ama hâlâ, önemi olan sadece o...”</p>
<p>Babalarının odasının önünden geçtiler. Bir hizmetçi odayı toparlarken ağır kütükten kalın kapıyı bir parça aralık bırakmıştı ve bu Shallan’ın karşı duvarı görmesine izin verdi.</p>
<p>Ve ışıldayan kasayı.</p>
<p>Güçlü beyaz ışıltıyı söndürmekte hiçbir faydası olmayan bir fırtınalı deniz tablosunun arkasında gizlenmişti. Shallan kasanın bir ateş gibi yanan dış hatlarının tuvalin içinden açıkça görebiliyordu. Tökezyeleyerek durdu.</p>
<p>“Neye bakıyorsun sen?&quot; diye hesap sordu tırabzana tutunmakta olan Jushu. “Işığa.”</p>
<p>“Ne ışığı?”</p>
<p>“Tablonun arkasında.”</p>
<p>Jushu öne doğru sendeleyerek gözlerini kıstı. “Saraylar adına, ne diyorsun kızım sen? Senin harbiden de aklın gitti değil mi? Onun annemizi öldürdüğünü görünce?” Jushu kendi kendine alçak sesle küfür ederek Shallan’dan uzaklaştı. “Şu fırtına kapası ailede kafayı yememiş tek ben kaldım. Bir tek ben...”</p>
<p>Shallan gözlerini o ışığa dikmişti. Orada bir canavar gizleniyordu.</p>
<p>Orada annesinin ruhu gizleniyordu.</p>
<p><span style="font-style:italic;">Sprenlere ihanet getirdi bizi buralara.</span></p>
<p><span style="font-style:italic;">Dalgalayı vermişlerdi insan mirasçılara,</span></p>
<p><span style="font-style:italic;">Fakat</span> fömse <span style="font-style:italic;">bilmezdi en sevdikleri kimler, bizden önce.</span></p>
<p><span style="font-style:italic;">Şaşırtmadı onları geri çevirmemizi bunu</span></p>
<p><span style="font-style:italic;">Tanrılarımıza adamıştık son günleri</span></p>
<p><span style="font-style:italic;">Ve topraktan heykellerini döktük, değiştirdiler bizleri.</span></p>
<p>-Dinleyici Sırlar Şarkısı, 40. kıta</p>
<p>“ V uu bilgi saana on iki brooma patlıycak,” dedi Shallan. “Yaakut, aanadın mı.</p>
<p>Heepsine bakcam ben.” jL-/ Tyn başını geriye savurarak kahkaha attı, oltu taşı siyahı saçları omuzlarının etrafına serbestçe dökülüyordu. Vagonun sürücü yerine oturuyordu. Bluth’un yerinde.</p>
<p>“Sen <span style="font-style:italic;">buna</span> Bavlandlı şivesi mi diyorsun?” diye hesap sordu Tyn.</p>
<p>“Ben onları sadece üç ya da dört kere duydum.”</p>
<p>“Sen ağzının içinde kayalar varmış gibi konuşuyordun!”</p>
<p>“Onlar da öyleydi!”</p>
<p>“Yok be, onlar ağızlarının içinde çakıl taşları varmış gibi konuşur. Ama gerçekten çok yavaş konuşuyorlar, seslerin üstüne fazla fazla basarak. Böyle. ‘Been o verdiğin resimlere bii baktım, saalam onnar. Bayaa bayaa saalam. Beenim öle saalam kumaştan donum bile hiiç olmadı.”</p>
<p>“Bunu abartıyorsun!” dedi Shallan, gerçi kendisini gülmekten alamamıştı.</p>
<p>“Biraz,” dedi Tyn arkasına yaslanarak uzun chul gütme kamışını bir Parekılıcı gibi önüne doğru uzatarak.</p>
<p>“Ben bir Bavland şivesi bilmenin neden işe yarar olabileceğini görmüyorum,” dedi Shallan. &quot;Onlar çok önemli bir halk değiller.”</p>
<p>&quot;Kızım, onlar işte <span style="font-style:italic;">o yüzden</span> önemli.”</p>
<p>“Önemli olmadıkları için önemliler,” dedi Shallan. “Tamam, ben bazen mantıkta kötü olduğumu biliyorum, ama o sözünde yanlış olan bir şeyler var gibi.”</p>
<p>Tyn gülümsedi. O ne kadar rahat, ne kadar... Özgürdü. Hiç de Shallan’ın ilk karşılaşmalarından sonra bekleyeceği gibi değildi.</p>
<p>Ama o zaman Tyn bir rolü oynuyordu. Muhafızların lideri. Shallan’ın şu anda konuşmakta olduğu bu kadın ise, işte o gerçekmiş gibi görünüyordu.</p>
<p>“Bak,” dedi Tyn. “Eğer insanları kandıracaksan, o zaman onların üzerindeymiş gibi davranmanın yanında, aşağısındaymış gibi davranmayı da öğrenmen gerekecek. Sen bu ‘önemli açıkgöz’ işini iyice kapmışsın. İyi örneklerin olmuştur diye tahmin ediyorum.”</p>
<p>“Öyle de diyebilirsin,” diye cevap verdi Shallan Jasnah’yı düşünerek.</p>
<p>“Olay şu ki, pek çok durumda, önemli bir açıkgöz olmak hiç işe yaramaz.” “Önemsiz olmak önemli. Önemli olmak da işe yaramıyor. Tamam, anladım.”</p>
<p>Tyn bir parça kurumuş eti kemirirken ona dik dik baktı. Kılıcı oturağın yanındaki bir kancada asılı duruyor, chulun yürüyüşünün temposuyla sallanıyordu. “Çocuğum, sen maskeni indirdiğin zaman bayağı bir zevzekleşiyorsun.”</p>
<p>Shallan kızardı.</p>
<p>“Ben sevdim. Hayata gülebilen insanları tercih ediyorum.”</p>
<p>“Bana öğretmeye çalıştığın şeyin ne olduğunu tahmin edebiliyorum,” dedi Shallan. “Sen diyorsun ki, Bavland şivesi olan birisi, alçak mertebeli ve basit görünüşlü olan birisi, bir açıkgözün asla gidemeyeceği yerlere gidebilir.”</p>
<p>“Ve bir açıkgözün asla duyamayacağı şeyleri duyabilir ya da yapamayacağı şeyleri yapabilir. Şive önemli. Diksiyonun düzgün olursa, çoğu zaman paranın ne kadar az olduğunun önemi olmaz. Burnunu kol yenine siler ve bir Bavlandlı gibi konuşursan, bazen insanlar senin bir kılıcının olup olmadığını görmek için göz ucuyla bile bakmaz.” “Ama benim gözlerim açık mavi,” dedi Shallan. “Ben hiçbir zaman düşük mertebeli gibi görünemem, sesim nasıl çıkarsa çıksın! ”</p>
<p>Tyn pantolonunun cebini karıştırdı. Ceketini bir diğer kancaya aşmıştı ve o yüzden de üzerinde sadece solgun bronz renkli pantolonu ve düğmeli bir gömlek vardı. Neredeyse bir işçi gömleği gibiydi, gerçi daha kaliteli malzemeden yapılmıştı. Yüksek çizmeleri vardı.</p>
<p>“Al,” dedi Tyn ona bir şeyi fırlatarak.</p>
<p>Shallan bunu zar zor yakaladı. Beceriksizliği yüzünden kızardı, sonra da bunu güneşe doğru kaldırdı; içinde bir tür koyu sıvı olan küçük bir şişecikti.</p>
<p>“Göz damlası,” dedi Tyn. “Birkaç saat için gözlerini koyultur.”</p>
<p><span style="font-style:italic;">“Gerçekten mi?&quot;</span></p>
<p>“Eğer doğru bağlantıların varsa, bulması zor değildir. Faydalı bir şey.”</p>
<p>Shallan aniden bir ürperme hissederek şişeciği indirdi. “Peki bunun...”</p>
<p>“Tersi mi?” diye lafını kesti Tyn. “Bir koyugözü açıkgöze çevirecek bir şeyler? Bildiğim kadarıyla yok. Eğer Parekılıcı hikâyelerine inanmıyorsan tabii.”</p>
<p>“Mantıklı,” dedi Shallan rahatlayarak. “Camı da boyayarak koyultabilirsin ama tamamen eritmeden ağartmanın mümkün olacağını sanmıyorum.”</p>
<p>“Her neyse, senin güzel bir iki ücra yer şivesine ihtiyacın olacak,” dedi Tyn. “Her-dazlı, Bavlandlı, öyle bir şeyler.”</p>
<p>“Benim büyük ihtimalle taşralı bir Veden şivem <span style="font-style:italic;">vardır</span>diye itiraf etti Shallan. “O buralarda işe yaramaz. Jah Keved medeni bir ülke ve sizin içsel şiveleriniz, yabancıların ayırt edemeyeceği kadar fazla birbirine benziyor. Alethiler senden başka bir Veden’in yapacağı gibi taşralı şivesi duymazlar. Onların duyacağı tek şey egzotiklik.”</p>
<p>“Sen pek çok yerde bulundun, değil mi?” diye sordu Shallan.</p>
<p>“Ben rüzgârların beni götürdüğü yere giderim. Bu mala mülke fazla bağlanmadığın sürece iyi bir hayattır.”</p>
<p>“Ne?” diye sordu Shallan. “Ama, kusura bakma da, sen <span style="font-style:italic;">hırsızsın.</span> Bütün amaç malk mülk edinmek değil mi!”</p>
<p>“Ben ne koparabilirsem alıyorum ama bu sadece <span style="font-style:italic;">malın mülkün</span> ne kadar geçici olduğunun bir kanıtı. Bir şeyleri elde ediyorsun, sonra da onları kaybediyorsun. Tıpkı güneyde yaptığım o iş gibi. Ekibim görevinden hiç geri dönmedi; neredeyse onların beni ortada bırakarak kaçıp gittiğini düşüneceğim.” Omzunu silkti. “Olur böyle şeyler. Kafaya takmaya gerek yok.”</p>
<p>“Nasıl bir işti bu?” diye sordu Shallan gözlerini kırparak orada yayılmış duran Tyn’in bir Hatıra’sını alırken, sanki orkestra şefliği yaparmış gibi kamışını sallıyor, dünyada tek bir derdi bile yokmuş gibi görünüyordu. Bir iki hafta önce neredeyse öleceklerdi ama Tyn umursamazca hayatına devam ediyordu.</p>
<p>&quot;Çok büyük işti,” dedi Tyn. “Dünyanın gidişatının değişmesine neden olan türden kişiler için önemliydi. Hâlâ bizi kiralayanlardan bir haber alamadım. Belki de adamlarım kaçıp gitmemiştir, belki de sadece başarısız olmuşlardır. Kesin olarak bilmiyorum.&quot; Burada, Shallan Tyn’in yüzünde bir gerginlik yakalamıştı. Gözlerinin etrafındaki deride bir kırışma, bakışlarında bir uzaklık. O işverenlerinin ona yapabilecekleri şeyler konusunda endişeliydi. Sonra ise gitmişti, hiç iz kalmamıştı. &quot;Şuna bak,” dedi Tyn başıyla ileriye doğru işaret ederek.</p>
<p>Shallan hareketini takip etti ve birkaç tepe uzaklarında hareket eden şekiller olduğunu gördü. Ovalar’a yaklaşırlarken manzara yavaş yavaş değişmişti. Tepeler sarp-laşmıştı ama hava biraz daha ılıktı ve bitkiler de yaygınlaşıyordu. Yücefırtınalardan sonra suların akacağı vadilerin bazılarında toplu hâlde duran ağaçlar vardı. Ağaçlar bodurdu, Jah Keved’den tanıdığı ağaçların heybetinden eser yoktu ama yine de çalıdan başka bir şeyler görmek güzeldi.</p>
<p>Burada çimenler daha gürdü. Vagonlardan kurnazlıkla kaçınarak yuvalarının içine çöküyorlardı. Burada kayafilizleri de epey büyüyordu ve yer yer şistkabuklar vardı, çoğu zaman etraflarında minik yeşil noktacıklar gibi sıçrayan hayatsprenleriyle birlikte. Seyahatte geçen günlerde başka kervanların yanından geçmişlerdi, Harap Ovalar’a yaklaşmış oldukları için artık daha sık karşılaşıyorlardı. O yüzden Shallan ileride birilerinin olduğunu gördüğü için şaşırmamıştı. Ancak bu şekiller <span style="font-style:italic;">ata</span> biniyorlardı. Kimin öyle hayvanlara parası yeterdi ki? Ve neden eşlikçileri yoktu? Sadece dört tane varmış gibi görünüyordu.</p>
<p>Macob birinci vagondan bağırarak bir emir verirken kervan yavaşlayıp durdu. Shallan buralarda karşılarına çıkabilecek <span style="font-style:italic;">her türlü</span> şeyin ne kadar tehlikeli olabileceğini korkunç tecrübeler sonucunda öğrenmişti. Kervanbaşları hiçbir olayı hafife almıyordu. Burada otorite Shallan’daydı ama gidecekleri yolları ve duracakları yerleri kendisinden daha tecrübeli olanların seçmelerine izin veriyordu.</p>
<p>“Haydi/’ dedi Tyn chulu kamışın bir darbesiyle durdurarak, sonra da vagondan aşağı atladı ve ceketiyle kılıcını kancalarından aldı.</p>
<p>Shallan da Jasnah maskesini takarak aceleyle aşağı indi. Tyn’in yanında olduğu zamanlarda kendisine kendisi olma iznini veriyordu. Başkalarının yanındayken ise bir lider olması gerekliydi. Katı, haşin ama (umuyordu ki] ilham verici. O nedenden dolayı Macob’un ona vermiş olduğu mavi elbiseden memnundu. En kaliteli ipeklerden yapılmış, gümüş işlemeli kıyafeti, paçavralarına kıyasla müthiş bir ilerlemeydi.</p>
<p>Vathah ve adamlarının en öndeki arabanın hemen arkasından gitmekte oldukları yerin yanından geçtiler. Firarilerin lideri Tyn’e ters bir bakış fırlattı. Onun kadını sevmemesi, sadece Tyn’e saygı duymak için bir diğer sebepti.</p>
<p>&quot;Berrakhanım Davar ve ben bununla ilgileneceğiz,” dedi Tyn Macob’a yanından geçerlerken.</p>
<p>“Berrakhanım?” dedi Macob ayağa kalkarak Shallan’a doğru bakarken. “Ya bunlar haydutsa?”</p>
<p>“Sadece dört kişiler Üstat Macob,” dedi Shallan umursamazlıkla. “Benim dört tane haydutla baş edemeyeceğim gün, soyulmayı hak ettiğim gündür.”</p>
<p>Vagonun yanından geçip gittiler, Tyn kemerini bağlıyordu.</p>
<p>&quot;Ya bunlar haydutsa?” diye tısladı Shallan duyma mesafesinden çıktıkları zaman.</p>
<p>“Ben senin dört taneyle baş edebileceğini söylediğini sanmıştım.”</p>
<p>“Ben sadece senin tavrına ayak uyduruyordum!”</p>
<p>“O tehlikeli, kızım,” dedi Tyn bir sırıtışla. “Bak, haydutlar bizim onları görmemize izin vermezlerdi ve <span style="font-style:italic;">kesinlikle</span> sadece öyle orada oturmazlardı da.”</p>
<p>Dört adamdan oluşan grup tepenin üzerinde bekliyordu. Shallan yaklaşırken, onların oldukça gerçek görünen şık mavi üniformalar giymekte olduklarını görebiliyordu. Tepelerin arasındaki hendekten geçerlerken, Shallan ayak parmağını bir kayafili-zine çarptı. Suratını buruşturdu, Macob ona elbisesiyle uyumlu açıkgöz ayakkabıları vermişti. Gösterişli ve büyük olasılıkla da bir servet değerindelerdi, ama terlikten pek fazla bir şey sayılmazlardı.</p>
<p>“Burada bekleyeceğiz,” dedi Shallan. “Onlar bize gelebilir.”</p>
<p>“Bana iyi görünüyor,” dedi Tyn. Gerçekten de, yukarılarındaki adamlar Shallan ve Tyn’in onları beklemekte olduğunu fark ettikleri zaman tepenin yamacından aşağı inmeye başladılar. Onların arkasından iki tanesi daha belirdi ve yaya olarak takip etti; üniformalı değil, işçi giysisi giyen adamlardı. Seyisleri miydi?</p>
<p>“Kim olacaksın?” diye sordu Tyn hafifçe.</p>
<p>“...Kendim?” diye cevap verdi Shallan.</p>
<p>“Onun ne eğlencesi var?” dedi Tyn. “Boynuzyiyencen nasıl?”</p>
<p>“Boynuzyiyen mi! Benim...”</p>
<p>“Çok geç,” dedi Tyn adamlar atlarını sürerek yanlarına gelirken.</p>
<p>Shallan atları tehditkâr buluyordu. İri, kaba yaratıklar chullar gibi uysal değillerdi. Atlar her zaman homurdanıyor, ayaklarını yere vuruyorlardı.</p>
<p>Atlıların lideri atını gözle görülür olan bir memnuniyetsizlikle dizginledi. Hayvanın üzerindeki kontrolü tam değilmiş gibi görünüyordu. “Berrakhanım,” dedi</p>
<p>Shallan'ın gözlerini görerek ona başıyla selam verirken. Şok edici bir şekilde, bir koyugözdü; siyah Alethi saçları omuzlarına kadar inen uzun boylu bir adamdı. Tyn’e bir göz atarak kılıcına ve asker üniformasına dikkat etti ama görülür hiçbir tepki vermedi. Bu adam sert bir tipti.</p>
<p>“Majesteleri,” diye ilan etti Tyn yüksek bir sesle Shallan’a doğru işaret ederek, “Prenses Unulukuak’kina’autu’atai! Sen kraliyet soyundan birisinin huzurundasın, koyugöz! ”</p>
<p>“Bir Boynuzyiyenli mi?” dedi adam öne doğru eğilerek Shallan’ın kızıl saçlarını incelerken. “Hem de bir Vorin elbisesi giyiyor. Kaya burada olsa kalbine inerdi.”</p>
<p>Tyn Shallan’a doğru bakarak bir kaşını kaldırdı.</p>
<p><span style="font-style:italic;">Seni boğacağım be kadın,</span> diye düşündü Shallan, sonra da derin bir nefes aldı. “Bu şey,” dedi Shallan elbisesine işaret ederek. “O değil mi siizn bir prensese giydireceğiniz? İyi davrandı o bana. Saygı olacak sen!” Neyse ki, Shallan’ın kızarmış suratı bir Boynuzyiyenli için uygun olurdu. Onlar ateşli bir halktı.</p>
<p>Tyn ona başını salladı, memnun kalmış gibi görünüyordu.</p>
<p>“Üzgünüm,” dedi adam, gerçi pek de üzgünmüş gibi görünmüyordu. Böylesine değerli bir hayvanın üzerinde bir koyugözün ne işi vardı? Adamın yoldaşlarından bir tanesi bir dürbün ile kervanı inceliyordu. O da koyugözlüydü ama atının üzerinde çok daha rahatmış gibi görünüyordu.</p>
<p>“Yedi araba Kal,&quot; dedi adam. “İyi korunuyor.”</p>
<p>Kal denilen adam başını sallayarak onayladı. “Ben haydutların izini sürmek için gönderildim,” dedi Tyn’e. &quot;Sizin kervanınızda hiç sorun oldu mu?”</p>
<p>“Üç hafta önce haydutlarla karşılaşmıştık,” dedi Tyn baş parmağıyla omzunun üzerinden geriye doğru işaret ederek. “Sizin niye umurunuzda?”</p>
<p>“Biz kralı temsil ediyoruz,” dedi adam. “Ve Dalinar Kholin’in kişisel muhafızla-rındanız.”</p>
<p><span style="font-style:italic;">Hay fırtınalar.</span> Eh, bu çok münasebetsiz olacaktı.</p>
<p>“Berrakbey Kholin, Harap Ovalar’ın çevresinde daha geniş bir kontrol alanına sahip olmanın mümkün olup olmadığını araştırıyor,” diye devam etti Kal. “Eğer siz gerçekten de saldırıya uğradıysanız, ben bunun ayrıntılarını öğrenmek isterim. ”</p>
<p>“Eğer saldırıya uğramışsak biz?” diye sordu Shallan. “Şüphe mi ediyorsun bizim sözümüzden sen?”</p>
<p>“Hayır...”</p>
<p>“Gücendi ben!” diye ilan etti Shallan kollarını kavuşturarak.</p>
<p>“Lafına dikkat etsen iyi olur,” dedi Tyn adama. “Majesteleri gücendirilmekten hoşlanmaz.”</p>
<p>“Ne kadar da şaşırtıcı,” dedi Kal. “Saldırı ne zaman oldu? Siz mi püskürttünüz? Kaç tane haydut vardı?”</p>
<p>Tyn ona ayrıntıları anlattı, bu da Shallan’a düşünme fırsatı vermişti. Eğer şartname ilerleyerek evliliğe dönüşecek olursa, Dalinar Kholin onun müstakbel kayınbabası olacaktı. Bu askerlerle bir kere daha karşılaşmayacağını umut etmesi gerekecekti.</p>
<p><span style="font-style:italic;">Seni gerçekten de boğacağım, Tyn...</span></p>
<p>Askerlerin lideri saldırının ayrıntılarını sakin bir havayla dinledi. Pek sevimli bir adammış gibi görünmüyordu.</p>
<p>“Kayıplarınız için üzgünüm,” dedi Kal. “Ama şimdi kervanla Harap Ovalar’dan sadece bir buçuk gün uzaktasınız. Yolun geri kalan kısmında güvende olmanız gerekir.” “Merak ben,” dedi Shallan. “Bu hayvanlar, at onlar? Ancak koyugözlü sen. Bu... Kholin iyi güveniyor sana.”</p>
<p>“Ben görevimi yapıyorum,” dedi Kal onu inceleyerek. “Sizin halkınızın geri kalanı nerede? O kervan sanki hepsi de Vorin’miş gibi görünüyor. Bir de, siz bir Boynuzyiyenli için biraz zayıf görünüyorsunuz.”</p>
<p>“Sen prensesin endamına hakaret mi ediyorsun?” diye sordu Tyn dehşete düşerek.</p>
<p>Fırtınalar! Çok iyiydi. O lafıyla öfkespreni bile çıkarmayı başarmıştı.</p>
<p>Eh, devam etmekten başka yapacak bir şey yoktu.</p>
<p>“Gücendi ben!” diye bağırdı Shallan.</p>
<p>“Majestelerini yine gücendirdin!”</p>
<p>“Çok gücendi!”</p>
<p>“Özür dilesen iyi olacak.&quot;</p>
<p>“Yok özür!” diye ilan etti Shallan. “Çizmeler!”</p>
<p>Kal geriye doğru yaslanarak ikisine baktı, az önce denilen şeyin ne olduğunu çözümlemeye çalışıyordu. “Çizmeler mi?” diye sordu.</p>
<p>“Evet,” dedi Shallan. “Seviyorum senin çizmelerini ben. Özür diliyorsun çizmelerle sen.”</p>
<p>“Siz... Benim çizmelerimi mi istiyorsunuz?”</p>
<p>“Majestelerini duymadın mı?” diye sordu Tyn kollarını kavuşturarak. “Bu Dalinar Kholin’in ordusunun askerleri bu kadar saygısız mı?”</p>
<p>“Ben saygısız değilim,” dedi Kal. “Ama ona çizmelerimi vermem.”</p>
<p>“Hakaret sen!” diye ilan etti Shallan, öne doğru adım atıp parmağını ona doğru uzatarak. Fırtınababa, bu atlar dev gibiydi! “Söyleyeceğim dinleyen herkese ben! Diyeceğim ki gittiğim zaman, ‘Kholin çizmeler çalıcısı ve kadın iffet hırsızı!”</p>
<p>Kal ne diyeceğini şaşırdı. “İffet!”</p>
<p>“Evet,” dedi Shallan, sonra da Tyn’e doğru bir göz attı. “İffet? Değil, başka kelime. Külfet... Değil... Kıyafet. Kıyafet! Kadın kıyafet hırsızı! Oydu istediğim kelime benim.”</p>
<p>Asker yoldaşlarına bir göz attı, şaşkın görünüyordu. <span style="font-style:italic;">Lanet,</span> diye düşündü Shallan. <span style="font-style:italic;">Güzelim kelime oyunları dağarcığı kıt olan adamların üzerinde boşa gidiyor.</span></p>
<p>&quot;Değil önemli,” dedi Shallan elini havaya kaldırarak. “Bilecek herkes senin yanlış yaptığını bana. Beni çıplak bıraktı sen, burada yol ortasında. Soydu! Hakaret bu evime ve klanıma. Herkes bilecek Kholin’in...”</p>
<p>“Öf, dur, dur,” dedi Kal, aşağı doğru uzandı ve atın üzerinde otururken sakar bir şekilde ayağındaki çizmeyi çekerek çıkardı. Çorabının topuğunda bir delik vardı. “Fırtına kapası kadın,” diye mırıldandı. İlk çizmeyi Shallan’a doğru fırlattı, sonra da öbürünü çıkardı.</p>
<p>“Özrün kabul edildi,” dedi Tyn çizmeleri alarak.</p>
<p>“Cehennem adına, öyle olsa iyi olur,” dedi Kal. “Ben sizin hikâyenizi bildireceğim. Belki bu fırtına kapası yerde devriye gezdirebiliriz. Haydi gidiyoruz.” Döndü ve başka bir kelime etmeden onlardan ayrıldı, belki bir diğer Boynuzyiyen saldırısından korkuyordu.</p>
<p>Onlar duyma mesafesinden çıktıktan sonra, Shallan çizmelere baktı, sonra da kontrol edilemez bir şekilde gülmeye başladı. Etrafında neşesprenleri yükseldi, ayaklarından başlayıp, sanki bir rüzgârla savrulurmuş gibi başının üzerine kadar döne döne çıkan mavi yapraklara benziyorlardı. Shallan büyük bir gülümsemeyle onları izledi. Bunlar çok ender anlardı.</p>
<p>“Ah,” dedi Tyn bir gülümsemeyle. “İtiraz etmenin faydası yok. Bu eğlenceliydi.” “Seni<span style="font-style:italic;">yine de</span> boğacağım,&quot; dedi Shallan. “Onunla oyun oynadığımızı biliyordu. Bu tarihte görülmüş bir kadının yaptığı en kötü Boynuzyiyenli taklidi olmalı.&quot;</p>
<p>“Aslına bakarsan epey iyiydi,” dedi Tyn. “Kelimelerini fazla abarttın ama şivenin kendisi tam isabetti. Konu o değildi gerçi.” Çizmeleri teslim etti.</p>
<p>“Konu <span style="font-style:italic;">neydi?”</span> diye sordu Shallan kervana doğru geri yürümeye başlarlarken. &quot;Beni rezil etmek mi?”</p>
<p>“Kısmen,” dedi Tyn.</p>
<p>“O iğnelemeydi.”</p>
<p>“Eğer sen bu işi yapmayı öğreneceksen, onun gibi durumlarda rahat olman gerekiyor,” dedi Tyn. “Başka birisi rolü yaparken utanamazsın. Oyunun ne kadar uçuk olursa, o kadar ciddi oynaman gerek. Daha iyi olmanın tek yolu pratik yapmak ve bunu seni yakalamaları gayet mümkün olan insanların önünde yapmaktır.”</p>
<p>“Sanırım öyle,” dedi Shallan.</p>
<p>“O çizmeler senin için fazla büyük,” diye belirtti Tyn. “Gerçi sen onları istediğin zaman herifin surat ifadesini çok sevdim. ‘Yok özür! Çizmeler!”</p>
<p>“Benim <span style="font-style:italic;">gerçekten de</span> çizmelere ihtiyacım vardı,&quot; dedi Shallan. &quot;Ben kayaların üzerinde çıplak ayakla ya da terliklerle yürümekten yoruldum. Biraz içleri doldurulduğu zaman bunlar uyacak.” Çizmeleri kaldırdı. Epey bir büyüklerdi. “Ee, belki.” Geriye doğru baktı. “Umarım çizmeleri olmadığı için ona bir şey olmaz. Ya geri dönerken haydutlarla dövüşmek zorunda kalırsa?”</p>
<p>Tyn gözlerini devirdi. “Kızım, bir ara senin şu iyi kalpliliğin hakkında da konuşmamız gerekecek.”</p>
<p>“İyi olmak kötü bir şey değil.”</p>
<p>“Sen bir dolandırıcı olmak için çalışıyorsun,” dedi Tyn. “Şimdilik kervana geri dönelim. Seninle bir Boynuzyiyenli şivesinin incelikleri hakkında konuşmak istiyorum. Sen o kızıl saçlarınla, büyük olasılıkla onu kullanmak için öbürlerinden daha çok fırsat bulacaksın.”</p>
<p><span style="font-style:italic;">Sanatformu görüşümüzün çok ötesindeki renkler için</span></p>
<p><span style="font-style:italic;">Özlediğimiz ulu şarkılar için.</span></p>
<p><span style="font-style:italic;">Yaratımsprenlerini çekmek gerek;</span></p>
<p><span style="font-style:italic;">Öğrenene kadar bu şarkılar yeterli olsa gerek-</span></p>
<p>-Dinleyici Islah Şarkısı, 279. Kıta</p>
<p>Torol Sadeas gözlerini kapattı ve Oathbringer’ı omzuna dayadı, Parshendi kanının tatlı, küflü kokusunu içine çekiyordu. Savaşın Heyecan’ı içinde kabarıyordu, kutsal ve güzel bir güçtü.</p>
<p>Kendi kanı kulaklarında o kadar yüksek sesle gürüldüyordu ki neredeyse savaş meydanının bağırışlarını ve acı çığlıklarını bile duyamıyordu. Bir an için sadece Heyecan’ın leziz ışıltısının farkına vardı, bir saatini böylesi bir sevinç uyandıran tek şeyde harcamanın getirdiği çarpıcı coşkunun tadını çıkardı; hayatı için mücadele etmek, ve kendisinden zayıf düşmanlarınkini ellerinden almak.</p>
<p>Soldu. Her zaman olduğu gibi, Heyecan, savaş bittikten sonra kısa bir süre daha etkisini sürdürüyordu. Parshendiler üzerine yaptıkları bu akınlar sırasında gittikçe daha da az tatlı hâle gelmişti, büyük olasılıkla da içten içe bu çarpışmanın aslında anlamsız olduğunu bildiği için. Bunlar onu germiyor, nihai fetih hedeflerine doğru daha fazla yaklaştırmıyordu. Elçiler’in unuttuğu bir diyardaki kremle kaplı vahşileri katletmenin lezzeti gerçekten de kaçmıştı.</p>
<p>İçini çekerek Kılıç’ını indirdi, gözlerini açtı. Amaram savaş meydanı boyunca yürüyerek yaklaşıyor, insan ve Parshendi cesetlerinin üzerinden atlıyordu. Onun Parezırhı dirseklerine kadar mor kanlara bulanmıştı ve bir zırhlı eldiveninde ışıldayan bir mücevherkalp taşıyordu. Bir Parshendi cesedini kenara tekmeledi ve Sadeas’a katıldı, kendi şeref muhafızları yüceprensininkilere katılmak üzere açılıyorlardı. Sadeas onların ne kadar etkili bir şekilde hareket ettiklerine bozulmak için bir an harcadı, özellikle de kendi askerleriyle kıyaslandıkları zaman.</p>
<p>Amaram miğferini çıkardı ve mücevherkalbi kaldırdı, havaya atıp tutuyordu. “Bu-günki manevranın başarısız olduğunu siz de fark etmişsinizdir?”</p>
<p>&quot;Başarısız mı?” dedi Sadeas yüz plakasını kaldırırken. Askerleri, yakınlarda diğerleri geri çekildiği zaman platodan kaçmayı başaramayan elli Parshendilik bir grubu katlediyorlardı. “Ben işlerin oldukça iyi gittiğini düşünüyorum.”</p>
<p>Amaram eliyle işaret etti. Batılarında, savaş kampları yönünde, bir leke belirmişti. Sancaklar bu plato saldırısına <span style="font-style:italic;">gelmiş olmaları gereken</span> iki yüceprens Hatham ve Roion’un birlikte yaklaşmakta olduğuna işaret ediyordu. Onlar da Dalinar’ınki gibi köprüler kullanıyordu, hantal, geride bırakması kolay olan şeylerdi. Sadeas’ın tercih ettiği köprü ekiplerinin avantajlarından bir tanesi de, işlevlerini yerine getirmek için çok az eğitime ihtiyaç duymalarıydı. Eğer Dalinar Oathbringer’ı Sadeas’ın köprücü-leri için değiş tokuş etme numarasını onu yavaşlatacağını düşünerek yapmışsa, bir aptal olduğu kanıtlanmıştı.</p>
<p>“Bizim buraya gelmemiz, mücevherkalbi ele geçirmemiz ve diğerleri yetişmeden önce geri dönmemiz gerekiyordu,” dedi Amaram. Ondan sonra bugün sıranın sizde olmadığını fark etmediğinizi iddia edebilirdiniz. Diğer iki ordunun da gelmesi bu bahaneni ortadan kaldırıyor.”</p>
<p>“Sen beni yanlış anlamışsın,” dedi Sadeas. “Bahane bulmanın hâlâ umurumda olduğunu varsayıyorsun.” Son Parshendi de öfkeli çığlıklar ile öldü, Sadeas bununla gurur duyuyordu. Diğer yüceprensler meydandaki Parshendi savaşçılarının hiçbir zaman teslim olmadığını söylüyordu ama Sadeas onların bunu bir kere denediklerini görmüştü, uzun zaman önce, savaşın ilk yılında. Onlar silahlarını bırakmışlardı. Sadeas onların hepsini bizzat katletmiş, Pareçekici ve Zırh ile yakınlardaki bir platodan izleyen geri çekilmiş yoldaşlarının gözlerinin önünde öldürmüştü.</p>
<p>Bir daha asla hiçbir Parshendi onun ya da askerlerinin bir savaşı düzgün şekilde bitirme hakkına itiraz etmemişti. Sadeas öncü kolun toplanması ve ordunun geri kalanı yaralarını yalarken ona savaş kamplarına kadar eşlik etmesi için elini salladı. Amaram da ona katıldı, bir köprünün üzerinden geçerek yerde yatmış, daha üstün adamlar ölürken boş boş uyuyan köprücüleri arkalarında bıraktılar.</p>
<p>“Savaş meydanında size katılmak görev borcum, Ekselansları,” dedi Amaram yürürlerken. “Ama buradaki hareketlerimizi onaylamadığımı bilmenizi istiyorum. Bizim kral ve Dalinar ile olan ayrılıklarımızı kapatmamız gerekiyor, onları daha da fazla tahrik etmemiz değil.”</p>
<p>Sadeas burun kıvırdı. “Bana o asil laflarını satma. Başkaları üzerinde iyi işliyor olabilir ama ben senin aslında nasıl insafsız bir puşt olduğunu biliyorum.”</p>
<p>Amaram çenesini sıktı, gözleri ilerideydi. Atlarına ulaştıkları zaman uzanarak elini Sadeas’ın koluna koydu. “Torol,” dedi alçak sesle. “Bu dünyada sizin didişmelerinizden çok daha büyük şeyler var. Elbette ki, benim hakkımda haklısın. Diğer herkesin ötesinde seninle dürüstçe konuşabilmek için bunu itiraf ettiğimi de aklının bir köşesine koy... Alethkar’ın gelecek için güçlü olması gerekiyor.”</p>
<p>Sadeas, seyisin yerleştirdiği binici bloğunun üzerine tırmandı. Parezırhı içindeyken bir ata binmek, eğer düzgün şekilde yapılmazsa hayvan için tehlikeli olabilirdi. Dahası, bir seferinde tam o eyerin üzerine çıkmak için ayağını bastığı zaman üzengisi kopmuştu. Kıç üstü yere düşmüştü.</p>
<p>“Alethkar’ın gerçekten de güçlü olması gerekiyor,” dedi Sadeas zırhlı bir elini uzatarak. “O yüzden ben de bunu kol gücü ve kan bedeliyle gerçekleştireceğim.” Amaram gönülsüz bir şekilde mücevherkalbi verdi ve Sadeas da onu kavradı, diğer eliyle dizginlerini tutuyordu.</p>
<p>“Sen hiç endişe ediyor musun?” diye sordu Amaram. “Yaptığın şeyler hakkında? <span style="font-style:italic;">Bizim</span> yapmak zorunda olduğumuz şeyler hakkında?” Başıyla köprülerin üzerinden yaralı askerleri taşımakta olan bir grup hekime doğru işaret etti.</p>
<p>“Endişe mi?” dedi Sadeas. “Neden endişelenecekmişim? Bu sefillere değerli bir şeyler için savaşta ölme fırsatı veriyor.”</p>
<p>“Senin son zamanlarda böyle şeyleri sık sık söylediğini fark ettim,” dedi Amaram. “Eskiden böyle değildin.”</p>
<p>“Ben dünyayı olduğu gibi kabul etmeyi öğrendim Amaram,” dedi Sadeas atını çevirerek. “Bu çok az kişinin yapmaya gönüllü olduğu bir şey. Onlar tökezleyerek gidiyor, umut ederek, rüya görerek, rol yaparak. Bu hayatta ki tek bir fırtına kapası şeyi bile değiştirmez. Dünyanın gözlerinin içine bakmak gerek, bütün pis vahşetiyle birlikte. Sapkınlıklarını kabul etmen gerek. Onlarla birlikte yaşaman gerek. Anlamı olan herhangi bir şeyler başarmanın tek yolu bu.”</p>
<p>Dizlerinin bir dürtüşüyle Sadeas atını ilerletmeye başladı, şu an için Amaram’ı geride bırakmıştı.</p>
<p>O sadık kalacaktı. Sadeas ve Amaram arasında bir anlayış vardı. Amaram’ın şimdi bir Paredar olması bile bunu değiştirmezdi.</p>
<p>Sadeas ve öncü kolu Hatham’ın ordusuna yaklaşırken, yalanlardaki bir platonun üzerinde izlemekte olan bir grup Parshendiyi fark etti. Gözcüleri fazla cesur davranıyordu. Onları kovalamaları için bir grup okçu gönderdi, sonra da Hatham'ın ordusunun önündeki ışıltılı bir Parezırhı giymiş şekle doğru at sürdü; yüceprensin kendisi bir Ryshadium’a biniyordu. Hay Cehennem. O hayvanlar bütün diğer at cinslerinden üstündü. Onlardan bir tanesini nasıl buluyordun?</p>
<p>“Sadeas?” diye seslendi Hatham ona. “Sen burada <span style="font-style:italic;">ne</span> yaptın?”</p>
<p>Kısa bir anlık düşünceden sonra, Sadeas kolunu yukarı kaldırdı ve müceverkalbi onları ayıran plato boyunca fırlattı. Hatham’ın yakınlarında taşlara çarptı ve sıçrayarak yuvarlandı, hafifçe parlıyordu.</p>
<p>“Canım sıkılmıştı,” diye bağırarak karşılık verdi Sadeas. “Sizi biraz zahmetten kurtarayım dedim.”</p>
<p>Sonra, Sadeas başka soruları görmezden gelerek yoluna devam etti. Bugün Adolin Kholin’in bir düellosu vardı ve Sadeas, olur da oğlan kendisini bir kere daha rezil eder diye, bunu kaçırmamaya karar vermişti.</p>
<p>♦</p>
<p>♦ ♦</p>
<p>Birkaç saat sonra, Sadeas düello arenasındaki yerine oturdu, boynundaki fuları çekiştiriyordu. Çekilmez şeylerdi; modaya uygundu, ama çekilmezdi. Gizli gizli Dalinar gibi basit bir üniforma giyerek dolaşabilmeyi arzu ettiğini tek bir kişiye bile itiraf etmezdi, İalai’ye bile.</p>
<p>Bunu asla yapamazdı elbette ki. Bu sadece onun Kurallar’a ve kralın otoritesine boyun eğiyormuş gibi görünmesine neden olacağı için değil, bugünler için askerî üniformanın aslında <span style="font-style:italic;">yanlış</span> üniforma olması yüzündendi. Şu anda Alethkar için yaptıkları savaşlar, kılıç ve kalkanla yapılmıyordu.</p>
<p>Oynayacak bir rolün olduğu zaman, buna uygun olarak giyinmek önemliydi. Dalinar’ın askerî kıyafetleri onun kaybolmuş olduğunun, hangi oyunu oynadığının bilincinde olmadığının kanıtıydı.</p>
<p>Sadeas fısıltılar arenayı bir kâsedeki su gibi doldururken beklemek için arkasına yaslandı. Bugün katılım çok yüksekti. Adolin’in önceki düellodaki gösterisi dikkatleri çekmişti ve yüksek sosyete için yeni olan her şey enteresandı. Her ne kadar bu çukurdan bozma arenanın taş tribünlerine yerleştirilmiş basit bir sandalye olsa da, Sadeas’ın koltuğunun etrafında ona fazladan yer ve mahremiyet sağlamak için açılmış olan bir alan vardı.</p>
<p>Parezırhı olmadığı zaman vücudunun verdiği histen nefret ediyordu ve görünüşünden ise daha da fazla nefret ediyordu. Bir zamanlar, yürüdüğü zaman başları çevirirdi. Gücü odayı doldururdu; herkes ona bakardı ve pek çoğu da onu gördükleri zaman şehvet duyardı. Onun gücüne sahip olmak için, onun yerinde olmak için şehvet duyarlardı.</p>
<p>Bunu kaybediyordu. Ha, hâlâ güçlüydü, belki daha bile fazla. Ama gözlerdeki bakışlar değişmişti. Ve gençliğinin kaybına karşı tepki verme yöntemleri onun alıngan görünmesine neden oluyordu.</p>
<p>Sadeas ölüyordu, adım adım. Her adam gibi, doğru, ama Sadeas o ölümün tepesinde yükselmekte olduğunu <span style="font-style:italic;">hissedebiliyordu.</span> Daha onlarca yıl uzaktaydı, diye umuyordu elbette, ama uzun bir gölge düşürüyordu, çok uzun. Ölümsüzlüğe giden tek yol fetihten geçiyordu.</p>
<p>Hışırdayan kumaşlar İalai’nin yanındaki koltuğa yerleştiğini ilan etti. Sadeas aklı başka yerde uzandı ve elini onun sırtının aşağısına koydu ve o sevdiği yerden kaşıdı. Onun adı simetrikti. Ebeveynlerinin küçük bir günahkârlığı, bazı insanlar çocuklarının böyle bir kutsallığı olduğunu ima etmeye cüret ederdi. Sadeas böylelerini severdi. Gerçekten de, onun hakkında Sadeas’ın ilgisini ilk başta çekmiş olan şey bu olmuştu.</p>
<p>“Mmmm,” dedi karısı bir iç çekmeyle. “Çok güzel. Görüyorum ki düello daha başlamamış.”</p>
<p>“Sanırım sadece saniyeler kalmış.”</p>
<p>“İyi. Ben beklemeye katlanamam. Bugün ele geçirdiğin mücevherkalbi bağışlamışsın diye duydum.”</p>
<p>“Hatham’ın ayağının dibine fırlattım ve çekip gittim, sanki hiç umurumda değilmiş gibi.”</p>
<p>“Kurnazca. Bir seçenek olarak bunu ben de düşünmüş olmalıydım. Sen Dalinar’ın bizim sadece açgözlülük yüzünden ona direndiğimiz yönündeki iddiasını zayıflatacaksın.”</p>
<p>Aşağıda, Adolin en sonunda meydana çıktı, mavi Parezırhı’nı giyiyordu. Açıkgözlerin bazıları kibarca alkışladı. Karşı tarafta, Eranniv de kendi hazırlık odasından çıktı; onun parlatılmış Zırh’ı, koyu bir siyaha boyamış olduğu göğüs plakasının dışında kendi doğal rengindeydi.</p>
<p>Sadeas gözlerini kıstı, hâlâ İalai’nin sırtını kaşıyordu. “Bu düellonun hiç olmaması gerekiyordu,” dedi. “Herkesin onun meydan okumalarını fazla korkmuş ya da fazla kibirli oldukları için reddetmeleri gerekiyordu.”</p>
<p>“Salaklar,” dedi Ialai hafifçe. “Yapmaları gereken şeyi biliyorlar Torol, doğru imaları ve vaatleri verdim. Ama yine de, her biri gizli gizli Adolin’i deviren adam olmayı istiyor. Düellocular özellikle güvenilir bir güruh değil. Onlar atılgan, aceleci ve nam kazanmak ve hava atmaya fazlasıyla meraklı. ”</p>
<p>“Babasının planının işe yaramasına izin verilemez,” dedi Sadeas.</p>
<p>“Yaramayacak.”</p>
<p>Sadeas Dalinar’m yerleşmiş olduğu yere bir göz attı. Sadeas’ın kendi yeri ondan çok uzak değildi, bağırma mesafesindeydi. Dalinar ona bakmıyordu.</p>
<p>&quot;Bu krallığı ben inşa ettim,” dedi Sadeas hafifçe. “Onun ne kadar kırılgan olduğunu ben biliyorum İalai. Bunu devirmek o kadar da zor olmamalı.” Düzgün bir şekilde en baştan inşa etmenin tek yolu bu olacaktı. Bir silahı yeniden dövmek gibiydi. Yenisini yaratmadan önce eskisinin kalıntılarını eritirdin.</p>
<p>Aşağıda düello başladı, Adolin kumlar boyunca uzun adımlarla Gavilar’ın kötücül tasarımlı eski Kılıç’ım kullanmakta olan Eranniv’e doğru yürüdü. Adolin fazla hızla saldırdı. Oğlan o kadar mı hevesliydi?</p>
<p>Kalabalığın içindeki açıkgözler sessizleşti ve koyugözler de bağırdı, geçen seferki gibi bir gösteri istiyorlardı. Ancak bu seferki bir güreş maçına dönüşmedi. İkili deneme darbeleri indirdi ve omzuna bir darbe almış olan Adolin geriye çekildi.</p>
<p><span style="font-style:italic;">Dikkatsiz,</span> diye düşündü Sadeas.</p>
<p>“En sonunda iki hafta önce kralın odalarında çıkan o rahatsızlığın ne olduğunu öğrendim,” diye belirtti İalai.</p>
<p>Sadeas gülümsedi, gözleri hâlâ maçtaydı. “Elbette öğrendin.”</p>
<p>“Suikast girişimi,” dedi. “Birileri onu yüz ayak aşağıdaki kayalara düşürmek için kralın balkonuna acemi bir sabotaj denemesinde bulunmuş. Duyduğum kadarıyla, neredeyse işe de yarıyormuş.”</p>
<p>&quot;Eğer onu neredeyse öldürecekmişse, o zaman o kadar da acemi değil demektir.”</p>
<p>“Kusura bakma da Torol, <span style="font-style:italic;">neredeyse</span> suikastta büyük bir ayrım.”</p>
<p>Doğru.</p>
<p>Sadeas duygularını yokladı, Elhokar’ın ölümden döndüğünü duyduğu için herhangi bir şey hissedip hissetmediğini araştırdı. Hafif bir hayal kırıklığı dışında hiçbir şey bulamadı. Oğlanı severdi ama Alethkar’ı yeniden inşa etmek için eski iktidarın bütün izlerinin ortadan kaldırılması gerekiyordu. Elhokar’ın da ölmesi gerekecekti. Tercihen sessiz bir şekilde, Dalinar’ın hesabı görüldükten sonra. Sadeas Gavilar’a duyduğu saygıdan dolayı, oğlanın boğazını kendi eliyle kesmesinin gerekeceğini tahmin ediyordu.</p>
<p>“Suikastçıları kim kiralamıştır diye düşünüyorsun?” diye sordu Sadeas, muhafızlarının koltuklarının etrafında bırakmış oldukları boşluk sayesinde kimsenin duymasından endişe etmesine gerek olmayacak kadar alçak sesle konuşuyordu.</p>
<p>&quot;Söylemesi zor,” diye cevap verdi İalai kenara kayıp, biraz da dönerek Sadeas’a sırtının başka bir yerini kaşıtmaya başlarken. “Ruthar ya da Aladar olmaz.”</p>
<p>İkisi de Sadeas’ın avcunun içindeydiler. Aladar biraz gönülsüzlükle, Ruthar hevesle. Roion fazlasıyla korkaktı, diğerleri fazlasıyla dikkatliydi. Başka kim yapmış olabilirdi?</p>
<p>“Thanadal,” diye tahmin etti Sadeas.</p>
<p>“En olası olan o. Ama ben neler keşfedebileceğime bakarım.”</p>
<p>“Kralın zırhıyla oynayanların aynıları olabilir,” dedi Sadeas. “Belki de ben otoritemi kullanacak olursam daha fazla şey bulabiliriz.”</p>
<p>Sadeas İstihbarat Yüceprensi’ydi; bu geçmiş yüzyıllardaki krallıktaki görevleri yüceprensler arasında paylaştıran eski tanımlardan biriydi. Teknik olarak Sadeas’a soruşturmalar ve kolluk kuvvetleri üzerinde otorite veriyordu.</p>
<p>“Belki,” dedi İalai tereddütlü bir şekilde.</p>
<p>“Ama?”</p>
<p>İalai başını salladı, aşağıdaki düellocuların bir diğer saldırısını izliyordu. Bu seferki alışveriş Adolin’i, bazı koyugözlerin yuhalamalarıyla birlikte, bir eldiveninden Fırtınaışığı sızdırır hâlde bırakmıştı. Bu insanların içeri girmesine bile ne diye izin veriliyordu ki? Elhokar koltukları düşük mertebelilere ayırdığı için maçı izleyemeyen açıkgözler vardı.</p>
<p>“Dalinar bizim seni İstihbarat Yüceprensi yaptırma manevramıza karşılık vermişti,” dedi İalai. “O kendisini Savaş Yüceprensi yaptırmak için emsal olarak kullandı. Ve bu nedenle de şimdi, senin İstihbarat Yüceprensi konumunun haklarını kullanarak attığın her adım, <span style="font-style:italic;">onun</span> da savaş üzerindeki otoritesini kuvvetlendirir.”</p>
<p>Sadeas başını sallayarak onayladı. “O zaman bir planın var mı?”</p>
<p>“Daha tam değil,” dedi İalai. “Ama bir tane oluşturuyorum. Sen onun nasıl kampların dışında devriye gezdirmeye başladığını fark ettin mi? Ve Dış Pazar’da? Bunun senin görevin olması mı gerekmiyor mu?”</p>
<p>&quot;Hayır, bu Ticaret Yüceprensi’nin işi, onu da kral atamadı. Ama benim on kampın da kolluk kuvvetleri üzerinde otoritem olması ve yargıçlar ile hâkimler atamam gerekiyor. Kralın hayatına kastedildiği anda onun beni de haberdar etmesi gerekiyordu. Ama etmedi.” Sadeas bir an için bu düşünceye odaklandı, elini İalai’nin sırtından çekerek onun dik oturmasına izin verdi.</p>
<p>“Burada bizim faydalanabileceğimiz bir zayıflık var,” dedi Sadeas. “Dalinar her zaman otoriteyi teslim etmekte sorun yaşamıştır. O hiçbir zaman kimsenin işlerini yapacaklarına güvenmiyor. Gelmesi gerektiği hâlde bana gelmedi. Bu onun krallığın bütün parçalarının birlikte çalışması gerektiği yönündeki iddiasını zayıflatıyor. Bu onun zırhındaki bir çatlak. Oraya bir bıçak saplayabilir misin?”</p>
<p>İalai başını sallayarak onayladı. Muhbirlerim ortaya sorular atmaları için kullanacaktı: Neden, eğer Dalinar daha iyi bir Alethkar oluşturmaya çalışıyorsa, hiçbir gücü elinden bırakmaya gönüllü olmuyordu? Neden Sadeas’ı da kralın korunmasına dâhil etmemişti? Neden kapılarını Sadeas’ın yargıçlarına açmıyordu?</p>
<p>“Protesto olarak İstihbarat Yüceprensi konumundan istifa etmelisin,” dedi İalai. “Hayır. Daha değil. Biz söylentiler Dalinar’ın içini kemirmeye başlayana, benim işimi yapmama izin vermesinin gerekli olduğuna karar verene kadar bekleyeceğiz. Ondan sonra, beni de davet etmeye çalışmasından hemen önce istifa edeceğim.”</p>
<p>Bu şekilde çatlaklar daha da genişletecekti, hem Dalinar’ın içindeki, hem de krallığın kendisindekileri.</p>
<p>Aşağıda Adolin’in maçı devam ediyordu. Hiç de bütün gücüyle uğraşıyormuş gibi görünmüyordu. Kendisini açıkta bırakmaya, darbeler almaya devam ediyordu. Yeteneği hakkında o kadar sık övünen oğlan bu muydu? O iyiydi, elbette, ama hiç <span style="font-style:italic;">o kadar da</span> iyi görünmüyordu. Sadeas’ın oğlanı savaş meydanında Parshendilerle dövüşürken kendi gözleriyle gördüğü zaman olduğu kadar bile...</p>
<p>Numara yapıyordu.</p>
<p>Sadeas kendisini sırıtırken buldu. “Bak işte bu neredeyse <span style="font-style:italic;">kurnazca,&quot;</span> dedi hafifçe.</p>
<p>“Ne?” diye sordu İalai.</p>
<p>“Adolin becerisinin altında dövüşüyor,” diye açıkladı Sadeas oğlan Eranniv’in miğferine zar zor bir darbe indirebilirken. “O gerçek becerisini göstermeye gönülsüz, çünkü bunun başkalarını korkutarak onunla düello yapmaktan alıkoymasından çekiniyor. Eğer bu dövüşü kazanmayı <span style="font-style:italic;">zar zor</span> becerebiliyormuş gibi görünürse, başkaları da üzerine çullanmaya karar verebilir.”</p>
<p>îalai gözlerini kısarak dövüşü izledi. “Emin misin? Sadece kötü bir gününde olamaz mı?”</p>
<p>“Eminim,&quot; dedi Sadeas. Şimdi neye dikkat etmesi gerektiğini de bildiği için, bunu Adolin’in yaptığı her harekette okuyabiliyordu, Eranniv’i ona saldırması için nasıl kandırdığını, sonra da darbeleri zar zor savuşturduğunu. Adolin Kholin’in zekâsı, Sadeas’ın ona biçtiği değerden daha yüksekti.</p>
<p>Düelloculukta da daha iyiydi. Bir maçı kazanmak yetenek isterdi ama bütün maç boyunca geride olan senmişsin gibi göstermek <span style="font-style:italic;">gerçek ustalığı</span> gerektirirdi. Dövüş devam ettikçe, kalabalık da kendini kaptırdı ve Adolin maçı iyice kıran kırana sürdürdü. Sadeas kendisinin gördüğü şeyi pek kimsenin görebileceğini sanmıyordu.</p>
<p>Adolin halsiz bir şekilde hareket ederek ve, her birisinin dikkatli bir şekilde Zırh’ın farklı parçalarına isabet etmesine izin verilmiş ama hiçbirisinin Zırh’ı kırarak onu gerçekten tehlikeye sokmasına neden olmayan bir düzine darbeden Işık akıtarak, sonunda “şanslı” bir darbeyle Eranniv’i devirmeyi başardığı zaman, kalabalık coşkuyla kükredi. Açıkgözler bile gösteriye kapılmış gibi görünüyordu.</p>
<p>Eranniv Adolin’in şansı hakkında bağırıp çağırarak bastı gitti ama Sadeas kendisini oldukça etkilenmiş olarak bulmuştu. <span style="font-style:italic;">Bu oğlan için bir gelecek olabilir,</span> diye düşündü. <span style="font-style:italic;">En azından babasından daha fazla.</span></p>
<p>“Bir Pare daha kazandı,” dedi İalai memnuniyetsizlikle Adolin elini kaldırıp yürüyerek sahadan ayrılırken. “Ben çabalarımı ikiye katlayacağım ve bunun tekrar olmayacağından emin olacağım.”</p>
<p>Sadeas parmağını sandalyesinin koluna vuruyordu. “Senin düellocular hakkında dediğin şey neydi? Aceleciler mi demiştin? Atılgan?”</p>
<p>“Evet. Ve?”</p>
<p>“Adolin onların ikisi de, ve daha da fazlası,” dedi Sadeas hafifçe, düşünüyordu. “O yemlenebilir, iteklenebilir, öfkeye kapılması sağlanabilir. Onun da babası gibi tutkusu var ama bunu çok daha gevşek bir şekilde kontrol ediyor.”</p>
<p><span style="font-style:italic;">Onu ta uçurumun kenarına kadar götürebilir, sonra da aşağı itebilir miyim</span>? diye düşündü Sadeas.</p>
<p>“İnsanların onunla dövüşmesini engellemeyi bırak,” dedi. “Onunla dövüşmeleri için <span style="font-style:italic;">cesaret</span> de verme. Geriye çekil. Ben bu işin nereye gideceğini görmek istiyorum.”</p>
<p>“Bu kulağa tehlikeli geliyor,” dedi İalai. “O oğlan bir silah Torol.”</p>
<p>“Doğru,” dedi Sadeas ayağa kalkarak. “Ama bir silah eğer kabzasını tutan sensen, seni nadiren keser.” Karısının ayağa kalkmasına yardım etti. “Ayrıca Ruthar’ın karısına, bir dahaki sefer kendi başıma bir mücevherkalp için yola çıkmaya karar verirsem, onun da benimle at sürebileceğini söyle. Ruthar hevesli. O bizim için faydalı olabilir.”</p>
<p>İalai başını sallayarak onayladı, çıkışa doğru yürüdü. Sadeas da onu takip etti ama tereddüt ederek Dalinar’a doğru bir bakış attı. Eğer o geçmişe saplanıp kalmış olmasaydı, işler nasıl olurdu? Eğer o da gerçek dünyayı hayal etmenin yerine görmeyi kabul etseydi?</p>
<p><span style="font-style:italic;">Büyük olasılıkla sonunda onu yine de öldürürdün,</span> diye itiraf etti Sadeas kendisine. <span style="font-style:italic;">Başka bir şey olurmuş gibi numara yapmaya çalışma.</span></p>
<p>Dürüst olmak en iyisiydi, en azından kendine karşı.</p><div></div><br clear="all"/>
<p><span style="font-style:italic;">Uzaklarda sıcak topraklar olduğunu söylediler,</span></p>
<p><span style="font-style:italic;">Yokelçiler şarkılarımıza girdiği zaman.</span></p>
<p><span style="font-style:italic;">Beraberimizde evimize getirdik Ve o evler onların oldu,</span></p>
<p><span style="font-style:italic;">Eninde sonunda, yavaş yavaş.</span></p>
<p><span style="font-style:italic;">Ve yıllar boyunca bunun nasıl devam edeceğini söylediler.</span></p>
<p>-Dinleyici Tarihçeler Şarkısı, 12. kıta</p>
<p>Ani renk parlaması Shallan’ın nefesini kesti.</p>
<p>Açık olan gökyüzünde çakan şimşek gibi manzarayı rahatsız etti. Shallan kürelerini bıraktı, Tyn ona avcunda küre saklama antrenmanı yaptırıyordu, ve vagonun üstünde ayağa kalktı, hüreliyle oturağının sırtını kavrayarak destek almıştı. Evet, bu şüphe götürmezdi. Sıkıcı bir kahverengi ve yeşilden oluşmuş olan tuvalin üzerinde parlak kırmızı ve sarı vardı.</p>
<p>“Tyn,” dedi Shallan. “O ne?”</p>
<p>Diğer kadın vagonu sürüyor olması gerektiği gerçeğine rağmen ayaklarını uzatarak yayılmıştı. Gözlerinin üzerini geniş siperlikli beyaz bir şapkayla örtmüştü. Shallan güneşten korunmak için Bluth’un şapkasını giyiyordu, onun eşyalarının arasından almıştı.</p>
<p>Tyn şapkasını kaldırarak yan tarafa doğru döndü. “Hı?”</p>
<p>“İşte orada!” dedi Shallan. “Renk.”</p>
<p>Tyn gözlerini kıstı. “Ben bir şey görmüyorum.”</p>
<p>Kayafilizleri, kamışlar ve çimen tutamlarıyla kaplanmış tepelerle kıyaslandığı zaman o kadar canlı olan bu rengi nasıl seçemiyor olabilirdi? Shallan kadının dürbününü aldı ve daha yakından bakmak için kaldırdı. “Bitkiler,” dedi Shallan. “Orada taştan bir çıkıntı var, onlara doğuya karşı siper oluyor.”</p>
<p>“Ha, öyle mi?” dedi Tyn yerine yerleşip gözlerini kapatırken. “Bir kervan çadırı filan bir şeylerdir diye düşünmüştüm.”</p>
<p>“Tyn, <span style="font-style:italic;">bitkiler</span> var.”</p>
<p>“Ee?”</p>
<p>“Tekdüze olan bir ekosistemin içinde değişkenlik gösteren bir bitki örtüsü!” diye haykırdı. &quot;Gidiyoruz! Macob'a kervanı o yöne çevirmesini söylemeye gidiyorum.”</p>
<p>“Kızım sen acayipsin/’ dedi Tyn Shallan diğer vagonlara durmaları için bağırırken.</p>
<p>Macob yollarını uzatmaları için gönülsüzdü ama neyse ki Shallan’ın otoritesini kabul etti. Kervan Harap Ovalar’dan yaklaşık bir gün uzaklıktaydı. Acele etmemişlerdi. Shallan heyecanına hâkim olmak için zorlanıyordu. Buralarda, Buzdiyar’da o kadar çok şey tekdüze bir şekilde sıkıcıydı ki, çizecek yeni bir şeyler normal mantığın çok ötesinde heyecan vericiydi.</p>
<p>Kayalığa yaklaştılar, bir rüzgâr siperi oluşturmak için tam olarak doğru açıyla yerden yükselen kayadan bir şelfti. Bu oluşumların daha büyük olanlarına lait denirdi. Bir şehrin gelişebileceği korunaklı vadiler olurdu. Eh, bu hiç de o kadar büyük değildi ama yaşam onu yine de bulmuştu. Burada kısa boylu, kemik beyazı ağaçlardan bir tür koruluk yetişiyordu. Canlı kırmızı yaprakları vardı. Çok sayıdaki sarmaşık çeşidi kayalık duvarın üzerine asılmıştı ve zemin de kayafilizleriyle dolup taşıyordu. Bu yağmur olmadığı zaman bile açık kalan bir türdü, solucanlar gibi hareket ederek su arayan dil benzeri dokunaçlarının yanı sıra, içlerindeki ağır yapraklar yüzünden aşağı doğru sarkan filizleri vardı.</p>
<p>Mavi gökyüzünü yansıtan küçük bir havuz vardı, kayafilizlerini ve ağaçları besliyordu. Yaprakların gölgesi ise parlak yeşil bir yosuna sığınak sağlıyordu. Güzellik sıkıcı bir taşın içindeki yakut ve zümrüt damarları gibiydi.</p>
<p>Shallan vagonlar durduğu anda aşağı atladı. Otların arasındaki bir şeyleri korkutmuştu ve birkaç tane çok ufak, vahşi baltatazısı koşarak kaçıştılar. Shallan cinslerinden emin değildi, dürüst olmak gerekirse baltatazısı olup olmadıklarından bile emin değildi, o kadar hızlı hareket ediyorlardı ki.</p>
<p><span style="font-style:italic;">Eh, bu büyük olasılıkla daha büyük herhangi bir şeyden endişe etmemem gerektiği anlamına geliyordur,</span> diye düşündü minik laitin içine doğru yürürken. <span style="font-style:italic;">Aksırt gibi bir avcı olsa, daha küçük hayvanlan korkutup kaçırırdı.</span></p>
<p>Shallan bir gülümsemeyle yürüyordu. Neredeyse bir bahçe gibiydi, gerçi bitkilerin yetiştirilmiş değil vahşi oldukları belliydi. Filizlerini, dokunaçlarını ve yapraklarını geri çekerken hızlı hareket ediyor, Shallan’ın etrafında açılan bir boşluk bırakıyorlardı. Bir hapşırığı bastırdı ve koyu yeşil bir havuz bulana kadar ilerlemeye devam etti.</p>
<p>Burada bir kayanın üzerine battaniye serdi, sonra da çizim yapmak için oturdu. Kervandan başkaları da laitin içinde ya da kaya duvarın tepesinde gözcülük yapmak için hareket ediyorlardı.</p>
<p>Bitkiler rahatlarken Shallan muhteşem nemliliği içine çekti. Kayafilizi yaprakları dışarıya uzandı, çekingen filizler açılıyordu. Renklilik etrafında doğanın kızarması gibi kabardı. Fırtınababa! Güzel bitkilerin çeşitliliğini ne kadar özlemiş olduğunu fark etmemişti. Eskiz tahtasını açtı ve Güzellik Elçisi Shalash adına hızlı bir dua çizdi, Shallan’ın adının kökeniydi.</p>
<p>Birisi içlerinden geçerken bitkiler yine içeri çekildi. Gaz tökezleyerek bir grup kayafilizinin üzerinden geçti, sarmaşıklarına basmamaya çalışırken küfrediyordu.</p>
<p>Shallan’ın yanına geldi, sonra da yerdeki havuza bakarak tereddüt etti. “Fırtınalar!” dedi. “Onlar balık mı?&quot;</p>
<p>“Yılanbalığı,” diye tahmin etti Shallan bir şeyler havuzun yeşil yüzeyini dalgalandırırken. “Parlak turuncu yılanbalıkları gibi görünüyor. Babamın süs bahçesinde de onun gibileri vardı.”</p>
<p>Yılanbalıklarından bir tanesinin savrulan kuyruğu yüzeyi aşarak üzerine sular saçana kadar Gaz daha iyi bir bakış atmak için aşağı doğru eğilmişti. Shallan gülerek, o yemyeşil derinliklerin içine bakan tek gözlü adamın bir Hatıra’sını aldı, dudakları büzülmüş, alnını siliyordu.</p>
<p>“Ne istemiştin Gaz?”</p>
<p>“Ee,” dedi Gaz, ayağını sürüyerek. “Merak ediyordum da...” Eskiz defterine doğru bir göz attı.</p>
<p>Shallan çizim tahtasında yeni bir sayfasını açtı. “Tabii. Glurv için yaptığım gibi olsun istiyorsun, sanırım?”</p>
<p>Gaz elinin içine öksürdü. “Evet. O harbiden güzel görünüyordu.”</p>
<p>Shallan gülümsedi, sonra çizmeye başladı.</p>
<p>&quot;Poz vermem filan gerekiyor mu?” diye sordu Gaz.</p>
<p>“Olur,&quot; dedi Shallan, büyük ölçüde kendisi çizim yaparken onu meşgul etmek için. Gaz’ın üniformasını toparladı, göbeğini düzleştirdi, çenesi için inisiyatifini kullandı. Ancak değişikliğin büyük kısmı yüz ifadesiyle ilgiliydi. Başı yukarıda, uzaklara bakıyordu. Doğru yüz ifadesiyle o göz bandı asil, o yaralı yüzü bilge, o üniforması bir gurur simgesi hâline geliyordu. Arka plana o gece ateşlerin yanında kervandaki insanların, Gaz ve diğerlerine onları kurtardıkları için minnetle baktıkları zamanı hatırlatan ufak tefek ayrıntılar ekledi.</p>
<p>Kağıdı tahtasından çıkardı, sonra da Gaz’a doğru çevirdi. Gaz bunu hürmetkâr bir şekilde aldı, elini saçının içinden geçirdi. “Fırtınalar,” diye fısıldadı. “Gerçekten de böyle mi görünüyordum?”</p>
<p>&quot;Evet,” dedi Shallan. Desen’in yakınlarında hafifçe titreştiğini hissedebiliyordu. Bir yalan... Ama ayrıca da bir gerçek. Bu kesinlikle Gaz’ın kurtardığı insanların onu gördükleri şekildi.</p>
<p>&quot;Teşekkür ederim Berrakhanım,” dedi Gaz. “Ben... Teşekkür ederim.” Ash’in gözleri! Sanki neredeyse Gaz’ın gözü yaşaracak gibi görünüyordu.</p>
<p>“Dikkat et,” dedi Shallan. “Ve bu geceye kadar da katlama. Lekelenmesin diye vernikleyeceğim. ”</p>
<p>Gaz başını sallayarak onayladı ve gitti, uzaklaşırken bitkileri tekrar korkutuyordu. Bu Shallan’dan resmini isteyen adamların altıncısıydı. O da bu istekleri iyi karşılıyordu. Onlara ne olabileceklerini, ve de olmaları gerektiğini, hatırlatmak için ne gerekirse.</p>
<p><span style="font-style:italic;">Ya sen Shallan</span>? diye düşündü. <span style="font-style:italic;">Herkes senin bir şey olmanı istiyormuş gibi görünüyor. Jasnah, Tyn, baban... Sen ne olmak istiyorsun</span>?</p>
<p>Eskiz defterinin sayfalarını geriye doğru çevirerek, kendisini yarım düzine farklı şekilde çizdiği sayfalan buldu. Bir âlim, bir sanatçı, bir sosyete leydisi. O hangisi olmak istiyordu?</p>
<p>Hepsi birden olabilir miydi?</p>
<p>Desen uğuldadı. Shallan yan tarafına bir göz atarak, yakınlardaki ağaçların arasında sinsi sinsi durmakta olan Vathah’yı fark etti. Uzun paralı asker lideri çizimler hakkında herhangi bir şey söylememişti ama Shallan onun küçümsemesini görebiliyordu.</p>
<p>“Bitkilerimi korkutmayı kes Vathah,” dedi Shallan.</p>
<p>“Macob gece için duracağımızı söylüyor,” diye cevap verdi Vathah, sonra da uzaklaşıp gitti.</p>
<p>&quot;Sorun...” diye vızıldadı Desen. “Evet, sorun.”</p>
<p>“Biliyorum,” dedi Shallan yaprakların geri dönmelerini beklerken, sonra da çizdi. Ne yazık ki, her ne kadar tüccarlardan kalem ve vernik bulabilmiş olsa da, hiç renkli tebeşiri yoktu; yoksa daha iddialı bir şeyler deneyebilirdi. Yine de, bu güzel bir eskiz dizisi olacaktı. Bu eskiz defterinin geri kalanına kıyasla büyük bir değişiklikti.</p>
<p>Kaybettikleri hakkında özellikle düşünmedi.</p>
<p>Çizdi ve çizdi, küçük koruluğun basit huzurunun tadını çıkarıyordu. Yapraklar ve filizlerin arasında süzülen küçük yeşil noktacıklar olan hayatsprenleri de ona katıldı. Desen suyun üzerine çıktı ve, eğlendirici bir şekilde, yakınlardaki bir ağacın yapraklarını saymaya başladı. Shallan havuzun ve ağaçların yarım düzine resmini çizdi, daha sonraları bir kitaptan bunları öğrenebilmeyi umuyordu. Yaprakları ayrıntılı bir şekilde gösteren birkaç yakın çizim de yaptığından emin olduktan sonra, canı ne isterse onu çizmeye geçti.</p>
<p>Çizim yaparken hareket hâlindeki bir vagonda olmamak ne kadar da <span style="font-style:italic;">hoştu.</span> Buradaki ortam tamamen kusursuzdu; çizim yapmak için yeteri kadar ışık vardı, sessiz ve huzurluydu, yaşamla çevreliydi...</p>
<p>Çizmiş olduğu şeyin ne olduğunu fark ederek durakladı: Okyanusun yakınındaki kayalık bir kıyı, arkasında yükselen belirgin tepeler vardı. Perspektif uzaktaydı; kayalık kıyıda, birkaç gölgeli siluet birbirlerinin sudan çıkmalarına yardım ediyordu. Shallan bir tanesinin <span style="font-style:italic;">Yalb</span> olduğuna yemin edebilirdi.</p>
<p>Umutlu bir hayal. Shallan onların hayatta olmalarını o kadar çok istiyordu ki. Büyük olasılıkla gerçeği asla öğrenemeyecekti.</p>
<p>Sayfayı çevirdi ve içinden geleni çizdi. Bir bedenin üzerinde diz çökmüş bir kadın, sanki aşağıdaki kişinin suratına indirecekmiş gibi bir çekiç ile bir keskiyi kaldırmıştı. Kadının altındaki şekil katı, tahta gibiydi... Hatta belki de taştandı?</p>
<p>Shallan kalemini indirirken başını salladı ve çizimi inceledi. Bunu neden çizmişti ki? İlki mantıklıydı; o Yalb ve diğer denizciler hakkında endişeliydi. Ama bu garip tasviri çizmiş olması, Shallan’ın bilinçaltı hakkında neler söylüyordu?</p>
<p>Başım kaldırarak gölgelerin uzamış ve güneşin de ufka doğru alçalmakta olduğunu fark etti. Buna gülümsedi, sonra on adım bile uzağında olmayan birisini gördüğü zaman sıçradı.</p>
<p>“Tyn!” dedi Shallan eminelini göğsüne koyarak. “Fırtınababa! Korkuttun beni.”</p>
<p>Kadın ondan kaçınan bitkilerin arasından yaklaştı. “O çizimler güzel de, senin imza taklidi pratiği yaparak daha çok zaman harcaman gerektiğini düşünüyorum. Sen o işlerde doğal yeteneklisin ve bu başını belaya sokmaktan endişe etmene gerek ol-340 madan yapabileceğin türde bir şey.”</p>
<p>“Onun pratiğini yapıyorum,” dedi Shallan. “Ama sanatımın da pratiğini yapmam gerek. ”</p>
<p>“Sen o resimlere kendinden çok şey koyuyorsun, değil mi?”</p>
<p>“Kendimden değil, başkalarından koyuyorum,” dedi Shallan.</p>
<p>Tyn sırıtarak Shallan’ın taşına ulaştı. “Her zaman cevabın hazır. Bunu seviyorum. Harap Ovalar’a ulaştığımız zaman seni bazı arkadaşlarımla tanıştırmam gerek. Onlar seni iyice bir kirletecek.”</p>
<p>“Bu kulağa pek de hoş gelmiyor.”</p>
<p>“Saçmalık,” dedi Tyn sıçrayarak bir diğer kayanın kuru bir kısmına geçerken. “Sen hâlâ kendin olacaksın. Sadece esprilerin daha pis olacak.”</p>
<p>“Harika,&quot; dedi Shallan kızararak.</p>
<p>Kızarmasının Tyn’i güldürebileceğini düşünmüştü ama bunun yerine kadın düşünceli bir havaya büründü. “Sana gerçekliğin bir tadına baktırmanın bir yolunu bulmamız <span style="font-style:italic;">gerekecek</span> Shallan.”</p>
<p>“Ya? Bugünlerde şurup şeklinde mi bulunuyor?”</p>
<p>“Hayır,” dedi Tyn. “Ağzın ortasına inen bir yumruk şeklinde bulunuyor. İyi kızları gözyaşları içinde bırakıyor, eğer sağ kurtulabilecek kadar şanslılarsa.”</p>
<p>“Sanırım sen de benim hayatımın kesintisiz çiçekler ve pastadan oluşmadığını göreceksin,” dedi Shallan.</p>
<p>“Eminim ki sen böyle düşünüyörsündür,” dedi Tyn. “Herkes öyle düşünür. Shallan, ben senden hoşlandım. Gerçekten de hoşlandım. Bence sende dağlar kadar potansiyel var. Ama senin hazırlanmakta olduğun meslek... Bu senin çok zor şeyler yapmanı gerektirecek. Ruhu söken, parçalara ayıran şeyler. Daha önce hiç karşılaşmadığın durumlarla karşılaşacaksın.”</p>
<p>“Beni neredeyse tanımıyorsun bile,” dedi Shallan. “Hiç böyle şeyler yapmadığımdan nasıl bu kadar emin olabiliyorsun?”</p>
<p>“Çünkü sen bozuk değilsin,” dedi Tyn, yüz ifadesi uzaklardaydı.</p>
<p>&quot;Belki de rol yapıyorumdur. ”</p>
<p>“Kızım,” dedi Tyn. “Sen kahramanlara çevirmek için haydutların resimlerini çiziyorsun. Bir çizim tahtasıyla çiçeklerin arasında dans ediyorsun ve müstehcen bir şeylerin <span style="font-style:italic;">izinde</span> bile yüzün kızarıyor. Sen hayatın ne kadar kötü olduğunu düşünmüş olursan ol, ayağını denk al. Daha da kötüsü olacak. Ve gerçekten de senin bunu kaldırıp kaldıramayacağından emin değilim.”</p>
<p>“Neden bana bunları söylüyorsun?&quot; diye sordu Shallan.</p>
<p>“Çünkü bir günden biraz daha uzun bir süre sonra, biz Harap Ovalar’a ulaşacağız. Bu vazgeçmek için son şansın. ”</p>
<p>“Ben...”</p>
<p>Vardıkları zaman Tyn konusunda ne yapacaktı? Sadece ondan ders alabilmek için Tyn’in varsayımlarına ayak uydurduğunu itiraf mı edecekti? <span style="font-style:italic;">Onun tanıdıkları var, </span>diye düşündü Shallan. <span style="font-style:italic;">Savaş kamplarında tanıması çok faydalı olabilecek olan insanlar.</span></p>
<p>Shallan aldatmacasına devam etmeli miydi? Bunu yapmayı istiyordu, gerçi bir parçası bunun sadece Tyn’den hoşlandığı ve kadına ona ders vermeyi kesmesi için bir</p>
<p>sebep vermeyi istemediği için olduğunu biliyordu. “Ben kararlıyım,” derken buldu Shallan kendisini. &quot;Planıma devam edeceğim.”</p>
<p>Bir yalan.</p>
<p>Tyn içini çekti, ondan sonra da başını sallayarak onayladı. “Pekâlâ. Bana bu büyük dolabın ne olduğunu söylemeye hazır mısın?”</p>
<p>“Dalinar Kholin,” dedi Shallan. &quot;Onun oğlu Jah Keved’den bir kadınla nişanlandı.”</p>
<p>Tyn bir kaşım kaldırdı. “Bak bu ilginç. Ve o kadın da gelmeyecek mi?”</p>
<p>“Onun beklediği zamanda değil,” dedi Shallan.</p>
<p>“Sen de ona mı benziyorsun?”</p>
<p>&quot;Öyle de diyebilirsin.&quot;</p>
<p>Tyn gülümsedi. “İyi. Bana şantaj olacağını düşündürmüştün, ki o en zor iştir. Ama bu, işte bu senin gerçekten de altından kalkabileceğin bir işe benziyor. Etkilendim. Cesurca ama yapılabilir.”</p>
<p>“Sağ ol.”</p>
<p>“Ee, planın ne?” dedi Tyn.</p>
<p>“Ee, gidip kendimi Kholin’e tanıtacağım, oğlunun evlenecek olduğu kadının ben olduğuma işaret edeceğim, o da beni evine yerleştirecek.&quot;</p>
<p>“Öyle olmaz.”</p>
<p>“Olmaz mı?”</p>
<p>Tyn başını sertçe iki yana salladı. “Bu seni Kholin’e çok fazla borçlu yapar. Seni muhtaç durumda gösterir ve bu da senin saygı duyulma becerini baltalar. Senin burada yaptığın işe güzel yüz dolabı denir, zengin bir adamı kürelerinden kurtarma çalışmasıdır. O türden işler tamamen sunum ve görünüşe bağlı olur. Sen başka bir savaş kampındaki bir hana yerleşmek ve tamamen kendi kendine yetermiş gibi davranmak istiyorsun. Bir gizem havasını korumak. Oğlanın yakalaması için fazla kolay olma. Hangisi bu arada? Büyük oğul mu, küçük mü?”</p>
<p>“Adolin,” dedi Shallan.</p>
<p>“Hmmm... Bu Renarin’den iyi midir, kötü müdür emin değilim. Adolin Kholin’in çapkınlığı meşhur, o yüzden neden babasının onun evlendirmek isteyeceğini anlayabiliyorum. Ama onun dikkatini üzerinde tutmak zor olacak.”</p>
<p>“Öyle mi?” diye sordu Shallan gerçek bir endişe sızısı hissederek.</p>
<p>“Evet. O neredeyse bir düzine kere neredeyse nişanlanıyordu. Sanınm aslında bir kere <span style="font-style:italic;">nişanlanmıştı</span> da. Benimle karşılaştığın iyi oldu. Ben doğru yaklaşımı bulmak için bunun üzerinde biraz düşüneceğim ama sen <span style="font-style:italic;">hiçbir şekilde</span> Kholin’in misafirperverliğini kabul etmiyorsun. Eğer sen bir açıdan elde edilemez olmazsan, Adolin asla ilgi göstermeyecektir.”</p>
</body>
</html>