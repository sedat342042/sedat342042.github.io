<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta http-equiv="content-type" content="text/html; charset=UTF-8"/><title></title><link rel="stylesheet" href="main.css" type="text/css"/>
</head>
<body><div></div><br clear="all"/>
<p>Parlayan Şövalyeler bir kez daha dayanmak zorunda. Kadim yeminler en sonunda dillendirildi, sprenler geri döndü. Kayıp olanı arıyor herkes; korkarım ki bu arayış sonları olacak.</p>
<p>Ama büyünün doğasında var bu. Ne de olsa harap ruhların, içine başka bir şeylerin yer edebileceği defoları olur. Bizzat yaradılışın gücü olan Dalgabağlamalar, harap bir ruhu tamir edebilecekleri gibi derinliklerine sızıp yaralarını da genişletebilirler.</p>
<p>Rüzgârkoşucu, intikam ve onurun sınırları arasında dengelenmiş, mahvolmuş bir dünyada kayıp. Yavaş yavaş geçmişi tarafından yok edilmekte olan Işıkören, dönüşmekte olduğu yalanı aramakla meşgul. Kan ve ölümle doğan Bağdökümcü yok edilenleri yeniden var etmeye çabalıyor. İki insanın kaderleri arasında gidip gelen kâşif ise yavaş bir ölüm ve tüm inandıklarına korkunç bir şekilde ihanet etmek arasında bir seçim yapmak zorunda.</p>
<p>Onlar için uyanış zamanı çoktan geldi geçti, çünkü Dinmezfırtma tepelerine binmek üzere.</p>
<p>Ayrıca Beyazlı Suikastçı da geldi.</p>
<p>“Her anlamda tam bir başyapıt. Sanderson, farklı farklı karakterleri ve hikâye ilerledikçe adım adım önümüze serilen muazzam tarihiyle capcanlı ve etkileyici bir dünya yaratmış.”</p>
<p><a id="bookmark0"></a>The Guardian</p>
<p>“Hiç şüphe yok ki, Sanderson da adı Tolkien, Leiber, Moorcock, Jordan ve George R. R. Martin ile birlikte anılacak yazarlardan biri olacak.”</p>
<p><a id="bookmark1"></a>SFFWORLD</p>
<p><a href="http://www.akilcelenkitaplar.com"><span style="font-weight:bold;">www.akilcelenkitaplar.com</span></a></p><div></div><br clear="all"/>
<p><a id="bookmark2"></a>Bam</p>
<p>ISBN 978-605-5069-52-0</p>
<p>Brandon Sanderson</p>
<p>Lincoln, Nebraska’da büyüdü. Eşi ve çocuklarıyla Utah’da yaşıyor ve Brigham Young University bünyesinde yaratıcı yazarlık dersleri veriyor. Robert Jordan’m Zaman Çarkı’nı o tamamladı. Çok satanlar listelerinde yer alan pek çok kitabın yazarlığını yaptı. Bu kitaplar arasında Sissoylu üçlemesi, Kralların Yolu ve Elantris sayılabilir. Sanderson, 2013 yılında Hugo Ödülü’nü kazandı. Brandon Sanderson’m yazdığı kitaplar hakkında bilgi almak için brandonsanderson.com adresindeki web sitesini ziyaret edebilirsiniz.</p>
<p>Yıllar önce, Parshendiler tarafından tutulan bir katil, Alethi kralı Gavilar’ı öldürmüş ve böylece Alethkar Yüceprensleri arasında bir intikam Paktı kurulmasına ve Parshendilere savaş açılmasına neden olmuştu. Şimdi Beyazlı Suikastçı yeniden iş başında ve uzun süre önce ortadan kaybolduğu düşünülen güçleri kullanıyor ve pek çokları tarafından Alethi tahtının ardındaki güç olarak görülen Yüceprens Dalinar’ı öldürmeye çalışıyor.</p>
<p>Bir zamanlar, Harap Ovalar’da bir köle ve köprücü olan Kaladin’e kraliyet korumalarının komutanlığı verildi. Kaladin, kralı ve Dalinar’ı türlü tehditlerden korumaya gayret ediyor. Öte yandan, bir şekilde şerefspreni Syl ile bağlantılı olan Rüzgarkoşucu güçlerinde ustalaşmak zorunda.</p>
<p>Shallan ise, akıl hocası Jasnah ile birlikte, efsanevi Yokelçilerin ve uygarlığa son veren Issızlık’m geri dönüşüne mani olmaya çalışmakla meşgul. Bu görevin başarıyla sona ermesi için gereken sır Harap Ovalar’da olsa da, oraya ulaşmak onun asla hayal edemeyeceği kadar zor olabilir.</p>
<p>PARLAYAN</p>
<p><span style="font-weight:bold;">BRANDON SANDERSON</span></p>
<p><a id="bookmark3"></a><span style="font-weight:bold;">PARLAYAN</span></p>
<p>• •</p>
<p><a id="bookmark4"></a><span style="font-weight:bold;">SÖZLER</span></p><div></div><br clear="all"/><div>
<p><span style="font-style:italic;">3L <sup>T</sup>%&amp;<sup>esi</sup></span></p></div><br clear="all"/><div></div><br clear="all"/><div>
<p>. . <span style="font-weight:bold;">4</span>?</p></div><br clear="all"/><div></div><br clear="all"/><div></div><br clear="all"/><div></div><br clear="all"/><div>
<p>El,.</p></div><br clear="all"/><div></div><br clear="all"/><div>
<p>-3?*- '■*-</p>
<p><sup>r</sup>'V-.' , ! !■ fTjAKILÇlELEN ^</p></div><br clear="all"/>
<p><span style="font-weight:bold;">AKILÇELEN KİTAPLAR</span></p>
<p><span style="font-weight:bold;">Yuva Mahallesi 3702. Sokak No: 4 Yenimahalle/Ankara</span></p>
<p><span style="font-weight:bold;">Tel;+90-312 396 01 11 Faks: +90-312 396 01 41</span></p>
<p><a href="http://www.akilcelenkitaplar.com"><span style="font-weight:bold;">www.akilcelenkitaplar.com</span></a></p>
<p><span style="font-weight:bold;">Yayıncı Sertifika No: 12382</span></p>
<p><span style="font-weight:bold;">Matbaa Sertifika No: 26649</span></p>
<p><span style="font-weight:bold;">Kitabın Özgün Adı ve Yazarı: WORDS OF RADIANCE, Brandon Sanderson</span></p>
<p><span style="font-weight:bold;">© 2014, Dragonsteel Entertainment LLC</span></p>
<p><span style="font-weight:bold;">İç görseller: Dan dos Santos, Ben McSweeney ve Isaâc Steward.</span></p>
<p><span style="font-weight:bold;">© Türkçe yayım hakları Akılçelen Kitaplar'ındır. Bu kitabın telif hakları Anatolialit Ajansı’nın aracılığıyla JABberwocky Literary Agency’den alınmıştır. Yayıncının yazılı izni olmadan hiçbir biçimde ve hiçbir yolla, bu kitabın içeriğinin bir kısmı ya da tümü yeniden üretilemez, çoğaltılamaz ya da dağıtılamaz.</span></p>
<p><span style="font-weight:bold;">ISBN: 978-605-5069-52-0 Ankara, 2016</span></p>
<p><span style="font-weight:bold;">Türkçesi &#160;&#160;&#160;: Can Sevinç</span></p>
<p><span style="font-weight:bold;">Redaktör &#160;&#160;&#160;: Koray Sel, Serdar Tosun</span></p>
<p><span style="font-weight:bold;">Yayına Hazırlık &#160;&#160;&#160;: Boğaç Erkan</span></p>
<p><span style="font-weight:bold;">Sayfa Düzeni &#160;&#160;&#160;: Belgin Tuna</span></p>
<p><span style="font-weight:bold;">Baskı &#160;&#160;&#160;: Bizim Büro Matbaa Dağıtım Basım</span></p>
<p><span style="font-weight:bold;">Yayıncılık San. ve Tic. Ltd. Şti. Büyük Sanayi, I.Cad., Sedef Sok. No:6/1, İskitler/Ankara</span></p>
<p><a id="bookmark5"></a><span style="font-weight:bold;">TEŞEKKÜRLER</span></p>
<p>Sizin de hayal edebileceğiniz gibi, Fırtınaışığı Arşivi gibi bir serinin basılması bile büyük bir teşebbüs. Taslaktan, son revizyona kadar yazılması neredeyse on sekiz ay sürdü ve işin içinde dört farklı sanatçının çizimleri ve bir insan ordusunun editöryal gözleri vardı. Tor’daki; yapım, halkla ilişkiler, pazarlama gibi böylesine büyük bir kitabın başarılı olabilmesi için ihtiyaç duyduğu diğer her şeyle uğraşan ekiplerden ise bahsetmeye bile gerek yok.</p>
<p>Fırtınaışığı Arşivi, yaklaşık yirmi yıllık hayalim, her zaman anlatabilmeyi arzuladığım hikâye. Aşağıda okuyacağınız kişiler bu hayalimi kelimenin tam anlamıyla gerçeğe dönüştürüyorlar ve bu çabaları için teşekkürlerimi kelimelerle ifade edemem. İlk olarak yardımcım ve baş editörüm Peter Ahlstrom, bu kitap üzerinde çok uzun saatler boyunca, kurguya uymayan şeylerin uyduğu yönündeki tekrarlayan ısrarlarıma katlanarak çalıştı. Sonuç olarak da çoğu zaman haksız olduğuma beni ikna etti.</p>
<p>Her zaman olduğu gibi, beni bir yazar olarak keşfetmiş olan adam Moshe Feder kitabın üzerinde mükemmel bir editöryal iş çıkardı. Temsilcim Joshua Bilmes de hem temsilcilik, hem de editörlük yeteneğini sonuna kadar zorladı. Eddie Schneider, Brady “Words of Bradiance” McReynolds, Krystyna Lopez, Sam Morgan ve Christa Atkinson de ajansta ona katıldılar. Tor’dan Tom Doherty, bir öncekinden daha kısa yapacağıma dair söz vermiş olmama rağmen daha da uzun bir kitap teslim etmeme tahammül etti. Terry McGarry, kitabın redaksiyonunu yaptı. Kapaktan sanat yönetmeni irene Gallo, iç tasarımdan Greg Collins, Westchester Basım Hizmetleri’ndeki Brian Lipofsky’nin ekibi mizanpajdan, Meryl Gross ve Kari Gold yapımdan, halkla ilişkilerden ise Patty Garcia ve ekibi sorumluydu. Paul Stevens ne zaman ona ihtiyacımız olsa süperman olarak görevinin başındaydı. Her birinize kocaman teşekkürlerimi sunuyorum.</p>
<p>Bu cildin de, bundan önceki gibi, inanılmaz resimler içerdiğini fark etmiş olabilirsiniz. Benim Fırtınaışığı Arşivi için olan vizyonum, her zaman kendi türündeki kitaplar için genel olarak beklenen görselliğin çok üzerine çıkan bir seri olmasıydı. Bu nedenle de, en sevdiğim çizerlerden olan Michael Whelan’ın projede tekrardan yer alıyor olması bir şereftir. Onun çizdiği kapağın Kaladin’i mükemmel yakalamış olduğunu hissediyorum ve tatmin olmadan önce üç kez daha -kendi ısrarıyla- baştan çizerek harcadığı fazladan zaman için aşırı derecede müteşekkirim. Shallan’ın iç kapak çizimlerine de sahip olmak, benim bu kitap için görmeyi beklediğimden daha fazlasıydı ve sonunda kitabın ne kadar başarılı bir şekilde bir araya gelmiş olduğunu görmek beni gururlandırıyor.</p>
<p>Fırtınaışığı Arşivi’nden ilk kez bahsettiğimde, arada sırada ‘konuk oyuncu’ çizerlere de yer vermeyi düşünmüştüm. Onlardan ilki Dan dos Santos, bu roman (bir diğer kişisel favori sanatçım ve Warbreaker’ın kapağını da yapmış olan kişi) için birkaç iç illüstrasyon yapmayı kabul etti.</p>
<p>Ben McSweeney de nazik bir şekilde bizim için daha fazla muhteşem eskiz defteri sayfaları yapmak için geri döndü ve onunla birlikte çalışmak büyük bir zevkti. Ne istediğimi, ne istediğimden emin olmadığım zamanlarda bile hızla anlıyor ve uyguluyordu. Yeteneğini ve profesyonelliğini Ben gibi birleştirebilen çok az kişiyle karşılaştım. Çizimlerinden daha fazlasını InkThinker.net adresinde bulabilirsiniz.</p>
<p>Uzun bir zaman önce, şimdi neredeyse on yıl oluyor, Isaâc Stewart adındaki bir adamla tanıştım. O bir yazar olma hedefinin yanında, özellikle iş haritalar ve semboller gibi şeylere geldiğinde kusursuz bir çizerdi. İlk kez Sissoylu’da onunla birlikte çalışmaya başladım ve Isaâc bir gün bana Emily Bushman adındaki bir kadınla bir buluşma ayarladı; ki daha sonradan o kadınla evlendim. O yüzden de, Isaac’e epey büyük bir borcumun olduğunu söylemeye gerek bile yok. Onun üzerinde çalıştığı her yeni kitapla birlikte ve yaptığı inanılmaz işleri gördükçe bu borcum daha da artıyor. Bu yıl, katılımım daha resmî hale getirmeye karar verdik ve onu tam zamanlı çizer olması ve idari işlerde de yardım etmesi için kiraladım. O yüzden, eğer onu görürseniz ekibe hoş geldiğini söyleyin. (Ve kendi kitapları üzerinde çalışmaya devam etmesini de söyleyin, çünkü oldukça iyiler.)</p>
<p>Aynı zamanda Dragonsteel Entertainment’a lojistik yöneticisi olarak katılan Isaac’in eşi, Kara Stewart var. (Aslında ilk önce Kara’yı işe almaya çalışmıştım ve Isa-ac araya girerek Karaya vermek istediğim işlerin bazılarını kendisinin de yapabileceğini belirtti. Sonuç olarak ikisini birden işe aldım, epey kârlı bir anlaşma oldu.) Eğer web sitemden tişörtler, posterler ve benzeri şeyler sipariş verecek olursanız muhatap olacağınız kişi Kara’dır ve o tek kelimeyle inanılmazdır.</p>
<p>Bu kitapta birkaç kişinin uzmanlığına başvurduk. Şarkı yazma ve şiir için Matt Bushman gibi. Ellen Asher atlarla ilgili olan sahneler için bazı çok iyi yönlendirmelerde bulundu ve Karen Ahlstrom da bir diğer şiir ve şarkı danışmanıydı. Mi’chelle VValker’m rolü ise Alethi el yazısı üzerineydi. Son olarak, Elise Warren bize kilit bir karakterin psikolojisiyle ilgili bazı çok güzel notlar verdi. Hepinize beyinlerinizi ödünç verdiğiniz için çok teşekkür ediyorum.</p>
<p>Kitabın epey sıkışık bir zaman sınırlaması içinde, geniş çaplı beta okumaları yapıldı ve bu yüzden de katılanlara gönülden bir köprücü selamı gidiyor: Jason Denzel, Mi’chelle Walker, Josh Walker, Eric Lake, David Behrens, Joel Phillips, Jory Phillips, Kristina Kugler, Lyndsey Luther, Kim Garrett, Layne Garrett, Brian Delambre, Bri-an T. Hill, Alice Arneson, Bob Kluttz ve Nathan Goodrich.</p>
<p>Tor’daki profesyonel düzeltmenler Ed Chapman, Brian Connolly ve Norma Hoffman; gönüllü düzeltmenler ise Adam Wilson, Aubree and Bao Pham, Blue Cole, Chris King, Chris Kluwe, Emily Grange, Gary Singer, Jakob Remick, Jared Gerlach, Kelly Neumann, Kendra Wilson, Kerry Morgan, Maren Menke, Matt Hatch, Patrick Mohr, Richard Fife, Rob Harper, Steve Godecke, Steve Karam ve Will Raboin’den oluşuyor.</p>
<p>Okuma grubum, kitabın yaklaşık yarısına kadar gelmeyi başarabildi. Bu da romanın ne kadar uzun olduğu düşünecek olursak epey fazla... Benim için paha biçilemez birer kaynak olan üyeler: Kaylynn ZoBell, Kathleen Dorsey Sanderson, Danielle Ol-sen, E. J. Patten, Alan Layton ve Karen Ahlstrom.</p>
<p>Ve son olarak da, sevgili ve gürültücü aileme teşekkür ediyorum. Joel, Dallin ve küçük Oliver benim her gün alçak gönüllü olmama yardımcı olmak için beni her zaman dayak yiyen kötü adam yapıyorlar. Hoşgörülü eşim Emily, geçen yıl turlar gittikçe uzarken epey bir sıkıntıya katlandı ve ben de onu hak etmek için hâlâ ne yaptığımdan emin değilim. Hepinize dünyamı büyülü yaptığınız için teşekkür ediyorum.</p><div></div><br clear="all"/><div>
<p><span style="font-weight:bold;font-variant:small-caps;">içindekiler -r</span></p></div><br clear="all"/><div>
<p><span style="font-weight:bold;">17</span></p>
<p><span style="font-weight:bold;">31</span></p>
<p><span style="font-weight:bold;">155</span></p>
<p><span style="font-weight:bold;">199</span></p>
<p><span style="font-weight:bold;">373</span></p>
<p><span style="font-weight:bold;">387</span></p>
<p><span style="font-weight:bold;">.639</span></p>
<p><span style="font-weight:bold;">679</span></p>
<p><span style="font-weight:bold;">835</span></p>
<p><span style="font-weight:bold;">861</span></p>
<p><span style="font-weight:bold;">1006.</span></p>
<p>1011</p>
<p><span style="font-weight:bold;">1013</span></p></div><br clear="all"/><div>
<p><span style="font-style:italic;">r</span></p>
<p><span style="font-style:italic;">i</span></p></div><br clear="all"/><div>
<p>3Sf<sup>!</sup>^ . '■</p></div><br clear="all"/><div></div><br clear="all"/><div>
<p><span style="font-weight:bold;">. Soil Not</span></p></div><br clear="all"/><div>
<p><span style="font-weight:bold;">Teşekkürler Ön Söz: Sorgulamak Birinci Kısım: Tutuşmuş Ar&amp;âöz</span></p>
<p><span style="font-weight:bold;">İkinci Kısım: Rüzgârlar Yaklaşıyor Ara Söz</span></p>
<p><span style="font-weight:bold;">Üçüncü Kısıra^ Ölümcül</span></p>
<p>il§K</p>
<p><span style="font-weight:bold;">Ara Söz'</span></p>
<p>■ ■ ■ <span style="font-style:italic;">*</span></p>
<p>Silisi &#160;&#160;&#160;. tss;; s</p>
<p><span style="font-weight:bold;">Dördüncü Kısim: Yaklaşım</span></p>
<p>-.<sub>İ</sub><sup>,</sup>X</p>
<p><span style="font-weight:bold;">Ara Söz ***'* *■' + *</span></p>
<p>•• *!*- *</p></div><br clear="all"/>
<p><span style="font-style:italic;">SCI</span></p>
<p><span style="font-weight:bold;">KİTAP</span></p>
<p><span style="font-weight:bold;">PAELAYAH SÖZLER</span></p><div></div><br clear="all"/><div></div><br clear="all"/>
<p><a id="bookmark6"></a><span style="font-weight:bold;">ALTI YIL ONCE</span></p>
<p>Jasnah Kholin partinin tadını çıkarıyormuş gibi yapıyor, misafirlerden bir tanesini öldürtme niyetinde olduğuna dair hiçbir ipucu vermiyordu.</p>
<p>Kalabalık ziyafet salonunda dolaşıyor, şarap dilleri gevşetir ve zihinleri karartırken etrafını dinliyordu. Amcası Dalinar iyice kendini kaptırmıştı, yüksek masada ayağa kalkarak Parshendilere davulcularını çağırmaları için haykırdı. Jasnah’nın kardeşi Elhokar, amcalarını susturmak için aceleyle fırladı, gerçi Alethiler kibarca Dalinar’ın bu taşkınlığım görmezden geldiler. Elhokar’ın karısı Aesudan dışındaki herkes; o bir mendilin arkasına saklanmış, kıs kıs gülüyordu.</p>
<p>Jasnah yüksek masaya arkasını döndü ve oda boyunca ilerlemeye devam etti. Bir suikastçıyla randevusu vardı ve havasız, birbirine karışmış parfüm kokularıyla dolmuş salonu terk ediyor olduğu için fazlasıyla memnundu. Dörtlü bir kadın grubu kıpır kıpır yanan şöminenin karşısındaki yükseltilmiş bir platformun üstünde flüt çalıyorlardı ama müzik çok uzun süre önce bıktırıcı hâle gelmişti.</p>
<p>Dalinar’ın aksine, Jasnah bakışları üzerine çekiyordu. Çürümüş ete üşüşen sinekler gibiydi o gözler, sürekli olarak onu takip ediyorlardı. Vızıldayan kanatlar gibi fısıltı sesleri geliyordu. Eğer Alethi sosyetesinin şaraptan daha fazla sevdiği tek bir şey varsa, bu da dedikoduydu. Herkes bir ziyafet sırasında Dalinar’ın şarabı fazla kaçırıp kendini kaybetmesini beklerdi ama kralın kızının kâfir olduğunu itiraf etmesi? İşte <span style="font-style:italic;">bu</span> duyulmuş şey değildi.</p>
<p>Jasnah duygularını tam da bu sebeple açıkça anlatmıştı.</p>
<p>Yüksek masanın yakınında toplanmış, kendi ritmik dillerinde konuşmakta olan Parshendi heyetinin yanından geçti. Her ne kadar bu kutlama onların ve Jasnah’nın babasıyla imzalamış oldukları anlaşmanın şerefine olsa da, onlar neşeli değillerdi, hatta mutlu bile görünmüyorlardı. Gergin görünüyorlardı. Elbette ki, onlar insan değillerdi ve bazı zamanlarda tepki verme şekilleri garip oluyordu.</p>
<p>Jasnah onlarla konuşmak isterdi ama randevusu bekleyemezdi. Görüşmeyi, bu kadar çok kişi sarhoş ya da dikkati dağınık olacağı için özellikle şölenin ortasına gelecek şekilde ayarlamıştı. Jasnah kapdara doğru ilerledi ama sonra olduğu yerde durdu.</p>
<p>Gölgesi yanlış yöne doğru uzanıyordu.</p>
<p>Havasız, karışık, gürültülü oda aniden sessizleşilmiş gibi göründü. Yüceprens Sadeas doğrudan gölgenin içinden yürüyerek geçti. Gölge oldukça belirgin bir şekilde yakınındaki duvarda duran küre şeklindeki lambaya <span style="font-style:italic;">doğru</span> uzanıyordu. Yanındakiyle konuşmaya dalmış olan Sadeas fark etmedi. Jasnah gözlerini gölgeye dikti; ter bastı, midesi kasıldı, kusmak üzere olduğu zamanlarda hissettiği gibi hissediyordu. <span style="font-style:italic;">Yine mi</span>? Başka bir ışık kaynağı aradı. Bir sebep. Başka bir sebep bulabilir miydi? Hayır.</p>
<p>Gölge hiç acele etmeden, yavaşça eriyerek ona doğru geri aktı, yerde ayaklarına dolandı ve sonra da öbür yöne doğru uzanarak yoluna devam etti. Jasnah'nın gerilimi azaldı. Fakat başka kimse görmüş müydü?</p>
<p>Neyse ki, odayı tararken dehşete düşmüş herhangi bir bakışla karşılaşmadı. İnsanların dikkati, yerleşmek için gürültülü bir şekilde kapılardan girmekte olan Parshendi davulcularına yönelmişti. Jasnah onlara yardım etmekte olan bol beyaz giysiler giymiş insan bir hizmetkârı fark ettiği zaman kaşlarını çattı. Shin’den bir adam mı? Bu olağandışıydı.</p>
<p>Jasnah kendisini toparlardı. Bu nöbetler ne anlama geliyordu? Okuduğu batıl inançlı halk hikâyelerinde, gölgelerin bu şekilde yanlış hareket etmesinin ‘lanetlenmiş olduğu' anlamına geldiğinden bahsediliyordu. Jasnah çoğu zaman böyle şeylere saçmalık diyerek görmezden gelirdi ama <span style="font-style:italic;">bazı</span> batıl inançların gerçek bir kaynağı olurdu. Jasnah’nın diğer tecrübeleri de bunu doğruluyordu. Daha derinlemesine bir araştırma yapması gerekecekti.</p>
<p>Sakinlik; âlimlere yakışan soğuk düşünceleri, yapış yapış derisi ve boynunun arkasından aşağı akmakta olan ter damlalarının gerçekliğiyle kıyaslandığı zaman bir yalanmış gibi görünüyordu. Ama mantıklı olmak sadece sakin olduğunda değil, her zaman önemliydi. Kendisini kapılardan dışarı çıkmaya, bunaltıcı salonu terk ederek sessiz koridora girmeye zorladı. Genelde hizmetkârlar tarafından kullanılan arka çıkışı seçmişti. Ne de olsa en kestirme yol buydu.</p>
<p>Burada siyah ve beyaz giysili başhizmetkârlar, berrakbeylerin ve berrakhanımların ayak işleri için koşturuyorlardı. Jasnah bunu bekliyordu ama beklemediği şey <span style="font-style:italic;">babasının</span> hemen ileride durmuş, sessizce Berrakbey Meridas Amaram ile konuşmakta olan görüntüsüydü. Kral burada ne yapıyordu?</p>
<p>Gavilar Kholin, Amaram’dan daha kısa boyluydu ama o, yine de krala eşlik ederken hafifçe öne eğiliyordu. Bu Gavilar’m etrafında sık olan bir şeydi; öyle bir tutkuyla konuşurdu ki, insan kendisini öne eğilerek dinlemek, her kelimeyi ve imayı yakalamayı isterken bulurdu. Kardeşinin aksine yakışıklı bir adamdı, güçlü çenesini örtmek yerine hatlarını belirginleştiren bir sakalı vardı. Jasnah’nın henüz hiçbir biyograficinin aktarmayı başaramadığını hissettiği, bir cazibesi ve gücü vardı.</p>
<p>Kral Muhafızlarının yüzbaşısı Tearim arkalarında bir kule gibi yükseliyordu. Gavilar’ın Parezırhı’nı giymişti; kral son zamanlarda Zırh’ını giymeyi bırakmış, onu dünyanın en büyük düellocularından biri olarak bilinen Tearim’e emanet etmeyi tercih eder olmuştu. Onun yerine Gavilar görkemli, klasik kesimli cüppeler giyiyordu.</p>
<p>Jasnah tekrar şölen salonuna bir göz attı. Babası ne zaman dışarı çıkmıştı? <span style="font-style:italic;">Dikkatsiz</span> diye azarladı kendi kendisini. <span style="font-style:italic;">Dışarı çıkmadan önce onun hâlâ içeride olup olmadığını kontrol etmiş olman gerekirdi.</span></p>
<p>ileride, babası elini Amaram'm omzuna koydu ve bir parmağını kaldırarak sessizce ama sertçe konuştu, sözleri Jasnah için belirsizdi.</p>
<p>“Baba?” diye sordu.</p>
<p>Gavilar ona bir göz attı. &quot;Ah, Jasnah. Bu kadar erken mi gidiyorsun?”</p>
<p>“Hiç de erken sayılmaz,” dedi Jasnah süzülerek öne çıkarken. Gavilar ve Amaram’ın tartışmaları için mahremiyet bulmak amacıyla dışarı çıkmış oldukları belliydi. “Bu ziyafetin en sıkıcı kısmı, konuşmaların sesinin yükseldiği ama seviyesinin yükselmediği ve etrafındakilerin de sarhoş olduğu kısmı.”</p>
<p>“Pek çok kişi böyle şeyleri eğlenceli buluyor.”</p>
<p>“Pek çok kişi, ne yazık ki, salak.”</p>
<p>Babası gülümsedi. “Bu senin için korkunç bir şey mi?” diye sordu hafifçe. “Geri kalanlarımızla birlikte yaşamak, bizim ortalama zekâlarımıza ve basit düşüncelerimize katlanmak? Dehan içinde bu kadar tekil bir şekilde yapayalnız olmak?”</p>
<p>Jasnah bunu gerçekten de olduğu azarlama şeklinde kabul etti ve kendisini yüzü kızarırken buldu. Annesi Navani bile ona bunu yapamıyordu.</p>
<p>&quot;Belki hoş eşlikçiler bulmuş olsaydın, şölenlerden zevk alabilirdin.” dedi Gavilar. Gözleri Amaram’a doğru döndü, uzun zamandır onu Jasnah için potansiyel bir eş olarak hayal ediyordu.</p>
<p>Bu asla olmayacaktı. Amaram bakışlarına karşılık verdi, sonra da mırıldanarak babasıyla vedalaştı ve aceleyle koridordan aşağı doğru uzaklaşarak gitti.</p>
<p>“Ona ne iş verdin?” diye sordu Jasnah. “Bu gece aklında neler var baba?”</p>
<p>&quot;Anlaşma, elbette ki.”</p>
<p>Anlaşma. Neden bu konuyu bu kadar çok umursuyordu ki? Başkaları Parshen-dileri ya görmezden gelmesini, ya da fethetmesini önermişlerdi. Gavilar ise onlarla uzlaşma konusunda ısrar etmişti.</p>
<p>“Benim kutlamaya geri dönmem lazım,” dedi Gavilar, Tearim’e işaret ederek. İkili koridor boyunca Jasnah’nın çıkmış olduğu kapılara doğru ilerlediler.</p>
<p>“Baba?” dedi Jasnah. “Bana söylemediğin şey ne?”</p>
<p>Gavilar duraklayarak tekrar Jasnah’ya baktı. Solgun yeşil gözleri açıkgöz doğumunun kanıtıydı. Ne kadar zamandır sezgileri bu kadar güçlüydü? Ne? Fırtınalar adına... Jasnah sanki adamı artık hiç tammıyormuş gibi hissediyordu. Bu kadar kısa zamanda ne kadar da çarpıcı bir değişim geçirmişti.</p>
<p>İnceleme şekli yüzünden, neredeyse Gavilar ona güvenmiyormuş gibi görünüyordu. Liss’le olan buluşmasından haberi var mıydı?</p>
<p>Gavilar başka bir şey söylemeden arkasını döndü ve kapıları iterek partiye geri döndü, muhafızı da onu takip etti.</p>
<p><span style="font-style:italic;">Neler oluyor bu sarayda</span>? diye düşündü Jasnah. Derin bir nefes aldı. Daha fazla kurcalaması gerekecekti. Suikastçdarla görüşüyor olduğunu keşfetmemiş olmasını umuyordu ama eğer keşfetmişse, bu bilgiyi aklında tutarak hareket edecekti. Mutlaka babası Parshedilere olan hayranlığına kendini gitgide daha fazla kaptırırken, bi-rilerinin aileye göz kulak olmasının gerekli olduğunu kabul ederdi. Jasnah döndü ve eğilen bir başhizmetkârın yanından geçerek yoluna devam etti.</p>
<p>Koridorlarda kısa bir süre yürüdükten sonra, Jasnah gölgesinin tekrar garip davranmaya başlamış olduğunu fark etti. Gölge, duvarlardaki üç Fırtınaışığı lambasına doğru uzanırken sinirlenerek içini çekti. Neyse ki, insanların yaşadığı alanlardan uzaklaşmıştı ve burada görecek herhangi bir hizmetkâr da yoktu.</p>
<p>“Pekâlâ,” dedi tersçe. “Bu kadarı yeter.”</p>
<p>Yüksek sesle konuşmak niyetinde değildi. Ancak kelimeler ağzından çıkarken uzaklarda birkaç gölge daha kımıldanarak canlandı, ilerisindeki bir kavşaktan geliyorlardı. Jasnah’nm nefesi kesildi. O gölgeler uzandı, koyulaştı. Siluetlere dönüştü, büyüyor, yükseliyor, ayağa kalkıyorlardı.</p>
<p><span style="font-style:italic;">Fırtınababa. Deliriyorum.</span></p>
<p>Bir tanesi gece yarısı siyahlığından oluşmuş bir adam şeklini aldı, gerçi üzerinde belli bir yansıtıcılık etkisi vardı, sanki yağdan oluşmuş gibiydi. Hayır... Dışından bir yağ tabakasıyla kaplanmış olan başka bir tür sıvı; ona karanlık, prizmatik bir hava katıyordu.</p>
<p>Uzun adımlarla yaklaştı ve bir kılıç çekti.</p>
<p>Jasnah’ya soğuk ve kararlı mantık yol gösterdi. Bağırmak yeteri kadar hızlı yardım getirmezdi ve yaratığın mürekkebimsi esnekliği onu fazlasıyla aşacağını garanti eden bir hıza işaret ediyordu.</p>
<p>Olduğu yerde kaldı ve bakışlarını karşılayarak şeyin tereddüt etmesine neden oldu. Arkasındaki karanlığın içinde küçük bir grup yaratık daha oluştu. Geçen aylar boyunca Jasnah o gözleri üzerinde hissetmişti.</p>
<p>Şimdiye kadar koridorun tamamı kararmıştı, sanki suya batmıştı ve yavaş yavaş ışıksız derinliklere doğru gömülüyordu. Kalbi çırpınan, nefesi hızlanan Jasnah elini yanındaki granit duvara doğru uzattı, katı olan bir şeylere dokunmayı istiyordu. Parmakları birazcık duvarın içine battı, sanki duvar çamura dönüşmüş gibiydi.</p>
<p>Ah, fırtınalar. Bir şeyler yapmak zorundaydı. Ne? Yapabileceği <span style="font-style:italic;">ne</span> vardı ki?</p>
<p>Önündeki siluet duvara bir göz attı. Jasnah’ya en yakın olan lamba söndü. Ve sonra...</p>
<p>Sonra saray tuzla buz oldu.</p>
<p>Bütün bina parçalanarak binlerce ve binlerce küçük, boncuğa benzeyen cam küreye dönüştü. Jasnah karanlık bir gökyüzünden geriye doğru düşerken çığlık attı. Artık sarayda değildi, başka bir yerlerdeydi; başka bir diyar, başka bir zaman, başka bir... Bir şey.</p>
<p>Geride sadece yukarısındaki havada asılı duran karanlık, ışıltılı siluetin görüntüsü kalmıştı, kılıcını tekrar kınına sokarken kendisinden memnunmuş gibi görünüyordu.</p>
<p>Jasnah şiddetle bir şeye bindirdi, cam boncuklardan bir okyanustu. Sayısız benzeri etrafına yağıyor, garip denizin içine sanki birer dolu tanesiymiş gibi tıkırtılarla düşüyorlardı. Jasnah daha önce buna benzer bir yer hiç görmemişti, ona ne olduğunu ye ne anlama geldiğini açıklayamıyordu. Bir imkânsızlığa benzeyen şeyin içine doğru gömülürken debelendi. Her tarafında cam boncuklar vardı. Onlardan başka hiçbir şey göremiyordu, sadece bu girdaba, tıkırtılı, boğucu kütlenin içine battığını hissediyordu.</p>
<p>Ölecekti. Çalışmalarını tamamlanmamış bırakacaktı, ailesini korumasız bırakacaktı<sup>1</sup>.</p>
<p>Cevapları asla öğrenemeyecekti.</p>
<p><span style="font-style:italic;">Hayır.</span></p>
<p>Jasnah karanlığın içinde mücadele etti, boncuklar derisinin üzerinde yuvarlanıyor, giysilerinin içine doluyor, o yüzmeye çalışırken burnundan içeriye giriyorlardı. Bir işe yaramıyordu, bu yığının Jasnah’yı kaldırma kuvveti hiç yoktu. Bir elini ağzının önüne kaldırarak nefes almak için kullanmak üzere bir hava boşluğu yaratmaya çalıştı ve zar zor küçük bir nefesi almayı başardı. Ama boncuklar elinin etrafından dolaşıyor, zorla<span style="font-weight:bold;">yarak </span>parmaklarının arasından sızıyorlardı. Jasnah sanki yoğun bir sıvının içindeymiş gibi battı, §imdi daha da yavaşlamıştı.</p>
<p>Ona dokunan her boncuk hafifçe zihninde bir şeylerin imgesini yaratıyordu. Bir kapı. Bir masa. Bir ayakkabı.</p>
<p>Boncuklar ağzından içeri girmeyi başardı. Sanki kendi başlarına hareket ediyormuş gibi görünüyorlardı. Onu boğacak, yok edeceklerdi. Hayır... Hayır, bu sadece ona doğru çekiliyorlarmış gibi oldukları içindi. Zihninde bir imge daha belirdi, belirgin bir düşünce olarak değil de bir his olarak gelmişti. Onlar Jasnah’dan bir şey istiyorlardı.</p>
<p>Bir boncuğu eliyle kaptı; bu bir bardak imgesi yaratıyordu. Jasnah na... Bir şey... Verdi? yakınlarındaki diğer boncuklar da bir araya toplandılar, sanki harç ile tutturulmuş kayalar gibi birleştiler. Bir an sonra, Jasnah ayrı ayrı boncukların arasında değil de, birbirlerine yapışmış büyük boncuk kütlelerinin arasından düşüyordu. Bu kütlelerin şekli...</p>
<p>Bir bardaktı.</p>
<p>Her boncuk bir desen, öbürleri için bir kılavuzdu.</p>
<p>Jasnah tuttuğu boncuğu bıraktı ve etrafındaki boncuklar parçalanarak dağıldılar. Jasnah debelendi, havası tükenirken çaresiz bir şekilde arandı. Kullanabileceği bir şeylere ihtiyacı vardı, yardım edecek bir şeylere, kurtulmak için bir tür yola! Çaresiz bir şekilde kollarını mümkün olduğu kadar çok sayıdaki boncuğa dokunabilmek için savurarak genişçe açtı.</p>
<p>Bir gümüş tabak.</p>
<p>Bir ceket.</p>
<p>Bir heykel.</p>
<p>Bir fener.</p>
<p>Ve sonra ise antik bir şey.</p>
<p>Yavaş düşünceli ve hantal bir şey, ama yine de <span style="font-style:italic;">güçlü</span> olan bir şey. Sarayın kendisi. Jasnah bu küreyi çılgınca kaparak gücünü onun içine akmaya zorladı. Zihni bulanıyordu, bu boncuğa elindeki her şeyi verdi ve sonra da ona yükselmesini emretti.</p>
<p>Boncuklar kaydı.</p>
<p>Boncuklar tıkırdayarak, çıtırdayarak, zangırdayarak birbirleriyle karşılaşırken muazzam bir çatırtı sesi geldi. Sanki kayalara çarpan dalgaların sesi gibiydi. Jasnah kabararak derinliklerden yükseldi, altında hareket eden, emrine uyan katı bir şey vardı. Boncuklar başını, omuzlarını, kollarım dövdü ve en sonunda cam denizinin yüzeyinden bir patlamayla dışan çıktı ve karanlık gökyüzüne doğru boncuklardan bir dalga gönderdi.</p>
<p>Birbirine kilitlenmiş küçük boncuklardan oluşan cam bir platformda dizlerinin üzerinde duruyordu. Elini yan tarafına doğru uzatarak sıkı sıkı tuttuğu kılavuz küreyi kaldırdı. Diğer boncuklar Jasnah'nın etrafından yuvarlanarak, duvarlarında fenerler olan bir koridor şeklini aldılar, ileride bir kavşak vardı. Doğru görünmüyordu elbette ki, bütün şey boncuklardan inşa edilmişti. Ama yeteri kadar yakındı.</p>
<p>Jasnah sarayın tamamını oluşturacak kadar güçlü değildi. Sadece bu koridoru ya-ratabilmişti, tavanı bile yoktu, ama zemin ona destek oluyor, batmasını engelliyordu. Bir inlemeyle ağzını açtı, boncuklar dökülerek çıtırtılarla yere çarptı. Sonra öksürdü, artık nefes alabiliyordu, yüzünün yanlarından akan terler çenesinde toplanıyordu.</p>
<p>İlerisinde, karanlık siluet platformun üzerine çıktı. Tekrar kılıcını kınından çıkardı.</p>
<p>Jasnah ikinci bir boncuğu kaldırdı, daha önceden de hissetmiş olduğu heykeldi. Ona güç verdi ve diğer boncuklar da önünde toplanarak şölen salonunun ön tarafına dizilmiş olan heykellerden bir tanesinin şeklini aldılar; Savaş Elçisi Talenelat’Elin’in heykeliydi. Büyük bir Parekılıcı olan uzun boylu, kaslı bir adamdı.</p>
<p>Canlı değildi ama Jasnah onu hareket ettirdi, boncuklardan oluşmuş kılıcını indirtti. Bu şeyin savaşabileceğinden şüpheliydi. Yuvarlak boncuklar keskin bir kılıç oluşturamazlardı. Ama tehdidi karanlık siluetin tereddüt etmesine neden oldu.</p>
<p>Dişlerini sıkan Jasnah, kendisini ayaklarının üzerinde doğrulttu, boncuklar elbiselerinden dışarı dökülüyordu. Bu şeyin önünde diz çökmeyecekti, her ne idiyse. Adım atarak boncuktan heykelin yanına gelirken ilk kez yukarısındaki garip bulutları fark etti. Sanki kurdele gibi dar bir yol oluşturuyorlardı, uzun ve düzdü, ufka doğru uzayıp gidiyordu.</p>
<p>Jasnah yağdan şeklin bakışına karşılık verdi. Şey bir an için onu izledi, sonra da iki parmağını alnına kaldırarak saygı gösterircesine eğildi, sırtında bir pelerin büyüyerek belirdi. Diğerleri de onun ötesinde toplanmışlardı ve birbirlerine doğru dönerek fısıltılarla konuşuyorlardı.</p>
<p>Boncuklardan dünya soldu ve Jasnah kendisini tekrar sarayın koridorunda buldu. Gerçek olan, taştan yapılmış olanıydı, gerçi kararmıştı. Duvarlardaki lambaların Fır-tınaışığı sönmüştü. Tek aydınlık koridorun çok ilerisinden geliyordu.</p>
<p>Jasnah sırtını duvara yaslayarak derin derin nefes aldı. <span style="font-style:italic;">Benim,</span> diye düşündü, bu tecrübeyi yazmam gerek.</p>
<p>Bunu yapacak ve sonra da inceleyecek ve düşünecekti. Ama sonra. Şu anda bu yerden uzakta olmayı istiyordu. Aceleyle uzaklaştı, yön konusunu hiç düşünmüyor, hâlâ izlediklerini hissettiği gözlerden kaçmaya çalışıyordu.</p>
<p>işe yaramadı.</p>
<p>En sonunda kendisini toparladı ve yüzündeki teri bir mendille sildi. <span style="font-style:italic;">Shadesmar</span>, diye düşündü. Çocuk masallarında buna öyle denirdi. Sprenlerin mitolojik krallığı Shadesmar. Jasnah’nın hiçbir zaman inanmamış olduğu mitoloji. Eğer tarihçeleri yeteri kadar iyi araştırırsa mutlaka bir şeyler bulabilirdi. Gerçekleşen neredeyse her şey, daha önceden de gerçekleşmişti. Tarihin en büyük öğretisi buydu ve...</p>
<p>Fırtınalar adına! Randevusu.</p>
<p>Jasnah kendi kendisine küfrederek aceleyle yoluna devam etti. O tecrübesi, dikkatini dağıtmaya devam ediyordu ama buluşmasına yetişmesi gerekiyordu. O yüzden de iki kat daha aşağı inerek yoluna devam etti, en sonunda Parshendi davullarının en keskin darbelerini duyabiliyordu, sesler gittikçe daha da arkasında kalıyordu.</p>
<p>O müziğin karmaşıklığı Jasnah’yı her zaman şaşırtmıştı, Parshendilerin pek çok kişinin olduklarını düşündüğü gelişmemiş vahşiler olmadığına işaret ediyordu. Bu kadar uzaktan müzik rahatsız edici derecede o karanlık yerdeki birbirlerine çarpan boncukların seslerine benziyordu.</p>
<p>Liss’le olan buluşması için sarayın bu ayak altında olmayan kısmını özellikle seçmişti. Bu misafir odası grubuna kimse hiçbir zaman uğramazdı. Jasnah’nın tanımadığı bir adam burada durmuş, asıl kapının dışında bekliyordu. Bu Jasnah’yı rahatlattı. Adam Liss’in yeni hizmetkârı olacaktı ve onun varlığı da Jasnah’nın gecikmesine rağmen Liss’in gitmemiş olduğuna işaret ediyordu. Kendisini toparlayarak sakalında kızıl tutamlar bulunan Vedenli bir çam yarması olan muhafıza başını salladı ve kapıyı açarak odaya girdi.</p>
<p>Liss küçük odanın içindeki bir masanın yanında ayağa kalktı. Bir hizmetçinin elbisesini giymişti, elbette ki alçak kesimliydi, ve bir Alethi olabilirdi. Ya da bir Veden. Ya da Bavlandlı. Şivesinin hangi kısmına vurgu vermeyi seçtiğine bağlı olurdu. Uzun koyu saçları gevşekçe bağlanmıştı ve dolgun, çekici vücudu onu tam istediği yerlerden dikkat çekici kılıyordu.</p>
<p>“Geç kaldınız Berrakhanım,” dedi Liss.</p>
<p>Jasnah bir cevap vermedi. Burada işveren oydu ve bahane sunması da gerekli değildi. Bunun yerine masanın üstünde Liss’in yanına bir şey koydu. Bitmumu ile mühürlenmiş olan küçük bir zarf.</p>
<p>Jasnah iki parmağım zarfın üstünde tutarak düşündü.</p>
<p>Hayır. Bu fazla acemiceydi. Babasının onun ne yapmakta olduğunun farkında olup olmadığından emin değildi ama değilse bile, bu sarayda çok fazla şey olmaktaydı. Daha emin olana kadar bir suikast emrin vermek istemiyordu.</p>
<p>Neyse ki, yedek bir plan da hazırlamıştı. Kol yeninin içindeki eminkesesinden ikinci bir zarfı çıkardı ve bunu birincisinin yanında masaya koydu. Parmaklarını geri çekerek masanın etrafından dolaştı ve oturdu.</p>
<p>Liss tekrar yerine oturdu ve mektubun elbisesinin dekoltesi içinde kaybolmasını sağladı. &quot;Vatana ihanet için garip bir gece Berrakhanım,” dedi kadın.</p>
<p>“Ben seni sadece izlemen için kiralıyorum.”</p>
<p>“Affedersiniz Berrakhanım. Ama insan bir suikastçıyı sık sık sadece izlemesi için kiralamaz... ”</p>
<p>“Zarfın içinde talimatların var,” dedi Jasnah. “İlk ödemeyle de birlikte. Seni seçtim çünkü sen uzun vadeli gözlemelerde uzmansın. Benim istediğim şey de bu. Şu an için.”</p>
<p>Liss gülümsedi ama başını sallayarak onayladı. &quot;Ama tahtın varisinin karısını gözletmek? Bu şekilde daha pahalı olacak. Onun basitçe ölmesini istemediğinizden emin misiniz?”</p>
<p>Jasnah parmaklarıyla masanın üstünde tempo tutuyordu, sonra da bunu yukarıdan gelen davulların ritmine uydurmakta olduğunun farkına vardı. Müzik o kadar beklenmedik bir şekilde karmaşıktı... Tıpkı Parshendilerin kendileri gibi.</p>
<p>Çok fazla şey oluyor, diye düşündü. <span style="font-style:italic;">Benim çok dikkatli olmam gerekli. Çok incelikli.</span></p>
<p>“Ben masrafı kabul ediyorum,” diye cevap verdi Jasnah. “Bir hafta içerisinde, yengemin hizmetçilerinden bir tanesinin işten çıkarılmasını sağlayacağım. Sen bu konuma elde etmeyi başarabileceğini varsayıyor olduğum sahte belgeler kullanarak başvuracaksın. İşe alınacaksın.</p>
<p>Oradan sonra, izleyecek ve rapor vereceksin. Eğer başka hizmetlerine de gerek duyulursa sana söylerim. Sen sadece eğer ben söylersem harekete geçeceksin. Anlaşıldı mı?”</p>
<p>“Parayı sen veriyon,” dedi Liss sesinde hafif bir Bavlandlı şivesi duyularak.</p>
<p>Eğer duyuluyorsa, bu sadece bunu kendisi istediği içindi. Liss Jasnah’nın bildiği en yetenekli suikastçıydı.</p>
<p>İnsanlar ona Ağlak diyordu çünkü öldürdüğü hedeflerin gözlerini oyardı. Her ne kadar lakabı kendisi uydurmuş olmasa da, bu onun amaçlarına uygundu, ne de olsa onun da gizlenecek sırları vardı. Bir kere Ağlak’ın bir kadın olduğundan hiç kimsenin haberi yoktu.</p>
<p>Ağlak kurbanlarının açıkgözlü mü, koyugözlü mü olduğunu umursamadığım ilan etmek için gözlerini oyuyor denilirdi. Doğrusu ise bu hareketin ikinci bir sırrı saklamak için olduğuydu; Liss kimsenin onun öldürme tarzının geride gözleri yanmış cesetler bıraktığını bilmesini istemiyordu.</p>
<p>“O zaman görüşmemiz sona erdi,” dedi Liss ayağa kalkarak.</p>
<p>Jasnah dalgınca başıyla onayladı, kafası yine sprenlerle olan acayip etkileşimine takılmıştı. O ışıldayan deri, katran renkli yüzeyin üzerinde dans eden renkler...</p>
<p>Zihnini o andan uzaklaştırmak için zorladı. Jasnah dikkatini şu anki işine odaklaması gerekiyordu. Şu an için bu Liss’ti.</p>
<p>Liss çıkmadan önce kapıda tereddüt etti. “Sizi neden seviyorum biliyor musunuz Berrakhanım?”</p>
<p>&quot;Benim ceplerim ve onların meşhur derinlikleriyle ilgili bir şeyler olduğundan şüpheleniyorum. ”</p>
<p>Liss gülümsedi. “O da var, reddetcek değilim, ama siz öbür açıkgözlerden farklısınız. Başkaları beni kiraladıkları zaman bütün olaya burun kıvırıyorlar. Hepsi de hizmetlerimden faydalanmak için son derece hevesliler ama ellerini kavuşturup dudak büküyorlar, sanki tamamıyla tatsız olan bir şeyi yapmaya zorlanıyor olmaktan nefret edermiş gibi.”</p>
<p>“Suikast tatsız bir şeydir Liss. Lazımlıkları temizlemek de öyledir. Böyle işleri yapmaları için kiralanan kişiye, işin kendisinden hoşlanmadan da saygı duyabilirim.”</p>
<p>Liss sırıttı, sonra da kapıyı araladı.</p>
<p>“Senin o dışarıdaki yeni hizmetkârın,” dedi Jasnah. “Onu bana göstermek istediğini söylememiş miydin?”</p>
<p>“Talak mı?” dedi Liss Vedenli adama bir göz atarak. “Ha, siz öbürünü diyorsunuz. Hayır Berrakhanım, ben onu birkaç hafta önce bir köle tüccarına sattım.” Liss yüzünü buruşturdu.</p>
<p>“Gerçekten mi? Onun hayatta sahip olduğun en iyi hizmetkâr olduğunu söylediğini sanıyordum.”</p>
<p>“Fazlasıyla iyiydi/’ dedi Liss. “Öyle deyip bırakalım. Ürkünç bir herifti o fırtına kapası S hin.” Liss gözle görülür bir şekilde titredi, sonra da kapıdan dışarıya süzüldü.</p>
<p>“İlk anlaşmamızı hatırla,” diye seslendi Jasnah onun arkasından.</p>
<p>“Her zaman aklımın bir köşesinde Berrakhanım.” Liss kapıyı kapattı.</p>
<p>Jasnah sandalyesinde arkaya yaslanarak önünde parmaklarını kavuşturdu. Onların “ilk anlaşması” eğer herhangi birisi Liss’e gelecek ve Jasnah’mn aile üyelerinden bir tanesini hedef almasını isteyecek olursa, Liss’in teklifi verenin adı karşılığında Jasnah’nın parayı karşılamasına izin verecek olmasıydı.</p>
<p>Liss bunu yapardı. Büyük olasılıkla. Jasnah’mn muhatap olduğu bir düzine diğer suikastçı da öyle. Sürekli bir müşteri her zaman tek seferlik bir sözleşmeden daha değerliydi ve Liss gibi bir kadın için, devletin üst kademelerinde bir arkadaşının olması en iyisiydi. Jasnah'nm akrabaları bunlar gibi tiplere karşı güvendeydi.</p>
<p>Eğer suikastçıları kendisi kiralamıyorsa elbette ki.</p>
<p>Jasnah derince içini çekti, sonra da üzerine bastırdığını hissettiği yükten kurtulmaya çalışarak ayağa kalktı.</p>
<p><span style="font-style:italic;">Dur. Liss eski hizmetkârının</span> bir Shin olduğunu mu söyledi?</p>
<p>Bu büyük olasılıkla bir tesadüftü. Shin halkı Doğu’da bol bulunmazdı ama yine de onları arada bir görürdün. Yine de, Liss’in bir Shin’den bahsetmesi ve Jasnah’nın Parshendilerin arasında bir tane görmesi... Eh, bir kontrol etmekten zarar gelmezdi, bu şölene geri dönmek anlamına geliyor olsa bile. Bu gecede yanlış olan bir şeyler vardı ve sadece onun gölgesi ve o sprenler yüzünden de değildi.</p>
<p>Jasnah sarayın derinliklerindeki odayı terk etti ve uzun adımlarla koridora çıktı. Üst katlara doğru giden merdivenlere doğru döndü. Yukarısında, davullar bir anda kesildi, sanki telleri aniden kesilmiş bir enstrüman gibi.</p>
<p>Parti bu kadar çabuk mu bitiyordu? Dalinar şölencileri gücendirecek bir şey yapmamıştı, değil mi? O adam ve onun şarabı...</p>
<p>Eh, Parshendiler geçmişte onun suçlarını görmezden gelmişlerdi, o yüzden de büyük olasılıkla yine öyle yaparlardı. Doğrusu, Jasnah babasının anlaşma üzerindeki ani odaklanması yüzünden memnundu. Bunun anlamı onun Parshendi âdetlerini ve tarihim uygun olduğu zamanlarında inceleyebilmesi için bir fırsatının olacağıydı.</p>
<p><span style="font-style:italic;">Acaba âlimler bütün bu yıllar boyunca yanlış harabelerde araştırma yapmış olabilir mi?</span> diye merak etti.</p>
<p>Koridorda kelimeler yankılandı, ileriden geliyorlardı. “Ben Ash için endişeleniyorum.”</p>
<p>“Sen her şey için endişeleniyorsun.”</p>
<p>Jasnah koridorda tereddütle durdu.</p>
<p>“O gittikçe daha da kötüye gidiyor,” diye devam etti ses. “Bizim daha kötüye gidiyor olmamamız gerekiyordu. Ben daha kötüye gidiyor muyum? Sanırım ben daha kötüye gidiyorum.”</p>
<p>“Kes sesini.&quot;</p>
<p>“Bundan hoşlanmıyorum. Bizim yaptığımız şey yanlıştı. O yaratık <span style="font-style:italic;">lordumun </span>Kılıç’ım taşıyor. Onun Kılıç’ı elinde tutmasına izin vermememiz gerekirdi. O...”</p>
<p>İkili Jasnah’mn ilerisindeki kavşaktan geçti. Bunlar Batı’dan gelmiş temsilcilerdi; birisi yanağında beyaz doğum izi olan Azish adamdı. Yoksa o bir yara izi miydi? Adamların daha kısa boylu olanı bir Alethi olabilirdi, Jasnah'ı fark ettiği zaman sesi kesildi. Bir ciyaklama ile hızla yoluna devam etti.</p>
<p>Siyah ve gümüş renkli giyinmiş olan Azish adam ise durdu ve Jasnah’yı gözleriyle baştan aşağı inceledi. Kaşlarım çattı.</p>
<p>“Şölen şimdiden bitti mi?” diye sordu Jasnah koridor boyunca seslenerek. Kholi-nar’daki bütün diğer yüksek rütbeli yabancılar gibi, bu ikisini de kardeşi kutlamaya davet etmişti.</p>
<p>“Evet,” dedi adam.</p>
<p>Onun bakışı Jasnah’yı rahatsız ediyordu. Yine de yürüyerek ilerledi. <span style="font-style:italic;">Bu ikisini daha dikkatlice incelemem gerekiyor,</span> diye düşündü. Elbette ki Jasnah ikisinin de geçmişlerini incelemişti ve dikkate değer hiçbir şey bulamamıştı. Az önce bir Parekılıcı hakkında mı konuşuyorlardı?</p>
<p>&quot;Gel haydi!” dedi daha kısa olan adam, geri dönerek ve uzun boylu adamın koluna girerek.</p>
<p>Azish çekilerek götürülmesine izin verdi. Jasnah yürüyerek koridorların kesiştiği yere geldi, sonra da onların gidişlerini izledi.</p>
<p>Bir zamanlar davul seslerinin geldiği yerden bir anda çığlıklar yükseldi.</p>
<p><span style="font-style:italic;">Olamaz...</span></p>
<p>Jasnah telaşla döndü, sonra da eteklerini kavradı ve yapabildiği kadar hızla koşmaya başladı</p>
<p>Bir düzine farklı felaket aklında yanıp söndü. Bu uğursuz gecede daha başka ne olabilirdi ki, gölgeler ayağa kalkmış ve babası Jasnah’ya şüpheyle bakmıştı. Sinirleri iyice gerginleşerek merdivenlere ulaştı ve tırmanmaya başladı.</p>
<p>Çok uzun sürdü... Merdivenleri çıkarken çığlıkları duyabiliyordu ve en sonunda bir kargaşanın içine adım attı. Bir yönde ölü bedenler, öbüründe de <span style="font-style:italic;">yıkılmış</span> bir duvar. Nasıl?...</p>
<p>Yıkım babasının odalarına doğru gidiyordu.</p>
<p>Bütün <span style="font-style:italic;">saray</span> sallandı ve o yönden bir çatırtı sesi yankılanarak geldi.</p>
<p><span style="font-style:italic;">Hayır, hayır, hayır</span>!</p>
<p>Koşarken duvarlardaki Parekılıcı kesiklerinin yanından geçiyordu.</p>
<p><span style="font-style:italic;">Lütfen.</span></p>
<p>Yanık gözlü cesetler. Yemek masasında arta kalmış kemikler gibi yerlere saçılmış bedenler.</p>
<p><span style="font-style:italic;">Bu olmaz.</span></p>
<p>Kırık bir kapı. Babasının odaları. Jasnah koridorda nefes nefese durdu.</p>
<p><span style="font-style:italic;">Kendini kontrol et, kontrol...</span></p>
<p>Edemedi. Şimdi olmadı. Telaşla koşarak odalara daldı, gerçi bir Paredar onu kolaylıkla öldürürdü. Düzgün düşünemiyordu. Gidip yardım edebilecek birilerini getirmesi gerekirdi. Dalinar mı? O sarhoş olacaktı. Sadeas o zaman.</p>
<p>Oda, sanki içinden bir yücefırtına geçmiş gibi görünüyordu. Mobilyalar mahvolmuştu, tahta parçaları her yerdeydi. Balkon kapıları dışarıya doğru kırılmıştı. Birisi yalpalayarak onlara doğru gidiyordu, babasının Parezırhı’m giymiş olan bir adam. Koruması Tearim miydi?</p>
<p>Hayır. Miğferi kırılmıştı. Bu Tearim değil, Gavilar ’dı. Balkondaki birisi bağırdı.</p>
<p>“Baba!” diye bağırdı Jasnah.</p>
<p>Gavilar balkona adımını atarken tereddütle, dönüp ona baktı.</p>
<p>Altındaki balkon yıkıldı.</p>
<p>Jasnah çığlık atarak koşup odanın içinden geçerek çöken balkona ulaştı, kenarda dizlerinin üzerine düştü. O aşağı düşen iki adamı izlerken rüzgâr topuzundan saç tutamlarım kurtardı.</p>
<p>Babası, ve şölendeki beyazlı Shin adam.</p>
<p>Shin adam beyaz bir ışık ile parlıyordu. Duvara <span style="font-style:italic;">doğru</span> düştü. Çarparak yuvarlandı, sonra ise durdu. Ayağa kalktı, her nasılsa sarayın dış duvannın üzerinde duruyor ve yere düşmüyordu. Mantığa meydan okuyordu.</p>
<p>Sonra da döndü ve babasına doğru yürümeye başladı.</p>
<p>Jasnah üşüyerek izledi, suikastçı yürüyerek babasının yanına gelip eğilirken çaresizlik içindeydi.</p>
<p>Gözyaşları çenesinden aşağı düştü ve rüzgâr onları yakaladı. Suikastçı aşağıda ne yapıyordu? Jasnah seçemiyordu.</p>
<p>Suikastçı yürüyerek uzaklaştığı zaman arkasında Jasnah’nın babasının cesedini bırakmıştı. Uzun bir tahta parçasına saplanmış duruyordu. Ölmüştü. Parekılıcı da sahipleri öldüğü zaman hep yaptıkları gibi onun yanında belirdi.</p>
<p>&quot;Ben o kadar uğraştım...” diye fısıldadı Jasnah hissiz bir şekilde. “Bu aileyi korumak için yaptığım her şey...”</p>
<p>Nasıl? Liss. Bunu Liss yapmıştı!</p>
<p>Hayır. Jasnah düzgün düşünmüyordu. O Shin adam... Eğer durum bu olsaydı, Liss adamın eski sahibi olduğunu itiraf etmezdi. Liss onu satmıştı.</p>
<p>“Kaybınız için üzgünüz.”</p>
<p>Jasnah kızarmış gözlerini kırpıştırarak hızla döndü. Klade'i de içeren üç tane Parshendi belirgin giysileri içinde kapının ağzında duruyorlardı. Kadınlar ve erkeklerin ikisi için de bellere sarılmış muntazam dikimli kumaş örtüler, bellerde kuşaklar, kolsuz geniş gömlekler vardı. Üzerlerinde yanları açık olarak asılı duran yelekler parlak renklerle örülmüşlerdi. Giysileri cinsiyeti temel alarak ayırmıyorlardı. Gerçi Jasnah kastlar üzerinden ayrım yaptıklarını düşünüyordu ve...</p>
<p><span style="font-style:italic;">Kes,</span> diye düşündü kendi kendine. <span style="font-style:italic;">Bir fırtına götüresi günde</span> âlim gibi düşünmeyi bırak!</p>
<p>“Onun ölümü için sorumluluğu kabul ediyoruz,” dedi en öndeki Parshendi. Gangnah dişiydi, gerçi Parshendilerde cinsiyet farkları çok azmış gibi görünüyordu. Giysileri kalçaları ve göğüsleri kapatıyordu ve zaten ikisi de hiçbir zaman fazla belirgin olmuyordu. Neyse ki sakal eksikliği açık bir işaretti. Jasnah’nın gördüğü bütün Parshendi erkeklerinin sakalı vardı ve sakalların içinde bağlanmış olan mücevher parçaları olurdu ve...</p>
<p><span style="font-style:italic;">KES ŞUNU.</span></p>
<p>“Ne dedin?” diye hesap sordu Jasnah kendisini zorlayarak ayağa kalkarken. “Bu neden sizin suçunuz olsun Gangnah?”</p>
<p>“Çünkü suikastçıyı biz kiraladık,” dedi Parshendi kadın ağır şiveli, cansız tempolu sesiyle. “Babanı biz öldürdük Jasnah Kholin.”</p>
<p>&quot;Siz...&quot;</p>
<p>Duygulan bir anda soğudu, yükseklerde donan bir nehir gibi. Jasnah Gangnah’dan Klade'e, ondan Varnali’ye baktı. Üçü de yaşhlardı. Parshendi yönetim konseyinin üyeleriydi.</p>
<p>“Neden?&quot; diye fısıldadı Jasnah.</p>
<p>“Çünkü yapılması gerekiyordu,” dedi Gangnah.</p>
<p><span style="font-style:italic;">“Neden?”</span> diye hesap sordu Jasnah onlara doğru yürüyerek. &quot;O sizin için savaştı! O avcıları uzakta tuttu! Babam <span style="font-style:italic;">barış</span> istiyordu sizi canavarlar? Neden bize ihanet ettiniz, hem de tam şimdi?”</p>
<p>Gangnah dudaklarını sıkarak bir çizgi hâline getirdi. Sesinin şarkısı değişmişti. Neredeyse sanki küçük bir çocuğa çok zor bir şeyi anlatan bir anne gibi görünüyordu. “Çünkü baban çok tehlikeli bir şey yapmak üzereydi.”</p>
<p>“Berrakbey Dalinar’ı çağırtın!” diye bağırdı dışarıdaki koridordan bir ses. “Fırtınalar adına! Emirlerim Elhokar’a ulaştı mı? Veliaht prensin güvenliğinin sağlanması <span style="font-style:italic;">gerek]”</span> Yanında bir asker ekibiyle Yüceprens Sadeas odaya daldı. Soğana benzer, kızıl yüzü terle ıslanmıştı ve üzerinde Gavilar’ın giysileri vardı, resmî kraliyet cüppeleri. “Bu vahşilerin burada ne işi var? Fırtınalar adına! Prenses Jasnah’yı koruyun. Bunu yapan adam <span style="font-style:italic;">onların</span> eşlikçilerinin içindeydi!”</p>
<p>Askerler Parshendilerin etrafını çevirmek için harekete geçti. Jasnah onları görmezden gelerek döndü ve eli duvarda tekrar kırık balkonun ağzına doğru gitti, aşağıdaki kayaların üzerinde yanında Kılıç’la yatmakta olan babasına baktı.</p>
<p>“Savaş olacak,&quot; diye fısıldadı. &quot;Ve ben de bunun önünde durmayacağım.”</p>
<p>“Bu biliniyor,” dedi Gangnah arkasından.</p>
<p>“Suikastçı duvarda yürüdü,” dedi Jasnah.</p>
<p>Gangnah hiçbir şey söylemedi.</p>
<p>Jasnah parçalanmakta olan dünyasının bu parçasını yakaladı. O bu gece bir şey görmüştü. Mümkün olmaması gereken bir şey. Bunun da garip sprenlerle bir ilgisi var mıydı? O cam boncuklar ve karanlık gökyüzünün olduğu yerdeki tecrübesiyle?</p>
<p>Bu sorular onun sarıldığı cankurtaran halatına dönüştü. Sadeas Parshendi liderlerinden cevap talep etti. Hiçbir şey alamadı. Jasnah’nın yanına gelerek aşağıdaki yıkıntıyı gördüğü zaman, muhafızlarına bağırarak fırlayıp gitti ve aşağıdaki ölü krala ulaşmak için koşturdu.</p>
<p>Saatler sonra, suikastın ve üç liderin teslim olmasının Parshendilerin çok büyük bir kısmının kaçışının üstünü örtmüş olduğu keşfedildi. Onlar şehirden çabucak kaçmışlardı ve Dalinar’ın arkalarından gönderdiği süvariler yok edilmişti. Her birisi neredeyse paha biçilemez olan yüz tane at, binicileriyle birlikte kaybedilmişti.</p>
<p>Parshendi liderleri başka hiçbir şey söylemedi ve herhangi bir ipucu vermediler; sallandırıldıkları, suçları için asıldıkları zaman bile.</p>
<p>Jasnah bunların hepsini görmezden geldi. Onun yerine, o gördükleri şeyler konusunda hayatta kalan muhafızları sorguladı. Şimdi meşhur olmuş olan suikastçının izini sürdü, Liss'ten bilgi kopardı. Neredeyse hiçbir şey elde edememişti. Liss ona sadece kısa bir süre için sahip olmuştu ve onun garip güçlerinden haberinin olmadığını iddia ediyordu. Jasnah daha önceki sahibini bulamadı.</p>
<p>Daha sonra kitaplar geldi. Dikkatini kaybetmiş olduğu şeyden uzak tutmak için kararlı, çılgın bir çaba.</p>
<p>O gece, Jasnah imkânsızı görmüştü.</p>
<p>Bunun ne anlama geldiğini öğrenecekti.</p><div></div><br clear="all"/><div></div><br clear="all"/>
<p><span style="font-style:italic;">Tamamıyla dürüst olmak, gerekirse, bu son iki <sup>a</sup>y boyunca olanların suçlusu benim. Ölümler, yıkım, kayıplar ve acılar benim yüküm. Benim bunun olacağım önceden görmüş olmam gerekirdi.</span> Ve <span style="font-style:italic;">de durdurmuş olmam.</span></p>
<p>—Navanı Kholın’ın kişisel günlüğünden, Jeseses 1 1 74</p>
<p>Shallan ince kömür kalemini kavradı ve ufuktaki bir küreden yayılmakta olan bir dizi düz çizgi çizdi. O küre tam olarak güneş değildi, aylardan birisi de değildi. Kömürle hatları çizilmiş olan bulutlar sanki ona doğru akıyormuş gibi görünüyorlardı. Ve altlarındaki deniz de... Bir çizim sudan değil, küçük şeffaf cam boncuklarından oluşmuş olan okyanusun acayip doğasını aktaramazdı.</p>
<p>Shallan orayı hatırlayarak titredi. Jasnah orası hakkında çırağına söylemiş olduğundan çok daha fazlasını biliyordu ve Shallan ise nasıl soracağından emin değildi. Shallan’ınki gibi bir ihanetten sonra, insan nasıl cevap talep edebilirdi? O olaydan beri sadece birkaç gün geçmişti ve Shallan hâlâ Jasnah ile ilişkisinin nasıl ilerleyeceğini tam olarak bilmiyordu.</p>
<p>Gemi tiramola atarken güverte sarsıldı, devasa yelkenler yukarısında dalgalanıyordu. Shallan kendini dengelemek için örtülü emineliyle parmaklığı kavramak zorunda kaldı. Kaptan Tozbek demişti ki Longbrow Boğazı için şu ana kadar deniz kötü değildi. Ancak Shallan’ın -eğer dalga ve sallantıların çok daha kötüye gitmesi durumunda- aşağı inmesi gerekebilirdi.</p>
<p>Shallan nefesini verdi ve gemi yerleşirken rahatlamaya çalıştı. Serin bir rüzgâr esti ve görünmez hava akımlarının içindeki rüzgârsprenleri vızır vızır geçtiler. Deniz ne zaman sertleşse Shallan o günü, o yabancı cam boncuklar okyanusunu hatırlıyordu...</p>
<p>Tekrar başını eğerek çizmiş olduğu şeye baktı. O yere sadece bir göz atmıştı ve çizimi de kusursuz değildi. Bu...</p>
<p>Shallan kaşlarını çattı. Kağıdının üzerinde <span style="font-style:italic;">yükselmiş</span> olan bir desen vardı, bir kakma gibiydi. Shallan ne yapmıştı? O desen neredeyse sayfanın kendisi kadar genişti, tekrarlayan ok başı şekilleri ve karmaşık bir sert açılı çizgiler dizişiydi. Bu o Jasnah’nm Shadesmar dediği garip yeri çizmenin bir etkisi miydi? Shallan tereddütlü bir şekilde sayfanın üzerindeki doğal olmayan çıkıntıları yoklamak üzere hürelini uzattı.</p>
<p>Desen <span style="font-weight:bold;font-style:italic;">hareket etti,</span> bir çarşafın altına saklanmış baltatazısı eniği gibi sayfa boyunca kayıp gidiyordu.</p>
<p>Shallan bir çığlıkla yerinden fırlayarak çizim tahtasını güverteye düşürdü. Başıboş sayfalar tahtaların üzerine saçıldı, rüzgârda dalgalanıyor ve dağılıyorlardı. Yakınlardaki denizciler yardım etmek için koşuşturdu, güverteden aşağı uçmadan önce kâğıtları havada kapıyorlardı. Uzun beyaz kaşlarım kulaklarının üzerinden geriye doğru taramış olan Thaylen adamlardı.</p>
<p>“İyi misiniz genç hanım?” diye sordu Tozbek denizcilerinden biriyle olan konuşmasından bu tarafa doğru dönerek. Kısa boylu, toplu Tozbek başındaki şapkayla uyumlu olan geniş bir kuşak ile altın ve kırmızı bir ceket giyiyordu. O kaşlarını yukarı doğru taramış ve gözlerinin üzerinden yelpaze gibi açılan bir şekilde sivriltmişti.</p>
<p>“iyiyim Kaptan,” dedi Shallan. “Sadece biraz ürktüm.”</p>
<p>Yalb yanına gelerek sayfaları ona sundu. “Donanımınız leydim.”</p>
<p>Shallan bir kaşım kaldırdı. <span style="font-style:italic;">‘‘Donanımım</span> mı?&quot;</p>
<p>&quot;He,” dedi genç denizci bir sırıtmayla. “Ben süslü laflar öğreniyom. Onlar bi adamın düzgün hatun arkadaşlar bulmasına yardım ediyo. Bilirsiniz, kokusu fazla fena olmıyan ve en az bikaç dişi kalmış türden genç bayanlar.”</p>
<p>&quot;Hoş,&quot; dedi Shallan kâğıtları geri alarak. “Eh, en azından kişisel hoşluk tanımına bağlı olarak.” Ona daha fazla sataşmamak için kendisini zorlayarak elindeki kâğıt dizisine şüpheci bir şekilde baktı. Çizdiği Shadesmar resmi en üstteydi, artık garip kabarık çizgiler üzerinde değildi.</p>
<p>“Noldu?” dedi Yalb. “Altından bi kremcik filan mı çıktı?” Çoğunlukla olduğu gibi, önü açık bir yelek ve geniş bir pantolon giyiyordu.</p>
<p>“Bir şey yok,” dedi Shallan hafifçe kâğıtları çantasına koyarken.</p>
<p>Yalb ona ufak bir selam verdi, Shallan’ın onun niye böyle yapmaya başladığı konusunda hiçbir fikri yoktu, ve diğer denizcilerle birlikte palamarları bağlamaya geri döndü. Kısa süre sonra Shallan onun yakınlarındaki adamlardan gelen kahkaha seslerini duydu ve o tarafa göz attığı zaman, Yalb’m başının etrafında şansprenleri dans ediyordu; küçük ışıktan küreler şeklini almışlardı. Görünüşe göre Yalb az önce yaptığı şakayla büyük gurur duyuyordu.</p>
<p>Shallan gülümsedi. Tozbek’in Kharbranth’da gecikmiş olması gerçekten de büyük şanstı. O bu tayfayı seviyordu ve Jasnah’nın da yolculukları için onları seçmiş olmasından memnundu. Shallan tekrar yolculukları sırasında onun denizin keyfini çıkarabilmesi için Kaptan Tozbek’in emriyle parmaklıklara bağlanmış olan kutunun üzerine oturdu. Sıçrayan sulara dikkat etmesi gerekiyordu, onlar çizimleri için hiç iyi değillerdi, ama denizler sert olmadığı sürece dalgaları izleme fırsatı zahmete değerdi.</p>
<p>Halatların tepesindeki gözcü haykırdı. Shallan onun işaret ettiği yöne doğru baktı. Uzaklardaki anakaranın görüş mesafesindeydiler, kıyıya paralel olarak yelken açmışlardı. Hatta dün gece esmiş olan yücefırtmadan korunmak için bir limana sığınmışlardı. Denize açıldığın zaman her zaman bir limanın yakınlarında olmayı isterdin, bir yücefırtınanın seni pusuya düşürebileceği açık denizlere çtkmak intihardı.</p>
<p>Kuzeylerindeki karanlık leke Buzdiyar’dı; Roshar’ın alt kenarı boyunca giden, büyük ölçüde sahipsiz bölge. Shallan arada bir güneylerinde daha yüksek tepeleri zar zor görebiliyordu. Büyük ada krallığı Thaylenah orada bir diğer kıyı daha oluşturuyordu. Boğaz ikisinin arasından geçiyordu.</p>
<p>Gözcü, geminin hemen kuzeyindeki dalgaların içinde bir şeyi fark etmişti, ilk başta büyük bir kütükmüş gibi görünen, yükselip alçalan bir şekildi. Hayır, bu ondan çok daha büyük ve genişti. Shallan yaklaşırlarken ayağa kalkarak gözlerini kıstı. Cismin kubbeli kahverengi-yeşil bir kabuk olduğu ortaya çıktı, yaklaşık üç tane birbirine bağlanmış sandal büyüklüğündeydi. Yanından geçerlerken kabuk geminin yanına geldi ve her nasılsa onlara ayak uydurmayı başardı, sudan belki altı ya da sekiz ayak dışarıya çıkıyordu.</p>
<p>Bir santhid! Shallan parmaklığın üzerinden eğilerek, denizciler heyecanlı bir şekilde çene çalarken aşağı baktı, birkaç tanesi de yaratığı görmek için Shallan’a katılmıştı. Santhidler o kadar çekingendi ki, kitaplarından bazıları onların soyunun tükenmiş olduğunu ve onlarla ilgili bütün modem raporların güvenilmez olduğunu iddia ediyordu.</p>
<p>“Sen <span style="font-style:italic;">harbiden</span> de şans getiriyon, genç hanimi” dedi Yalb bir iple yanından geçerken ona bir kahkahayla. &quot;Biz yıllardır santhid görmediydik.”</p>
<p>“Hâlâ görmüyorsunuz,” dedi Shallan. “Bu sadece kabuğunun tepesi.” Sular Shallan’ı hayal kırıklığına uğratarak, derinliklerdeki aşağı doğru uzanan uzun kollar olabilecek bir şeylerin gölgelerinin dışında her şeyi saklıyordu. Hikâyeler yaratıkların gemileri bazen günlerce takip ettiğini, gemi limana girdiği zaman denizde bekleyip, limandan çıktıktan sonra ise tekrar onları takip ettiklerini iddia ediyordu.</p>
<p>“Kabuktan başka bi şey zaten hiç görünmez,” dedi Yalb. “Tutkular aşkına! Bu iyi bi işaret!”</p>
<p>Shallan çantasını sıkı sıkı kavramıştı. Gözlerini kapatıp, yaratığın aşağıda geminin yanındaki görüntüsünü kafasının içinde sabitleyerek bir Hatıra aldı ki, sonra net bir şekilde çizebilsin.</p>
<p><span style="font-style:italic;">Neyi çizeceğim gerçi</span>? diye düşündü. <span style="font-style:italic;">Suyun içindeki bir çıkıntıyı mi?</span></p>
<p>Akimın içinde bir fikir oluşmaya başladı. Aklı başına gelemeden önce yüksek sesle söyledi. &quot;Bana o ipi getir,” dedi Yalb’a doğru dönerek.</p>
<p>&quot;Berrakhanım?” diye sordu Yalb yerinde durarak.</p>
<p>“Bir ucunu halka yap,” dedi Shallan aceleyle çantasını kutusunun üzerine yerleştirirken. “Benim santhide iyi bir bakış atmam gerek. Ben daha önce hiç başımı okyanus suyunun altına sokmadım. Tuz görmeyi zorlaştırıyor mu?”</p>
<p>“Suyun altı mı?” dedi Yalb sesi tizleşerek.</p>
<p>“İpi bağlamıyorsun.”</p>
<p>“Çünkü ben fırtına kapası bi salak diilim! Eğer bi şey olursa Kaptan benim...”</p>
<p>“Bir arkadaşını getir,” dedi Shallan onu duymazdan gelerek ve ipi bir ucunu ufak bir halka şeklinde bağlamak için aldı. “Sen beni yan taraftan sarkıtacaksın ve ben de kabuğun altında ne olduğuna bir göz atacağım. Sen canlı bir santhidin resmini <span style="font-style:italic;">hiç kimsenin</span> elde edemediğini biliyor musun? Kıyılara vuranların hepsi son derece çürümüş hâldeydi. Ve denizciler de bu hayvanları avlamanın kötü şans getireceğini düşündüğü için...”</p>
<p>“Getiriri” dedi Yalb sesi daha da fazla tizleşerek. “Kimse bi santhidi öldürmez.”</p>
<p>Shallan halkayı bağlamayı bitirdi ve aceleyle geminin yan tarafına doğru gitti, parmaklıktan eğilerek aşağı bakarken kızıl saçları yüzünün etrafında savruluyordu. Santhid hâlâ oradaydı. Gemiye nasıl ayak uy durabiliyordu? Shallan herhangi bir yüzgeç göremiyordu.</p>
<p>ipi tutmuş sırıtmakta olan Yalb’a doğru tekrar baktı. “Ah, Berrakhanım. Bu benim Beznk’e sizin arkanız için dediğim şeyin intikamı mı? O sade şakaydı ama siz beni iyi ürküttünüz! Ben de...&quot; Shallan’ın gözlerine bakarken sesi azalarak kesildi. “Fırtınalar. Sen ciddisin.&quot;</p>
<p>“Benim bir daha böyle bir fırsatım olmayacak. Naladan bu şeyleri hayatının büyük bir kısmı boyunca kovaladı ve hiçbir tanesine iyi bir bakış atmayı başaramadı.”</p>
<p>“Bu mayyaklık!”</p>
<p>“Hayır, bu âlimlik! Suyun içinden ne kadar net görebilirim bilmiyorum ama denemem gerek.”</p>
<p>Yalb içini çekti. “Bizim maskemiz var. Kaplumbağa kabuğundan yapılmış, önünde camlı oyuklarlan kenarlarda su sokmıyan mesaneler var. Onlan kafanı suyun altına sokarsan görebilirsin. Biz onları limanda gövdeyi kontrol etmek için kullanıyoz.”</p>
<p>“Harika!”</p>
<p>“Tabii benim gidip Kaptan’dan bi tanesini izinlen almam gerek...”</p>
<p>Shallan kollarım kavuşturdu. “Kurnaz çıktın. Eh, git sor bakalım.” Shallan’ın bunu kaptanın haberi olmadan yapabilmesinin pek bir yolu yoktu.</p>
<p>Yalb sırıttı. “Sana Kharbranth’da noldu? Sen bizimlen ilk yolculuğunda o kadar ürkektin ki, sanki sadece evinden uzaklaşma düşüncesinden bile bayılcak gibi görü-nüyodun!”</p>
<p>Shallan tereddüt etti, sonra da kendisini kızarırken buldu. “Bu biraz gözükara, değil mi?&quot;</p>
<p>“Hareket eden gemiden sarkıp kafanı suyun altına sokmak mı?” dedi Yalb. “He. Az biraz.”</p>
<p>“Sence... Biz gemiyi durdurabilir miyiz?”</p>
<p>Yalb güldü ama kaptanla konuşmak için hızla uzaklaştı, Shallan’ın sorusunu hâlâ planını uygulamakta kararlı olduğunun bir işareti olarak almıştı. Ve öyleydi de.</p>
<p><span style="font-style:italic;">Bana</span> ne <span style="font-style:italic;">oldu</span>? diye merak etti Shallan.</p>
<p>Cevap basitti. O her şeyi kaybetmişti. Jasnah Kholin’den, dünyadaki en güçlü kadınların birinden, çalmış ve bunu yapmakla sadece her zaman hayalini kurduğu şekilde çalışmalar yapabilme fırsatını kaybetmemiş, ayrıca evinin ve kardeşlerinin kaderini de mühürlemişti. Tam anlamıyla ve sefil bir hâlde başarısızlığa uğramıştı.</p>
<p>Ve yakasını kurtarmıştı.</p>
<p>Hasar görmemiş değildi. Jasnah’nın gözünde olan güvenilirliği ağır yaralanmıştı ve ailesini de neredeyse tamamen terk etmiş gibi hissediyordu. Ancak Jasnah’nın Ruhdökümcüsü’nü çalmak (gerçi o zaten sahte çıkmıştı), sonra da ona âşık olduğunu düşündüğü bir adam tarafından neredeyse öldürülmek...</p>
<p>Eh, Shallan'ın artık işlerin ne kadar kötüye gidebileceği konusunda daha net bir fikri vardı. Bu sanki... Bir zamanlar karanlıktan korkardı ama şimdi karanlığın içine adım atmış gibiydi. Orada onu bekleyen dehşetlerin bazıları hakkında tecrübe edinmişti. Ne kadar korkunç olurlarsa olsunlar, en azından artık biliyordu.</p>
<p><span style="font-style:italic;">Sen her zaman biliyordun</span>, diye fısıldadı içinin çok derinlerinden bir ses. <span style="font-style:italic;">Sen dehşetlerle birlikte büyüdün Shallan. Sadece kendine onlan hatırlama iznini vermiyorsun.</span></p>
<p>“Ne oluyor?” diye sordu Tozbek yanında karısı Ashlv ile birlikte yaklaşırken. Ufak tefek kadın fazla konuşmazdı; parlak sarı bir etek ve bluz giymişti, bütün saçlarını kapatan bir baş örtüsü takıyordu, sadece yanaklarının yanından aşağı doğru buklelemiş olduğu iki beyaz kaşı açıktaydı.</p>
<p>“Genç hanım, yüzmeye gitmek mi istiyorsunuz?” dedi Tozbek. “Biz limana varana kadar bekleyemez misiniz? Ben suyun hiç de bu kadar soğuk olmadığı bazı güzel bölgeler biliyorum.&quot;</p>
<p>“Yüzmeyeceğim,&quot; dedi Shallan daha da fazla kızararak. Etrafta erkekler varken yüzmeye giderken ne <span style="font-style:italic;">giyilirdi</span> ki? İnsanlar bunu gerçekten de yapıyor muydu? “Yol arkadaşımıza daha yakından bir bakış atmam gerekiyor.” Deniz yaratığına doğru eliyle işaret etti.</p>
<p>“Genç hanım, benim böyle tehlikeli bir şeye izin veremeyeceğimi siz de biliyorsunuz. Gemiyi durdursak bile, ya hayvan size zarar verirse?”</p>
<p>“Onların zararsız olduğu söylenir.”</p>
<p>“Onlar o kadar ender bulunuyor ki, kim kesin olarak bilebilir? Dahası, bu denizlerde size zarar verebilecek daha başka hayvanlar da var. Kızılsular kesinlikle bu bölgede avlanıyorlar ve biz khornaklardan endişe etmemizi gerektirecek kadar sığ sularda da olabiliriz.” Tozbek başını olumsuzca salladı. &quot;Üzgünüm, buna izin veremem.”</p>
<p>Shallan dudağını ısırdı ve kalbinin hain bir şekilde küt küt atmakta olduğunu fark etti. Daha da fazla ısrar etmek istiyordu ama Tozbek’in gözlerindeki o kararlı bakış Shallan’ın cesaretini kırdı. “Pekâlâ.”</p>
<p>Tozbek geniş bir şekilde gülümsedi. “Amydlatn limanında mola verdiğimiz zaman sizi oradaki bazı kabukları görmeye götüreceğim genç hanım. Onların epey büyük bir kolleksiyonu var! ”</p>
<p>Shallan bunun neresi olduğunu bilmiyordu ama bir kelimenin içine sıkışmaya zorlanmış olan sessiz harflere bakılacak olursa, Thaylen tarafında olacağını varsaydı. Bu kadar güneyde şehirlerin çoğu o taraftaydı. Thaylenah neredeyse Buzdiyar kadar donuk olsa da, insanlar orada yaşamaktan memnunmuş gibi görünüyordu.</p>
<p>Elbette, Thaylenlerin hepsi biraz acayipti. Yalb ve diğerlerinin havanın soğuğuna rağmen gömlek giymiyor olmaları başka nasıl tarif edilebilirdi ki?</p>
<p><span style="font-style:italic;">Okyanusa bir dalış yapmayı planlayan onlar değillerdi,</span> diye hatırlattı Shallan kendine. Tekrar geminin yan tarafından aşağı bakarak, dalgaların nazik santhidin kabuğunda kırılmalarını izledi. Neydi o? Harap Ovalar’ın uçurumşeytanları gibi koca-kabuklu bir hayvan mı? Kabuğun altında daha çok balık gibi miydi, yoksa kaplumbağa gibi mi? Santhidler o kadar ender ve âlimlerin onları kişisel olarak gördükleri seferler o kadar azdı ki, bütün teoriler birbirleriyle çelişiyordu.</p>
<p>İçini çekti ve çantasını açtı, sonra da kâğıtlarını düzenlemeye koyuldu, pek çoğu çeşitli pozlardaki denizcilerdi, yukarılarındaki devasa yelkenleri rüzgâra karşı hareket ettirerek tiramola atmak için çalışıyorlardı. Babası asla bir gününü oturarak ve bir avuç gömleksiz koyugözlüyü izleyerek geçirmesine izin vermezdi. Bu kadar kısa bir zamanda hayatı ne kadar da çok değişmişti.</p>
<p>Jasnah güverteye çıktığı zaman, Shallan santhidin kabuğunun bir çizimi üzerinde çalışıyordu.</p>
<p>Shallan gibi, Jasnah da bir havah giyiyordu, bu özgün bir tasarımı olan bir Vorin elbisesiydi. Etek ucu ayaklarına kadar uzanıyordu ve yaka hattı da neredeyse çene-sindeydi. Thaylenlerin bazıları, onun dinlemediğini düşündükleri zamanlarda, elbisesinden tutucu olarak bahsediyorlardı. Shallan onlara katılmıyordu; havah tutucu değil, gıktı. Gerçekten de, ipek vücudunu sıkıca sarmalıyordu, özellikle de göğüs kısmım ve denizcilerin Jasnah’ya aval aval bakma şekilleri onların da elbiseyi nahoş bulmadıklarım işaret ediyordu.</p>
<p>Jasnah çok güzeldi. Vücudu biçimli, derisi bronzdu. Kaşları kusursuz, dudakları derin bir kırmızıya boyalı, saçları zarif bir örgüyle topluydu. Her ne kadar Jasnah’nın yaşı Shallan’ınkinin iki katı olsa da, onun olgun güzelliği takdir edilecek, hatta kıskanılacak bir şeydi. Neden bu kadın bu kadar mükemmel olmak zorundaydı?</p>
<p>Jasnah denizcilerin bakışlarını görmezden geldi. Erkekleri fark etmiyor olduğundan değildi. Jasnah her şeyi ve herkesi fark ederdi. O sadece erkeklerin kendisini şu ya da bu şekilde nasıl gördüğünü umursamıyormuş gibi görünüyordu.</p>
<p><span style="font-style:italic;">Hayır, bu doğru değil,</span> diye düşündü Shallan Jasnah yürüyerek yaklaşırken. <span style="font-style:italic;">Eğer nasıl görüldüğü umurunda olmasaydı, saçını örmek ya da makyaj yapmak için zaman harcıyor olmazdı.</span> Bu konuda Jasnah bir bulmacaydı. Bir taraftan, araştırmalarından başka hiçbir şeyi umursamayan bir âlimmiş gibi görünüyordu. Öbür taraftan, bir kralın kızının özgüvenini ve saygınlığını taşıyor ve, zaman zaman, onu bir sopa gibi kullanıyordu.</p>
<p>“Ve işte buradasın,” dedi Jasnah Shallan’ın yanına gelerek. Geminin yan tarafından bir su püskürtüsü uçarak üzerine çiselemek için tam da o anı seçmişti. İpek elbiselerinin üzerinde toplanan su boncuklarına bakarak kaşlarını çattı, sonra da tekrar Shallan’a doğru dönerek bir kaşını kaldırdı. “Geminin, sen de fark etmiş olabilirsin ki, hiç de küçük sayılmayacak bir masraf yaparak kiralamış olduğum iki tane son derece düzgün kamarası var.”</p>
<p>&quot;Evet ama onlar içeride.”</p>
<p>“Odaların genellikle olduğu gibi.”</p>
<p>“Hayatımın büyük kısmını içeride geçirdim.”</p>
<p>“Çok daha fazlasını da öyle geçireceksin, eğer bir âlim olmayı istiyorsan.&quot;</p>
<p>Shallan dudağını ısırarak aşağı inme emrini bekledi. İlginç bir şekilde, bu gelmedi. Jasnah Kaptan Tozbek’e yaklaşmasını işaret etti ve o da şapkası elinde yaltaklanarak yanlarına geldi.</p>
<p>“Evet Berrakhanım?” diye sordu.</p>
<p>“Ben de bu...Taburelerden bir tane istiyorum,” dedi Jasnah Shallan’ın kutusuna bakarak.</p>
<p>Tozbek çabucak adamlarından bir tanesine ikinci bir kutuyu parmaklığa bağlattı. Yerinin hazırlanmasını beklerken, Jasnah Shallan'a çizimlerini vermesi için elini salladı. Jasnah santhidin çizimini inceledi, sonra da geminin yan tarafından aşağı baktı. “Denizcilerin o kadar patırtı yapmasına şaşmamak gerek.”</p>
<p>“Şans Berrakhanıml&quot; dedi denizcilerden bir tanesi. “Bu sizin yolculuğunuz için iyi bir işaret, sizce de öyle değil mi?”</p>
<p>“Ben, bana önerilen her türlü şansı kabul edeceğim, Nanhel Eltorv,” dedi. “Tabure için de teşekkür ederim.”</p>
<p>Denizci çekilmeden önce beceriksizce eğildi.</p>
<p>“Siz onların batıl inançlı aptallar olduklarını düşünüyorsunuz,” dedi Shallan hafifçe, denizcinin uzaklaşmasını izlerken.</p>
<p>“Gözlemlediğim kadarıyla, bu denizciler hayatta bir amaç bulmuş olan adamlar ve şimdi de basitçe zevkini çıkarıyorlar,” dedi Jasnah. Bir sonraki çizime baktı. “Pek çok insan hayattan pek az şey elde edebiliyor. Kaptan Tozbek’in iyi bir mürettebatı var. Dikkatimi ona çekmekle akıllıca davrandın.”</p>
<p>Shallan gülümsedi. “Soruma cevap vermediniz.”</p>
<p>“Bir soru sormadın ki,” dedi Jasnah. “Bunlar; çizimler, karakteristik açıdan ustaca Shallan, ama senin okuyor olman gerekmiyor muydu?”</p>
<p>“Ben... Konsantre olmakta zorluk çekiyordum.”</p>
<p>“O yüzden de güverteye çıkarak gömleksiz genç adamların resimlerini çizdin,” dedi Jasnah. “Sen bunun konsantrasyonuna <span style="font-style:italic;">fayda</span> sağlayacağını mı düşünmüştün?” Shallan destenin içindeki bir kağıda geldiğinde dururken Shallan kızardı. Sabırlı bir şekilde bekledi, babası bu konuda onu epey iyi eğitmişti, ta ki Jasnah kağıdı ona doğru çevirene kadar. Shadesmar’ın resmiydi elbette.</p>
<p>“Bu âleme tekrar bakmama konusundaki emrime saygı gösterdin mi?” diye sordu Jasnah.</p>
<p>“Evet Berrakhanım. O resim ilk... Hatamdaki bir hatıram ile çizildi.”</p>
<p>Jasnah sayfayı indirdi. Shallan kadının yüz ifadesinde bir şeyler yakaladığını düşündü. Jasnah onun sözüne güvenip güvenemeyeceğini mi merak ediyordu?</p>
<p>“Seni rahatsız eden şeyin bu olduğunu varsayıyorum?” diye sordu Jasnah.</p>
<p>“Evet Berrakhanım.”</p>
<p>“O zaman sanırım bunu açıklamam gerekecek demektir.”</p>
<p>“Gerçekten mi? Bunu yapacak mısınız?”</p>
<p>“Bu kadar da şaşırmana gerek yok.”</p>
<p>“Bu önemli bir bilgiymiş gibi görünüyor,” dedi Shallan. “Beni men etme şekliniz... Bu yerin bilgisinin gizli olduğunu ya da en azından benim yaşımdaki birisine güvenilemeyeceğini düşünmüştüm.”</p>
<p>Jasnah burnunu çekti. “Gençlere sırları açıklamayı reddetmenin başlarını belaya daha az değil, daha çok sokmaya meyilli hâle getirdiğini görmüşümdür. Deneyimlerin zaten seni bütün bunların içine kafa üstü düşürmüş; bir zamanlar aynısını benim de yapmış olduğum gibi, bilgin olsun. Ben acı tecrübeler sayesinde Shadesmar’ın ne kadar tehlikeli olabileceğini biliyorum. Eğer seni cehalet içinde bırakırsam, sen eğer kendini orada öldürtecek olursan suçlanması gereken kişi ben olurum.”</p>
<p>“Yâni eğer bunu daha önce sormuş olsaydım da açıklar mıydınız?”</p>
<p>“Büyük ihtimalle hayır,” diye itiraf etti Jasnah. “Bu sefer bana itaat etmeye ne kadar gönüllü olduğunu görmek zorundaydım.”</p>
<p>Shallan’ın boynu büküldü, çalışkan ve itaatkâr bir öğrenci olduğu zamanlarda dahi, Jasnah'nın hiç de şu anda yaptığı kadar çok sırrı açıklamadığına işaret etme dürtüsünü bastırdı. “Peki nedir o? O... Yer.”</p>
<p>“O gerçek anlamda bir yer değil,” dedi Jasnah. &quot;Bizim çoğu zaman düşündüğümüz şekliyle değil. Shadesmar burası, şu anda her tarafımızda. Her şey bir biçimde orada var olur, her şeyin burada var oldukları gibi.”</p>
<p>Shallan kaşlarını çattı. “Ben bunun...”</p>
<p>Jasnah onu susturmak için bir parmağını kaldırdı. “Her şeyin üç bileşeni vardır: Ruh, vücut ve zihin. Gördüğün o yer, Shadesmar, bizim Bilinçsel Alem dediğimiz şey; zihnin mekânı.</p>
<p>“Etrafımızda gördüğün şey fiziksel dünyaya ait. Ona dokunabilir, görebilir, duyabilirsin. Fiziksel vücudunun dünyayı tecrübe etme şekli bu. Shadesmar ise bilinçsel <span style="font-weight:bold;">Yarlığının </span>dünyayı tecrübe etme şeklidir. O âleme dokunan gizli duyularının sayesinde, mantıkta sezgisel sıçramalar yapabiliyor ve olasılıklar oluşturuyorsun. Çizim yapabiliyor olmanın da o fazladan duyular sayesinde olması mümkün Shallan.”</p>
<p>Gemi bir dalganın üzerinden aşarken sular geminin burnuna sıçradı. Shallan yanağından bir damla tuzlu suyu sildi, Jasnah’nın az önce söylemiş olduğu şeyler üzerinde düşünmeye çalışıyordu. “Bu neredeyse bana <span style="font-style:italic;">hiç</span> anlam ifade etmedi Berrakhanım.” “Umarım ki etmemiştir,” dedi Jasnah. “Ben Shadesmar’ı araştırarak altı yıl harcadım ve hâlâ ondan ne anlam çıkarabilirim, zar zor anlayabiliyorum. Sen oranın gerçek önemini biraz olsun bile anlamadan önce, sen giderken birkaç seferliğine eşlik etmem gerekecek.”</p>
<p>Jasnah bu düşünceyle yüzünü buruşturdu. Shallan onda gözle görülür bir duygu gördüğü zamanlarda hep şaşırıyordu. Duygu anlaşılabilir, insani bir şeydi ve Shallan’ın zihnindeki Jasnah Kholin imgesi neredeyse ilahi bir kişiye aitti. Bu, biraz düşünüldüğü zaman, azimli bir ateisti hayal etmenin garip bir yoluydu.</p>
<p>“Beni bir dinle,” dedi Jasnah. “Benim kendi sözlerim cehaletimi açığa vuruyor. Sana Shadesmar’ın bir yer olmadığını söyledim ama yine de bir sonraki nefesimde ona bir yer diyorum. Onu ziyaret etmekten bahsediyorum, her ne kadar zaten her tarafımızda olsa da. Basitçe ondan bahsetmeye yetecek bir terminolojimiz yok. Başka bir taktik deneyeyim.”</p>
<p>Jasnah ayağa kalktı ve Shallan da takip etmek için acele etti. Güvertenin ayaklarının altında sallandığını hissederek geminin parmaklığı boyunca yürüdüler. Denizciler hızla eğilerek Jasnah'ya yol açıyorlardı. Ona bir krala yapacakları kadar büyük bir hürmetle bakıyorlardı. Bunu nasıl yapıyordu? O hiçbir şey yapmıyormuş gibi göründüğü hâlde nasıl çevresi üzerinde hâkimiyet kurabiliyordu?</p>
<p>“Sulara bak,” dedi Jasnah buruna ulaştıkları zaman. “Ne görüyorsun?”</p>
<p>Shallan parmaklığın yanında durdu ve geminin burnu tarafından yarılırken köpür-mekte olan aşağısındaki mavi sulara baktı. Burada burunda durunca, Shallan dalgalarda bir derinlik olduğunu görebiliyordu. Sadece etrafa doğru değil, aşağıya doğru da uzanmakta olan kavranamaz bir enginlikti.</p>
<p>“Sonsuzluğu görüyorum,&quot; dedi Shallan.</p>
<p>“Tam bir sanatçı lafı,” dedi Jasnah. “Bu gemi bilemeyeceğimiz derinlikler boyunca yelken açmış gidiyor. Bu dalgaların altında telaşlı, hummalı, görülmez bir dünya var.” Jasnah öne doğru eğilerek biri açık, birisi eminel yeninin içinde peçelenmiş ellerle parmaklığı kavradı. Uzaklara doğru bakıyordu. Derinliklere değil ve hem kuzey, hem</p>
<p>de güney ufukları boyunca uzaktan onlara bakan karaya da değil. Doğuya doğru bakıyordu. Fırtınalara doğru.</p>
<p>“Orada bütün bir dünya var Shallan,” dedi Jasnah. “Zihinlerimizin sadece yüzeyini sıyırdığı bir dünya. Derin, engin düşüncelerin dünyası. Derin, engin düşünceler tarafından <span style="font-style:italic;">yaratılmış</span> bir dünya. Shadesmar’ı gördüğün zaman bu derinliklere girersin. Bu bazı açılardan bizim için yabancı bir yer ama aynı zamanda onu biz yarattık. Biraz yardım alarak.”</p>
<p>“Ne yaptık?”</p>
<p>&quot;Spren nedir?” diye sordu Jasnah.</p>
<p>Soru Shallan’ı gafil avladı ama şimdiye kadar o Jasnah’dan gelen zorlayıcı sorulara alışmıştı. Cevabım düşünmek ve gözden geçirmek için zaman harcadı.</p>
<p>“Sprenlerin ne olduğunu kimse bilmiyor,” dedi Shallan. “Gerçi pek çok filozofun bu konuda çeşitli görüşleri...”</p>
<p>“Hayır,” dedi Jasnah. “Onlar <span style="font-style:italic;">ne?&quot;</span></p>
<p>&quot;Ee...” Shallan başını kaldırarak yukarılarındaki havada hızla dönen bir çift rüzgârsprenine baktı. Minik ışıktan kurdelelere benziyorlardı, hafifçe parlıyor, birbirlerinin etrafında dans ediyorlardı. “Onlar canlı fikirler.”</p>
<p>Jasnah aniden ona doğru döndü.</p>
<p>&quot;Ne?” dedi Shallan sıçrayarak. “Yanıldım mı?”</p>
<p>“Hayır,” dedi Jasnah. “Haklısın.&quot; Kadın gözlerini kıstı. &quot;Benim en iyi tahminime göre, sprenler Bilinçsel Alem’in fiziksel dünyaya <span style="font-style:italic;">sızmış</span> olan unsurları. Onlar, belki de insan müdahalesi yüzünden, bir bilinç kırıntısı kazanmış olan kavramlar.</p>
<p>Sık sık öfkelenen bir adam düşün. Nasıl onun ailesinin ve arkadaşlarının o öfkeye bir yaratık, adamı eline geçiren bir şey, bambaşka bir varlık olarak bahsetmeye başlayabileceklerini düşün. İnsanlar kişileştirir. Biz rüzgârdan sanki kendi iradesi varmış gibi bahsederiz.</p>
<p>Sprenler o fikirlerin, insanların ortak tecrübelerinin, bir şekilde canlanmış hâlidir. Shadesmar bunun ilk gerçekleştiği yer ve bu <span style="font-style:italic;">onların</span> yeri. Her ne kadar onu biz yaratmış olsak da, onlar şekillendirdi. Orada yaşıyorlar; kendi şehirlerinin içinde, kendi kendilerini yönetiyorlar.”</p>
<p>“Şehirleri mi?&quot;</p>
<p>“Evet,” dedi Jasnah tekrar okyanusa doğru bakarak. Sıkıntılıymış gibi görünüyordu. “Sprenlerin çeşitliliği müthiştir. Bazıları insanlar kadar zekidir ve şehirler inşa ederler. Öbürleri balıklar gibidir ve sadece akıntılarda yüzerler.”</p>
<p>Shallan başını salladı. Gerçi bunların herhangi birisini anlamakta zorlanıyordu ama Jasnah’mn konuşmayı kesmesini de istemiyordu. Shallan’m <span style="font-style:italic;">ihtiyacı</span> olan türdeki bilgi buydu, <span style="font-style:italic;">açlığını</span> duyduğu. “Bunun keşfettiklerinle bir ilgisi var mı? Parshmenler-le, Yokelçilerle?”</p>
<p>“Daha bunu belirlemeyi başaramadım. Sprenler her zaman konuşkan olmuyor. Bazı durumlarda, bilmiyorlar. Diğer durumlarda, antik ihanetimiz yüzünden bana güvenmiyorlar.”</p>
<p>Shallan kaşlarını çatarak hocasına baktı. “Ne ihaneti?”</p>
<p>“Bana bundan bahsettiler ama ne olduğunu da söylemiyorlar. Biz bir yemini bozduk ve bunu yapmakla onları son derecede incittik. Sanırım onların bazıları ölmüş olabilir, gerçi bir kavram nasıl ölebilir onu bilmiyorum.” Jasnah yüzünde ciddi bir ifadeyle Shallan’a doğru döndü. &quot;Bunların aşırı olduğunun farkındayım. Eğer bana yardim edeceksen, senin de bunları öğrenmen gerekecek, hepsini. Buna hâlâ gönüllü müsün?”</p>
<p>“Bir seçeneğim var mı?”</p>
<p>Bir gülümseme Jasnah’nm dudaklarının kenarlarını çekiştirdi. “Sanmıyorum. Kendi başına Ruhdöktün, bir fabrialın yardımı olmadan. Sen de benim gibisin.”</p>
<p>Shallan gözlerini sulara doğru dikti. Jasnah gibi. Bunun anlamı neydi? Neden...</p>
<p>Donakalarak gözlerini kırpıştırdı. Bir an için daha önceki deseni gördüğünü düşündü, kâğıt sayfasındaki çıkıntıları yaratmış olan o deseni. Bu sefer suyun içindeydi, imkânsız bir şekilde bir dalganın yüzeyi üzerinde oluşmuştu.</p>
<p>“Berrakhanım...” dedi parmaklarını Jasnah’nın kolunun üzerine koyarak. “Biraz önce suyun içinde bir şey gördüğümü sandım. Sert çizgilerden bir desen, bir labirent gibi.”</p>
<p>“Nerede olduğunu göster.”</p>
<p>“Dalgalardan bir tanesinin üzerindeydi ve şimdi onu geçtik. Ama sanırım onu daha önce de gördüm, sayfalarımdan bir tanesinin üzerinde. Bunun bir anlamı var mı?”</p>
<p>“Kesin olarak var. İtiraf etmem gerekir ki, Shallan, Şüpheli bir şekilde, karşılaşmamızdaki tesadüflerin hayret verici olduğunu düşünüyorum..”</p>
<p>“Berrakhanım?”</p>
<p>“Onların bunda parmağı var,” dedi Jasnah. “Seni bana onlar getirdi ve görünüşe göre seni hâlâ izliyorlar. O yüzden hayır, Shallan, artık bir seçeneğin yok. Eski yöntemler geri dönüyor ve bunu umut verici bir işaret olarak görmüyorum. Bu kendini koruma amaçlı bir hareket. Sprenler tehlikenin çok yakında olduğunu hissediyorlar ve o yüzden de bize geri dönüyorlar. Artık biz de dikkatimizi de Harap Ovalar’a ve Urithiru’nun kalıntılarına çevrilmek zorundayız. Sen vatanına geri dönemeden önce uzun, çok uzun bir zaman geçecek.”</p>
<p>Shallan dilsiz bir şekilde başıyla onayladı.</p>
<p>“Bu seni endişelendiriyor,” dedi Jasnah.</p>
<p>“Evet Berrakhanım. Ailem...”</p>
<p>Shallan para için kendisine bel bağlamış olan ahilerini terk ettiği için bir hain gibi hissediyordu. Onlara yazmış ve, fazla ayrıntıya girmeden, çaldığı Ruhdökümcü’yü geri vermek zorunda kaldığını ve şimdi ise Jasnah’ya işlerinde yardım etmesinin zorunlu olduğunu anlatmıştı.</p>
<p>Balat’ın cevabı olumluydu, belli bir açıdan. Demişti ki en azından içlerinden bir tanesinin evlerinin üzerine çökmekte olan kaderden kurtulmasından memnundu. Balat geride kalanların, Shallan’ın üç abisi ve Balat’ın nişanlısının, mahvolacağını düşünüyordu.</p>
<p>Haklı olabilirdi. Sadece babasının borçları onları ezmeyecekti, bir de kırık Ruh-dökümcüsü meselesi vardı. Bunu babalarına vermiş olan grup şimdi geri istiyordu.</p>
<p>Ne yazık ki, Shallan, Jasnah’nın amacının çok daha büyük öneme sahip olduğuna ikna <span style="font-style:italic;">olmuş</span> durumdaydı. Yokelçiler yakında geri döneceklerdi; gerçekten de onlar hikâyelerdeki uzak bir tehdit değillerdi. Onlar insanların arasındaydı ve yüzlerce yıldır da orada yaşıyorlardı. Mükemmel hizmetkârlar ve köleler olarak çalışan nazik, sessiz parshmenler gerçekten de antik düşmanlarıydı.</p>
<p>Yokelçilerin geri dönüşünün getireceği felaketi durdurmak, kardeşlerini korumaktan bile daha büyük bir görevdi. Bunu itiraf etmesi hâlâ acı veriyordu.</p>
<p>Jasnah onu inceliyordu. “Ailen konusunda, Shallan, ben ufak çaplı harekete geçtim.”</p>
<p>“Hareket?” dedi Shallan daha uzun kadının kolunu kavrayarak. “Siz kardeşlerime yardım mı ettiniz?”</p>
<p>“Bir açıdan,” dedi Jasnah. “Şüphem o ki, para bu sorunu gerçek anlamda çözemeyecektir, gerçi ben ufak bir hediyenin gönderilmesini ayarladım. Senin anlattıklarına göre, ailenin sorunları asıl olarak iki konudan kaynaklanıyor. Birincisi; Hayaletkanlar’ın sizin kırdığınız Ruhdökümcü’lerinin geri verilmesini istemeleri. İkincisi de; evinin müttefiksiz ve derin borçlar içinde olması.”</p>
<p>Jasnah bir kâğıt sayfası uzattı. “Bu benim bu sabah annemle uzakalem üzerinden yaptığım bir konuşmadan,” diye devam etti.</p>
<p>Shallan bunu gözleriyle tarayarak Jasnah’nın kırık Ruhdökümcü’yü tarif edişini ve yardım isteyişini gördü.</p>
<p><span style="font-style:italic;">Bu tahmin edeceğinden daha sık oluyor,</span> diye cevap vermişti Navani. <span style="font-style:italic;">Bozukluk büyük olasılıkla mücevher haznelerinin hizalanmasıyla ilgilidir. Aleti bana getir, bakarız.</span></p>
<p>&quot;Annem tanınmış bir artifabriandır,” dedi Jasnah. “Şeninkini tekrar çalıştırabileceğini tahmin ediyorum. Bunu kardeşlerine gönderebiliriz, onlar da sahibine geri verebilirler.”</p>
<p>“Bunu yapmama izin verir misiniz?” diye sordu Shallan. Yolculuk sırasında Shallan, babasını ve onun hedeflerini anlamayı umut ederek, dikkatli bir şekilde grup hakkında daha fazla bilgi edinmeye çalışmıştı. Jasnah onlar hakkında, onun araştırmalarını istedikleri ve bunun için cinayete hazır oldukları dışında çok az şey bildiğini iddia ediyordu.</p>
<p>“Ben onların böylesine değerli bir alete sahip olmalarını özellikle istemiyorum,” dedi Jasnah. “Ama şu anda senin aileni doğrudan korumak için zamanım yok. Bu işe yarar bir çözüm, eğer ahilerinin onları bir süre daha oyalamayı başardığını varsayarsak. Eğer çok mecburlarsa onlara gerçeği söylet; senin benim bir âlim olduğumu bilerek bana gelip benden Ruhdökümcü’yü tamir etmemi istediğini. Belki bu, şu an için onları tatmin eder.”</p>
<p>“Teşekkür ederim Berrakhanım.” Fırtınalar adına. Eğer en başından, himayesine kabul edildikten sonra basitçe Jasnah’ya gidip konuşsaydı her şey ne kadar daha kolay olurdu? Shallan kağıda bakarak konuşmanın devam ettiğini fark etti.</p>
<p>Öbür konuya gelince, diye yazmıştı Navani, <span style="font-style:italic;">bu öneriyi çok beğendim. İnanıyorum ki, oğlanı en azından bunu bir düşünmeye ikna edebilirim, çünkü en son ilişkisi bu haftanın başlarında oldukça ani bir şekilde bitti, sık sık olduğu gibi.</span></p>
<p>“Bu ikinci kısım ne?” diye sordu Shallan kâğıttan başını kaldırarak.</p>
<p>“Sadece Hayaletkanları yatıştırmak senin evini kurtarmayacak,” dedi Jasnah. “Borçlarınız fazla büyük, özellikle de babanın o kadar çok kişiyi düşman eden hareketleri düşünüldüğü zaman. Ben de bu yüzden senin evin için güçlü bir ittifak hazırladım.”</p>
<p>“İttifak mı? Nasıl?”</p>
<p>Jasnah derin bir nefes aldı. Açıklama yapmaya gönülsüzmüş gibi görünüyordu. “Kuzenlerimden bir tanesiyle nişanlanman için ilk adımları attım, amcam Dalinar Kholin’in oğlu. Oğlanın adı Adolin. Yakışıklıdır ve hoşsohbetlik konusunda da beceriklidir. ”</p>
<p>“Nişan?” dedi Shallan. “ Ona benimle evleneceği sözünü mü verdiniz?”</p>
<p>“Ben süreci başlattım,” dedi Jasnah alışılmadık bir endişeyle konuşarak. “Her ne kadar bazı zamanlarda sağduyu eksikliği olsa da, Adolin’in iyi bir kalbi vardır; baba-sınınki kadar iyidir, ki o benim hayatımda tanıdığım en iyi adam. Adolin Alethkar’ın en seçkin oğlu olarak kabul ediliyor ve annem de uzun zamandır onun evlenmesini istiyordu.”</p>
<p>“Nişan,” diye tekrar etti Shallan.</p>
<p>‘‘Evet. Bu sıkıntı verici mi?”</p>
<p>“Bu muhteşem!” diye haykırdı Shallan Jasnah’mn kolunu daha da sıkıca kavrayarak. &quot;Ne kolay. Eğer ben o kadar güçlü birisiyle evlenecek olursam... Fırtınalar adına! Jah Keved’de hiç kimse bize dokunmaya cesaret edemez. Bu sorunlarımızın pek çoğunu çözer. Berrakhanım Jasnah, siz bir dâhisiniz!”</p>
<p>Jasnah gözle görülür bir şekilde rahatlamıştı. “Evet, ee, bu işe yarar bir çözüm gibi görünmüştü. Ancak ben sen gücenir misin diye merak etmiştim.”</p>
<p>“Ben ne diye gücenecekmişim?”</p>
<p>“Bir evliliğin ima ettiği özgürlük sınırlandırılması yüzünden,” dedi Jasnah. “Ve bu yüzden değilse de, önerinin sana danışılmadan yapılmış olması yüzünden. İlk önce böyle bir ihtimalin var olup olmadığını kontrol etmem gerekiyordu. Olay benim beklediğimden çok daha ileriye gitti çünkü annem fikrin üzerine atladı. Navani’nin... Baskın olma gibi bir özelliği vardır.”</p>
<p>Shallan herhangi bir kişinin Jasnah’ya baskın çıkabileceğini hayal bile etmekte zorlanıyordu. “Fırtınababa! Siz benim gücenmemden mi endişe ettiniz? Berrakha-mm, ben bütün hayatımı babamın malikânesinde kilit altında geçirdim; kocamı onun seçeceği varsayımıyla büyüdüm.”</p>
<p>“Ama şimdi sen onun baskısı altında değilsin.”</p>
<p>&quot;Evet, ve ben de kendi başıma ilişki arayışında ne kadar <span style="font-style:italic;">kusursuz</span> bir bilgelik sergiledim,” dedi Shallan. “Seçtiğim ilk adam sadece bir ardent değildi, üstüne bir de suikastçıydı.”</p>
<p>“Bu seni hiç mi rahatsız etmiyor?” dedi Jasnah. “Başka birisine bağımlı olmak, özellikle de bir erkeğe?”</p>
<p>“Köle olarak satılıyor değilim ya,” dedi Shallan bir kahkahayla.</p>
<p>“Hayır. Sanırım öyle.” Jasnah silkindi, sükuneti geri dönüyordu. “Eh, ben Navani’e senin nişana olumlu yaklaştığın haberini vereceğim ve gün içinde şartnameyi hazırlatmış oluruz.”</p>
<p>Bir şartname; Vorin deyimiyle bir şartlı nişan olacaktı. Shallan bütün açılardan nişanlanmış sayılacaktı ama resmî bir nişan ardentler tarafından imzalanarak onaylanana kadar hiçbir yasal dayanağı olmayacaktı.</p>
<p>“Oğlanın babası Adolin’i hiçbir şeye zorlamayacağını söyledi,” diye açıklama yaptı Jasnah. “Gerçi oğlan kısa süre önce bir diğer genç hanımı daha rencide etmeyi başararak yalnız kalmış. Ne olursa olsun, Dalinar daha bağlayıcı olan herhangi bir şeye karar verilmeden önce ikinizin görüşmenizi tercih ediyor. Harap Ovalar’ın politik durumunda... Kaymalar olmuş. Amcamın ordusu için büyük bir yenilgi. Bizim Ovalar’a bir an önce gitmemiz için bir diğer sebep.”</p>
<p>“Adolin Kholin, ” dedi Shallan yarım kulakla dinleyerek. “Bir düellocu. Muhteşem bir tane hem de. Hatta bir de Paredar.”</p>
<p>“Ah, demek babam ve ailem hakkındaki okuduklarına dikkat göstermişsin.”</p>
<p>“Evet ama ailenizden ondan önce de haberim vardı. Alethiler yüksek sosyetenin merkezidir. Kırsal evlerin kızları bile Alethi prenslerinin adlarını bilir.” Ve gençliğinde bir tanesiyle tanışmanın hayalini kurduğunu kabul etmezse yalan söylemiş olurdu. &quot;Ama Berrakhanım, siz bu eşleşmenin akıllıca olduğundan emin misiniz? Yâni, ben hiç de önemli bir insan değilim.”</p>
<p>“Eh, evet. Diğer bir yüceprensin kızı Adolin için daha tercih edilir olabilirdi. Ancak görünüşe göre o, o mertebedeki kadınların her birini gücendirmeyi başarmış. Oğlan, diyebiliriz ki, ilişkiler konusunda biraz fazla hevesli. Gerçi eminim senin baş edemeyeceğin bir şey değildir.”</p>
<p>&quot;Fırtınababa,” dedi Shallan bacaklarının titrediğini hissederek. “O bir prensliğin veliahdı! O Alethkar tahtının kendisi için bile sırada!”</p>
<p>“Üçüncü sırada,” dedi Jasnah. “Kardeşimin bebek oğlu ve amcam Dalinar’dan sonra.”</p>
<p>“Berrakhanım, sormam gerek. Neden Adolin? Neden küçük oğul değil? Benim... Benim Adolin’e ya da evine önerecek hiçbir şeyim yok.”</p>
<p>“Tam aksine,” dedi Jasnah, “Eğer sen gerçekten de olduğunu düşündüğüm şeysen, o zaman ona başka hiç kimsenin öneremeyeceği bir şeyi verebilirsin. Zenginlikten daha önemli bir şey.”</p>
<p>“Benim olduğumu düşündüğünüz şey nedir?” diye fısıldadı Shallan kadının gözlerinin içine bakarak, en sonunda cesaret edemediği soruyu sormuştu.</p>
<p>&quot;Şu anda, sen sadece bir vaatsin/’ dedi Jasnah. “içinde ihtişam potansiyeli taşıyan bir koza. Bir zamanlar insanlar ve sprenler bağ kurdukları zaman, sonucu gökyüzünde dans eden kadınlar ve dokunuşlarıyla taşları yok edebilen adamlar olurdu.”</p>
<p>“Kayıp Parlayanlar! insanoğluna ihanet edenler!” Hazmetmesi için çok fazlaydı. Nişan, Shadesmar, spren ve gizemli kaderi. Bunu önceden de biliyordu. Ama dile getirmesi...</p>
<p>Shallan elbisesinin güvertede ıslanacak olmasına aldırış etmeden çöktü ve sırtını küpeşteye dayayarak oturdu. Jasnah onun kendisini toparlamasına izin verdikten sonra, inanılmaz bir şekilde, kendisi de yere oturdu. O bunu çok daha ağırbaşlılıkla yapmıştı, yanlamasına otururken elbisesini bacaklarının altında toplamıştı. İkisi de denizcilerin bakışlarını çektiler.</p>
<p>“Beni yiyip bitirecekler,” dedi Shallan. &quot;Alethi sarayı. O Roshar’daki en yırtıcı saray.”</p>
<p>Jasnah burun kıvırdı. “Bu fırtınadan çok rüzgâr Shallan. Ben seni eğiteceğim.” “Ben asla sizin gibi olamayacağım Berrakhanım. Sizin gücünüz, otoriteniz, zenginliğiniz var. Bunun için denizcilerin size nasd tepki verdiklerine bakmak yeterli.” “Şu anda bu adı geçen gücü, otoriteyi ya da zenginliği özel olarak kullanıyor muyum?”</p>
<p>&quot;Bu yolculuğun parasını siz verdiniz.”</p>
<p>“Sen de bu gemide birkaç yolculuk için para vermedin mi?” diye sordu Jasnah. &quot;Sana da aynı şekilde davranmadılar mı?”</p>
<p>“Hayır. Ha, beni seviyorlar. Ama bende senin <span style="font-style:italic;">ağırlığın</span> yok.”</p>
<p>“Ben bunun ölçülerimle ilgili bir ima olmadığını varsayacağım,” dedi Jasnah bir gülümsemenin ipucuyla. “Senin argümanını anlıyorum Shallan. Ancak bu ölümüne yanlış.”</p>
<p>Shallan ona doğru döndü. Jasnah geminin güvertesinin üzerinde sanki bu bir tahtmış gibi oturuyordu, sırtı dikti, başı yukarıdaydı, buyurgandı. Shallan ise bacaklarını göğsüne çekmiş, kollarını da dizlerinin altından bacaklarına dolamış oturuyordu. Oturma tarzları bile farklıydı. Shallan’ın bu kadınla hiç ilgisi yoktu.</p>
<p>“Öğrenmen gereken bir sır var çocuğum,” dedi Jasnah. “Shadesmar ve sprenlerle ilgili olanlardan bile daha önemli bir sır. Güç, bir algı illüzyonudur.”</p>
<p>Shallan yüzünü astı.</p>
<p>“Beni yanlış anlama,” diye devam etti Jasnah. “Bazı güç türleri gerçektir; ordulara komuta etme gücü, Ruhdökme gücü. Bunlar düşündüğünden çok daha ender olarak işe yararlar. Bireysel bir temelde, çoğu etkileşim için, bizim güç dediğimiz, otorite dediğimiz bu şey sadece algılandığı ölçüde vardır.</p>
<p>Benim zenginliğim olduğunu söylüyorsun. Bu doğru ama benim bunu sık sık kullanmadığımı da gördün. Benim bir kralın kız kardeşi olarak otoritem olduğunu söylüyorsun. Var. Ama öte yandan bu geminin mürettebatı, eğer onları bir kralın kız kardeşi olduğuma ikna etmiş olan bir dilenci olsaydım da bana tam olarak aynı şekilde muamele ederdi. O durumda, otoritem gerçek bir şey olmaz. Sadece buhardan ibarettir, bir illüzyondur. Onlar için bu illüzyonu yaratabilirim, sen de yaratabilirsin.” “İkna olmadım Berrakhanım.”</p>
<p>&quot;Biliyorum. Eğer olsaydın zaten yapıyor olurdun.” Jasnah ayağa kalkarak eteğinin tozunu silkti. “Eğer o deseni, dalgaların üzerinde belireni tekrar görecek olursan bana haber verecek misin?”</p>
<p>“Evet Berrakhanım,” dedi Shallan aklı başka yerde.</p>
<p>“O zaman bugünün geri kalanında çizimlerin için izinlisin. Seni Shadesmar konusunda en iyi şekilde nasıl eğitebileceğimi düşünmem gerek.” Jasnah uzaklaştı, geçerken eğilen denizcileri başıyla selamlıyordu ve güverteden aşağı indi.</p>
<p>Shallan ayağa kalktı, sonra da dönüp parmaklığı kavradı, elleri cıvadranın iki yanındaydı. Okyanus önünde uzanıp gidiyordu, dalgalar gemiye çarpıyordu, havada serin bir tazelik kokusu vardı. Gemileri dalgaları yarıp geçerken ritmik gürleme sesleri geliyordu.</p>
<p>Jasnah’nm sözleri aklının içinde sadece tek bir fare yakalayabilmiş olan gökyılan-ları gibi boğuşuyordu. Sprenler şehirler mi kuruyordu? Shadesmar burada olan ama görülemeyen bir âlem miydi? Bir anda <span style="font-style:italic;">Shallan</span> dünyanın en arzulanır bekar erkeğiyle mi nişanlanmıştı?</p>
<p>Burnu terk ederek geminin yan tarafı boyunca yürüdü, hüreli parmaklığın üzerindeydi. Denizciler ona nasıl bakıyordu? Gülümsüyorlardı, el sallıyorlardı. Onu seviyorlardı. Yakınlardaki halatlardan tembelce asılı durmakta olan Yalb ona seslenerek, sonraki limanda Shallan’ın muhakkak görmesi gereken bir heykel olduğunu anlattı. “Bu böyle <span style="font-style:italic;">kocaman</span> bi ayak genç hanım. Sırf ayak! Rüzgâr alası heykeli bitirememiş-ler...”</p>
<p>Shallan ona gülümsedi ve yoluna devam etti. Onların kendisine de Jasnah’ya baktıkları gibi bakmalarını mı istiyordu? Her zaman ürkek, her zaman yanlış bir şeyler yapacaklarından korkarak mı? Güç bu muydu?</p>
<p><span style="font-style:italic;">Vedenar’dan ilk yelken açtığımız zaman, kaptan eve dönmem için ısrar edip durmuştu,</span> diye düşündü kutusunun bağlanmış olduğu yere ulaşırken. <span style="font-style:italic;">Hedefimi boş bir iş olarak görüyordu.</span></p>
<p>Tozbek onu Jasnah’nın peşinden götürürken sanki her zaman Shallan’a büyük bir lütuf gösteriyormuş gibi davranmıştı. Shallan’ın bütün o zamanı sanki kaptana ve mürettebatına zahmet veriyormuş gibi hissederek geçirmek zorunda mıydı? Evet, geçmişte babasıyla yaptıkları işler yüzünden Shallan’a bir indirim önermiş olabilirdi; ama yine de Shallan onun işvereniydi.</p>
<p>Tozbek’in ona gösterdiği muamele büyük olasılıkla Thaylen tüccarlığıyla ilgili bir şeydi. Eğer bir kaptan ona zahmet oluyormuşsun gibi hissetmeni sağlayabilirse, daha iyi para verirdin. Shallan kaptanı seviyordu ama aralarındaki ilişki en iyiden oldukça uzaktı. Jasnah asla böyle bir şekilde muamele görmeyi kabul etmezdi.</p>
<p>O santhid hâlâ yanlarından yüzmeye devam ediyordu. Sanki minik, hareketli bir ada gibiydi, üstü deniz yosunlarıyla kaplanmıştı, kabuğundan dışarıya çıkıntı yapan küçük kristaller vardı.</p>
<p>Shallan döndü ve Kaptan Tozbek’in adamlarından birisiyle rünlerle kaplı bir haritaya işaret ederek konuşmakta olduğu kıça doğru yürüdü. Yaklaşırken Shallan’a başını salladı. “Ufak bir uyarı, genç hanım,” dedi. “Kısa süre sonra limanlar daha az dost canlısı hâle gelecekler. Longbrow Boğazı ndan çıkacağız ve kıtanın doğu kıyısına, Yeni Natanan’a doğru döneceğiz. Buradan Sığ Mezarlar’a kadar değeri olan hiçbir şey yok, ve orası da çok görülesi bir yer değil. Ben orada kıyıya muhafızlar olmadan kardeşimi bile göndermezdim ve o var ya çıplak elleriyle on yedi adam öldürdü. ”</p>
<p>“Anlıyorum Kaptan,” dedi Shallan. “Ve teşekkür ederim. Daha önceki kararımı değiştirdim. Gemiyi durdurmanı ve yanımızda yüzen örneği incelememe yardım etmeni istiyorum.”</p>
<p>Tozbek içini çekti ve uzanarak parmaklarını, adamların bıyıklarını sıvazlamasına benzer bir şekilde, dikenli kaşları boyunca gezdirdi. “Berrakhanım, bu olacak şey <span style="font-style:italic;">değil.</span> Fırtınababa! Eğer sizi okyanusa sokacak olursam...”</p>
<p>“O zaman ıslanmış olurum,” dedi Shallan. &quot;Bu hayatım boyunca bir ya da iki sefer tecrübe etmiş olduğum bir durum.&quot;</p>
<p>“Hayır, buna izin veremem. Dediğim gibi, Amydlatn’a vardığımız zaman sizi...”</p>
<p>“İzin mi veremezsin?” diye sözünü kesti Shallan. Onu yüzünde bir şaşkınlık bakışı olduğunu umduğu bir şekilde süzdü, yanlarındaki kapalı ellerini ne kadar çok sıktığını görmemesini umuyordu. Fırtınalar adına, ama yüzleşmelerden nefret ediyordu. “Ben senin izin verme ya da reddetme gücüne sahip olduğun bir talepte bulunmuş olduğumun farkında değildim Kaptan. Gemiyi durdurun. Beni suya indirin. Emirleriniz bunlar. ” Shallan bunu Jasnah’nm yapacağı kadar zorlayıcı bir şekilde söylemeye çalışmıştı. O kadın, kendisine itiraz etmenin bir yücefırtınaya direnmekten daha zormuş gibi görünmesini sağlayabiliyordu.</p>
<p>Tozbek bir an için ağzını açıp kapattı, hiç sesi çıkmıyordu, sanki vücudu daha önceki itirazına devam etmeye çalışıyordu ama aklının başka işi çıkmıştı. “Bu benim gemim...” dedi en sonunda.</p>
<p>&quot;Gemine bir şey olmayacak,” dedi Shallan. “Haydi çabuk olalım Kaptan. Ben de bu geceki limana varışımızı çok fazla geciktirmek istemiyorum.”</p>
<p>Shallan ondan ayrılarak kutusuna doğru geri yürüdü, kalbi küt küt atıyor, elleri titriyordu. Oturdu, kısmen kendisini sakinleştirmek içindi.</p>
<p>Sesi son derece huzursuz olmuş gibi gelen Tozbek emirler yağdırmaya başladı. Yelkenler indirildi, gemi yavaşladı. Shallan kendisini bir aptal gibi hissederek nefesini bıraktı.</p>
<p>Ama öte yandan, Jasnah’mn dediği işe yaramıştı. Shallan'ın davranış tarzı Toz-bek’in gözlerinde bir şeyler <span style="font-style:italic;">yaratmıştı.</span> Bir illüzyon mu? Sprenlerin kendileri gibi mi belki de? Bir şekilde canlanmış olan, insan beklentisinin kırıntıları?</p>
<p>Santhid de onlarla birlikte yavaşladı. Shallan ayağa kalktı, denizciler halatla yaklaşırken gergindi. Gönülsüz bir şekilde halatın ucunu ayağını koyabileceği bir halka olarak bağladılar, sonra da ona aşağı indirilirken halata sıkı sıkı tutunması gerektiğini anlattılar. Daha küçük ikinci bir halatı belinin etrafına sağlam bir şekilde bağladılar, onu ıslak ve küçük düşmüş bir şekilde güverteye geri çekmek için kullanılacaktı. Bu onların gözünde kaçınılmazdı.</p>
<p>Shallan ayakkabılarını çıkardı, sonra da söylenildiği gibi parmaklığın üzerine tırmandı. Daha önce de bu kadar rüzgârlı mıydı? Çoraplı ayak parmakları minik kenarı kavramış, elbisesi akan rüzgârlarla savruluyordu, parmaklığın ötesinde ayakta dururken bir anlık baş dönmesi hissetti. Bir rüzgârspreni hızla yanına geldi, sonra da arkasında bulutlar olan bir yüz şekline girdi. Shallan’ın başına bela olmasa iyi olurdu. Rüzgârsprenlerine muziplik dürtüsünü vermiş olan şey de insanın hayalgücü müydü?</p>
<p>Denizciler halatı yanından aşağıya sarkıtırlarken sakar bir şekilde ayağını halkanın içine geçirdi, sonra da Yalb bahsetmiş olduğu maskeyi ona verdi.</p>
<p>Jasnah güvertenin altından belirerek şaşırmış bir şekilde etrafına bakındı. Shallan’ın geminin yan tarafının dışında ayakta durduğunu gördü ve sonra da bir kaşını kaldırdı.</p>
<p>Shallan omzunu silkti, sonra da adamlara kendisini indirmelerini işaret etti.</p>
<p>Sulara ve dalgaların üstünde inip çıkan münzevi hayvana doğru gıdım gıdım alçalırken kendisine sersem gibi hissetme iznini vermeyi reddetti. Adamlar onu suyun bir ya da iki ayak yukarısında durdurdular ve Shallan kayışlarla tutulan maskeyi taktı, burnu da dâhil yüzünün büyük bir kısmını kaplıyordu.</p>
<p>“Daha aşağı!” diye bağırdı yukarısındaki denizcilere.</p>
<p>Shallan halatın şevksiz indirilme şeklinden onların gönülsüzlüğünü <span style="font-style:italic;">hissedebildiğini</span> düşündü. Ayağı suya dokundu ve keskin bir soğuk bacağından yukarıya doğru atıldı. Fırtınababa<sup>1</sup>. Ama onları durdurmadı. Bacakları dondurucu suyun altında kalana kadar daha da indirmelerini bekledi. Eteği son derece sinir bozucu bir şekilde balon gibi şişerek açıldı ve en sonunda belinden yukarıya yükselip, o suyun altına inerken suyun yüzeyinde kalmasın diye bir ucuna halkanın içinden basmak zorunda kaldı.</p>
<p>Bir an için kumaşla boğuştu, yukarıdaki adamlar kızarışını göremedikleri için memnundu. Bir kere iyice ıslandıktan sonra baş etmesi daha kolay oldu gerçi. En sonunda çömelmeyi başarabildi, hâlâ halatı sıkıca tutuyordu ve beline kadar suyun içine girmişti.</p>
<p>Sonra da başım suyun altına soktu.</p>
<p>Işık, yüzeyden aşağıya pırıldayan, ışıltılı sütunlar hâlinde akıyordu. Burada hayat vardı, hummalı, inanılmaz hayat. Minik balıklar bir o yöne, bir bu yöne kaçışıyor, görkemli bir yaratığı gölgelemekte olan kabuğun alt tarafını kemiriyorlardı. Antik bir ağaç gibi yumrulu, dalgalı ve kıvrımlı bir derisi olan santhidin gerçek şekli uzun, sarkık mavi dokunaçları olan bir hayvandı; bir denizanasınınkilere benziyordu ama çok daha kalınlardı. Bunlar hayvanı arkasından açılı olarak takip ediyor, derinliklere doğru uzanarak kayboluyorlardı.</p>
<p>Hayvanın kendisi kabuğun altında budaklı, mavi-gri bir yığındı. Yaşlı görünen kıvrımları Shallan’ın yanındaki büyük bir gözü çevreliyordu; tahminen ikizi de öbür tarafta olacaktı. Santhid ağır ancak görkemli görünüyordu, güçlü yüzgeçleri kayıkçılar gibi hareket ediyordu. Bir grup ok gibi şekilli garip spren burada, hayvanın etrafındaki suyun içinde hareket ediyorlardı.</p>
<p>Balık sürüleri etraflarında yüzüyordu. Her ne kadar derinlikler boş gibi görünse de, santhidin hemen etrafındaki bölge yaşamla dolup taşıyordu, geminin altındaki bölge de öyleydi. Minicik balıklar teknenin altını kemiriyorlardı. Santhid ile geminin arasında, bazen yalnız başlarına, bazen de dalgalar hâlinde gidip geliyorlardı. Yaratık bu yüzden mi gemilerin yanma gelip yüzüyordu? Balıklarla ve onların kendisiyle olan ilişkisiyle bağlantılı bir şey yüzünden mi?</p>
<p>Shallan başını kaldırarak yaratığa baktı ve onun kendi kafası kadar büyük olan gözü de ona doğru dönerek odaklandı, Shallan’ı <span style="font-style:italic;">gördü.</span> O anda Shallan soğuğu hissedemedi. Utanmış hissedemedi. Shallan, bildiği kadarıyla, daha önce hiçbir âlimin ziyaret etmemiş olduğu bir dünyanın içine bakıyordu.</p>
<p>Daha sonra çizmek için gözlerini kırparak yaratığın bir Hatıra’sını aldı.</p>
<p><span style="font-style:italic;">ilk ipucumuz Parshendilerdi. Mücevherkalpleri kovalamayı bırakmalarından önceki haftalarda bile onların savaşma biçimleri değişmişti. Savaşlardan sonra platolarda oyalanıyorlardı, sanki bir şeyleri bekler gibiydiler.</span></p>
<p>—Navani Kholın’ın kişisel günlüğünden, Jeseses 1 1 74</p>
<p>Nefes.</p>
<p>Bir adamın nefesi onun hayatıydı. Verilir, azar azar dünyaya geri gönderilirdi. Kaladin derince nefes aldı, gözleri kapalıydı, ve bir süre için duyabildiği tek şey bu oldu. Hayatı. Göğsünün içindeki gök gürültüsünün ritmine uyarak, içeriye, dışarıya.</p>
<p>Nefes. Onun küçük fırtınası.</p>
<p>Dışarıda yağmur durmuştu. Kaladin karanlıkta oturmaya devam etti. Krallar ve zengin açıkgözler öldükleri zaman, onların cesetleri sıradan insanlarınkiler gibi ya-kılmazdı. Onun yerine, taş ya da metalden heykellere Ruhdökülür, sonsuza kadar donup kalırlardı.</p>
<p>Koyugözlerin cesetleri yakılırdı. Onlar dumana dönüşür, gökyüzüne ve orada bekleyen şey her ne ise ona doğru yükselirlerdi, yakılmış bir dua gibi.</p>
<p>Nefes. Bir açıkgözün nefesinin, bir koyugözün nefesinden hiçbir farkı yoktu. Daha tatlı da değildi, daha özgür de değildi. Krallarla kölelerin nefesleri birbirlerine karışır, tekrar ve tekrar insanlar tarafından alınırdı.</p>
<p>Kaladin ayağa kalktı ve gözlerini açtı. Yücefırtınayı bu Köprü Dört un yeni kışlasının yanındaki küçük odanın karanlığı içinde geçirmişti. Tek başına. Kapıya doğru yürüdü ama durdu. Parmaklarım oradaki bir kancada asılı durmakta olduğunu bildiği pelerininin üstüne koydu. Karanlıkta ne onun koyu mavi rengini, ne de arkasındaki Dalinar'ın mührü olan Kholin rününü seçemiyordu.</p>
<p>Sanki hayatındaki her değişim bir fırtına tarafından işaretlenirmiş gibi görünüyordu. Bu seferki büyük bir taneydi. Kapıyı iterek açtı ve ışığın içine özgür bir adam olarak yürüdü.</p>
<p>Pelerini bırakmıştı, şimdilik.</p>
<p>Çıkarken Köprü Dört ona tezahürat yaptı. Adetleri olduğu gibi, yıkanmak ve tıraş olmak için fırtına sonrasında hemen dışarı çıkmışlardı. Sıra neredeyse bitmişti, Kaya her adamı sırayla tıraş etmişti, iri Boynuzyiyenli usturasıyla Drehy’nin kelleşmekte olan kafası üzerinde çalışırken kendi kendine mırıldanıyordu. Hava yağmur yüzünden ıslak kokuyordu ve yakınlardaki suyla dolmuş ateş çukuru, grubun önceki gece paylaşmış olduğu güveçten geriye kalan tek izdi.</p>
<p>Pek çok açıdan, bu yer de adamlarının yakın zamanda kaçmış oldukları kereste deposundan o kadar da farklı değildi. Elle inşa edilmek yerine Ruhdökülmüş olan uzun, dikdörtgen şekilli taştan kışlalar neredeyse aynıydı, devasa taştan kütüklere benziyorlardı. Ancak bunların hepsinin yan taraflarında çavuşlar için olan birer çift daha küçük oda vardı, dışarıya açılan kendi kapıları vardı. Üzerlerine bunları daha önceden kullanan müfrezelerin sembolleri boyanmıştı, Kaladin’in adamları da onların üzerini boyamak zorunda kalacaktı.</p>
<p>&quot;Moash,&quot; diye seslendi Kaladin. “Skar, Teft.”</p>
<p>Üçü koşarak ona doğru geldiler, fırtınanın geride bıraktığı su birikintilerinden şapırtılarla geçiyorlardı. Köprücülerin kıyafetini giymişlerdi; dizlerden kesilmiş sıradan pantolonlar ve çıplak sırtlarında deri yelekler. Skar ayağındaki yaraya rağmen ayakta ve hareketliydi. Topallamamak için epey gözle görülür bir şekilde uğraşıyordu. Şu an için Kaladin ona yatak istirahati emri vermemişti. Yara çok kötü değildi ve Kaladin’in de adama ihtiyacı vardı.</p>
<p>“Elimizde ne var bir bakmak istiyorum,” dedi Kaladin onları kışladan uzağa doğru götürerek. Elli adam ile yarım düzine çavuşu barındırabilirdi. iki yanında da durmakta olan başka kışlalar vardı. Kaladin’e eski köprücülerden oluşmuş yeni taburunu yerleştirmesi için kışlalardan koca bir dizi verilmişti, tam yirmi bina.</p>
<p>Yirmi bina. Dalinar’ın köprücüler için yirmi binadan oluşmuş bir alanı bu kadar kolaylıkla bulabilmesi çok korkunç bir gerçeği gösteriyordu; Sadeas’ın ihanetinin bedelini. Binlerce adam ölmüştü. Kışlaların bazılarının yakınlarında çalışan kadın kâtiplerin nezaretinde parshmenler giysi ve diğer kişisel eşya yığınlarını taşıyorlardı. Ölülerin mallan.</p>
<p>O kâtiplerin de çoğu kırmızı gözler ve bitkin ifadelerle bakıyordu. Sadeas Dalinar’m kampında binlerce yeni dul ve büyük olasılıkla en az bir o kadar da yetim yaratmıştı. Eğer Kaladin’in heriften nefret etmek için başka bir sebebe daha ihtiyacı vardıysa, onu da burada, kocaları savaş meydanındayken ona güvenmiş olanların bariz ıstırabında buldu.</p>
<p>Kaladin’in gözünde, insanın savaşta müttefiklerine ihanet etmesinden daha büyük hiçbir günah yoktu. Belki ancak insanın kendi adamlarına ihanet etmesi olabilirdi; seni korumak için hayatlarını tehlike attıktan sonra onları katletmek. Amaram ve onun yaptıklarını düşünce Kaladin bir öfke alevi hissetti. Alnındaki köle damgası yine yamyormuş gibi geldi.</p>
<p>Amaram ve Sadeas. Kaladin’in hayatında karşılaştığı, yaptıkları şeylerin bedelini bir noktada ödemeleri gerekecek olan iki adam. Tercihen, bu ödeme ağır faizle birlikte olacaktı.</p>
<p>Kaladin Teft, Moash ve Skar ile birlikte yürümeye devam etti. Yavaş yavaş kişisel eşyalardan arındırılmakta olan bu kışlalar da köprücülerle doluydu. Onlar da Köprü Dört’ün adamlarına epey benziyorlardı; aynı yelekler ve diz boyu pantolonlar. Ancak, diğer açılardan, Köprü Dört’ün adamlarına daha <span style="font-style:italic;">az</span> benzemeleri mümkün olamazdı. Kabarık saçlar ile aylardır kesilmemiş sakallar, yeteri kadar sık kırpmıyormuş gibi görünmeyen boş bakışlı gözler. Kambur sırtlar. İfadesiz yüzler.</p>
<p>Her adam yalnız başına oturuyormuş gibi görünüyordu, etrafı yoldaşlarıyla çevrili olduğu zaman bile.</p>
<p>“Ben o hissi hatırlıyorum,” dedi Skar yumuşakça. Kısa, zayıf adamın sert yüz hatları ve otuzlarının başlarında olmasına rağmen şakaklardan grileşmekte olan saçları vardı. “Hatırlamak istemiyorum ama hatırlıyorum.”</p>
<p><span style="font-style:italic;">“Bunları</span> mı bir orduya dönüştüreceğiz?” dedi Moash.</p>
<p>&quot;Kaladin bunu Köprü Dört’e yaptı, değil mi?” diye sordu Teft Moash’a bir parmağını sallayarak. “Yine yapacak.”</p>
<p>“Birkaç düzine adamı değiştirmek, aynısını yüzlercesine yapmaktan farklı,” dedi Moash yücefırtınadan devrilmiş bir dalı bir kenara tekmelerken. Uzun ve yapılı Moash’ın çenesinde bir yara izi vardı ama alnında köle damgası yoktu. Sırtı dik ve çenesi yukarıda yürüyordu. O koyu kahverengi gözleri de olmasa, subay zannedile-bilirdi.</p>
<p>Kaladin hızlı bir sayım yaparak üçlüyü peş peşe kışlaların yanından geçirdi. Neredeyse bin adam vardı ve, her ne kadar onlara artık özgür olduklarını ve eğer arzu ederlerse eski hayatlarına geri dönebileceklerini söylemiş olsa da, çok azı oturmaya devam etmekten başka bir şey yapmayı istermiş gibi görünmüştü. Her ne kadar ilk başta kırk köprü ekibi olsa da, pek çoğu en son saldırı sırasında katledilmişti ve diğerleri de adam eksikliği çekiyordu.</p>
<p>“Onları her biri yaklaşık ellişerlik yirmi tane ekip hâlinde birleştireceğiz,” dedi Kaladin. Syl bir ışık kurdelesi şeklinde yukarısından aşağı indi ve Kaladin’in etrafında uçuştu. Adamlar onu gördüklerine dair herhangi bir işaret vermediler, Syl onlara görünmez olacaktı. “Bu binin her birisini tek tek eğitemeyiz, ilk baştan olmaz. Biz onların arasındaki daha hevesli olanları alıp eğitmek istiyoruz, ondan sonra da onları kendi ekiplerini eğitmeleri ve önderlik etmeleri için geri göndereceğiz.”</p>
<p>“Sanırım olur,” dedi Teft çenesini kaşıyarak. Köprücülerin en yaşlısı olan Teft hâlâ sakalı olan çok azından biriydi. Diğerlerinin pek çoğu bir gurur işareti, Köprü Dört un adamlarını sıradan kölelerden ayıracak bir şey olarak sakallarını kesmişlerdi. Teft de aynı nedenden dolayı kendi sakalını düzgün kesimli tutuyordu. Grileşmemiş yerleri açık kahverengiydi ve neredeyse bir ardentinki gibi kısa ve kare şekilliydi.</p>
<p>Moash yüzünü buruşturarak köprücülere baktı. “Onların bazılarının ‘daha hevesli’ olacağını varsayıyorsun Kaladin. Hepsi bana aynı düzeyde umarsız görünüyor.”</p>
<p>“Bazılarının içinde hâlâ direnç kalmış olacak,” dedi Kaladin Köprü Dört’e doğru geri dönmeye devam ederlerken. “Dün gece ateşin başında bize katılanlar, başlangıç olacak. Teft, diğerlerini senin seçmeni istiyorum. Ekipleri organize et ve birleştir, sonra ilk önce eğitilmeleri için kırk adam seç, her ekipten ikişer tane. O eğitimin komutası sende olacak. Diğerlerine yardım etmek için kullanacağımız tohum o kırk adam olacak.”</p>
<p>“Sanırım ben bunu yapabilirim.”</p>
<p>“İyi. Sana yardım etmeleri için birkaç adam vereceğim.”</p>
<p>&quot;Birkaç mı?” diye sordu Teft. &quot;Birkaçtan daha fazlası olsa işime gelirdi...”</p>
<p>“Birkaç ile idare etmek zorunda kalacaksın,” dedi Kaladin patikanın üzerinde durup batıya, kamp duvarının ötesindeki kralın yerleşkesine doğru dönerek. Savaş kamplarının geri kalanına yukarıdan bakacak şekilde bir tepenin üzerinde yükseliyordu. “Bizim büyük bir kısmımıza Dalinar Kholin’i hayatta tutmak için ihtiyaç olacak.” Moash ve diğerleri de onun yanında durdu. Kaladin gözlerini kısarak saraya baktı. Kesinlikle hiç de bir kralı barındıracak kadar muhteşemmiş gibi görünmüyordu, buralarda her şey sadece taş ve daha fazla taştı.</p>
<p>“Sen Dalinar'a güvenmeye gönüllü müsün?” diye sordu Moash.</p>
<p>“O bizim için Parekılıcı’nı verdi,” dedi Kaladin.</p>
<p>“Bize borcu vardı,” dedi Skar bir homurdanmayla. &quot;Biz onun fırtına kapası hayatım kurtardık.”</p>
<p>“Bu sadece numara olabilir,” dedi Moash kollarını kavuşturarak. “Politik oyunlar, onun ve Sadeas’ın birbirlerini manipüle etmeye çalışması.”</p>
<p>Syl Kaladin’in omzunun üzerinde ışıldayarak genç bir kadının şekline büründü, tamamen mavi-beyaz olan dökümlü, ince bir elbisesi vardı. Dalinar Kholin’in plan yapmak için gitmiş olduğu kralın yerleşkesine doğru bakarken ellerini kavuşturmuştu.</p>
<p>O Kaladin’e pek çok insanı kızdıracak bir şey yapmaya gittiğini söylemişti. <span style="font-style:italic;">Onların oyuncaklarım ellerinden alacağım...</span></p>
<p>&quot;Bizim o adamı hayatta tutmamız gerek,” dedi Kaladin diğerlerine geri bakarak. “Ona güveniyor muyum bilmem, ama o bu Ovalar’da köprücüler için merhametin bir <span style="font-style:italic;">kırıntısını</span> bile göstermiş olan tek kişi. Eğer o ölürse, ardılının bizi Sadeas’a geri satmasının ne kadar süreceğini tahmin etmek ister misiniz?”</p>
<p>Skar homurdandı. “Başımızda bir Parlayan Şövalye varken denesinler de göreyim.”</p>
<p>&quot;Ben bir Parlayan <span style="font-style:italic;">değilim.&quot;</span></p>
<p>“İyi, her neyse,” dedi Skar. “Her neysen, bizi senden almaları zor olacak.” “Benim hepsiyle birden dövüşebileceğimi mi düşünüyorsun Skar?” diye sordu Kaladin adamın gözlerinin içine bakarak. “Düzinelerce Paredarla mı? On binlerce askerle mi? Sen bir adamın bunu yapabileceğini mi düşünüyorsun?”</p>
<p>“Bir adam değil,” dedi Skar inatla. “Sen.”</p>
<p>“Ben bir tanrı değilim Skar,” dedi Kaladin. “Ben on ordunun ağırlığına göğüs ge-remem.” Diğer ikisine doğru döndü. “Biz burada Harap Ovalar’da kalmaya karar verdik. Neden?”</p>
<p>&quot;Kaçmanın ne faydası olacaktı?” diye sordu Teft omzunu silkerek. “Özgür adamlar olarak bile, o tepelere çıkacak olursak yakalanıp ya o, ya da bu orduya alınırız. Veya en sonunda açlıktan ölürüz.”</p>
<p>Moash başım sallayarak onayladı. “Özgür olduğumuz sürece, burası da herhangi bir başka yer kadar iyi.”</p>
<p>“Dalinar Kholin bizim <span style="font-style:italic;">gerçek</span> bir hayat için en iyi umudumuz,” dedi Kaladin. “Orduya alınmış adamlar değil, korumalar olarak. Özgür adamlar olarak, alnımızdaki damgalara rağmen. Başka hiç kimse bize bunu vermeyecek. Eğer özgürlük istiyorsak, Dalinar Kholin’i hayatta tutmamız gerekiyor.”</p>
<p>“Peki ya Beyazlı Suikastçı?” diye sordu Skar hafifçe.</p>
<p>Hepsi o adamın dünyanın her tarafında yaptıklarım, bütün ulusların krallarını ve yüceprenslerini kırıp geçirdiğini duymuşlardı. Uzakalemle raporlar damla damla gelmeye başladığından beri, haberler savaş kamplarının her tarafında uğulduyordu. Azır imparatoru ölmüştü. Jah Keved kargaşa içindeydi. Yarım düzine diğer ülkenin başında kimse kalmamıştı.</p>
<p>“O bizim kralımızı zaten öldürdü,” dedi Kaladin. &quot;Gavilar suikastçının ilk cinayetiydi. Bizim tek yapabileceğimiz şey onun buradaki işini bitirmiş olmasını umut etmek. Ne olursa olsun, bizim Dalinar’ı korumamız gerek. Bedeli ne olursa olsun.” Birer birer başlarını sallayarak onayladılar, gerçi bu onaylamalar gönülsüzdü. Kaladin onları suçlamıyordu. Açıkgözlere güvenmek onları herhangi bir yere getirmemişti; bir zamanlar Dalinar’dan iyi bir şekilde bahseden Moash bile artık ona karşı olan sevgisini kaybetmiş gibi görünüyordu. Ya da herhangi bir açıkgöze.</p>
<p>Aslına bakılırsa, Kaladin de kendisine ve hissettiği güvene biraz şaşırıyordu. Ama, fırtına kapsın, Syl Dalinar’i sevmişti. Bunun ağırlığı vardı.</p>
<p>“Şu anda zayıfız,” dedi Kaladin sesini alçaltarak. “Ama eğer bir süre için buna razı olup Kholin’i korursak, çok iyi ücret alacağız. Ben de sizleri askerler ve subaylar olarak eğitebileceğim, gerçek anlamında eğitebileceğim. Onun da ötesinde, biz diğerlerini de eğitebileceğiz.</p>
<p>İki düzine eski köprücü olarak kendi başımıza hayatta hiçbir yere varamazdık. Ama ya onun yerine bin adamlık, savaş kamplarındaki en kaliteli teçhizata sahip olan, yüksek derecede yetenekli bir paralı asker kuvveti olsaydık? Eğer iş en kötüsüne varır da kampları terk etmek zorunda kalırsak, ben bunu uyumlu bir birlik hâlinde, antrenmanlı ve görmezden gelinmesi imkânsız bir kuvvet olarak yapmayı tercih ederim. Bana bu bin adamın yanında bir yıl verin ve bu işi kıvırabilirim.”</p>
<p>“Bak işte <span style="font-style:italic;">bu</span> beğeneceğim bir plan/’ dedi Moash. “Ben kılıç kullanmayı öğrenecek miyim?”</p>
<p>“Biz hâlâ koyugözüz Moash.”</p>
<p>“Sen değilsin,” dedi Skar öbür tarafından. “Savaş sırasında senin gözlerini...” “Sus!” dedi Kaladin. Derin bir nefes aldı. “Bırak. Artık ondan bahsetmeyin.”</p>
<p>Skar sessizleşti.</p>
<p>“Sizleri <span style="font-style:italic;">subay</span> ilan edeceğim,” dedi Kaladin onlara. “Siz üçünüz ve Sigzil ile Kaya. Sizler teğmen olacaksınız.”</p>
<p>&quot;Koyugözlü teğmenler mi?” dedi Skar. Bu rütbe sık sık tamamen açıkgözlerden oluşmuş bölüklerdeki çavuş eşdeğerleri için kullanılırdı.</p>
<p>“Dalinar beni bir yüzbaşı yaptı,” dedi Kaladin. “Bir koyugöze vermeye cesaret edebileceği en yüksek rütbe olduğunu söyledi. Eh, benim de bin tane adam için tam işlevsel bir emir komuta zinciri oluşturmam gerek ve bizim çavuş ile yüzbaşının arasında bir şeylere ihtiyacımız olacak. Bu da siz beşinizi teğmen olarak atamak anlamına geliyor. Sanırım Dalinar bunun yanıma kalmasına izin verir. Eğer bir diğer rütbeye daha ihtiyaç duyarsak başçavuş da atarız.</p>
<p>Kaya bin askerin yemeğinden sorumlu levazım subayı olacak. Lopen’i onun yardımcısı olarak atayacağım. Teft, sen eğitimden sorumlu olacaksın. Sigzil bizim yazıcımız olacak. Rünleri okuyabilen tek kişi o. Moash ve Skar...”</p>
<p>İki adama doğru bir göz attı. Biri kısa, öbürü uzun; ikisi de aynı şekilde yürüyorlardı, hafif adımlarla, tetikte, mızrakları her zaman omuzlarında. Onlar asla elleri boş gezmiyorlardı. Köprü Dört’te eğittiği bütün adamların arasında sadece bu ikisi içgüdüsel olarak <span style="font-style:italic;">anlamışlardı.</span> Onlar katildi.</p>
<p>Kaladin’in kendisi gibi.</p>
<p>&quot;Biz üçümüz Dalinar Kholin’i izlemeye odaklanacağız,” dedi Kaladin onlara. “Ne zaman mümkün olursa, ben üçümüzden birinin onu kişisel olarak korumasını istiyorum. Çoğu zaman diğer ikimizden bir tanesi onun oğullarını izleyecek ama şunu unutmayın, bizim hayatta tutacağımız adam Karadiken. Bedeli ne olursa olsun. O Köprü Dört için sahip olduğumuz tek özgürlük garantisi.”</p>
<ul><li><a href="main-1.xhtml">Diğerleri başlarım sallayarak onayladılar.</a></li><li><a href="main-2.xhtml">“Evet.”</a></li><li><a href="main-3.xhtml">Syl’in yüzü ciddileşti. “Ah.”</a></li><li><a href="main-4.xhtml">Bazı zamanlarda cam gibi yüzeyin hemen altında sak</a></li><li><a href="main-5.xhtml">Ateş ışığına doğru eğilerek Tvlakv’m daha da yakın</a></li><li><a href="main-6.xhtml">BEŞ BUÇUK YIL ONCE</a></li><li><a href="main-7.xhtml">- Dinleyici Tarihçeler Şarkısı, 127. kıta</a></li><li><a href="main-8.xhtml">“Bir şartnameye girmişken elde edilemez olmak zor </a></li><li><a href="main-9.xhtml">İKİNCİ KISMIN SONU</a></li><li><a href="main-10.xhtml">landt</a></li><li><a href="main-11.xhtml">“Bana komutanım dememelisin,” diye fısıldadı Kalad</a></li><li><a href="main-12.xhtml">ÜÇ BUÇUK YIL ÖNCE</a></li><li><a href="main-13.xhtml">ÜÇ YIL ÖNCE</a></li><li><a href="main-14.xhtml">Fırtınalar! Yücebey Amaram'ın, modaya uygun ya da </a></li><li><a href="main-15.xhtml">Adolin geriye döndü ve ona gününün nasıl geçtiğini</a></li><li><a href="main-16.xhtml">ÜÇÜNCÜ KISMIN SONU</a></li><li><a href="main-17.xhtml">“O fırtınadan kaçıyordu,” dedi Kaladin alçak sesle</a></li><li><a href="main-18.xhtml">İyatil cevap vermedi.</a></li><li><a href="main-19.xhtml">Adolin genç Veden kadına, yakın zamanlardaki başka</a></li><li><a href="main-20.xhtml">“Pekâlâ,” dedi Kaladin. “Şöyle. Ben dünyanın senin</a></li><li><a href="main-21.xhtml">“Evet...”</a></li><li><a href="main-22.xhtml">“Nasıl?” diye tısladı Amaram Dalinar’m elindeki Kı</a></li><li><a href="main-23.xhtml">“Ve Sebarial?&quot;</a></li><li><a href="main-24.xhtml">945345342451949543263265291842966104231655631420348626529 181942181962032652934470425326229104529204103456531202610 702620295129212429561029534616213425293295</a></li><li><a href="main-25.xhtml">O zaman bir son.</a></li><li><a href="main-26.xhtml">FIRTINAIŞIĞI ARŞİVİ İKİNCİ CİLDİN SONU</a></li></ul>
</body>
</html>