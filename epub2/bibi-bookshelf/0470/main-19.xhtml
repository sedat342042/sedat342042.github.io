<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta http-equiv="content-type" content="text/html; charset=UTF-8"/><title></title><link rel="stylesheet" href="main.css" type="text/css"/>
</head>
<body>
<p><span style="font-weight:bold;">Adolin genç Veden kadına, yakın zamanlardaki başka hiçbir kadına olmadığı kadar düşkünmüş gibi görünüyordu. Sadece bu sebep için bile, Dalinar gittikçe onların ilişkisini desteklemeye daha da meyilli hâle gelmekteydi. Eğer Jah Keved’den onun ailesi hakkında birkaç düzgün cevap alabilirse tabii. O krallık berbat hâldeydi.</span></p>
<p><span style="font-weight:bold;">Diğer açıkgözlerin çoğu gitmiş, onu yiyecekleri temizleyen hizmetkârlar ve parshmenlerle dolu bir adada bırakmışlardı. Böyle görevler için güvenilen birkaç başhizmetkâr, uzun sopaların ucundaki ağlarla nehirlerin içindeki küreleri toplamaya başlamışlardı. Önerisi üzerine, Dalinar’ın köprücüleri sadece beklenmedik bir yemek önerilen askerlerde görülebilen hevesli iştahla ziyafetin artıklarına saldırıyorlardı.</span></p>
<p><span style="font-weight:bold;">Bir hizmetkâr yanından geçiyordu, sonra durarak elini belindeki kılıcına koydu. Dalinar irkilerek Akıl’ın siyah askerî üniformasını bir başhizmetkâr çırağımnkiyle karıştırdığını fark etti.</span></p>
<p><span style="font-weight:bold;">Dalinar yüzüne katı bir ifade yerleştirdi ama içten içe inliyordu. Akıl? Şimdi mi? Dalinar sanki on saattir durmadan bir savaş meydanında dövüşüyormuş gibi hissediyordu. Birkaç saatlik incelikli konuşmaların, ona bu kadar benzeyebiliyor olması garipti.</span></p>
<p><span style="font-weight:bold;">“Bu gece yaptığın zekiyceydi,” dedi Akıl. “Sen bir saldırıyı bir vaade dönüştürdün. Bir hakareti dişsiz bırakmak için çoğu zaman tek yapman gerekenin ona sarılmak olduğunu insanların en bilgeleri bilir.”</span></p>
<p><span style="font-weight:bold;">“Teşekkürler, ” dedi Dalinar.</span></p>
<p><span style="font-weight:bold;">Akıl kısaca başını salladı, gözleriyle kaybolmakta olan kralın arabasını takip ediyordu. “Bu akşam kendimi yapacak pek bir şeyim olmadan buldum. Elhokar’ın bir Akıl'a ihtiyacı yoktu çünkü onunla konuşmak isteyen çok azdı. Bunun yerine hepsi sana geldiler.&quot;</span></p>
<p><span style="font-weight:bold;">Dalinar içini çekti, bütün gücü çekilip gidiyormuş gibiydi. Akıl bunu söylememişti ama söylemesine gerek yoktu. Dalinar imayı okuyordu.</span></p>
<p><span style="font-weight:bold;font-style:italic;">Onlara krala değil, sana geldiler. Çünkü aslında kral serisin.</span></p>
<p><span style="font-weight:bold;">“Akıl, ben bir despot muyum?” diye sorarken buldu Dalinar kendisini.</span></p>
<p><span style="font-weight:bold;">Akıl bir kaşını kaldırdı ve kurnazca bir iğneleme ararmış gibi göründü. Bir an sonra, bu düşünceyi bir tarafa bıraktı. “Evet, Dalinar Kholin,” dedi alçak sesle, bir insanın gözleri yaşlı bir çocukla konuşurken yapacağı gibi teselli edercesine konuşuyordu. “Öylesin.”</span></p>
<p><span style="font-weight:bold;">“Olmak istemiyorum.”</span></p>
<p><span style="font-weight:bold;">&quot;Kusura bakma, Berrakbey, ama bu </span><span style="font-weight:bold;font-style:italic;">tam olarak</span><span style="font-weight:bold;"> doğru değil. Sen gücün peşinde koşuyorsun. Bulunca yapışıyor ve sadece çok büyük zorlukla bırakıyorsun.”</span></p>
<p><span style="font-weight:bold;">Dalinar başını eğdi.</span></p>
<p><span style="font-weight:bold;">“Kederlenme,” dedi Akıl. “Bu despotların çağı. Ben buranın daha fazla bir şey için hazır olduğundan şüpheliyim ve iyi niyetli bir despot, zayıf iktidarın felaketinden iyidir. Belki başka bir yer ve zaman olsa, seni kınardım hınç ve öfkeyle. Bugün, burada, seni övüyorum bu dünyanın ihtiyacı olan şey olduğun için.”</span></p>
<p><span style="font-weight:bold;">Dalinar başını salladı. “Elhokar'ın iktidarını yürütmesine izin vermeli ve yaptığım şekilde müdahale etmemeliydim.”</span></p>
<p>“Neden?”</p>
<p>“Çünkü o kral.”</p>
<p><span style="font-weight:bold;">“Ve bu konum kutsal bir şey mi? İlahi mi?”</span></p>
<p><span style="font-weight:bold;">“Hayır,” diye itiraf etti Dalinar. “Yaradan, ya da o olduğunu iddia eden kişi öldü. Öyle olmasaydı bile, krallık bizim ailemize doğal olarak gelmedi. Biz onu ele geçirdik ve diğer yüceprenslere zorla kabul ettirdik. ”</span></p>
<p>&quot;O zaman neden?”</p>
<p><span style="font-weight:bold;">“Çünkü biz hatalıydık,” dedi Dalinar gözlerini kısarak. “Gavilar, Sadeas ve ben bütün o yıllar önce yaptığımız şeylerde haksızdık. ”</span></p>
<p><span style="font-weight:bold;">Akıl gerçekten de şaşırmış gibi görünüyordu. “Sen krallığı birleştirdin, Dalinar. Sen iyi bir iş yaptın, son derece gerekli olan bir şey.”</span></p>
<p><span style="font-weight:bold;font-style:italic;">“Bu</span><span style="font-weight:bold;"> mu birlik?” diye sordu Dalinar elini ziyafetin dağınık kalıntılarına, uzaklaşan açıkgözlere doğru sallayarak. “Hayır, Akıl. Biz başarısız olduk. Biz ezdik, biz öldürdük ve </span><span style="font-weight:bold;font-style:italic;">sefil bir hâlde başarısızlığa uğradık.”</span><span style="font-weight:bold;"> Başını kaldırdı. “Alethkar bana sadece talep ettiğim şeyi veriyor. Tahtı güçle alarak biz, iktidar hakkının güç olduğunu ima ettik, hayır, </span><span style="font-weight:bold;font-style:italic;">bağırdık.</span><span style="font-weight:bold;"> Eğer Sadeas benden daha güçlü olduğunu düşünüyorsa, o zaman tahtı benden almaya çalışmak onun </span><span style="font-weight:bold;font-style:italic;">görevidir.</span><span style="font-weight:bold;"> Bunlar gençliğimin meyveleri, Akıl. İşte bu yüzden bizim bu krallığı dönüştürmek için despotluktan daha fazlasına ihtiyacımız var, iyi niyetlisi bile olsa. Nohadon’un öğrettiği şey buydu. Ve benim en başından beri ıskaladığım şey.”</span></p>
<p><span style="font-weight:bold;">Akıl başını salladı, düşünceli görünüyordu. “Benim senin o kitabını tekrar okumam gerek, gibi görünüyor. Ama seni uyarmak istemiştim. Ben yakında gidiyorum.”</span></p>
<p><span style="font-weight:bold;">“Gidiyor musun?” dedi Dalinar. “Sen daha yeni geldin.”</span></p>
<p><span style="font-weight:bold;">“Biliyorum. İtiraf etmem gerekir ki, bu inanılmaz derecede sinir bozucu. Ben, olmam gereken yeni bir yer keşfettim, gerçi dürüst olmak gerekirse, neden orada olmam gerektiğinden tam olarak emin değilim. Bu her zaman istediğim kadar iyi yürümüyor.”</span></p>
<p><span style="font-weight:bold;">Dalinar ona kaşlarını çattı. Akıl sevimlice gülümseyerek karşılık verdi.</span></p>
<p><span style="font-weight:bold;">&quot;Sen onlardan biri misin?” diye sordu Dalinar.</span></p>
<p><span style="font-weight:bold;">“Pardon?&quot;</span></p>
<p><span style="font-weight:bold;">&quot;Bir Elçi.”</span></p>
<p><span style="font-weight:bold;">Akıl güldü. “Hayır. Sağ ol, ama hayır.”</span></p>
<p><span style="font-weight:bold;">“Sen benim aradığım şey misin o zaman?” diye sordu Dalinar. “Parlayan?”</span></p>
<p><span style="font-weight:bold;">Akıl gülümsedi. “Ben sadece bir insanım, Dalinar, her ne kadar bunun doğru olmamasını o kadar sık istesem de. Parlayan değilim. Ve her ne kadar senin arkadaşın </span><span style="font-weight:bold;font-style:italic;">olsam da,</span><span style="font-weight:bold;"> lütfen hedeflerimizin tam olarak uyuşmadığım anla. Sen bana çok fazla güvenmemelisin. Eğer, ihtiyacım olan şeyi elde etmek için bu dünyanın yıkılmasını Ye yanmasını izlemek zorunda kalırsam, bunu yapacağım. Göz yaşlarıyla, evet, ama olmasına izin veririm.”</span></p>
<p><span style="font-weight:bold;">Dalinar kaşlarını çattı.</span></p>
<p><span style="font-weight:bold;">“Yardım etmek için elimden geleni yapacağım,” dedi Akıl. “Ve bu sebepten dolayı da gitmem gerek. Çok fazla riske giremem, çünkü eğer </span><span style="font-weight:bold;font-style:italic;">o</span><span style="font-weight:bold;"> beni bulursa, o zaman hiçbir şey olurum; ufalanmış ve geri birleştirilemez parçalara ayrılmış olan bir ruh. Benim burada yaptığım şey senin hiçbir zaman bilemeyeceğin kadar tehlikeli.”</span></p>
<p><span style="font-weight:bold;">Gitmek için döndü.</span></p>
<p><span style="font-weight:bold;">“Akıl,” diye seslendi Dalinar.</span></p>
<p><span style="font-weight:bold;">“Evet?”</span></p>
<p><span style="font-weight:bold;">“Kim seni bulursa?”</span></p>
<p><span style="font-weight:bold;">“Senin savaştığın, Dalinar Kholin. Nefretin babası.” Akıl selam verdi, sonra da hızla uzaklaştı.</span></p>
<p><span style="font-style:italic;">Bununla birlikte bütün bu şeyler bir amaç için düzenlenmiş gibi görünüyor ve eğer daha bebekler olan bizler, atölyenin içindeki bir şeylere toslayacak olursak, sorunu engellemiş değil, daha da kötüye götürmüş oluruz.</span></p>
<p>Harap Ovalar.</p>
<p><span style="font-weight:bold;">Kaladin, adamlarının güvenli buldukları uçurumların aksine, bu diyarların sahibi değillerdi. İlk saldırısındaki bu kırık taşlardan ibaret arazi tarafından mahvedilmiş olan kanlı ayakların acısını fazlasıyla iyi hatırlıyordu. Buralarda neredeyse hiçbir şey yetişmiyordu, sadece arada bir kayafilizi öbekleri veya da bir platonun Rüzgâryönü tarafından sarkan bir dizi girişken sarmaşık oluyordu. Çatlakların dipleri yaşamla tıkalıydı ama bu yukarısı çoraktı.</span></p>
<p><span style="font-weight:bold;">Adamlarım bir köprü saldırısının sonunda bekleyen katliamla kıyasladığı zaman köprüyü taşımaktan yanan omuzlar ve ağrıyan ayaklar hiçbir şey değildi. Fırtınalar... Ovalar boyunca bakmak bile Kaladin’in irkilmesine neden oluyordu. Havadaki okların vızıltısını, dehşet içindeki köprücülerin çığlıklarını, Parshendilerin şarkılarını duyabiliyordu.</span></p>
<p><span style="font-weight:bold;font-style:italic;">Köprü Dört’ün daha fazlasını kurtarabilmiş olmam gerekirdi,</span><span style="font-weight:bold;"> diye düşündü Kaladin. </span><span style="font-weight:bold;font-style:italic;">Eğer güçlerimi daha çabuk kabul etseydim, bunu yapabilir miydim</span><span style="font-weight:bold;">?</span></p>
<p><span style="font-weight:bold;">Kendini sakinleştirmek için içine Fırtınaışığı çekti. Ama gelmemişti. Afallamış bir hâlde durdu, Dalinar’ın devasa mekanik köprülerinden birinin üzerinden askerler karşıya geçiyordu. Tekrar denedi. Hiçbir şey yoktu.</span></p>
<p><span style="font-weight:bold;">Kesesinden bir küre çıkardı. Ateşmarka her zamanki ışığıyla parlıyor, parmaklarını kırmızıya boyuyordu. Bir sorun vardı. Kaladin bir zamanlar olduğu gibi Fırtınaışığı’nı içinde </span><span style="font-weight:bold;font-style:italic;">hissedemiyordu.</span></p>
<p><span style="font-weight:bold;">Syl bir grup rüzgârspreniyle birlikte uçurumun yukarısındaki havanın içinde uçuyordu. Onun kıkırdayan kahkahası Kaladin’in üzerine yağmur gibi döküldü ve Kaladin yukarıya baktı. “Syl?” diye sordu sessizce. Fırtınalar. Bir aptal gibi görünmek istemiyordu ama içinin derinliklerinde bir yerlerde kuyruğundan yakalanmış fare gibi panikleyen bir şeyler vardı. “Syl!”</span></p>
<p>Geçmekte olan birkaç asker Kaladin’e, sonra da havaya doğru bir göz attılar. Syl ışıktan bir kurdele şeklinde aşağı fırlarken Kaladin onları umursamadı. Syl etrafında döndü, hâlâ kıkırdıyordu.</p>
<p>Fırtınaışığı ona geri döndü. Onu tekrar hissedebiliyordu ve açgözlüce küreden emdi, gerçi Işık’ın hareketini gizlemek için ilk önce küreyi yumruğunun içinde saklayarak göğsüne dayayacak kadar aklını başında tutabilmişti. Bir markanın Işık’ı onu ele vermeye yetmezdi ve içinde köpüren Fırtınaışığı’yla kendisini çok, çok daha iyi hissediyordu.</p>
<p>“Ne oldu?” diye fısıldadı Syl’e. “Bağımızda bir sorun mu var? Sözler’i yeteri kadar çabuk bulamadığım için mi?”</p>
<p>Syl bileğine kondu ve genç bir kadının şeklini aldı. Başını bir yana eğerek dikkatle eline baktı, “içinde ne var?” diye sordu komplocu bir fısıltıyla.</p>
<p>“Bunun ne olduğunu biliyorsun, Syl,” dedi Kaladin sanki üzerine bir kova fırtına-suyu dökülmüş gibi ürperti hissederek. “Bir küre. Demin onu görmedin mi?”</p>
<p>Syl ona baktı, yüzü masumdu. “Kötü seçimler yapıyorsun. Yaramaz.” Yüz hatları bir an için Kaladin’inkileri taklit etti ve sanki onu irkiltmek istermiş gibi öne doğru sıçradı. Güldü ve fırlayarak uzaklaştı.</p>
<p><span style="font-style:italic;">Kötü seçimler. Yaramaz.</span> O zaman, bu Moash’a krala suikast düzenlemelerine yardım edeceğine dair verdiği söz yüzünden miydi? Kaladin içini çekerek ilerlemeye devam etti.</p>
<p>Syl neden onun seçiminin doğru olduğunu göremiyordu. O bir sprendi ve basit, aptalca bir ahlak anlayışı vardı. İnsan olmak çoğu zaman tatsız seçeneklerin arasından seçim yapmaya zorlanmak demekti. Hayat onun olmasını istediği gibi temiz ve düzenli değildi. Dağınıktı, kremle kaplıydı. Hiçbir insan hayatın içinden onunla kaplanmadan yürüyemezdi, Dalinar bile.</p>
<p>“Benden çok fazla şey istiyorsun,” diye tersledi Syl’i uçurumun öbür tarafına gelirken. “Ben antik zamanların bir tür şanlı şövalyesi değilim. Ben bozuk bir adamım. Beni duyuyor musun, Syl? Ben <span style="font-style:italic;">bozuğum.&quot;</span></p>
<p>Syl fırlayarak yanına geldi ve fısıldadı. “Onların <span style="font-style:italic;">hepsi</span> öyleydi, şapşal.” Uçup gitti.</p>
<p>Kaladin askerler köprüden karşıya geçerlerken izledi. Bir plato saldırısına çıkmamışlardı ama Dalinar yine de bol bol asker getirmişti. Harap Ovalar’a çıkmak bir savaş meydanına girmek demekti ve Parshendiler daima bir tehditti.</p>
<p>Köprü Dört kendi daha küçük köprülerini taşıyarak mekanik köprünün üzerinden geçiyorlardı. Kaladin o olmadan kamplardan ayrılacak <span style="font-style:italic;">değildi.</span> Dalinar’ın kullandığı bu devasa, yerine sabitlenebilen, chulların çektiği aletler inanılmazdı ama Kaladin onlara güvenmiyordu. Hiç de omuzlarının üzerindeki sağlam bir köprüye güveneceği kadar değil.</p>
<p>Syl yakınlarından uçarak geçti. Syl gerçekten de Kaladin’in <span style="font-style:italic;">kendi</span> doğru ve yanlış algısına uyacak bir şekilde yaşamasını mı bekliyordu? Kaladin’in onu kızdırma riski olan bir şeyi her yaptığı zaman güçlerini elinden mi alacaktı?</p>
<p>Bu boynunun etrafında bir ilmikle yaşamak gibi bir şey olurdu.</p>
<p>Endişelerinin günü berbat etmesine engel olmakta kararlı bir şekilde, Köprü 7SO Dört’ü kontrol etmeye gitti. <span style="font-style:italic;">Açık gökyüzüne bak,</span> dedi kendi kendisine. <span style="font-style:italic;">Rüzgârı içi-</span></p>
<p><span style="font-style:italic;">ne çek. Özgürlüğün tadını çıkar.</span> Hapiste geçen o kadar uzun zamandan sonra, bu şeyler muhteşemdi.</p>
<p>Köprü Dört’ü tören rahatında köprülerinin yanında beklerken buldu. Onları yeni üniformalarının üzerine eski omuzluklu deri yeleklerini giymiş olarak görmek garipti. Onları bir zamanlar oldukları şey ile, şu anda oldukları şeyin arasındaki garip bir karışıma dönüştürüyordu. Kaladin’e hep birlikte selam verdiler ve o da selamlarına karşılık verdi.</p>
<p>“Rahat,” dedi onlara ve onlar da sırayı bozdular, Lopen ve yardımcıları su tulumları dağıtırken şakalaşıyor ve gülüyorlardı.</p>
<p>“Ha!” dedi Kaya içmek için köprünün yan tarafına kurulurken. “Bu şey, değil hatırladığım kadar zor benim.”</p>
<p>“Çünkü biz daha yavaş gidiyoruz,” dedi Kaladin Dalinar’ın mekanik köprüsünü işaret ederek. “Ve sen köprü taşıdığımız eski günleri hatırlıyorsun, daha sonraki iyi beslenmiş ve iyi eğitilmiş olduğumuz zamanlardakileri değil. O zaman daha kolaylaşmıştı.”</p>
<p>“Hayır,” dedi Kaya. “Hafif daha köprü çünkü yendik Sadeas’ı biz. Doğrusu bu işlerin.”</p>
<p>“Bu hiç mantıklı değil.”</p>
<p>“Ha! Kusursuz mantık.” Bir yudum aldı. “Hava hastası ovalı.”</p>
<p>Kaladin başını salladı ama Kaya’nm tanıdık sesi onu gülümsetmişti. Kendi susuzluğunu giderdikten sonra, platonun karşısında Dalinar’ın geçmeyi yeni bitirdiği yere doğru koştu. Yakınlarda uzun bir kaya oluşumu platonun üzerinde yükseliyordu ve onun tepesinde de küçük bir kale gibi tahtadan bir bina vardı. Oraya yerleştirilmiş olan dürbünden güneş ışığı parlıyordu.</p>
<p>Bu platoya gelen hiçbir kalıcı köprü yoktu, savaş kamplarına en yakın olan güvenli bölgenin hemen dışındaydı. Buraya yerleştirilmiş olan bu izciler atlamacıydı, uzun sırıklar kullanarak uçurumların dar yerlerinden karşıya atlıyorlardı. Bu özel bir delilik türü gerektiren bir işe benziyordu ve o yüzden de, Kaladin bu adamlara her zaman saygı duymuştu.</p>
<p>Atlamacılardan bir tanesi Dalinar’la konuşuyordu. Kaladin adamın uzun ve ince olmasını beklerdi ama o kısa ve tıknazdı, kaim önkolları vardı. Ceketinin kenarlarında beyaz şeritler olan bir Kholin üniforması giyiyordu.</p>
<p>“Biz orada bir şey <span style="font-style:italic;">gördük,</span> Berrakbey,” diyordu atlamacı Dalinar’a. “Ben kendi gözümle gördüm ve tarihi ve zamanı defterime rünle kaydettim. Bir adamdı, parlıyordu, Ovalar’ın üzerinde gökyüzünde ileri geri uçuyordu.”</p>
<p>Dalinar homurdandı.</p>
<p>“Ben delirmedim, komutanım,” dedi atlamacı ağırlığını öbür ayağına kaydırarak. “Öbür oğlanlar da gördüler, ben onlara da...”</p>
<p>“Sana inanıyorum, asker,” dedi Dalinar. “O Beyazlı Suikastçı’ydı. Krala saldırdığı zaman da öyle görünüyordu.”</p>
<p>Adam rahatladı. “Berrakbey, ben de öyle düşünmüştüm, komutanım. Kamptaki bazı adamlar bana sadece görmek istediğim şeyi gördüğümü söylemişti.”</p>
<p>“Onu görmeyi kimse istemez,” dedi Dalinar. “Ama neden zamamnı burada harcıyor? Eğer bu kadar yakındaysa, neden saldırmak için geri gelmedi?”</p>
<p>Kaladin boğazını temizledi, rahatsızdı, ve gözcü yerine işaret etti. “Şu yukarıdaki kale, o tahtadan mı?”</p>
<p>“Evet,” dedi ati amacı, sonra Kaladin’in omuzlarındaki düğümleri fark etti. “Iı, komutanım.&quot;</p>
<p>“O yücefırtınalara dayanıyor olamaz,” dedi Kaladin.</p>
<p>“Biz onu bozuyoruz, komutanım.”</p>
<p>&quot;Ve kampa geri mi taşıyorsunuz?” diye sordu Kaladin kaşlarını çatarak. “Yoksa burada fırtınaya mı bırakıyorsunuz?”</p>
<p>“Bırakmak?” dedi kısa boylu adam. &quot;Biz onunla burada kalıyoruz, komutanım.” Kaya oluşumunun dibindeki oyulmuş bir alana doğru işaret etti, çekiçler ya da bir Parekılıcı ile kesilmişti. Pek büyük görünmüyordu, aslında sadece bir odacıktı. Görünüşe göre yukarıdaki platformun tahta zeminini alıyor ve bir tür kapı oluşturmak için odacığın yanlarındaki kopçalarla kayaya sabitliyorlardı.</p>
<p>Gerçekten de özel bir delilik türüydü.</p>
<p>&quot;Berrakbey, komutanım,” dedi atlamacı Dalinar’a. &quot;Beyazlı buralarda bir yerlerde olabilir. Bekliyordun”</p>
<p>“Teşekkür ederim, asker,” dedi Dalinar başını sallayarak ona izin verirken. “Bizi giderken izleyin. Bize kampların yakınlarına yaklaşan bir uçurumşeytanı hakkında raporlar geldi.”</p>
<p>“Emredersiniz, komutanım,” dedi adam tekrar selam vererek ve sonra nöbet yerine geri dönmek için ipten merdivenine doğru gitti.</p>
<p>“Ya suikastçı gerçekten gelirse?&quot; diye sordu Kaladin alçak sesle.</p>
<p>“Ben onun burada nasıl fark yaratacağını göremiyorum,” dedi Dalinar. “O eninde sonunda geri gelecek. Ovalar’da ya da sarayda, onunla savaşmak zorunda kalacağız.”</p>
<p>Kaladin homurdandı. “Keşke Adolin’in kazandığı Parekılıçları’ndan bir tanesini kabul etseydiniz, komutanım. Eğer siz kendinizi savunabilseydiniz, ben kendimi daha rahat hissederdim.”</p>
<p>“Sanırım sen şaşıracaksın,” dedi Dalinar savaş kampına doğru dönerek gözlerini gölgelerken. “Ben Elhokar’ı orada yalnız bıraktığım için iyi hissetmiyorum ama.”</p>
<p>“Suikastçı sizi istediğini söylemişti, komutanım,” dedi Kaladin. “Eğer siz kraldan uzakta olursanız, bu sadece onu korumaya fayda sağlar.&quot;</p>
<p>&quot;Sanırım öyle,” dedi Dalinar. “Eğer suikastçının sözleri yanlış yönlendirme amaçlı değilse.” Başını salladı. “Bir dahaki sefer senin onun yanında kalmanı emredebilirim. Ben önemli bir şeyleri kaçırdığım hissinden kurtulamıyorum, burnumun dibinde olan bir şeyleri.”</p>
<p>Kaladin çenesini sıkarak hissettiği ürpertiyi görmezden gelmeye çalıştı. <span style="font-style:italic;">Bir dahaki sefer senin onunyanında kalmanı emredebilirim...</span> Sanki neredeyse kaderin kendisi Kaladin’i krala ihanet edebilecek bir konuma getirmek için çalışıyordu.</p>
<p>“Senin hapsedilmen konusunda,” dedi yüceprens.</p>
<p>“Çoktan unutuldu, komutanım,” dedi Kaladin. En azından Dalinar’m rolü. “Rütbemin indirilmemesini takdir ediyorum.”</p>
<p>“Sen iyi bir askersin,” dedi Dalinar. “Çoğu zaman.” Gözleri köprülerini kaldırmakta olan Köprü Dört’e doğru kaydı. Özellikle yan taraftaki bir adam dikkatini çekmişti: Köprü Dört üniformasını giymiş olan Renarin köprüyü kaldırıyordu. Yakınlardan, Leyten güldü ve ona nasıl tutacağıyla ilgili tüyolar verdi.</p>
<p>“O aslında uyum sağlamaya başlıyor, komutanım,” dedi Kaladin. “Adamlar onu seviyor. O günü göreceğim hiç aklıma gelmezdi.</p>
<p>Dalinar başını sallayarak onayladı.</p>
<p>“Arenada olanlardan sonra nasıldı?” diye sordu Kaladin alçak sesle.</p>
<p>“Zahel’le antrenman yapmaya gitmeyi reddetti,” dedi Dalinar. “Bildiğim kadarıyla, o haftalardır Parekılıcı’m çağırmadı.” Bir an daha onu izledi. “Senin adamlarınla birlikte geçirdiği zaman bir asker gibi düşünmesine yardım ettiğinden onun için iyi mi, yoksa sadece onu daha büyük sorumluluklarından kaçınmaya mı teşvik ediyor, emin olamıyorum.”</p>
<p>“Komutanım,” dedi Kaladin. “Eğer izin verirseniz, oğlunuz uyumsuz bir tipe benziyor. Yersiz. Yalnız, sıkkın.”</p>
<p>Dalinar başıyla onayladı.</p>
<p>“O zaman, kesin olarak söyleyebilirim ki, onun kendisini bulabileceği <span style="font-style:italic;">en iyi</span> yer Köprü Dört.” Bunu bir açıkgöz hakkında söylüyor olmak garipti, ama doğruydu.</p>
<p>Dalinar homurdandı. “Senin yargına güveneceğim. Git. Eğer gerçekten de bugün gelecek olursa diye, adamlarının suikastçıya karşı tetikte olduklarından emin ol.”</p>
<p>Kaladin başını sallayarak yüceprensi arkada bıraktı. Dalinar’ın görülerini daha önce de duymuştu ve içerikleri hakkında bir sezisi de vardı. Onun ne düşündüğünü bilmiyordu ama görü kayıtlarının tamamının bir örneğini bularak, Ka’ya okutmaya niyeti vardı.</p>
<p>Belki de Syl’in Dalinar’a güvenmekte her zaman bu kadar kararlı olmasının nedeni bu görülerdi.</p>
<p>Gün geçtikçe, ordu Ovalar üzerinde bir tür kıvamlı sıvının akışı gibi, sığ bir yamaçtan aşağı damlayan çamur gibi hareket etti. Bütün bunlar Shallan bir uçurumşey-tanı kozası görebilsin diyeydi. Kaladin bir platonun üzerinde yürürken başını iki yana salladı. Adolin kesinlikle tutulmuştu, sırf kızın heveslerini tatmin etmek için, babası da dâhil, bütün bir vurucu kuvveti Ovalar’a çıkarmayı başarmıştı.</p>
<p>“Yürüyor musun, Kaladin?” dedi Adolin tırısla gelerek. Prens o beyaz canavar gibi atma binmişti, çekiçler gibi toynakları olan şey. Mavi Parezırhı’m giymişti, miğferi eyerin arkasındaki bir çıkıntıya bağlanmıştı. “Ben senin babamın ahırlarında tam talep hakkın olduğunu sanıyordum.”</p>
<p>“Levazım subaylarından da tam talep hakkım var,” dedi Kaladin. “Ama beni sırf <span style="font-style:italic;">yapabiliyorum</span> diye buralara sırtımda bir kazan taşıyarak gelirken de görmüyorsun. ”</p>
<p>Adolin kıs kıs güldü. “Daha çok ata binmeyi denemelisin. Avantajları olduğunu itiraf etmen gerek. Dörtnalın hızı, saldırı yüksekliği.” Atının boynunu okşadı.</p>
<p>“Sanırım ben sadece kendi ayaklarıma çok fazla güveniyorum.”</p>
<p>Adolin sanki bir insanın tarihte söylediği en bilgece şeymiş gibi başını salladı, sonra tahtırevanındaki Shallan’ı kontrol etmek için atını geriye sürdü. Kendini biraz yorgun hisseden Kaladin, başka bir küre için cebini karıştırdı, bu sefer sadece bir elmas çentik, ve göğsüne dayadı. Nefesini çekti.</p>
<p>Yine bir şey olmadı. Fırtına kapası! Syl’i arayarak etrafına bakındı ama onu bulamadı. Son zamanlarda öylesine oyuncu olmuştu ki, Kaladin bunun hepsinin bir tür numara mı olduğunu merak etmeye başlıyordu. Gerçeğin bundan ibaret ve daha fazla bir şeyler olmamasını umuyordu. İçten içe dırdır ve şikâyet etmesine rağmen, bu gücü çok fena istiyordu. Gökyüzü, rüzgârların kendileri onun olmuştu. Onlardan vazgeçmek, kendi ellerinden vazgeçmek gibi bir şey olurdu.</p>
<p>En sonunda şu anki platolarının kıyısına ulaştı, Dalinar’ın mekanik köprüsü yerleşiyordu. Neyse ki burada, kayaların üzerinden yakınlardaki bir çatlağın güvenliğine doğru gitmekte olan bir kremciği izlerken Syl’i buldu.</p>
<p>Kaladin onun yanında bir kayanın üzerine oturdu. “Demek Moash’a yardım etmeyi kabul ettiğim için beni cezalandırıyorsun, ” dedi. &quot;O yüzden Fırtınaışığı’yla sorun yaşıyorum.&quot;</p>
<p>Syl bir tür yuvarlak, yanardöner kabuklu böcek olan kremciğin peşinden takip etti.</p>
<p>“Syl? Sen iyi misin?” diye sordu Kaladin. “Sen...”</p>
<p><span style="font-weight:bold;font-style:italic;">Eskiden olduğu gibi görünüyorsun. İlk karşılaştığımız zaman.</span><span style="font-weight:bold;"> </span>Bunu kabul etmek içinde bir dehşet hissinin yükselmesine neden oldu. Eğer güçleri azalıyorsa, bu bağın kendisi zayıflamakta olduğu için miydi?</p>
<p>Syl başını kaldırarak ona baktı ve gözleri daha odaklı, yüzü kendi normal ifadesine daha benzer hâle geldi. “Sen ne istediğine karar vermek zorundasın, Kaladin,” dedi.</p>
<p>“Sen Moash’ın planından hoşlanmıyorsun,” dedi Kaladin. “Seni beni onun hakkında fikrimi değiştirmeye mi zorlamak istiyorsun?”</p>
<p>Syl yüzünü kırıştırdı. “Ben seni hiçbir şeye <span style="font-weight:bold;font-style:italic;">zorlamak</span><span style="font-weight:bold;"> </span>istemiyorum. Sen doğru olduğunu düşündüğün şeyi yapmak zorundasın.”</p>
<p>“Ben de bunu yapmaya çalışıyorum!&quot;</p>
<p>“Hayır. Öyle yaptığını sanmıyorum.”</p>
<p>“Tamam. Moash ve arkadaşlarına vazgeçtiğimi, onlara yardım etmeyeceğimi söylerim.”</p>
<p>&quot;Ama sen Moash'a söz verdin!”</p>
<p>“Dalinar’a da söz verdim...”</p>
<p>Syl dudaklarını sıkarak Kaladin’in gözlerinin içine baktı.</p>
<p>“Sorun bu, değil mi,” diye fısıldadı Kaladin. “Ben iki söz verdim ve ikisini birden tutamam.” Hay Cehennem. Parlayan Şövalyeler’i yok eden de böyle bir şey miydi?</p>
<p>Şerefspreninin karşısına böyle bir seçimle çıkarsan, ona ne olurdu? İki durumda da bir yemin bozulacaktı.</p>
<p><span style="font-weight:bold;font-style:italic;">Aptal,</span><span style="font-weight:bold;"> </span>diye düşündü Kaladin kendi kendine. Görünüşe göre bu günlerde hiçbir doğru seçim yapamıyordu.</p>
<p>“Ne yapacağım, Syl?” diye fısıldadı.</p>
<p>Havada hemen önünde durana kadar yukarı çıktı, gözleri onunkilerin hizasınday-dı. “Sözler’i söylemen gerek.”</p>
<p>“Onları bilmiyorum.”</p>
<p><span style="font-weight:bold;font-style:italic;">“Bul onları.”</span><span style="font-weight:bold;"> </span>Gökyüzüne doğru baktı. “Onları çabuk bul, Kaladin. Ve hayır, sadece Moash’a yardım etmeyeceğini söylemek işe yaramayacak. Onun için çok geç kaldık. Senin kalbinin yapmanı söylediği şeyi yapman gerek.” Gökyüzüne doğru yükseldi.</p>
<p>“Benimle kal, Syl,” diye fısıldadı ayağa kalkarak arkasından. “Ben bunu halledeceğim. Sen sadece... Kendini kaybetme. Lütfen. Sana ihtiyacım var.&quot;</p>
<p>Yakınlarda, askerler kolları çevirirken Dalinar’ın köprü mekanizmasındaki çarklar döndü ve bütün yapı açılmaya başladı.</p>
<p>“Dur, dur, <span style="font-weight:bold;font-style:italic;">durV’</span><span style="font-weight:bold;"> </span>Shallan Davar koşarak geldi, dalgalanan <span style="text-decoration:underline;">kızıl</span> saç ve mavi ipekten oluşuyordu, başında güneşi engellemek için sarkık bir şapka vardı. Muhafızlarının iki tanesi arkasından koşuyorlardı ama ikisi de Gaz değildi.</p>
<p>Kaladin sesinin tonuyla alarma geçerek etrafına bakındı, Beyazlı Suikastçı’nın izini arıyordu.</p>
<p>Nefes nefese olan Shallan eminelini göğsüne koydu. &quot;Fırtınalar, tahtırevan taşıyıcılarının derdi ne ki? Hızlı hareket etmeyi mutlak bir şekilde reddediyorlar. ‘Ağırbaşlı değil/ diyorlar. Eh, benim ağırbaşlılıkla <span style="font-weight:bold;font-style:italic;">işim yok.</span><span style="font-weight:bold;"> </span>Tamam, bana bir dakika verin, sonra devam edebilirsiniz.”</p>
<p>Köprünün yakınında bir taşın üzerine oturdu. Afallamış askerler ona bakarken, eskiz defterini çıkardı, sonra da çizim yapmaya başladı. “Tamam,” dedi. “Devam edin. <span style="font-weight:bold;font-style:italic;">Bütün gün</span><span style="font-weight:bold;"> </span>o köprünün açılma hâlindeyken adım adım resmini çizmeye çalışıyordum. Fırtına kapası taşıyıcılar.”</p>
<p>Ne acayip bir kadın.</p>
<p>Askerler tereddütle köprüyü kurmaya devam ettiler, Dalinar'in ölmüş subaylarının dul karıları olan üç tane mühendisinin dikkatli gözetimi altında çalışıyorlardı. Birkaç marangoz da, eğer köprü takılır ya da bir parça kırılırsa diye, mühendislerin emrinde çalışmak üzere el altında bekliyordu.</p>
<p>Kaladin Syl’le ilgili duygularını toparlamaya çalışarak ve verdiği sözleri düşünerek mızrağını kavradı. Mutlaka bu işi bir şekilde çözebilirdi. Değil mi?</p>
<p>Bu köprüyü görmek, aklına plato saldırılarının düşüncelerini getirmişti ve dikkatini dağıtacağı için bunu hoş karşıladı. Sadeas ’ın neden vahşi ama basit köprü ekipleri yöntemini tercih ettiğini görebiliyordu. O köprüler daha hızlı, daha ucuz ve sorun çıkarmaya daha az eğilimliydi. Bu devasa şeylerse hantaldı, bir koy içinde manevra yapmaya çalışan büyük gemilere benziyorlardı.</p>
<p><span style="font-weight:bold;font-style:italic;">Doğal çözüm zırhlı köprü taşıyıcıları,</span><span style="font-weight:bold;"> </span>diye düşündü Kaladin. <span style="font-weight:bold;font-style:italic;">Kalkanlı adamlar, onları yerlerine getirmek için ordunun desteği. Hızlı ve hareketli köprülerin olur ama adamlarını katledilmeye de terk etmezsin.</span></p>
<p>Elbette, Sadeas köprücülerin öldürülmelerini istiyordu, okları askerlerinden uzak tutmak için yem olmalarını.</p>
<p>Köprüye yardım eden marangozlardan bir tanesi Kaladin’e tanıdık geliyordu. Yeni bir tanesini kesmekten bahsederek tahta destek millerinden birini incelemekteydi. İri adamın alnında giydiği marangoz şapkası tarafından gölgelenmekte olan bir doğum lekesi vardı.</p>
<p>Kaladin o yüzü biliyordu. Bu Dalinar'ın askerlerinden birisi miydi, Kule’deki katliamdan sonra savaşma arzusunu kaybedenlerden miydi? Onların bazıları kampta başka görevlere kaydırılmıştı.</p>
<p>Moash ona tezahürat yapan Köprü Dört’e doğru bir elini kaldırıp, yürüyerek yaklaşırken dikkati oraya kaydı. Moash’ın yer yer kırmızı vurgular verilerek maviye boyanmış ışıltılı Parezırhı, üzerinde şaşırtıcı derecede doğal görünüyordu. Daha bir hafta bile olmamıştı ama Moash içinde kolaylıkla yürüyordu.</p>
<p>Kaladin’in önüne geldi, sonra Zırh’ı tıngırdayarak bir dizinin üzerine çöktü. Kolunu göğsüne koyarak selam verdi.</p>
<p>Gözleri... Gözlerinin rengi daha <span style="font-style:italic;">açılmıştı;</span> bir zamanlar oldukları gibi koyu kahverengi yerine, bronz renklilerdi. Parekılıcı’nı korumalı bir kın içinde sırtına asmıştı. Bağlanmasına sadece tek bir gün kalmıştı.</p>
<p>“Bana selam vermene gerek yok, Moash,” dedi Kaladin. “Sen artık açıkgözlüsün. Benden bir ya da iki mil daha üst mevkidesin.”</p>
<p>“Ben hiçbir zaman senden daha üst mevkide olmayacağım, Kal,” dedi Moash, miğferinin yüz plakası yukarıdaydı. “Sen benim yüzbaşımsm. Sonsuza kadar.” Sırıttı. “Ama sana açıkgözlerin benimle ne yapacaklarım çözmeye çalışmalarını izlemenin ne kadar büyük bir <span style="font-style:italic;">eğlence</span> olduğunu anlatamam.&quot;</p>
<p>&quot;Gözlerin gerçekten de değişiyor.”</p>
<p>“Evet,” dedi Moash. “Ama ben onlardan biri değilim, anladın mı? Bizden biriyim. Köprü Dört. Ben... Gizli silahım.”</p>
<p>“Gizli mi?” dedi Kaladin bir kaşını kaldırarak. “Onlar şimdiye kadar seni büyük ihtimalle ta İri’den bile duymuşlardır, Moash. Sen çok uzun zamandır bir Kılıç ve Zırh verilen ilk koyugözlü adamsın.”</p>
<p>Dalinar Moash’a araziler ve onlardan gelen bir maaş bile bağışlamıştı, zengin bir miktardı ve sadece köprücü standartlarına göre de değil. Moash bazı geceler hâlâ güveç için uğruyordu ama her gece değil. O yeni işlerini düzene koymakla çok fazla meşguldü.</p>
<p>Bunda yanlış olan hiçbir şey yoktu. Doğaldı. Ayrıca Kaladin’in Kılıç’ı kendisinin almama nedeninin bir parçasıydı, ve belki her zaman güçlerini açıkgözlere göstermekten çekinmesinin de nedeniydi. Becerilerini elinden almanın bir yolunu bulamasalar bile, ki Kaladin bu korkunun mantıksız olduğunu biliyor ama yine de hissediyordu, Köprü Dört u ondan almanın bir yolunu bulabilirlerdi. Adamlarını... Bizzat kendi benliğini.</p>
<p><span style="font-style:italic;">Onu senden alan onlar olmayabilir,</span> diye düşündü Kaladin. <span style="font-style:italic;">Sen bunu kendi kendine yapıyor olabilirsin, hiçbir açıkgözün yapamayacağı kadar başarıyla hem de.</span></p>
<p>Bu düşünce onun midesini bulandırıyordu.</p>
<p>“Yaklaştık,” dedi Moash alçak sesle Kaladin su tulumunu çıkarırken.</p>
<p>“Öyle mi?” diye sordu Kaladin. Su tulumunu indirdi ve omzunun üzerinden platolara baktı. “Ben ölü kozaya kadar daha hâlâ gidecek birkaç saatimiz olduğunu düşünüyordum.”</p>
<p>Çok uzaktaydı, neredeyse orduların plato saldırılarına gittikleri en uzak yer kadardı. Bethab ve Thanadal onu dün ele geçirmişti.</p>
<p>“O <span style="font-style:italic;">değil,”</span> dedi Moash yan tarafa doğru bakarak. “Öbür şeyler.”</p>
<p>“Ha. Moash, sen... Yâni...”</p>
<p>“Kal,” dedi Moash. “Sen bizimlesin, değil mi? Öyle söylemiştin.”</p>
<p>İki söz. Syl ona kalbinin sesini dinlemesini söylemişti.</p>
<p>“Kaladin,” dedi Moash daha ciddi. “Sen bu Pareleri bana verdin, bana itaatsizlik ettiğim için kızgın olduğun hâlde. Bunun bir sebebi var. Sen içten içe de biliyorsun ki, yaptığım şey doğru. Tek çözüm bu.”</p>
<p>Kaladin başıyla onayladı.</p>
<p>Moash etrafa bakındı, sonra Zırh’ı tıngırdayarak ayağa kalktı. Fısıldamak için öne eğildi. “Merak etme. Graves senin çok fazla bir şey yapmana gerek olmayacağını söylüyor. Bizim sadece bir fırsata ihtiyacımız var. ”</p>
<p>Kaladin kendini berbat hissediyordu. “Dalinar savaş kampındayken bunu yapamayız,&quot; diye fısıldadı. “Onun yaralanması riskine girmeyeceğim.”</p>
<p>“Sorun değil,” dedi Moash. “Biz de öyle düşünüyoruz. Doğru anı bekleyeceğiz. En son plan kralı bir okla vurmak, böylece seni ya da başka herhangi birini şüphe altında bırakmayacak. Sen onu doğru yere götüreceksin ve Graves de kralı kendi yayıyla indirecek. O çok iyi bir okçu.”</p>
<p>Bir ok. Ne kadar da korkakça geliyordu.</p>
<p>Bunun yapılması gerekiyordu. <span style="font-style:italic;">Gerekiyordu.</span></p>
<p>Moash hafifçe omzuna vurdu, tıngırdayan Parezırhı içinde yürüyerek uzaklaştı. Fırtınalar. Kaladin’in tek yapması gereken kralı belli bir noktaya götürmekti... O, ve Dalinar ’ın güvenine ihanet etmek.</p>
<p><span style="font-weight:bold;font-style:italic;">Ve eğer kralı öldürmeye yardım etmezsem, adalet ve şerefe ihanet ediyor olmaz mıyım</span>? Kral çok kişiyi öldürmüştü, ya da öldürmüş kadar vardı, bazılarını umursamazlıktan, başkalarını beceriksizlikten. Ve fırtınalar adına, Dalinar da masum değildi. Eğer o iddia ettiği kadar asil olsaydı, Roshone’u “daha fazla zarar veremeyeceği” bir yerlere göndermek yerine, hapse atmakta ısrar etmez miydi?</p>
<p>Kaladin köprüye doğru yürüyerek, askerlerin karşıya geçmesini izledi. Shallan Davar ciddiyetle bir kayanın üzerinde oturmuş, köprü mekanizmasının çizimlerini yapmaya devam ediyordu. Adolin atından indi ve sulamaları için bazı seyislere verdi. Kaladin’e elini salladı.</p>
<p>“Prenscik?” dedi Kaladin yanına gelerek.</p>
<p>“Suikastçı buralarda görülmüş,” dedi Adolin. “Geceleyin Ovalar’ın üzerinde.” “Evet. Gözcü babana anlatırken duymuştum.”</p>
<p>“Bir plana ihtiyacımız var. Ya burada saldırırsa?”</p>
<p>“Umarım saldırır.”</p>
<p>Adolin kaşlarım çatarak ona baktı.</p>
<p>“Kendi gördüklerim ve suikastçının eski krala yaptığı saldırı hakkında öğrendiklerime göre, o kurbanlarının şaşkınlığına güveniyor. Duvarlardan tavanlara atlıyor, insanları farklı yönlere düşürüyor. Eh, buralarda hiç duvar ya da tavan yok.”</p>
<p>“Böylece direk uçabilir,” dedi Adolin yüzünü buruşturarak.</p>
<p>&quot;Evet, ne de olsa bizim yanımızda, üç yüz tane mi, okçu varken,” diye bir gülümsemeyle belirtti Kaladin.</p>
<p>Kaladin kendi becerilerini Parshendi oklarına karşı etkili bir şekilde kullanmıştı ve o yüzden belki okçular suikastçıyı de öldürmeyi başaramayacaktı. Ama Kaladin adamın üzerine dalga dalga ok yağarken dövüşmesinin zor olacağını tahmin ediyordu.</p>
<p>Adolin yavaşça başını salladı. “Onlarla konuşurum, o ihtimale karşı hazırlarım.” Köprüye doğru yürümeye başladı, bu yüzden Kaladin de ona katıldı. Hâlâ kendini çi-zimlerine kaptırmış olan Shallan’ın yanından geçtiler. Adolin’in ona el salladığını fark etmedi bile. Açıkgöz kadınlar ve onların meşgaleleri. Kaladin başını iki yana salladı.</p>
<p>“Oğlum köprücü, sen kadınlardan iyi anlar mısın?” diye sordu Adolin beraber köprüyü geçerlerken, omzunun üzerinden bakarak, Shallan’ı izliyordu.</p>
<p>“Açıkgöz kadınlar mı?” diye sordu Kaladin. “Kesinlikle hayır. Neyse ki.”</p>
<p>“insanlar benim kadınları çok iyi anladığımı düşünüyor,” dedi Adolin. “İşin doğrusu, ben onları tavlamaktan iyi anlıyorum; onları güldürmekten, ilgilerini çekmekten. Ondan sonrasını hiç kıvıramıyorum ama.” Tereddüt etti. “Ve bu seferkinin sonrasını kıvırmayı gerçekten de istiyorum.”</p>
<p>“O zaman... Bunu ona söyle,?” dedi Kaladin, Tarah’yı ve kendi yaptığı hataları düşünerek.</p>
<p>“Böyle şeyler koyugözlü kadınlar üzerinde işe yarıyor mu?”</p>
<p>&quot;Yanlış adama soruyorsun,” dedi Kaladin. &quot;Benim son zamanlarda kadınları düşünecek fazla vaktim olmadı. Öldürülmekten kaçınmakla fazla meşguldüm.”</p>
<p>Adolin pek dinliyormuş gibi görünmüyordu. “Belki de ona öyle bir şeyler söyleyebilirim... Fazla basit görünüyor ve o da basitten başka her şey...” Tekrar Kaladin’e döndü. “Neyse. Beyazlı Suikastçı. Bizim okçulara hazır olmalarını söylemekten daha fazla bir plana ihtiyacımız var. <span style="font-style:italic;">”</span></p>
<p>“Senin bir fikrin var mı?” dedi Kaladin.</p>
<p>“Senin Parekılıcı’nı yok ama ihtiyacın da olmayacak çünkü... Biliyorsun.”</p>
<p>“Biliyor muyum?” Kaladin bir panik hissetti.</p>
<p>“Evet... Biliyorsun.” Adolin omzunu silkerek başka tarafa baktı, sanki umursamaz davranmaya çalışıyormuş gibiydi. “O şey.”</p>
<p>&quot;Hangi şey?”</p>
<p>&quot;Şey... Hani... Ee, şeyli olan?”</p>
<p><span style="font-weight:bold;font-style:italic;">Bilmiyor,</span><span style="font-weight:bold;"> </span>diye fark etti Kaladin. O <span style="font-weight:bold;font-style:italic;">sadece yemliyor, neden benim bu kadar iyi dövüşebildiğimi çıkarmaya çalışıyor.</span></p>
<p>Ve çok ama çok kötü bir iş çıkarıyordu.</p>
<p>Kaladin rahatladı ve hatta kendisini Adolin’in beceriksiz denemesine karşı gülümserken buldu. Panik ya da endişe dışında bir duygu hissetmek güzeldi. “Neden bahsettiğin hakkında hiçbir fikrin olduğunu sanmıyorum.”</p>
<p>Adolin yüzünü buruşturdu. “Oğlum köprücü, sende garip bir şeyler var,” dedi Adolin. “İtiraf et.”</p>
<p>“Hiçbir şey itiraf etmiyorum.”</p>
<p>“Sen suikastçıyla o düşüşten sağ çıktın,” dedi Adolin. “İlk başta senin onunla birlikte çalıştığından endişelenmiştim. Şimdi...”</p>
<p>&quot;Şimdi ne?”</p>
<p>“Eh, sen her ne isen, benim tarafımda olduğuna karar verdim.” Adolin içini çekti. “Neyse. Suikastçı. İçgüdülerim en iyi planın arenada beraber dövüşürken kullandığımız olduğunu söylüyor. Sen onun dikkatini dağıtırken, ben öldüreyim.”</p>
<p>“O işe yarayabilir, gerçi ben onun dikkatinin dağılmasına izin verecek türden olmadığından endişe ediyorum.”</p>
<p>“Relis de değildi,” dedi Adolin. “Bunu yapacağız, oğlum köprücü. Sen ve ben. Biz o canavarı indireceğiz.”</p>
<p>&quot;Hızlı olmamız gerek,” dedi Kaladin. &quot;Uzatmalı bir dövüşü o kazanır. Ve Adolin, omurga ya da kafaya saldır. İlk önce zayıflatıcı darbe deneme. Doğrudan öldürmeyi hedefle.&quot;</p>
<p>Adolin ona kaşlarını çattı. “Neden?”</p>
<p>“Biz beraber düşerken bir şey gördüm,” dedi Kaladin. “Ben onu kesmiştim ama bir şekilde yarayı iyileştirdi.”</p>
<p>“Benim Parekılıcı’m var. <span style="font-style:italic;">Ondan</span> iyileşmeyi başaramaz... Değil mi?” “Öğrenmemek daha iyi. Öldürmek için vur. Bana güven.”</p>
<p>Adolin gözlerinin içine baktı. “Garip ama öyle. Yâni, sana güveniyorum. Bu çok garip bir his.&quot;</p>
<p>“Evet, ee, sevinçten dans etmemek için kendimi tutmaya çalışırım.”</p>
<p>Adolin sırıttı. “Sırf onu görmek için para verirdim.”</p>
<p>“Dans etmemi mi?”</p>
<p>“Mutlu olduğunu,” dedi Adolin gülerek. “Senin fırtına gibi bir yüzün var. Bir fırtınayı <span style="font-style:italic;">korkutup kaçırabileceğinden</span> yarı yarıya eminim.”</p>
<p>Kaladin homurdandı.</p>
<p>Adolin tekrar gülerek omzuna bir şaplak attı, sonra Shallan en sonunda köprüyü geçerken döndü, görünüşe göre çizimlerini bitirmişti. Adolin’e sevgiyle baktı ve o uzanarak elini tutmaya çalışırken, parmak uçlannda yükseldi ve Adolin'i yanağından öptü. Adolin irkilerek geriye çekildi. Alethiler toplum içinde bundan daha çekingen olurdu.</p>
<p>Shallan ona sırıttı. Sonra döndü ve nefesini tutarak, bir elini ağzına kaldırdı. Kaladin <span style="font-style:italic;">tekrar</span> sıçradı ve tehlikeyi aradı ama Shallan sadece yakınlardaki bir kaya yığınına doğru koşturarak gidiyordu.</p>
<p>Adolin bir elini yanağına koydu, sonra bir sırıtışla Kaladin’e baktı. “Büyük ihtimalle ilginç bir böcek görmüştür.”</p>
<p>“Hayır, yosun!” diye seslendi Shallan.</p>
<p>“Ah, elbette,” dedi Adolin ona doğru yürürken, Kaladin peşinden gitti. “Yosun. Ne kadar <span style="font-style:italic;">heyecanlı.”</span></p>
<p>“Sen sus,” dedi Shallan öne eğilerek kayaları incelerken Adolin’e kalemini sallayarak. “Yosun burada garip bir desen hâlinde yetişiyor. Bunun sebebi ne olabilir?” “Alkol,” dedi Adolin.</p>
<p>Shallan ona baktı.</p>
<p>Adolin omzunu silkti. <span style="font-style:italic;">“Bana</span> çılgınca şeyler yaptırıyor.” Başını olumsuzca sallayan Kaladin’e baktı. “Bu <span style="font-style:italic;">komikti,&quot;</span> dedi Adolin. “Bir şakaydı! Ee, bir çeşit.”</p>
<p>“Tamam, sus,” dedi Shallan. “Bu neredeyse çiçeklenmiş bir kayafiliziyle aynı desenmiş gibi görünüyor, burada Ovalar’da sık bulunan türden...” Çizim yapmaya başladı.</p>
<p>Kaladin kollarını kavuşturdu. Sonra içini çekti.</p>
<p>“O iç çekiş ne anlama geliyor?” diye sordu Adolin ona.</p>
<p>“Sıkıntı,” dedi Kaladin arkada hâlâ köprüyü geçmekte olan orduya bir göz atarak. Uç bin kişilik bir kuvvetle burada hareket etmek zaman alıyordu; yoğun asker alımı-na rağmen, Dalinar’ın şu anki ordusunun yaklaşık yarısı buydu. Köprü turları sırasında, bu geçişler çok daha <span style="text-decoration:underline;">hızlı</span> geliyordu. Kaladin her zaman tükenmiş hâlde olur, dinlenme fırsatının tadını çıkarırdı. “Sanırım buralar o kadar çorak ki, yosun dışında heyecanlanacak pek fazla bir şey yok.”</p>
<p>“Sen de sus,&quot; dedi Shallan ona. “Git köprünü filan cilala.” Öne doğru eğildi, sonra kalemiyle yosunun üzerinde gezinmekte olan bir böceği dürtükledi. “Hah...” dedi, sonra aceleyle bazı notlar karaladı. “Neyse, sen yanılıyorsun. Buralarda heyecan verici pek çok şey var, eğer doğru yerlere bakarsan. Bazı askerler bir uçurumşeytamnın görüldüğünü söylemişti. Sizce bize saldırabilir mi?”</p>
<p>“Sen bunu fazlasıyla umutlu bir şekilde söylüyorsun, Shallan,” dedi Adolin.</p>
<p>“Eh, benim hâlâ bir tanesinin güzel bir çizimini <span style="font-style:italic;">edinmem</span> gerek.”</p>
<p>“Seni kozaya götüreceğiz. Onun yeterli olması gerekecek.”</p>
<p>Shallan’ın bilimi bir bahaneydi, gerçek Kaladin için açıktı. Dalinar bugün yanında alışılmadık bir sayıda izci getirmişti ve Kaladin bu kozaya, keşfedilmemiş arazilerin tam sınırında olan kozaya, ulaştıkları zaman izcilerin ileri gideceğini ve bilgi toplayacağından şüpheleniyordu. Bütün bunlar Dalinar’ın seferi için hazırlıktı.</p>
<p>“Ben neden bu kadar çok askere ihtiyacımız var anlamıyorum,” dedi Shallan Kaladin’in orduyu inceleyen bakışını fark ederek. &quot;Sen Parshendilerin son zamanlarda kozalar için savaşmaya gelmediklerini söylememiş miydin?</p>
<p>“Evet, gelmiyorlar,” dedi Adolin. “İşte bizi endişelendiren de tam olarak <span style="font-style:italic;">bu.&quot;</span></p>
<p>Kaladin başını sallayarak onayladı. “Ne zaman düşmanın yerleşik taktiklerini değiştirirse, endişe etmen gerekir. Bu onların çaresiz hâle gelmekte olduğu anlamına gelebilir. Çaresizlik çok ama çok tehlikelidir.”</p>
<p>“Sen askerî düşüncede iyisin, köprücü bir oğlan için,” dedi Adolin.</p>
<p>“Tesadüf olarak, sen de sinir bozucu olmamakta iyisin, bir prens için,” diye cevapladı Kaladin.</p>
<p>&quot;Sağ ol,” dedi Adolin.</p>
<p>“O bir hakaretti, canım,” dedi Shallan.</p>
<p>“Hı?” dedi Adolin. “Öyle miydi?”</p>
<p>Shallan başım sallayarak onayladı, hâlâ çiziyordu, gerçi bir gözüyle Kaladin’e bir bakış attı. Kaladin onun yüz ifadesine sakince karşılık verdi.</p>
<p>&quot;Adolin,” dedi Shallan tekrar önündeki küçük kaya oluşumuna doğru dönerek. “Benim için bu yosunu öldürür müsün lütfen?”</p>
<p>“Yosunu... Öldüreyim.” Sadece omzunu silken Kaladin’e bir baktı. Bir açıkgöz kadının ne demek istediğini o nereden bilecekti? Onlar garip bir cinsti.</p>
<p>“Evet/<sup>1</sup> dedi Shallan ayağa kalkarak. &quot;O yosuna, ve arkasındaki kayaya, şöyle güzel bir darbe indir. Nişanlına bir iyilik olarak.</p>
<p>Adolin afallamış gibi görünüyordu ama onun istediğini yaparak, Parekılıcı’m çağırdı ve yosunla kayayı biçti. Küçük taşların tepesi kolaylıkla kesilmişti, kayıp düştü ve takırtılarla platonun zeminine dağıldı.</p>
<p>Shallan hevesle yaklaştı, kesik taşın kusursuz bir şekilde düz olan tepesinin yanında çömeldi. “Mmm,” dedi kendi kendine başını sallayarak. Çizim yapmaya başladı.</p>
<p>Adolin'in Kılıç’mı bıraktı. “Kadınlar!” dedi Kaladin’e omzunu silkerek. Sonra bir açıklama istemeden içecek bir şeyler almak için yürüyüp gitti.</p>
<p>Kaladin onun arkasından bir adım attı ama sonra tereddüt etti. Shallan’ın burada bu kadar ilginç bulduğu şey <span style="font-style:italic;">neydi</span>? Bu kadın bir bulmacaydı ve Kaladin onu anlayana kadar tam olarak rahat edemeyeceğini biliyordu. İncelemeden bırakması için Adolin’e ve dolayısıyla da Dalinar’a, çok fazla erişimi vardı.</p>
<p>Daha yakınına gelerek, o çizerken omzunun üzerinden baktı. “Katmanlar,” dedi. “Kayanın ne kadar eski olduğunu tahmin etmek için krem katmanların sayıyorsun.”</p>
<p>Köprünün tamdık ağırlığı omuzlarının üzerine yerleşti. Kaya haklıydı. <span style="font-style:italic;">Gerçekten de</span> bir zamanlar olduğundan daha hafif geliyordu. Lopen’in kuzenlerinden küfürler duyarken gülümsedi, onlar da Renarin gibi bugün ilk defa köprü taşıyorlardı.</p>
<p>Dalinar’ın daha büyük, daha az hareketli köprülerinden birini aşarak, köprülerini bir uçurumun üzerinden geçirdiler. Bir süre için, Köprü Dört un önünde yürürken, Kaladin hayatının basit olduğunu hayal edebilmişti. Plato saldırıları yoktu, ok yoktu, suikastçılar ya da korumalık yoktu. Sadece o, ekibi ve bir köprü.</p>
<p>Ne yazık ki, büyük platonun öbür tarafına yaklaşırlarken kendini yorgun hissetmeye başladı ve refleks olarak kendini desteklemek için biraz Fırtınaışığı çekmeye çalıştı. Gelmemişti.</p>
<p>Hayat basit değildi. Hiçbir zaman <span style="font-style:italic;">olmamıştı,</span> kesinlikle köprü taşıdıkları zamanlarda da. Başka türlüsünü iddia etmek geçmişin üstünü boyamak olurdu.</p>
<p>Köprüyü yere koymalarına yardım etti, sonra da ordunun önünden ilerlemekte olan öncü kolu fark edip, köprücülerle birlikte köprülerini uçurumdan karşıya itti. Öncü kol öne geçme fırsatım neşeyle karşılamıştı ve köprünün üzerinden karşıya geçerek sonraki platoyu güvenceye aldılar.</p>
<p>Kaladin ve öbürleri takip etti ve, ondan bir yarım saat sonra, öncü kolu bir sonraki platoya geçirdiler. Bu şekilde bir süre devam ettiler, karşıya geçmeden önce Dalinar’ın köprüsünün gelmesini bekliyor, sonra öncü kolu bir sonraki platoya geçiriyorlardı. Saatler geçti; terli, kasları zorlayıcı saatler. İyi saatler. Kaladin kral ya da onun potansiyel suikastında kendi yeri hakkında herhangi bir şey düşünmedi. Ama şu an için, köprüsünü taşıyor ve açık bir gökyüzünün altında hedefine doğru ilerleyen bir ordunun ilerleyişinin tadını çıkarıyordu.</p>
<p>Gün ilerlerken, içi boşaltılmış kozanın Shallan'ın incelemesini beklediği hedef platoya yaklaştılar. Kaladin ve Köprü Dört öncü kolu bir kere daha karşıya geçirdiler, sonra da beklemek için yerleştiler. En sonunda, ordunun kalanı da yaklaştı ve Dalinar’ın hantal köprüleri yerlerini alıp, uçurumu aşarak karşıya indiler.</p>
<p>Kaladin izlerken ılık suyu derince içti. Suyla yüzünü yıkadı, sonra alnını sildi. Yaklaşıyorlardı. Bu plato Ovalar’ın epey içlerindeydi, neredeyse Kule’nin kendisine kadar gelmişlerdi. Eğer buraya geldikleri aym rahat hızla hareket ederlerse, geri dönmek saatler sürecekti. Savaş kamplarına geri döndüklerinde hava çoktan kararmış olacaktı.</p>
<p><span style="font-style:italic;">Eğer Dalinar gerçekten Harap Ovalar'm merkezine saldırmak istiyorsa, bu günlerce yol gitmeyi gerektirir,</span> diye düşünü Kaladin. <span style="font-style:italic;">Sürekli olarak platoların üzerinde açıkta olarak, etraflarının sarılması ve savaş kamplarına dönüş yollarının kesilmesi olasılığıyla birlikte.</span></p>
<p>Gözyaşları bunun için çok iyi bir fırsat olacaktı. Dört hafta sürekli yağmur ama hiç yücefırtına yoktu. Bu ters yıldı, ortadaki Açıkgün’de bile bir yücefırtına olmayacaktı. Bir tam fırtına devri olan iki yıllık bir gün döngüsünün bir parçasıydı. Yine de, Kaladin daha önce pek çok Alethi devriyesinin doğuya doğru keşfe çıkmaya çalıştığını biliyordu. Hepsi yücefırtınalar, uçurumşeytanları ya da Parshendi saldın ekipleri tarafından yok edilmişti.</p>
<p>Eldeki bütün kaynaklar seferber edilerek dümdüz merkeze doğru yapdacak bir saldırıdan daha başka hiçbir şey işe yaramazdı. Dalinar’ı ve onunla gelen herkesi yalnız bırakacak bir saldırı.</p>
<p>Dalinar’ın köprüleri gümleyerek yerlerine oturdu. Kaladin’in adamları kendi köprülerinin üzerinden karşıya geçti ve gidip öncü kuvveti ilerletmek için köprüyü çekmeye hazırlandılar. Kaladin karşıya geçti, sonra onlara önünden gitmeleri için elini salladı. Daha büyük köprünün yerleştiği yere doğru yürüdü.</p>
<p>Dalinar hepsi atlamacı olan izcilerinden bazılarıyla konuşarak buradan karşıya geçiyordu, arkalarında uzun sırıkları taşıyan hizmetkârlar vardı. “Dağılmanızı istiyorum,” diyordu yüceprens onlara. “Geri dönmemiz gerekmeden önce fazla uzun zaman geçmeyecek. Buradan görebildiğiniz ne kadar çok plato varsa incelemenizi istiyorum. Rotamızın ne kadar çoğunu şimdiden planlayabilirsek, asıl saldırı sırasında o kadar az zaman harcamak zorunda kalırız.”</p>
<p>izciler başlarım salladılar ve selam vererek gittiler. Dalinar köprüden indi ve Kaladin’e başım salladı. Arkalarında, Dalinar’ın generalleri, kâtipleri ve mühendisleri köprüyü geçiyordu. Onların arkasından ordunun asıl kısmı gelecekti ve en sonunda da artçı muhafızlar.</p>
<p>“Sizin taşınır köprüler inşa ettirdiğinizi duydum, komutanım,” dedi Kaladin. “Bu mekanik olanların saldırınız için fazla yavaş olduğunu siz de fark etmişsinizdir.” Dalinar başını sallayarak onayladı. “Ama ben onları askerlere taşıtacağım. Senin adamlarının bunu yapmasına gerek yok.”</p>
<p>“Komutanım, sağ olun ama endişe etmenize gerek olduğunu sanmıyorum. Köprü ekipleri emredilirse sizin için köprüleri taşır. Pek çoğu büyük ihtimalle bunun tanı-dıklığını hoş karşılayacaktır.”</p>
<p>“Ben senin ve adamlarının o köprü ekiplerine atanmayı bir ölüm cezası olarak gördüğünüzü düşünüyordum, asker, ” dedi Dalinar.</p>
<p>&quot;Sadeas’ın yaptığı şekilde öyleydi. Siz daha iyi bir iş yapabilirsiniz. Zırhlı, nizam eğitimli adamlar köprüleri taşıyabilir. Önden giden kalkanlı askerler. Köprü ekiplerini koruma talimatı verilmiş okçular. Dahası, tehlike sadece bir saldırı sırasında var.” Dalinar başını sallayarak onayladı. “O zaman ekipleri hazırla. Senin adamlarının köprülerde olması eğer saldırıya uğrarsak, daha çok askerlerin boşta olmasını sağlar.&quot; Plato boyunca yürümeye başladı ama uçurumun öbür tarafındaki marangozlardan birisi ona seslendi. Dalinar döndü ve köprüyü tekrar geçmeye başladı.</p>
<p>Aralarında yan yana yürüyen Adolin ve Shallan’ın da olduğu, köprüden karşıya geçmekte olan subayların ve kâtiplerin yanından geçti. Adolin atından vazgeçmişti, Shallan da tahtırevanından, ve görünüşe göre şimdi ona o kayanın içinde bulduğu binanın gizli kalıntılarını anlatıyordu.</p>
<p>Arkalarında, uçurumun öbür tarafında, Dalinar’ı karşıya tekrar çağıran işçi duruyordu.</p>
<p><span style="font-style:italic;">Bu o aynı marangoz,</span> diye düşündü Kaladin. Şapkası ve doğum lekesi olan iri adam. <span style="font-style:italic;">Ben onu</span> nerede görmüştüm...?</p>
<p>Sonunda buldu. Sadeas’ın kereste deposu. Adam oradaki marangozlardan biriydi, köprülerin imalatına nezaret ederdi.</p>
<p>Kaladin koşmaya başladı. Daha bağlantı zihninin içinde tam olarak kurulmadan köprüye doğru koşmaya başlamıştı. İlerisinde, Adolin de anında geri döndü ve koşmaya başladı, Kaladin her ne tehlikeyi fark etmişse onu arıyordu. Afallamış bir Shallan’ı köprünün ortasında dikilirken bırakmıştı. Kaladin tüm gücüyle koşarak ona yaklaştı.</p>
<p>Marangoz köprü mekanizmasının yan tarafındaki bir kolu kavradı.</p>
<p>“Adolin, marangoz!” diye çığlık attı Kaladin. “Durdur onu!&quot;</p>
<p>Dalinar hâlâ köprünün üzerinde duruyordu. Yüceprensin dikkati başka bir şeye çekilmiş gibi görünüyordu. Neydi? Kaladin kendisi de bir şey duyduğunu fark etti. Borular, düşmanın görüldüğünü haber veren çağrı.</p>
<p>Her şey bir anda oldu. Dalinar borulara doğru dönüyordu. Marangoz kolu çekiyor, ışıldayan Parezırhı içindeki Adolin Dalinar’a yetişiyordu.</p>
<p>Köprü sendeledi.</p>
<p>Sonra yıkıldı.</p>
<p><span style="font-style:italic;">Rayse tutsak</span>• Şu <span style="font-style:italic;">anda içinde bulunduğu sistemden ayrılamıyor. Onun yıkıcı potansiyeli de, bu nedenden dolayı, kısıtlanmış durumda.</span></p>
<p>Köprü altından düşerken, Kaladin Fırtmaışığı’na uzandı.</p>
<p>Hiçbir şey.</p>
<p>İçinde panik kabardı. Havanın içinde döndü.</p>
<p>Uçurumun karanlığına düşüş kısa bir andı ama ayrıca bir sonsuzluktu. Shallan ve birkaç mavi üniformalı adamın dehşetle çırpınmakta ve düşmekte olduklarını göz ucuyla yakaladı.</p>
<p>Boğulan bir adamın yüzeye varmak için mücadele etmesi gibi, Kaladin Fırtınaışığı için çırpındı. O böyle ölmeyecekti! Gökyüzü onundu! Rüzgârlar onundu. Uçurumlar onundu.</p>
<p>Ölmeyecekti!</p>
<p>Syl çığlık attı, Kaladin’i ta kemiklerine kadar titreten dehşetli, acılı bir sesti. O anda bir nefes Fırtınaışığı geldi, yaşamın kendisi.</p>
<p>Uçurumun dibinde yere çakıldı ve her şey karardı.</p>
<p>♦</p>
<p>♦ ♦</p>
<p>Acının içinde yüzüyordu.</p>
<p>Acı onun üzerini aştı, bir sıvıydı ama içeri girmedi. Derisi onu dışarıda tutuyordu.</p>
<p>NE YAPTIN? Uzak ses fırtınanın gürüldemesi gibi gelmişti.</p>
<p>Kaladin nefesi kesilerek gözlerini açtı ve acı içeri girdi. Bir anda, bütün vücudu acıdı.</p>
<p>Sırt üstü yatıyordu, gözleri havadaki bir ışık çizgisine dikilmişti. Syl? Hayır... Hayır, bu güneş ışığıydı. Uçurumun tepesindeki açıklık, çok yukarısındaydı. Harap Ovalar’ın bu kadar içlerinde, uçurumlar yüzlerce ayak derinliğindeydi.</p>
<p>Kaladin inledi ve doğrulup oturdu. O ışık çizgisi imkânsız bir derecede uzakmış gibi görünüyordu. Karanlık tarafından yutulmuştu ve etrafındaki uçurum gölgeli, belirsizdi. Bir elini başına koydu.</p>
<p><span style="font-weight:bold;font-style:italic;">Tam en sonda biraz Fırtınaışığı geldi,</span><span style="font-weight:bold;"> </span>diye düşündü. <span style="font-weight:bold;font-style:italic;">Kurtuldum. Ama o çığlık</span>! Yakasını bırakmıyor, zihninin içinde yankılanıyordu. Arenada düellocunun Parekılıcı’na dokunduğu zaman duyduğu çığlığa çok fazla benziyordu.</p>
<p><span style="font-weight:bold;font-style:italic;">Yaralan kontrol et,</span><span style="font-weight:bold;"> </span>diye fısıldıyordu babasının öğretileri zihninin arka tarafından. Beden kötü bir kırık ya da yara ile şoka girebilir ve gördüğü zararın farkına yaramayabilir. Kırıklar için uzuvlarını kontrol hareketlerini yaptı ve kesesindeki kürelere uzanmadı. Kasveti aydınlatmak ve etrafındaki olası ölülerle yüzleşmek istemiyordu.</p>
<p>Dalinar da onların içinde miydi? Adolin babasına doğru koşuyordu. Prens köprü yıkılmadan önce babasına ulaşmayı başarabilmiş miydi? O Zırh giyiyordu ve en sonunda zıplamıştı.</p>
<p>Kaladin bacaklarını yokladı, sonra kaburgalarını. Ağrılar ve sıyrıklar buldu ama hiçbir şey kırılmamış ya da kopmamıştı. O en sonunda çektiği Fırtınaışığı... Kaladin’i o korumuş, hatta belki tükenmeden önce iyileştirmişti. En sonunda küresinin içine uzandı ve küreleri çıkardı ama bunların hepsinin sönmüş olduğunu gördü. Cebini denedi, sonra yakınlarda bir şeylerin sürtündüğünü duyarak dondu. Ayaklarının üzerine fırladı ve döndü, bir silahının olmasını diliyordu. Uçurumun dibi <span style="font-weight:bold;font-style:italic;">aydınlanıyordu.</span><span style="font-weight:bold;"> </span>Düzenli bir ışıltı yelpazelere benzer fırfırçiçeklerini ve duvarlardaki sarmaşıkları, yerde tutamlar hâlinde toplanmış dal ve yosun yığınlarını ortaya çıkardı. Bu bir insan sesi miydi? Karşısındaki duvarın üzerindeki gölgeler hareketlenirken gerçeküstü bir şaşkınlık anı yaşadı.</p>
<p>Sonra birisi köşeyi döndü, ipek bir elbise giyiyor ve omzunun üzerinde bir çanta taşıyordu. Shallan Davar.</p>
<p>Onu gördüğü zaman çığlık attı, çantayı yere atarak geriye doğru tökezledi, ellerini yanlarına uzatmıştı. Küresini bile düşürdü.</p>
<p>Kaladin kolunu yuvasında çevirerek ışığın daha yakınına geldi. “Sakin ol,” dedi. “Benim.”</p>
<p>“Fırtmababa!’’ dedi Shallan küreyi yerden tekrar kapmak için fırlayarak. Öne doğru yaklaşarak ışığı Kaladin’e uzattı. <span style="font-weight:bold;font-style:italic;">“Şensin...</span><span style="font-weight:bold;"> </span>Köprücü. Nasıl...?”</p>
<p>“Bilmem,” diye yalan söyleyerek yukarı baktı. “Boynumda pis bir tutulma var ve dirseğim de gök gürültüsü gibi acıyor. Ne oldu?”</p>
<p>&quot;Birileri köprünün üstündeki acil durum kolunu çekti.”</p>
<p>“Ne acil durum kolu?”</p>
<p>“Köprüyü uçurumun içine devirmeye yarıyor.”</p>
<p>“O kadar <span style="font-weight:bold;font-style:italic;">salakça</span><span style="font-weight:bold;"> </span>bir şeyi ne diye koymuş fırtına kapasılar?” dedi Kaladin öbür küreler için cebini yoklayarak. Gizlice onlara bir baktı. Bunlar da tükenmişti. Fırtınalar. Hepsini mi kullanmıştı?</p>
<p>‘Askerlerin köprünün üzerinden geri çekildikten sonra düşmanlar da karşıya ge-çemesin diye,” dedi Shallan. “Acil durum kolunun kazara çekilememesi için bir tür güvenlik kilidi olması gerekiyor ama eğer gerekirse hızla çalıştırabilirsin.”</p>
<p>Kaladin homurdandı, Shallan küresini onun arkasında köprünün iki yarısının uçurum zeminine çakılmış durduğu yere doğru tuttu. Beklediği ölüler işte oradaydı.</p>
<p>Kaladin baktı. Bakmak <span style="font-weight:bold;font-style:italic;">zorundaydı.</span><span style="font-weight:bold;"> </span>Dalinar’dan bir iz yoktu ama köprüden geçmekte olan birkaç subay ve açıkgöz leydi çarpılmış, kırık yığınlar hâlinde yerde yatıyorlardı. İki yüz ayak ya da daha fazla bir yükseklikten düşüş, kimseyi sağ bırakmazdı.</p>
<p>Shallan hâriç. Kaladin düşerken onu yakaladığını hatırlamıyordu ama düşüş hakkında Syl’in çığlığı dışında bir şey hatırlamıyordu zaten. O çığlık...</p>
<p>Eh, refleks olarak Shallan’ı yakalayıp, düşüşünü yavaşlatmak için onu Fırtınaışığı’yla doldurmuş olmalıydı. Kıyafetleri bozulmuştu, mavi elbisesi hırpalanmış, saçları dağılmıştı ama görünüşe göre onun dışında bir zarar görmemişti.</p>
<p>“Ben burada karanlıkta uyandım,&quot; dedi Shallan. “Düşmemizden beri biraz zaman olmuş.”</p>
<p>“Nasıl anladın?''</p>
<p>“Yukarısı neredeyse karanlık,” dedi Shallan. “Yakında gece olacak. Uyandığım zaman bağrışların yankılarını duydum. Savaş. O köşenin arkasında parlayan bir şey görmüştüm. Düşen bir askermiş, küre kesesi yırtılmıştı.” Gözle görülür bir şekilde titredi. “Düşmeden önce öldürülmüştü.”</p>
<p>“Parshendiler,” dedi Kaladin. “Ben tam köprü yıkılmadan önce öncü kolun borularını duymuştum. Saldırıya uğradık. Hay Cehennem. Bu büyük ihtimalle Dalinar’ın geri çekildiği anlamına geliyordu, eğer sağ kaldığı varsayılırsa. Buralarda uğruna savaşılacak hiçbir şey yoktu.</p>
<p>&quot;Bana o kürelerden bir tane ver,” dedi Kaladin.</p>
<p>Shallan bir tanesini uzattı ve Kaladin cesetleri aramaya gitti. Nabızlarını yokluyordu, görünüşte, ama aslında küre ya da işe yarar araç gereçler arıyordu.</p>
<p>“Sen onların herhangi birinin hayatta olabileceğini mi düşünüyorsun?” diye sordu Shallan, onun dışında sessiz olan uçurumda sesi küçük geliyordu.</p>
<p>“Eh, <span style="font-weight:bold;font-style:italic;">biz</span><span style="font-weight:bold;"> </span>bir şekilde kurtulduk.”</p>
<p>“Sence o nasıl oldu?” dedi Shallan çok, çok yukarılarında olan açıklığa doğru bakarak.</p>
<p>“Biz düşmeden hemen önce birkaç rüzgârspreni görmüştüm,” dedi Kaladin. “Onların düşen insanları koruduğundan bahseden masallar duymuştum. Belki de öyle olmuştur.”</p>
<p>Kaladin cesetleri ararken, Shallan sessizdi. “Evet,” dedi en sonunda. “O mâkul görünüyor.”</p>
<p>İknâ olmuş gibi görünüyordu. İyi. “Kaladin Stormblessed” hakkında anlatılan hikâyeleri merak etmeye başlamadığı sürece sorun yoktu.</p>
<p>Başka kimse canlı değildi ama ne Dalinar’ın, ne de Adolin’in cesetlerin arasında olmadığından kesinlikle emin olmuştu.</p>
<p><span style="font-weight:bold;font-style:italic;">Bir suikast girişiminin geleceğini fark etmemekle salaklık ettim,</span><span style="font-weight:bold;"> </span>diye düşündü Kaladin. Sadeas birkaç gün önceki ziyafette görülerini açığa çıkararak Dalinar’ı gözden düşürmek için çok uğraşmıştı. Bu klasik bir taktikti. Düşmanını rezil et ve ondan <span style="font-weight:bold;font-style:italic;">sonra</span><span style="font-weight:bold;"> </span>öldür ki, bir şehide dönüşmeyeceği garantili olsun.</p>
<p>Cesetlerin üzerinde çok az değerli şey vardı. Bir avuç küre, Shallan’ın açgözlülükle kaptığı ve çantasına tıktığı birkaç yazım aracı. Harita yoktu. Kaladin’in tam olarak nerede oldukları hakkında kesin bir fikri yoktu. Ve gece çökmek üzereyken...</p>
<p>“Ne yapacağız?” diye sordu Shallan alçak sesle, gözlerini kararmakta olan manzaraya dikmişti, beklenmedik gölgeler, hafifçe hareket eden fırfırlar, sarmaşıklar, ve dokunaçları havaya doğru uzatmış sallanan ayrık poliplerle doluydu.</p>
<p>Kaladin buraya ilk indiği birkaç seferi hatırladı, her zaman fazla yeşil, fazla bunaltıcı, fazla yabancı gelirdi. Yakınlardaki yosunların altından iki kafatası bakıyor, onları izliyordu. Uzak bir su birikintisinden bir şapırtı sesi gelerek Shallan’ın çılgınca etrafına bakınmasına neden oldu. Her ne kadar artık uçurumlar Kaladin için bir yuva olsa da, bazı zamanlarda belirgin derecede rahatsız edici olabildiklerini inkâr etmiyordu.</p>
<p>&quot;Buralar göründüğünden daha güvenlidir,” dedi Kaladin. “Sadeas’ın ordusunda olduğum zamanlarda, bu uçurumların içinde cesetlerden eşya toplayarak günler ve günler geçirdim. Sadece çürüksprenlerine dikkat et.”</p>
<p>“Ve uçurumşeytanları?” diye sordu Shallan bir kremcik duvar boyunca yürürken hızla başka bir yöne doğru bakmak için dönerek.</p>
<p>“Ben hiç görmedim.” Bu doğruydu, gerçi bir keresinde bir tanesinin gölgesini <span style="font-style:italic;">görmüştü,</span> uzaklardaki bir uçurumun içinden yürüyüp gidiyordu. O günü düşünmek bile Kaladin’in tüylerini ürpertiyordu. “Onlar iddia edildiği kadar çok bulunmuyor. Asıl tehlike yücefırtınalar. Çünkü eğer yağmur yağarsa, buradan çok uzakta bile olsa...”</p>
<p>“Evet, ani seller,” dedi Shallan. “Bir yarık kanyon içinde çok tehlikeliler. Ben onlar hakkında bir şeyler okumuştum.”</p>
<p>“Eminim bunun çok faydası olacak,” dedi Kaladin. “Yakınlardaki ölü askerlerden mi bahsetmiştin?”</p>
<p>Shallan eliyle işaret etti ve o da o yöne doğru yürüdü. Shallan arkasından geldi, ışığının yakınında kalıyordu. Yukarıdaki platodan aşağı itilmiş olan birkaç ölü mızrakçı buldu. Yaralar tazeydi. Onların hemen ilerisinde ölü bir Parshendi vardı, o da tazeydi.</p>
<p>Parshendi adamın sakalında kesilmemiş mücevherler vardı. Kaladin bir tanesine dokundu, tereddüt etti, sonra da Fırtınaışığı’m çekmeye çalıştı. Hiçbir şey olmadı. İçini çekti, sonra ölenler için başını eğdi, ve en sonunda cesetlerin bir tanesinin altındaki bir mızrağı aldı ve ayağa kalktı. Yukarıdaki ışık koyu bir maviye solmuştu. Gece.</p>
<p>“Öyleyse, bekliyor muyuz?” diye sordu Shallan.</p>
<p>“Ne için?” diye sordu Kaladin mızrağı omzuna koyarak.</p>
<p>“Onların geri gelip...” Sesi azalarak kesildi. “Onlar bizi kurtarmak için geri gelmeyecek, değil mi?”</p>
<p>“Bizim öldüğümüzü varsayacaklardır. Fırtınalar, ölmüş olmamız <span style="font-style:italic;">gerekir.</span> Biz bir ceset kurtarma harekatı için çok açıklardayız diye tahmin ediyorum. Parshendiler saldırdığı için bu iki kat doğru.” Çenesini ovuşturdu. “Sanırım Dalinar’ın büyük seferi için bekleyebilirdik. O merkezi arayarak bu tarafa geleceğine işaret ediyordu. Buna sadece birkaç gün var, değil mi?”</p>
<p>Shallan’ın rengi soldu. Ee, <span style="font-style:italic;">daha da</span> soldu. Onun o açık teni çok garipti. Bu ve kızıl saçları onun çok küçük bir Boynuzyiyenli gibi görünmesine neden oluyordu. “Dalinar Gözyaşları’ndan önceki son yücefırtınadan hemen sonra yola çıkmayı planlıyor. O fırtına yakın. Ve çok ama çok ama çok yağmur yağacak.”</p>
<p>“İyi bir fikir değil o zaman.”</p>
<p>“Öyle de diyebilirsin.”</p>
<p>Kaladin bir yücefırtınanın burada, uçurumun dibinde nasıl olacağını hayal etmeye çalıştı. Köprü Dörtle uçurumlara indikleri zamanlarda sonuçlarını görmüştü. Çarpık, parçalanmış cesetler. Duvarlara ve çatlakların içine yapışmış enkaz yığınları. İki duvarın arasına sıkışana kadar sellerin rahatlıkla savurduğu, bir insan kadar büyük kayalar, bazen yerden elli ayak yukarıda.</p>
<p>“Ne zaman?” diye sordu Kaladin. “O yücefırtına <span style="font-weight:bold;font-style:italic;">ne zaman?”</span></p>
<p>Shallan ona baktı, sonra eminelinin kumaşı içinden çantasını kavrayarak, hüreliyle içindeki kâğıt sayfalarını karıştırdı. Ona küresiyle birlikte gelmesi için elini salladı, kendisininkini kaldırmak zorunda kalmıştı.</p>
<p>Shallan üzerinde satırlar olan bir sayfaya göz gezdirirken, Kaladin küresini yukarı kaldırdı. “Yarın gece,” dedi alçak sesle. “Hemen ilk ayın batmasından sonra.”</p>
<p>Kaladin homurdandı, küresini kaldırdı ve uçurumu inceledi. <span style="font-weight:bold;font-style:italic;">Düştüğümüz uçurumun hemen kuzeyindeyiz,</span><span style="font-weight:bold;"> </span>diye düşündü. O <span style="font-weight:bold;font-style:italic;">zaman geri dönüş yolu... O tarafta mı?</span></p>
<p>“Peki o zaman,” dedi Shallan. Derin bir nefes aldı, sonra çantasını kapattı. “Yürüyerek dönüyoruz ve hemen başlıyoruz.”</p>
<p>&quot;Sen biraz oturup soluk almak istemiyor musun?”</p>
<p>&quot;Epey bir soluk aldım,” dedi Shallan. “Eğer senin için sakıncası yoksa, harekete geçmeyi tercih ederim. Geri döndüğümüz zaman oturup şaraplarımızı yudumlayabilir ve, yücefırtınadan çok uzun süre önce dönüp, bütün yolu acele acele dönmekle nasıl bir aptallık ettiğimizi gülebiliriz. Ben öyle bir aptallık etmiş olmayı çok isterim. Sen?”</p>
<p>&quot;Evet.” Kaladin uçurumları severdi. Bu onların içinde yücefırtmaya yakalanma riskine girmek istediği anlamına gelmiyordu. “O çantada bir haritan yok, değil mi?”</p>
<p>&quot;Hayır,” dedi Shallan yüzünü buruşturarak. “Kendiminkileri getirmedim. Haritalar Berrakhanım Velat’ta. Ben onunkileri kullanıyordum. Ama gördüklerimin bir kısmını hatırlamam mümkün olabilir.”</p>
<p>&quot;O zaman bu yöne gitmemiz gerektiğini düşünüyorum,” dedi Kaladin eliyle işaret ederek. Yürümeye başladı.</p>
<p>♦</p>
<p>♦ ♦</p>
<p>Köprücü işaret ettiği yöne doğru yürümeye başladı, Shallan’a bu konu hakkındaki görüşünü söyleme fırsatı bile tanımamıştı. Shallan öfkeyle solumamak için kendini tutarak, çantasını ve torbasını kaptı, askerlerin üzerinde birkaç su tulumu bulmuştu. Elbisesi çok beyaz bir dal olduğunu <span style="font-weight:bold;font-style:italic;">umduğu</span><span style="font-weight:bold;"> </span>bir şeye takılırken aceleyle arkasından gitti.</p>
<p>Uzun boylu köprücü enkazın üstünden ve etrafından ustalıkla dolaşıyordu, gözleri ilerideydi. Neden kurtulanın <span style="font-weight:bold;font-style:italic;">bu adam</span><span style="font-weight:bold;"> </span>olması gerekiyordu? Gerçi dürüst olmak gerekirse, Shallan herhangi birisini bulduğu için memnundu. Burada yalnız başına yürümek hiç hoş olmazdı. Neyse ki, o kaderin bir cilvesi ile sprenler tarafından kurtarıldığına inanacak kadar batıl inançlıydı. Shallan’ın onu bırak, kendisini bile kurtarmayı nasıl başardığı hakkında bir fikri yoktu. Desen eteğinin üzerinde duruyordu ve köprücüyü bulmalarından önce, o Shallan’ı Fırtınaışığı’mn canlı tuttuğunu tahmin etmişti.</p>
<p>En azından iki yüz ayaklık bir düşüşten sonra mı? Bu sadece Shallan’ın becerileri hakkında ne kadar az bilgisi olduğunun kanıtıydı. Fırtınababa! Bu adamı da kurtarmıştı. Shallan bundan emindi, o düşerlerken Shallan’ın hemen yanında duruyordu.</p>
<p><span style="font-weight:bold;">Ama </span><span style="font-weight:bold;font-style:italic;">nasıll</span><span style="font-weight:bold;"> Ve Shallan bunun tekrardan nasıl yapılabileceğini çözebilir miydi? Ona ayak uydurmak için koşturuyordu. Lanet Alethiler ve onların ucube uzun bacakları. O bir asker gibi yürüyor, Shallan’ın ondan daha dikkatli ilerlemek zorunda olduğunu düşünmeye zahmet bile etmiyordu. Eteğinin yanından geçtikleri dalların hepsine takılıp durmasını hiç istemiyordu. Uçurum zeminindeki bir su havuzuna ulaştılar ve o suyun üzerinde köprü gibi duran bir kütüğün üzerine sıçradı, karşıya geçerken neredeyse adımları bile yavaşlamamıştı. Shallan kıyıda durdu.</span></p>
<p><span style="font-weight:bold;">O bir küreyi yukarı kaldırarak Shallan’a baktı. “Sen benim yine çizmelerimi vermemi istemeyeceksin, değil mi?”</span></p>
<p><span style="font-weight:bold;">Shallan bir ayağını kaldırarak, elbisesinin altında giydiği asker çizmelerini açığa çıkardı. Bu onun bir kaşını kaldırmasına neden olmuştu.</span></p>
<p><span style="font-weight:bold;">“Harap Ovalar’a terlikle gelecek hâlim </span><span style="font-weight:bold;font-style:italic;">yoktu,”</span><span style="font-weight:bold;"> dedi Shallan kızararak. “Dahası, bu kadar uzun bir elbisenin altında ayakkabılarını kimse göremez.” Kütüğe dikkatle baktı.</span></p>
<p><span style="font-weight:bold;">“Karşıya geçmene yardım etmemi mi istiyorsun?” diye sordu Kaladin.</span></p>
<p><span style="font-weight:bold;">“Aslında bir ağırkütük ağacının buraya nasıl geldiğini merak ediyordum, ” diye itiraf etti Shallan. “Onların Harap Ovalar’ın bu bölgesinde yetişiyor olmaları mümkün değil. Buralar fazla soğuk. Deniz kıyısında yetişmiş olabilir ama bir yücefırtına onu gerçekten de bu kadar uzağa taşıyabilir mi? Dört yüz mil boyunca?”</span></p>
<p><span style="font-weight:bold;">&quot;Bir resmini çizebilmen için durmamızı istemeyeceksin, değil mi?”</span></p>
<p><span style="font-weight:bold;">“Hah?” dedi Shallan kütüğün üzerine çıkar ve karşıya geçmeye başlarken. “Sen, benim kaç tane ağırkütük resmin var, biliyor musun?”</span></p>
<p><span style="font-weight:bold;">Bu aşağıdaki diğer şeyler ise başka bir hikâyeydi. Yollarına devam ederlerken, Shallan küresini etrafını aydınlatmak için kullandı, hüreliyle bunu yaparken emine-lindeki çanta ve omzundaki torbayla birlikte idare etmeye çalışıyordu. Sersemleti-ciydi. Düzinelerce farklı sarmaşık çeşidi, kırmızı, turuncu ve mor fırfırçiçekler vardı. Duvarların üzerinde minik kayafilizleri ve küçük salkımlar hâlinde kopçacıklar vardı, sanki nefes alırmış gibi kabuklarını açıp kapatıyorlardı.</span></p>
<p><span style="font-weight:bold;">Parmaklara benzer boğumlu desenler hâlinde büyümüş olan bir şistkabuk kümesinin etrafında süzülen yaşamspreni benekleri vardı. Bu oluşumu yukarıda neredeyse hiçbir zaman göremezdin. Minik ışıltılı yeşil noktalar uçurumun içinden süzülerek bütün bir duvarı dolduran boru şekilli bitkilere doğru akıyordu, uçlarında kımıldanan minik dokunaçlar vardı. Shallan yanlarından geçerken, dokunaçlarını duvar boyunca yayılan bir dalga hâlinde içeri çektiler. Shallan’ın nefesi kesildi ve bir Hatıra aldı. Köprücü ilerisinde durarak döndü. &quot;Ne?”</span></p>
<p><span style="font-weight:bold;">“Sen buranın ne kadar güzel olduğunu hiç mi fark etmiyorsun?”</span></p>
<p><span style="font-weight:bold;">Adam dönüp boru şekilli bitkilerle kaplanmış duvara baktı. Shallan bir yerlerde bunları okuduğundan emindi ama ismi aklına gelmiyordu.</span></p>
<p><span style="font-weight:bold;">Köprücü yoluna devam etti.</span></p>
<p><span style="font-weight:bold;">Shallan koşturarak peşinden gitti, torba sırtına vuruyordu. Ona yetişirken dolaşık bir ölü sarmaşıklar ve dallar yığınına takılarak neredeyse düşüyordu. Lanet ederek, dengesini geri kazanana kadar tek ayağının üzerinde sendeledi.</span></p>
<p><span style="font-weight:bold;">Köprücü uzandı ve torbayı ondan aldı.</span></p>
<p><span style="font-weight:bold;font-style:italic;">Nihayet,</span><span style="font-weight:bold;"> diye düşündü Shallan. “Teşekkürler.”</span></p>
<p><span style="font-weight:bold;">Homurdanarak, başka tek kelime etmeden yoluna devam etmeden önce torbayı omzunun üstüne attı. Uçurumların içinde bir kavşağa geldiler, bir yol sağa ve bir diğeri de sola gidiyordu. Batıya doğru yollarına devam etmeden önce karşılarındaki platonun etrafından dolaşmaları gerekecekti. Kaladin yollardan bir tanesini seçerken, Shallan başını kaldırarak yukarıdaki yarığa baktı, zihninde platonun bu tarafının nasıl göründüğünün güzel bir resmini oturtmuştu.</span></p>
<p><span style="font-weight:bold;">“Bu biraz zaman alacak,” dedi. “Buraya gelmek için harcadığımız zamandan bile daha çok. O zaman bütün orduyu beklememiz gerekiyordu ama ayrıca platoların üstünden dümdüz gidebiliyorduk. Her birinin etrafından dolaşmak zorunda kalmak, yolu oldukça uzatacak.”</span></p>
<p><span style="font-weight:bold;">“Eh, en azından muhabbet zevkli.”</span></p>
<p><span style="font-weight:bold;">Kaladin ona dik dik baktı.</span></p>
<p><span style="font-weight:bold;">&quot;Senin için, demek istiyorum,&quot; diye ekledi Shallan.</span></p>
<p><span style="font-weight:bold;">“Bütün yol boyunca senin dırdırını dinlemek zorunda mı kalacağım?”</span></p>
<p><span style="font-weight:bold;">“Elbette ki hayır,” diye cevap verdi Shallan. “Ben ayrıca biraz zırzır, bir parça vırvır ve arada bir de tırıvırı etmeyi planlıyorum. Ama çok fazla değil, güzel bir şeyi eskitmek istemem.”</span></p>
<p><span style="font-weight:bold;">“Harika.”</span></p>
<p><span style="font-weight:bold;">“Mırmırım üzerinde de çalışıyordum,” diye ekledi.</span></p>
<p><span style="font-weight:bold;">“Duymak için sabırsızlanıyorum.”</span></p>
<p><span style="font-weight:bold;">“Ah, ee, aslında o kadardı.”</span></p>
<p><span style="font-weight:bold;">Adam Shallan’ı inceledi, o haşin gözleri sanki kendisininkileri deliyordu. Shallan ona sırtım döndü. O belli ki Shallan’a güvenmiyordu. O bir korumaydı, Shallan onun pek kimseye güvenmediğini tahmin ediyordu.</span></p>
<p><span style="font-weight:bold;">Bir diğer kavşağa ulaştılar ve Kaladin bu sefer karar vermek için daha çok zaman harcadı. Shallan bunun nedenini görebiliyordu; burada aşağıda, neyin ne olduğunu belirlemek zordu. Plato şekilleri değişken ve düzensizdi. Bazıları uzun ve inceydi, öbürleri neredeyse tamamen yuvarlaktı. Yanlarında çıkıntılar ve burunlar vardı ve bu aralarında çarpık patikalardan oluşmuş bir labirent yaratıyordu. Kolay olması gerekirdi, ne de olsa çok az yol çıkmaz olacaktı, ve bu nedenle sadece batıya doğru gitmeye devam etmeleri yeterliydi.</span></p>
<p><span style="font-weight:bold;">Ama batı ne taraftaydı? Burada kaybolmak çok, çok kolay olurdu.</span></p>
<p><span style="font-weight:bold;">“Sen yolumuzu rasgele seçmiyorsun, değil mi?” diye sordu.</span></p>
<p><span style="font-weight:bold;">“Hayır.”</span></p>
<p><span style="font-weight:bold;">“Bu uçurumları epey bir bilir gibi görünüyorsun.”</span></p>
<p><span style="font-weight:bold;">“Öyle.”</span></p>
<p><span style="font-weight:bold;">“Kasvetli ortam mizacına uyduğu içindir, diye varsayıyorum.”</span></p>
<p><span style="font-weight:bold;">Kaladin yorum yapmadan yürüdü, gözleri ileriye dönüktü.</span></p>
<p><span style="font-weight:bold;">“Fırtınalar,” dedi Shallan yetişmek için acele ederek. “Bunun ortamı şenlendirmesi gerekiyordu. Seni biraz gevşetmek için ne gerekiyor, oğlum köprücü?” “Sanırım ben sadece bir... Neydi o? ‘Nefret dolu bir adam’ mıydı?”</span></p>
<p><span style="font-weight:bold;">“Bunun aksini işaret eden herhangi bir kanıt görmedim.”</span></p>
<p><span style="font-weight:bold;">“Çünkü sen bakmaya zahmet etmiyorsun, açıkgöz. Senden alt düzeyde olan herkes senin için sadece bir oyuncak.”</span></p>
<p><span style="font-weight:bold;">“Ne?” dedi Shallan bunu suratına inen bir tokat gibi alarak. “Bu fikri nereden edindin?”</span></p>
<p><span style="font-weight:bold;">&quot;Bu açık.”</span></p>
<p><span style="font-weight:bold;font-style:italic;">“Kimin</span><span style="font-weight:bold;"> için? Sadece senin mi? Sen </span><span style="font-weight:bold;font-style:italic;">ne zaman</span><span style="font-weight:bold;"> benim daha alt mevkide olan birisine oyuncak muamelesi yaptığımı gördün? Bana bir örnek ver.”</span></p>
<p><span style="font-weight:bold;">“Herhangi bir açıkgözün yapması durumunda alkışlanacağı bir şey için hapse atıldığımda,” dedi anında.</span></p>
<p><span style="font-weight:bold;">“Ve bu benim suçum mu?” diye hesap sordu Shallan.</span></p>
<p><span style="font-weight:bold;">“Bu senin sınıfının tamamının suçu. Ne zaman bizden birisinin hakkı yense, köle-leştirilse, dövülse ya da sakatlansa, suçu buna destek olan hepinize ait. Dolaylı yoldan olsa bile.”</span></p>
<p><span style="font-weight:bold;">“Hadi ya,” dedi Shallan. “Dünya adil değil mi? Ne kadar da müthiş bir keşif! iktidar sahibi olan bazı insanlar, üzerinde iktidar sahibi olduklarını mı eziyorlar? Vay canına! Bu ne zaman başlamış ki?”</span></p>
<p><span style="font-weight:bold;">Köprücü cevap vermedi. Kürelerini kâtiplerden birinin üzerinde bulduğu beyaz mendili kullanarak oluşturduğu bir keseyle mızrağının ucuna bağlamıştı. Bunu yukarıda tutuyor, ikisi için uçurumu güzelce aydınlatıyordu.</span></p>
<p><span style="font-weight:bold;">“Bence sen sadece bahane arıyorsun,” dedi Shallan kendi küresini rahat etmek için kesesine koyarken. “Evet, sana kötü davranıldı. Bunu itiraf ediyorum. Ama bence göz rengini asıl umursayan sensin, senin için her açıkgözün konumun yüzünden seni ezdiğine kendini inandırmak daha kolay. Hiç kendine daha basit bir açıklamanın olup olmadığını sordun mu? İnsanlar seni koyugözlü olduğun için değil de, sadece </span><span style="font-weight:bold;font-style:italic;">uyuz herifin teki olduğun için</span><span style="font-weight:bold;"> sevmiyor olamaz mı?”</span></p>
<p><span style="font-weight:bold;">Kaladin burun kıvırdı, sonra daha hızla yoluna devam etti.</span></p>
<p><span style="font-weight:bold;">&quot;Yok,” dedi Shallan, ona ve uzun adımlarına ayak uydurabilmek için resmen koşuyordu. “Sen o kadar kolay kurtulamazsın. Benim konumumu istismar ettiğimi ima edip, ondan sonra da cevap vermeden yürüyüp gidemezsin. Bunu daha önce Adolin’e de yaptın. Şimdi de bana. Senin </span><span style="font-weight:bold;font-style:italic;">derdin</span><span style="font-weight:bold;"> ne?”</span></p>
<p><span style="font-weight:bold;">“Sen daha alt mevkide olanlarla oynamanın daha iyi bir örneğini mi istiyorsun?” diye sordu Kaladin onun sorusundan kaçınarak. “Tamam. Sen benim çizmelerimi çaldın. Sen olmadığın birisiymiş gibi davrandın ve daha ilk kez karşılaştığın koyugöz bir muhafızı ezdin. Bu senin kendinden daha aşağıda gördüğün birisiyle oynadığının yeteri kadar iyi bir örneği mi?&quot;</span></p>
<p><span style="font-weight:bold;">Shallan olduğu yerde kaldı. Orada haklıydı işte. Shallan’ın Tyn’in etkisini suçlamak istiyordu ama onun yorumu Shallan’ın argümanının etkisiz hâle getirmişti.</span></p>
<p><span style="font-weight:bold;">Kaladin biraz ileride durarak geriye baktı. En sonunda içini çekti. “Bak,” dedi. “Ben çizmeler için kin tutmuyorum. Son zamanlarda gördüğüm kadarıyla, sen öbürleri kadar kötü değilsin. O yüzden gel bunu burada bırakalım.”</span></p>
<p><span style="font-weight:bold;">“Öbürleri kadar kötü değil miyim?” dedi Shallan ileri çıkarak. “Ne kadar da muhteşem bir iltifat. Eh, haydi diyelim ki sen haklısın. Belki ben duyarsız bir zenginimdir. Bu senin resmen dobra ve kaba olduğun gerçeğini değiştirmiyor, Kaladin Stormblessed.” Kaladin omzunu silkti.</span></p>
<p><span style="font-weight:bold;">“O kadar mı?” diye sordu Shallan. “Ben özür diliyorum ve karşılığında elime geçen tek şey bir omuz silkme mi?”</span></p>
<p><span style="font-weight:bold;">&quot;Ben açıkgözlerin beni dönüştürdüğü şeyim.&quot;</span></p>
<p><span style="font-weight:bold;">“O zaman davranışlarında hiç yanlış yok, öyle mi,” dedi Shallan dümdüz.</span></p>
<p><span style="font-weight:bold;">“Bence yok.”</span></p>
<p><span style="font-weight:bold;">“Fırtmababa. Bana karşı davranış tarzını değiştirmek için söyleyebileceğim hiçbir şey yok, değil mi? Sen hoşgörüsüz, kinle dolu, iğrenç bir adam olmaya aynen devam edeceksin. Başkalarının etrafında düzgün davranma yetisi olmayan. Senin hayatın çok yalnız olmalı.”</span></p>
<p><span style="font-weight:bold;">Bu onu kızdırmış gibi göründü, küre ışığında yüzü kıpkırmızı olmuştu. “Senin öbürleri kadar kötü olmadığın şeklindeki düşüncemi tekrar gözden geçirmeye başlıyorum,” dedi.</span></p>
<p><span style="font-weight:bold;">“Yalan söyleme,” diye karşılık verdi Shallan. “Sen beni hiç sevmedin. En başından beri. Ve sadece çizmeler yüzünden de değil.”</span></p>
<p><span style="font-weight:bold;">“Çünkü ben o gülümsemenin ardında herkese yalan söyleyen birisi olduğunu biliyorum,” dedi. “Sen sadece birilerine hakaret ettiğin zamanlar gerçekten de dürüstmüş gibi görünüyorsun]”</span></p>
<p><span style="font-weight:bold;">“Sana karşı dürüstçe söyleyebileceğim hakaretten başka hiçbir şey </span><span style="font-weight:bold;font-style:italic;">yok.&quot;</span></p>
<p><span style="font-weight:bold;">“Of!” dedi. “Ben... Aah! Neden senin yakınlarında olmak bana kafamı kesme isteği uyandırıyor be kadın?”</span></p>
<p><span style="font-weight:bold;">“Özel eğitimim var,&quot; dedi Shallan yan tarafa bir göz atarak. “Ve ben insan koleksiyonu yapıyorum.” O neydi?</span></p>
<p><span style="font-weight:bold;">“Sen sadece...”</span></p>
<p><span style="font-weight:bold;">Uçurumların birinden yankılanmakta olan sürtünme sesi daha da yükselirken sustu.</span></p>
<p><span style="font-weight:bold;">Kaladin anında elini doğaçlama küre fenerinin üstüne kapatarak onları karanlığa gömdü. Shallan’ın görüşüne göre bunun faydası </span><span style="font-weight:bold;font-style:italic;">olmamıştı.</span><span style="font-weight:bold;"> Karanlığın içinde tökezleyerek ona doğru gitti, hüreliyle kolunu kavradı. Kaladin gıcıktı ama ayrıca </span><span style="font-weight:bold;font-style:italic;">buradaydı.</span></p>
<p><span style="font-weight:bold;">Sürtünme devam etti. Kayalar üzerinde kayalar gibi bir ses. Ya da... Kayalar üzerinde kabuk.</span></p>
<p><span style="font-weight:bold;">“Sanırım yankılı bir uçurumlar ağının içinde bağrışmak korkunç derecede akıllıca bir iş değil,” diye fısıldadı endişeli bir şekilde.</span></p>
<p><span style="font-weight:bold;">“Evet.”</span></p>
<p><span style="font-weight:bold;">“Yaklaşıyor, değil mi?” diye fısıldadı Shallan.</span></p>
<p><span style="font-weight:bold;">“Evet.”</span></p>
<p><span style="font-weight:bold;">“O zaman... Kaçıyor muyuz?”</span></p>
<p><span style="font-weight:bold;">Sürtünme hemen köşenin arkasından geliyormuş gibi görünüyordu.</span></p>
<p><span style="font-weight:bold;">&quot;Evet,” dedi Kaladin elini kürelerin üzerinden çekerek ve sesten uzağa doğru koşmaya başladı.</span></p><div></div><br clear="all"/>
<p><span style="font-weight:bold;font-style:italic;">Bu Tanavast’m planı olsa da, olmasa da, Rayse on altıdan bir diğerinin daha </span><span style="font-weight:bold;">canını </span><span style="font-weight:bold;font-style:italic;">alamadan binlerce yıl geçti. Her ne kadar Rayse’in neden olduğu büyük ıstıraplar için yas tutuyor olsam da, bizim bundan daha iyi bir sonuca ulaşmayı umut edebileceğimize inanmıyorum.</span></p>
<p><span style="font-weight:bold;">Kaladin uçurum boyunca dal ve çöplerin üzerinden atlayarak, su birikintilerine şapırtıyla basarak koştu. Engelleyen elbisesine rağmen, kız beklediğinden daha iyi ayak uyduruyordu ama hiç de Kaladin kadar hızlı değildi.</span></p>
<p><span style="font-weight:bold;">Kendini tutarak ona ayak uydurdu. O her ne kadar çileden çıkarıcı olsa da, Kaladin Adolin'in nişanlısını bir uçurumşeytanına yem olması için terk etmeyecekti.</span></p>
<p><span style="font-weight:bold;">Bir kavşağa geldiler ve rasgele bir yönü seçtiler. Bir sonraki kavşakta sadece takip edilip edilmediklerini anlamak için bir süre durakladılar.</span></p>
<p><span style="font-weight:bold;">Ediliyorlardı. Arkalarından taşlar üzerindeki pençelerin gümlemeler, kazınma sesleri geliyordu. Bir diğer uçurum boyunca koşarlarken kızın çantasını kaptı, torbasını da zaten taşıyordu. Shallan’m ya mükemmel bir kondisyonu vardı, ya da tamamen panik içindeydi çünkü bir sonraki kavşağa geldikleri zaman nefesi bile kesilmemişti.</span></p>
<p><span style="font-weight:bold;">Tereddüt için zaman yoktu. Patika boyunca fırladılar, patika kulakları gıcırdayan kabuk sesleriyle doluydu. Aniden dört sesli bir kükreme uçurum boyunca yankılandı, bin tane borunun sesi kadar yüksekti. Shallan çığlık attı ama Kaladin korkunç sesin üzerinden onu zar zor duymuştu.</span></p>
<p><span style="font-weight:bold;">Uçurum bitkileri büyük dalgalar hâlinde geri çekildiler. Saniyeler içinde sanki dünyanın bir yücefırtınaya hazırlanması gibi bütün koridor bereketliden çorağa dönüşmüştü. Başka bir kavşağa geldiler ve Shallan tereddüt etti, seslere doğru baktı. Ellerini öne açmıştı, sanki yaratığı kucaklamaya hazırlanıyordu. Fırtına kapası kadın! Kaladin onu kavradı ve arkasından sürükledi. Durmadan iki uçurum boyunca koştular.</span></p>
<p><span style="font-weight:bold;">Hâlâ takip ediyordu, gerçi Kaladin onu sadece duyabiliyordu. Ne kadar yakında olduğu hakkında hiçbir fikri yoktu ama kokularını almıştı. Yoksa seslerini mi? Kaladin’in bunların nasıl avlandığı konusunda hiçbir fikri yoktu.</span></p>
<p><span style="font-weight:bold;font-style:italic;">Bir plan gerek<sup>1</sup>. Böyle sadece...</span></p>
<p><span style="font-weight:bold;">Bir sonraki kavşakta Shallan onun seçtiği kavşağın tersine döndü. Kaladin küfrederek durdu ve onun arkasından koştu.</span></p>
<p><span style="font-weight:bold;">“Şimdi yön için tartışacak...”</span></p>
<p><span style="font-weight:bold;">“Kes,” dedi Shallan. “Gel.”</span></p>
<p><span style="font-weight:bold;">Onları bir diğer kavşağa doğru götürdü, sonra bir diğerine. Kaladin ciğerleri şikâyet ederken nefesinin tıkandığını hissediyordu. Shallan durdu, sonra işaret ederek bir uçurum boyunca koştu. Kaladin omzunun üzerinden geriye bakarak takip etti.</span></p>
<p><span style="font-weight:bold;">Sadece siyahlık görebiliyordu. Ay ışığı bu derinlikleri aydınlatmak için çok uzak, çok boğuktu. Yaratık kürelerinin ışığına girene kadar tepelerine çöktüğünü bile anlamayacaklardı. Ama </span><span style="font-weight:bold;font-style:italic;">Fırtınababa,</span><span style="font-weight:bold;"> sesi çok yakın geliyordu.</span></p>
<p><span style="font-weight:bold;">Kaladin dikkatini tekrar koşusuna çevirdi. Neredeyse yerdeki bir şeye takılıp düşüyordu. Bir ceset miydi? Üstünden atlayarak Shallan’a yetişti. Elbisesinin eteği koşmaktan yırtılmış ve buruşmuştu, saçları darmadağınık, yüzü kırmızıydı. Başka bir koridor boyunca onları götürdü, sonra yavaşlayarak durdu, nefes nefese elini uçurum duvarına koydu.</span></p>
<p><span style="font-weight:bold;">Kaladin gözlerini kapattı, nefes alıp veriyordu. </span><span style="font-weight:bold;font-style:italic;">Fazla uzun dinlenenleyiz. Geliyor. </span><span style="font-weight:bold;">Sanki kendini yere yıkılacak gibi hissediyordu.</span></p>
<p><span style="font-weight:bold;">“O ışığı ört,&quot; diye tısladı Shallan.</span></p>
<p><span style="font-weight:bold;">Kaladin ona yüzünü astı, ama öyle yaptı. “Fazla uzun dinlenemeyiz,” diye tıslayarak cevap verdi.</span></p>
<p><span style="font-weight:bold;">“Sus.”</span></p>
<p><span style="font-weight:bold;">Parmaklarının arasından kaçan ince ışık dışında kapkaranlıktı. Sürtünme sesi neredeyse onlara yetişmiş gibiydi. Fırtınalar! Kaladin bu canavarlardan bir tanesiyle savaşabilir miydi? Fırtınaışığı olmadan? Çaresizlikle avcunda tuttuğu Işık’ı içine çekmeye çalıştı.</span></p>
<p><span style="font-weight:bold;">Hiç Fırtınaışığı gelmedi ve Syl’i de düşüşlerinden beri görmemişti. Sürtünme devam etti. Kaladin koşmaya hazırlandı ama...</span></p>
<p><span style="font-weight:bold;">Sesler daha yakına gelmiyormuş gibi görünüyordu. Kaladin kaşlarım çattı. Takıldığı ceset, o daha önceki çatışmada ölenlerden bir tanesiydi. Shallan onları başladıkları yere geri getirmişti.</span></p>
<p><span style="font-weight:bold;">Ve... Hayvan için yemeğe.</span></p>
<p><span style="font-weight:bold;">Bekledi, gergindi, kalbinin göğsünün içinde gümlemesini dinliyordu. Uçurumda kazıntı sesleri yankılandı. Garip bir şekilde arkalarındaki uçurumda bir ışık yanıp söndü. O neydi?</span></p>
<p><span style="font-weight:bold;">“Burada kal,” diye fısıldadı Shallan.</span></p>
<p><span style="font-weight:bold;">Sonra, inanılmaz bir şekilde, seslere </span><span style="font-weight:bold;font-style:italic;">doğru</span><span style="font-weight:bold;"> hareket etmeye başladı. Küreleri hâlâ bir eliyle beceriksizce kapatmakta olan Kaladin, öbür eliyle uzandı ve onu kavradı.</span></p>
<p><span style="font-weight:bold;">Ona doğru döndü, sonra aşağı baktı. Kaladin kazara onu eminelinden kavramıştı. Anında bıraktı.</span></p>
<p><span style="font-weight:bold;">“Onu görmem gerek,” diye fısıldadı Shallan. “Çok yakınız.”</span></p>
<p><span style="font-weight:bold;">“Sen </span><span style="font-weight:bold;font-style:italic;">manyak</span><span style="font-weight:bold;"> mısın?”</span></p>
<p><span style="font-weight:bold;">&quot;Büyük ihtimalle.” Yaratığa doğru gitmeye devam etti.</span></p>
<p><span style="font-weight:bold;">Kaladin içinden küfrederek düşündü. En sonunda, mızrağını yere koydu ve kürelerin ışığını boğmak için torba ve çantayı üzerine koydu. Sonra da takip etti. Başka ne yapabilirdi ki? Adolin’e ne diyecekti? </span><span style="font-weight:bold;font-style:italic;">Evet, prenstik. Nişanlını karanlıkta bir uçu-rumşeytanına yem olsun diye dolaşırken bıraktım. Hayır, onun yanında gitmedim. Evet, ben korkağın tekiyim.</span></p>
<p><span style="font-weight:bold;">İleride ışık vardı. Shallan’ın, ya da en azından siluetinin, uçurumdaki bir dönüşün yanında çömelmiş, köşeden baktığını gösteriyordu. Kaladin yanına geldi, yere eğildi ve bir bakış attı.</span></p>
<p><span style="font-weight:bold;">İşte buradaydı.</span></p>
<p><span style="font-weight:bold;">Yaratık uçurumu dolduruyordu. Uzun ve inceydi, bazı küçük kremcikler gibi hantal ya da yuvarlak değildi. Oka benzer yüzü ve keskin mandibulalarıyla, kıvrımlı ve pürüzsüzdü.</span></p>
<p><span style="font-weight:bold;">Ayrıca </span><span style="font-weight:bold;font-style:italic;">yanlıştı.</span><span style="font-weight:bold;"> Tarif etmesi zor bir şekilde yanlıştı. Büyük hayvanların yavaş ve uysal olması gerekiyordu, chullar gibi. Ama bu devasa yaratık kolaylıkla hareket ediyordu, bacakları uçurumun duyarlarındaydı, kendisini vücudunun yere sadece biraz dokunacağı kadar yüksekte tutuyordu. Ölü bir askerin cesedini yedi, bedeni ağzının yanındaki daha küçük pençelerle tutmuş, sonra da korkunç bir ısırışla kopararak ikiye ayırmıştı.</span></p>
<p><span style="font-weight:bold;">O yüz bir kâbustan fırlayıp gelmiş bir şeydi. Kötü, güçlü, neredeyse </span><span style="font-weight:bold;font-style:italic;">akıllı.</span></p>
<p><span style="font-weight:bold;">“O sprenler,” diye fısıldadı Shallan, sesi o kadar alçaktı ki, Kaladin zar zor duyuyordu. “Ben onları görmüştüm...”</span></p>
<p><span style="font-weight:bold;">Uçurumşeytamnın etrafında dans ediyorlardı ve ışığın kaynağı onlardı. Küçük parlayan oklara benziyorlardı ve sürüler hâlinde hayvanın etrafında dolanıyorlardı, gerçi arada bir tanesi diğerlerinden uzaklaşıyor ve sonra havaya yükselen küçük bir duman bulutu gibi kayboluyordu.</span></p>
<p><span style="font-weight:bold;">“Gökyılanları,” diye fısıldadı Shallan. “Onlar gökyılanlarını da takip eder. Uçu-rumşeytanı cesetleri seviyor. Doğaları itibarıyla leş yiyici olabilirler mi? Hayır, o pençeler kabuk kırma amaçlı gibi görünüyorlar. Sanırım bunların doğal olarak yaşadığı yer neresiyse, orada vahşi chul sürüleri bulurduk. Ama onlar pupa yapmak için Harap Ovalar'a geliyorlar ve burada çok az yiyecek var, insanlara o yüzden saldırıyorlar. Bu neden pupa yaptıktan sonra gitmemiş?”</span></p>
<p><span style="font-weight:bold;">Uçurumşeytanı neredeyse yemeğini bitirmişti. Kaladin onu çekip götürmek için omzundan tuttu, o da belirgin bir gönülsüzlükle kabul etti.</span></p>
<p><span style="font-weight:bold;">Eşyalarına geri döndüler, topladılar ve, mümkün olduğu kadar sessizce, karanlığın daha da derinlerine doğru ilerlediler.</span></p>
<p>♦</p>
<p>♦ ♦</p>
<p><span style="font-weight:bold;">Saatler boyunca yürüdüler, geçen sefer gittiklerinden tamamen farklı bir yöne doğru gidiyorlardı. Shallan Kaladin’in tekrar yolu seçmesine izin verdi, gerçi uçurumları aklında tutmak için elinden geleni yapıyordu. Yerlerinden tam olarak emin olmak için çizmesi gerekirdi.</span></p>
<p><span style="font-weight:bold;">Uçurumşeytamnın görüntüsü kafasının içinde dönüyordu. Ne kadar da görkemli bir hayvandı! Aldığı Hatıra’yı çizmek için parmakları neredeyse </span><span style="font-weight:bold;font-style:italic;">kaşınıyordu.</span><span style="font-weight:bold;"> Bacak-lan düşündüğünden daha iriydi, bir çokbacaklı gibi kalın bir gövde taşıyan çelimsiz küçük iğne benzeri bacaklar değildi. Bu yaratıktan güç fışkırıyordu. Aksırt gibiydi, sadece muazzam ve daha yabancıydı.</span></p>
<p><span style="font-weight:bold;">Şimdi ondan çok uzaklaşmışlardı. Bunun güvende oldukları anlamına geldiğini umuyordu. Yola çıkmak için erken kalkmasından sonra, gecenin ilerlemesi onu zorlamaya başlamıştı.</span></p>
<p><span style="font-weight:bold;">Gizlice kesesindeki küreleri kontrol etti. Kaçışları sırasında hepsini emip tüketmişti. Fırtınaışığı için Yaradan’a şükürdü, teşekkür için bir ründuası yapması gerekecekti. Onun ödünç verdiği güç ve dayanıklılık olmasa, uzunbacak Kaladin’e hiçbir zaman ayak uyduramazdı.</span></p>
<p><span style="font-weight:bold;">Ama şimdi, şimdi Shallan </span><span style="font-weight:bold;font-style:italic;">tükenmişti.</span><span style="font-weight:bold;"> Sanki Işık onun yetilerini şişirmiş ama şimdi de onu sönmüş ve pörsümüş hâlde bırakmıştı.</span></p>
<p><span style="font-weight:bold;">Bir sonraki kavşakta, Kaladin durakladı ve ona bir baktı.</span></p>
<p><span style="font-weight:bold;">Shallan ona zayıf bir gülümseme gönderdi.</span></p>
<p><span style="font-weight:bold;">“Gece için durmamız gerekecek,” dedi.</span></p>
<p><span style="font-weight:bold;">“Affedersin.”</span></p>
<p><span style="font-weight:bold;">“Sadece senin için değil,” dedi başını kaldırıp gökyüzüne bakarak. “Açıkçası doğru yöne gidip gitmediğimiz hakkında hiçbir fikrim yok. İyice tersim döndü. Eğer sabah güneşin nereden yükseldiği konusunda bir fikir edinebilirsek, bu bize hangi yöne yürümemiz gerektiğini gösterir.”</span></p>
<p><span style="font-weight:bold;">Shallan başını sallayarak onayladı.</span></p>
<p><span style="font-weight:bold;">“Hâlâ bol bol zaman varken geri dönebilmemiz gerekir,” diye ekledi. “Endişe etmeye gerek yok.”</span></p>
<p><span style="font-weight:bold;">Bunu söyleme şekli, Shallan’ın anında endişe etmeye başlamasına neden oldu. Yine de, ona zeminde nispeten kuru bir yer bulmakta yardım etti ve yere yerleştiler, küreler sahte bir ateş gibi ortalarındaydı. Kaladin Shallan’ın bulduğu torbayı karıştırdı, bunu ölü bir askerden almıştı, ve kurutulmuş chul eti ve gözlemeden oluşan asker tayınından biraz çıkardı. Hiçbir şekilde yiyeceklerin en lezzetlisi sayılmazdı ama bu da bir şeydi.</span></p>
<p><span style="font-weight:bold;">Shallan sırtım duvara dayayarak oturdu ve yedi, yukarı bakıyordu. Gözleme Ruh-dökülmüş tahıldan yapılmıştı, o bayat tadı çok belirgindi. Yukarıdaki bulutlar yıldızları görmesini engelliyordu ama bazı yıldızsprenleri onların önünde geziniyor, uzak desenler oluşturuyordu.</span></p>
<p><span style="font-weight:bold;">“Garip,” diye fısıldadı Kaladin yerken. “Sadece yarım gecedir buradayım ama çok daha uzun zaman olmuş gibi geliyor. Platoların tepeleri ne kadar uzak görünüyor, değil mi?”</span></p>
<p><span style="font-weight:bold;">Kaladin homurdandı.</span></p>
<p><span style="font-weight:bold;">&quot;Ah, evet,” dedi Shallan. &quot;Köprücü homurtusu. Başlı başına bir lisan. Seninle çekimlerin ve tonların üzerinden geçmem gerekecek, ben daha Köprücüce’yi fazla akıcı konuşamıyorum. ”</span></p>
<p><span style="font-weight:bold;">“Senden berbat bir köprücü olurdu.”</span></p>
<p><span style="font-weight:bold;">“Çok mu kısayım?&quot;</span></p>
<p><span style="font-weight:bold;">“Eh, evet. Ve çok dişilsin. Senin geleneksel köprücü pantolonu ve açık yeleğiyle çok iyi görüneceğini düşünmüyorum. Ya da, daha doğrusu, büyük ihtimalle </span><span style="font-weight:bold;font-style:italic;">fazla</span><span style="font-weight:bold;"> iyi görünürsün. Bu diğer köprücüler için dikkat dağıtıcı olabilir.”</span></p>
<p><span style="font-weight:bold;">Shallan buna gülümsedi, sonra çantasını karıştırdı ve eskiz defteriyle kalemlerini çıkardı. En azından onlarla birlikte düşmüştü. Işık için kürelerden bir tanesini çalarak çizim yapmaya başladı, kendi kendine hafifçe mırıldanıyordu. Desen hâlâ eteğinin üzerinde duruyordu, Kaladin’in önünde sessiz kalmaktan memnundu.</span></p>
<p><span style="font-weight:bold;">“Fırtınalar,” dedi Kaladin. “Kendim o kıyafetlerden birini giyerken çizmiyorsun-dur...”</span></p>
<p><span style="font-weight:bold;">“Evet, elbette,” dedi Shallan. “Sadece uçurumların içinde birlikte birkaç saat geçirdiğimiz için, sana kendimin müstehcen resimlerini çiziyorum.” Bir çizgiyi karaladı. “Oğlum köprücü, senin epey geniş bir hayal gücün varmış.”</span></p>
<p><span style="font-weight:bold;">“E bizim bahsettiğimiz şey oydu,” diye şikâyet etti ayağa kalkarak Shallan’ın ne yapmakta olduğuna bakmak için yürüyerek yaklaşırken. “Senin yorgun olduğunu sanıyordum.”</span></p>
<p><span style="font-weight:bold;">“Ben bittim,” dedi Shallan. “O yüzden de rahatlamam gerek.” Elbette. Bu ilk çizim uçurumşeytanı olmayacaktı. Isınması gerekiyordu.</span></p>
<p><span style="font-weight:bold;">O yüzden de uçurumların içinden gittikleri yolu çizdi. Bir tür harita sayılabilirdi ama daha çok uçurumların sanki onlara yukarıdan bakıyormuş gibi çizilmiş bir resmiydi. Hayal gücünü ilginç olacak kadar çalıştırıyordu, gerçi birkaç köşe ve çıkıntıyı yanlış yaptığından emindi.</span></p>
<p><span style="font-weight:bold;">“O ne?” diye sordu Kaladin. “Ovalar’m bir resmi mi?”</span></p>
<p><span style="font-weight:bold;">“Bir tür harita,” dedi, gerçi yüzünü buruşturmuştu. Sıradan bir insan gibi sadece konumlarım gösterecek birkaç tane çizgi çekemiyor olması, onun hakkında ne anlatıyordu? Bir resim gibi yapmak zorundaydı. “Etraflarından dolaştığımız platoların tam şekillerini bilmiyorum, sadece bizim geçtiğimiz uçurum yollarını.”</span></p>
<p><span style="font-weight:bold;">“O kadar iyi mi hatırlıyorsun?”</span></p>
<p><span style="font-weight:bold;">Hay fırtına rüzgârları. Görsel hafızasını bundan daha iyi gizli tutmaya niyetli değil miydi? &quot;Iı... Hayır, tam değil. Ben bunun büyük bir kısmını tahmin ediyorum.”</span></p>
<p><span style="font-weight:bold;">Yeteneğini belli ettiği için kendisini aptal hissediyordu. Peçe’nin ona söyleyecek bir çift lafı olurdu. Aslında burada Peçe’nin olmaması çok kötüydü. O bütün bu açık arazide sağ kalma işlerinde daha iyi olurdu.</span></p>
<p><span style="font-weight:bold;">Kaladin resmi parmaklarından aldı, ayağa kalktı ve aydınlatmak için kendi küresini kullandı. “Eh, eğer senin haritan doğruysa, biz batıya değil, güneye doğru gidiyor-muşuz. Benim daha iyi yol bulmak için ışığa ihtiyacım var. ”</span></p>
<p><span style="font-weight:bold;">“Belki,” dedi Shallan uçurumşeytanı çizimine başlamak için bir diğer sayfa çıkarırken.</span></p>
<p><span style="font-weight:bold;">“Yarın güneşi bekleyeceğiz,” dedi Kaladin. “O bana hangi yöne gideceğimizi söyleyecek.”</span></p>
<p><span style="font-weight:bold;">Shallan başını sallayarak onayladı, Kaladin kendine bir yer hazırlar ve ceketini katlayarak yastık yaparken, o çizimine başlıyordu. Kendisi de uyumak istiyordu ama bu çizim </span><span style="font-weight:bold;font-style:italic;">beklemeyecekti.</span><span style="font-weight:bold;"> En azından kağıda bir şeyler dökmesi gerekiyordu.</span></p>
<p><span style="font-weight:bold;">Çizimi kaldırmak zorunda kalmadan önce sadece yarım saat dayanmıştı, belki dörtte birini bitirebilmişti, yastık olarak torbasıyla sert zeminde kıvrıldı ve uykuya daldı.</span></p>
<p>♦</p>
<p>♦ ♦</p>
<p><span style="font-weight:bold;">Kaladin onu mızrağının dibiyle dürterek uyandırdığı zaman hava hâlâ karanlıktı. Shallan inledi, uçurum zemininde yuvarlandı ve uykulu bir şekilde yastığını başının üstüne çekmeye çalıştı.</span></p>
<p><span style="font-weight:bold;">Bu da, elbette, üstüne kurutulmuş chul eti döktü. Kaladin kıs kıs güldü.</span></p>
<p><span style="font-weight:bold;">Tabii, </span><span style="font-weight:bold;font-style:italic;">buna</span><span style="font-weight:bold;"> gülüyordu elbette. Fırtına kapası herif. Ne kadar uyumayı başarabilmişti? Uykulu gözlerini çok yukarısındaki uçurumun ağzına doğru baktı.</span></p>
<p><span style="font-weight:bold;">I ıh, tek bir ışık pırıltısı bile yoktu. O zaman taş çatlasın iki, ya da üç saat mi uyumayı başarmıştı? Ya da daha doğrusu “uyumayı”. Yaptığı şeyin tanımı tartışmalıydı. Shallan bunu büyük ihtimalle “kayalık zeminde dönüp durmak, arada sırada bir irkilmeyle uyanarak küçük bir havuz şeklinde salya akıtmış olduğunu görmek” diye isimlendirirdi. Bu biraz ağız kalabalığı yapıyordu gerçi. Bahsedilen salyanın aksine.</span></p>
<p><span style="font-weight:bold;">Doğrulup oturdu ve tutulmuş kol ve bacaklarım açmak için gerindi, geceleyin kol yeninin düğmesinin çözülmediği ya da eşit derecede utanç verici başka bir şeyin olmadığından emin olmak için kontrol etti. “Bir banyoya ihtiyacım var,” diye homurdandı.</span></p>
<p><span style="font-weight:bold;">“Banyo mu?” diye sordu Kaladin. “Sen uygarlıktan daha sadece </span><span style="font-weight:bold;font-style:italic;">bir gün</span><span style="font-weight:bold;"> uzak kaldın.”</span></p>
<p><span style="font-weight:bold;">Shallan burnunu çekti. “Sadece sen yıkanmamış köprücülerin kokusuna alışkınsın diye, benim de onlar gibi kokmam gerektiği anlamına gelmez.”</span></p>
<p><span style="font-weight:bold;">Sırıttı, Shallan’m omzundan bir parça kurutulmuş chul eti aldı ve ağzına attı. “Büyürken memleketimde, banyo günü haftada bir kereydi. Sanırım yerel açıkgözler bile burada, sıradan askerlerin bile, daha sık banyo yapıyor olmasını garip bulurdu.”</span></p>
<p><span style="font-weight:bold;">Sabahleyin bu kadar neşeli olmaya nasıl </span><span style="font-weight:bold;font-style:italic;">cüret</span><span style="font-weight:bold;"> ederdi? Ya da daha doğrusu “sabahleyin&quot;. Bakmazken ona bir chul eti parçası daha fırlattı. Fırtına kapası herif onu da yakaladı.</span></p>
<p><span style="font-weight:bold;font-style:italic;">Ondan nefret ediyorum.</span></p>
<p><span style="font-weight:bold;">“Uyurken uçurumşeytanına yem olmamışız,” dedi Kaladin bir tek su tulumu dışında torbayı geri doldururken. &quot;Bence bu şartlar altında elde etmeyi umabileceğimiz en büyük şans budur. Haydi bakalım, kalk ayağa. Haritan bana ne yöne gideceğimize dair bir fikir veriyor ve doğru yolda olduğumuzdan emin olmak için güneş ışığına dikkat edebiliriz. Biz o yücefırtınaya kulak asmak islemiyoruz, değil mi?”</span></p>
<p><span style="font-weight:bold;">“Benim kulağından asmak istediğim sensin,” diye homurdandı Shallan.</span></p>
<p><span style="font-weight:bold;">“Ne dedin?”</span></p>
<p><span style="font-weight:bold;">“Hiçbir şey,” dedi Shallan ayağa kalkarak ve mahvolmuş saçlarını yola getirmeye çalıştı. Fırtınalar. Bir kavanoz kırmızı boyaya yıldırım düşmüşe benziyor olmalıydı. İçini çekti. Bir fırçası yoktu ve Kaladin ona düzgün bir örgü yapması için vakit tanıyacakmış gibi de görünmüyordu, o yüzden çizmelerini giydi, aynı çorapları iki gün üst üste giymek katlandığı aşağılamalarının en hafifiydi, ve çantasını aldı. Torbayı Kaladin taşıyordu.</span></p>
<p><span style="font-weight:bold;">Kaladin uçurumun içinden ilerlerken, Shallan onun peşine takıldı, midesi önceki gece ne kadar az yediğinden şikâyet ediyordu. Yemek iyi bir şey gibi görünmüyordu, o yüzden bırak guruldasın dursun. </span><span style="font-weight:bold;font-style:italic;">Bu ona ders olsun,</span><span style="font-weight:bold;"> diye düşündü. O ne demekse artık.</span></p>
<p>Eninde sonunda gökyüzü aydınlanmaya başladı ve doğru yöne gittiklerine işaret ediyordu. Kaladin geleneksel sessizliğine gömüldü ve sabahın daha erkenlerinde olan neşeli tavırları buharlaşıp gitti. Bunun yerine, zorlu düşüncelere kapılmış gibi görünüyordu.</p>
<p>Shallan esneyerek yanına yaklaştı. ‘‘Ne düşünüyorsun?”</p>
<p>“Biraz sessizliğin ne kadar güzel olduğunu düşünüyordum,” dedi. “Kimsenin beni rahatsız etmemesini.”</p>
<p>“Yalancı. Neden insanları kendinden uzaklaştırmak için bu kadar çok uğraşıyorsun?”</p>
<p>“Belki sadece bir diğer tartışmaya daha girmek istemiyorumdur.”</p>
<p>“Girmezsin,&quot; dedi Shallan tekrar esneyerek. “Saat tartışma için fazla erken. Dene bak. Bana hakaret et.”</p>
<p>“Ben sana...”</p>
<p>“Hareket! Hemen!”</p>
<p>“Ben bu uçurumlarda yanımda sabıkalı bir katille yürümeyi tercih ederdim. En azından o zaman konuşma sıkıcılaştığı zaman kolay bir kaçış yolum olurdu.”</p>
<p>“Senin de ayakların kokuyor,” diye cevap verdi. “Gördün mü? Çok erken. Bu saatte hazırcevap olmam mümkün değil. O yüzden tartışma yok.” Tereddüt etti, sonra daha alçak sesle devam etti. “Hem hiçbir katil sana eşlik etmeyi kabul etmezdi. Herkesin <span style="font-style:italic;">bazı</span> standartları vardır.”</p>
<p>Kaladin homurdandı, dudakları kenarlardan yukarıya doğru kımıldamıştı. “Dikkatli ol,” dedi Shallan düşmüş bir kalasın üzerinden atlarken. “O <span style="font-style:italic;">neredeyse </span>bir gülümsemeye benziyordu. Ve bu sabah kalktığımızda senin neşeli olduğuna yemin edebilirdim. Ee, hafifçe hoşnut. Her neyse, eğer sen daha iyi mizaçlı olmaya başlarsan, bu yolculuğun bütün çeşitliliğini yok eder.”</p>
<p>“Çeşitlilik mi?” diye sordu.</p>
<p>“Evet. Eğer ikimiz de hoş olursak, işin hiç sanatsallığı olmaz. Görüyorsun, büyük sanat bir tezat işidir. Bazı aydınlıklar ve bazı karanlıklar. Mutlu, gülümseyen, ışıltılı leydi ve karanlık, kasvetli, kokuşmuş köprücü.”</p>
<p>“Bu...&quot; Durdu. “Kokuşmuş?”</p>
<p>&quot;Büyük bir portre resmi, kahramanı içsel bir tezat ile gösterir,” dedi Shallan. “Güçlü ancak zayıflık işaretleriyle, böylece seyirciler onunla empati kurabilir. Senin küçük sorunun dinamik bir tezat oluştururdu.”</p>
<p>“Onu bir resminde nasıl göstereceksin ki?” dedi Kaladin kaşlarını çatarak. “Dahası, ben kokuşmuş <span style="font-style:italic;">değilim.”</span></p>
<p>“Aa, iyiye mi gidiyorsun? Ne güzel!”</p>
<p>Kaladin afallamış hâlde ona baktı.</p>
<p>“Şaşkınlık,&quot; dedi Shallan. “Ben, inayetimle, bunu senin bu kadar erken bir saatte bu kadar espritüel olabilmem karşısında hayretler içinde kalmış olmanın bir işareti olarak kabul edeceğim.” Komplocu bir şekilde öne doğru eğilerek fısıldadı. “Ben aslında o kadar da akıllı değilim. Sadece sen aptalsın, o yüzden öyle <span style="font-style:italic;">gibi görünüyor. </span>Tezat, hatırladın mı?”</p>
<p>Shallan ona gülümsedi, sonra kendi kendine mırıldanarak yoluna devam etti. Aslında, gün çok daha iyi görünüyordu. Daha önce neden kötü bir ruh hâlindeydi ki?</p>
<p>Kaladin ona yetişmek için koşturdu. “Fırtınalar adına, be kadın,&quot; dedi. “Sana ne diyeceğimi bilemiyorum.”</p>
<p>“Ceset deme de ne dersen de.&quot;</p>
<p>“Binlerinin şu ana kadar dememiş olmasına şaşıyorum.” Başım salladı. “Bana dürüst bir cevap ver. Neden buradasın?”</p>
<p>“Eh, bir köprü vardı, sonra o yıkılınca...”</p>
<p>Kaladin içini çekti.</p>
<p>“Pardon,” dedi Shallan. “Sende beni zevzeklik yapmaya zorlayan bir şeyler var, oğlum köprücü. <span style="font-style:italic;">Sabahleyin</span> bile. Neyse, ben buraya neden geldim? Harap Ovalar’a mı demek istiyorsun?&quot;</p>
<p>Kaladin başını sallayarak onayladı. Adamda bir tür haşin yakışıklılık <span style="font-style:italic;">yok değildi. </span>Adolin gibi kaliteli bir heykelin güzelliği değil de, doğal bir kaya oluşumununki gibiydi.</p>
<p>Ama onun o <span style="font-style:italic;">gerginliği,</span> Shallan'ı korkutuyordu. O sürekli olarak dişlerini sıkan bir adama benziyordu; kendisine, ya da başka herhangi birine, şöyle bir oturup rahatça soluk alma izni veremeyen bir adam.</p>
<p>“Ben buraya Jasnah Kholin’in çalışmalan yüzünden geldim,” dedi Shallan. “Onun geride bıraktığı araştırmalar yarım kalamaz.”</p>
<p>“Ya Adolin?”</p>
<p>“Adolin harika bir sürpriz.”</p>
<p>Kökleri yukarıdaki kırık bir kaya bölmesinin içinde olan uzun sarmaşıklarla tamamen kaplanmış olan bir duvarın yanından geçtiler. Shallan geçerken kımıldandılar ve yukarı çıktılar. Çok dikkatliler, diye fark etti. Çoğu sarmaşıktan da hızlı. Bunlar babasının bahçelerindeki çok uzun bir süre boyunca korunmuş olan bitkilerin tam tersiydi. Bir tanesini kesmek için yakalamaya çalıştı ama fazla hızlı hareket ediyorlardı.</p>
<p>Lanet. Geri döndükleri zaman deney amaçlı yetiştirmek için, bir tanesinden bir parçaya ihtiyacı olacaktı. Keşif yapmak ve yeni türleri kaydetmek için buradaymış gibi yapmak kasveti geri itmesine yardım ediyordu. Tehlikeyi ve içinde olduğu durumun kötülüğünü düşünmemek için dikkatini dağıtıyordu. Desen’in sanki onun ne yaptığını fark etmiş gibi eteğinden hafifçe uğuldadığını duydu. Ona eliyle vurdu. Eğer köprücü Shallan’ın elbiselerinin vızıldadığını duyarsa ne yapardı?</p>
<p>“Bir saniye,” dedi en sonunda sarmaşıklardan bir tanesini yakalayarak. O çantasından aldığı küçük bir bıçakla sarmaşığın ucunu keserken, Kaladin mızrağına yaslanarak izledi.</p>
<p>“Jasnah’nın araştırmaları,” dedi. “Bunun buralarda kremin altında gizli olan binalarla bir ilgisi mi var?”</p>
<p>“Neden öyle diyorsun?” Shallan sarmaşığın ucunu örnekler için bulundurduğu boş bir mürekkep kavanozunun içine attı.</p>
<p>“Sen buraya gelmek için çok fazla uğraştın,” dedi Kaladin. “Görünüşe göre hepsi bir uçurumşeytamnın kozasını incelemek içindi. Hatta ölü bir tanesinin. Daha fazlası olmalı.”</p>
<p>“Görüyorum ki, sen âlimliğin saplantılı doğasını anlamıyorsun.” Kavanozu salladı.</p>
<p>Kaladin homurdandı. “Eğer sen gerçekten de bir koza görmek istiyor olsaydın, basitçe bir tanesini senin için alıp getirmelerini söylerdin. Yaralılar için olan chul</p>
<p>Kaladin ona yetişmek için koşturdu. “Fırtınalar adına, be kadın,” dedi. “Sana ne diyeceğimi bilemiyorum.&quot;</p>
<p>“Ceset deme de ne dersen de.”</p>
<p>“Binlerinin şu ana kadar dememiş olmasına şaşıyorum.” Başını salladı. “Bana dürüst bir cevap ver. Neden buradasın?”</p>
<p>“Eh, bir köprü vardı, sonra o yıkılınca...”</p>
<p>Kaladin içini çekti.</p>
<p>“Pardon,” dedi Shallan. “Sende beni zevzeklik yapmaya zorlayan bir şeyler var, oğlum köprücü. <span style="font-style:italic;">Sabahleyin</span> bile. Neyse, ben buraya neden geldim? Harap Ovalar’a mı demek istiyorsun?”</p>
<p>Kaladin başını sallayarak onayladı. Adamda bir tür haşin yakışıklılık <span style="font-style:italic;">yok değildi. </span>Adolin gibi kaliteli bir heykelin güzelliği değil de, doğal bir kaya oluşumununki gibiydi.</p>
<p>Ama onun o <span style="font-style:italic;">gerginliği,</span> Shallan’ı korkutuyordu. O sürekli olarak dişlerini sıkan bir adama benziyordu; kendisine, ya da başka herhangi birine, şöyle bir oturup rahatça soluk alma izni veremeyen bir adam.</p>
<p>“Ben buraya Jasnah Kholin’in çalışmaları yüzünden geldim,” dedi Shallan. “Onun geride bıraktığı araştırmalar yarım kalamaz.”</p>
<p>“Ya Adolin?”</p>
<p>“Adolin harika bir sürpriz.”</p>
<p>Kökleri yukarıdaki kırık bir kaya bölmesinin içinde olan uzun sarmaşıklarla tamamen kaplanmış olan bir duvarın yanından geçtiler. Shallan geçerken kımıldandılar ve yukarı çıktılar. Çok dikkatliler, diye fark etti. Çoğu sarmaşıktan da hızlı. Bunlar babasının bahçelerindeki çok uzun bir süre boyunca korunmuş olan bitkilerin tam tersiydi. Bir tanesini kesmek için yakalamaya çalıştı ama fazla hızlı hareket ediyorlardı.</p>
<p>Lanet. Geri döndükleri zaman deney amaçlı yetiştirmek için, bir tanesinden bir parçaya ihtiyacı olacaktı. Keşif yapmak ve yeni türleri kaydetmek için buradaymış gibi yapmak kasveti geri itmesine yardım ediyordu. Tehlikeyi ve içinde olduğu durumun kötülüğünü düşünmemek için dikkatini dağıtıyordu. Desen’in sanki onun ne yaptığını fark etmiş gibi eteğinden hafifçe uğuldadığını duydu. Ona eliyle vurdu. Eğer köprücü Shallan’ın elbiselerinin vızıldadığını duyarsa ne yapardı?</p>
<p>“Bir saniye,” dedi en sonunda sarmaşıklardan bir tanesini yakalayarak. O çantasından aldığı küçük bir bıçakla sarmaşığın ucunu keserken, Kaladin mızrağına yaslanarak izledi.</p>
<p>“Jasnah’nın araştırmaları,” dedi. “Bunun buralarda kremin altında gizli olan binalarla bir ilgisi mi var?”</p>
<p>“Neden öyle diyorsun?” Shallan sarmaşığın ucunu örnekler için bulundurduğu boş bir mürekkep kavanozunun içine attı.</p>
<p>“Sen buraya gelmek için çok fazla uğraştın,” dedi Kaladin. “Görünüşe göre hepsi bir uçurumşeytamnın kozasını incelemek içindi. Hatta ölü bir tanesinin. Daha fazlası olmalı.”</p>
<p>“Görüyorum ki, sen âlimliğin saplantılı doğasını anlamıyorsun.” Kavanozu salladı.</p>
<p>Kaladin homurdandı. “Eğer sen gerçekten de bir koza görmek istiyor olsaydın, basitçe bir tanesini senin için alıp getirmelerini söylerdin. Yaralılar için olan chul kızakları var, onlardan bir tanesi işe yarardı. Senin ta buralara kadar bizzat gelmenin bir gereği yoktu.”</p>
<p>Lanet. Sağlam bir argümandı. Adolin’in bunu düşünmemiş olması iyi bir şeydi. Prens <span style="font-style:italic;">harikaydı</span> ve kesinlikle aptal da değildi ama o ayrıca... Zihinsel olarak dolaysızdı.</p>
<p>Bu köprücü başka bir türden olduğunu kanıtlıyordu. Shallan’ı izleme şekli, düşünme şekli. Hatta konuşma şekli, diye fark etti Shallan. O eğitimli bir açıkgöz gibi konuşuyordu. Ama ya o alnındaki <span style="font-style:italic;">köle damgalan</span> neydi? Saçlar önünü kapatıyordu ama Shallan onlardan bir tanesinin bir <span style="font-style:italic;">shash</span> damgası olduğunu düşünmüştü.</p>
<p>Görünüşe göre Shallan’ın bu adamın amaçlarını merak etmekle, geçirdiği zaman kadar, o da Shallan’ın amaçları hakkında endişe etmekle geçirdiği kadar çok zaman geçiriyor olmalıydı.</p>
<p>“Servet,” dedi köprücü yollarına devam ederlerken. Shallan geçebilsin diye bir çatlaktan dışarı çıkan bazı ölü dallan geriye çekti. “Buralarda bir tür hazine var ve sen de bunu mu arıyorsun? Ama... Hayır. Sen zenginliği evlilik yoluyla yeteri kadar kolay elde edebilirdin.”</p>
<p>Shallan onun için açtığı boşluğun içinden geçerken hiçbir şey söylemedi.</p>
<p>“Bundan önce kimse senin adını duymamış,” diye devam etti. “Davar Evi’nin gerçekten de senin yaşında olan bir kızı var ve tarifine de uyuyorsun. Bir dolandırıcı olabilirdin ama gerçekten açıkgözlüsün ve o Veden evi özellikle önemli değil. Eğer birilerini taklit etme zahmetine girecek olsaydın, daha önemli birilerini seçmez miydin?”</p>
<p>“Sen bunun hakkında epey bir düşünmüş gibi görünüyorsun.”</p>
<p>“Bu benim işim.”</p>
<p>“Sana doğruyu söylüyorum. Harap Ovalar’a gelmemin sebebi Jasnah’nın <span style="font-style:italic;">araştırmaları.</span> Ben dünyanın kendisinin tehlike içinde olabileceğini düşünüyorum.”</p>
<p>“Adolin’le parshmenler hakkında bu yüzden konuşmuştun.”</p>
<p>“Dur. Sen onu nasıl... Senin muhafızların da o terasta bizim yanımızdaydı. Sana onlar mı söyledi? Ben onların dinleyecek kadar yakında olduklarını fark etmemiştim.”</p>
<p>“Ben onlara yakında kalmalarını özellikle söylemiştim,” dedi Kaladin. “O zamanlar, senin Adolin’e suikast düzenlemek için burada olduğundan şüpheleniyordum.”</p>
<p>Eh, en azından adam dürüsttü. Ve dobra.</p>
<p>“Adamlarım senin parshmenleri öldürtmek istiyormuş gibi göründüğünü söyledi,” diye devam etti Kaladin.</p>
<p>“Ben hiç de öyle bir şey demedim,” dedi Shallan. “Gerçi onların bize ihanet edebileceklerinden endişeliyim. Bu anlamsız bir nokta çünkü daha fazla kanıtım olmadan yüceprensleri ikna edebileceğimi hiç sanmıyorum.”</p>
<p>&quot;Eğer sen istediğini kabul ettirebilecek olsaydın ne yapardın peki?” dedi Kaladin, sesi meraklıydı. “Parshmenlere ne olurdu?</p>
<p>“Sürgüne gönderirdim,” dedi Shallan.</p>
<p>“Ve onların yerine kim gelecek?” diye sordu Kaladin. “Koyugözler mi?”</p>
<p>“Ben kolay olacağım söylemiyorum.”</p>
<p>“Daha fazla köleye ihtiyaçları olurdu,” dedi Kaladin düşünceli bir şekilde. “Pek çok dürüst adam kendilerini damgalanmış olarak bulabilir.”</p>
<p>“Hâlâ sana olanlar yüzünden kızgınsın, diye tahmin ediyorum.”</p>
<p>“Sen olmaz mıydm?”</p>
<p>“Evet, sanırım olurdum. Sana bu şekilde davranılmış olduğu için üzgünüm ama daha kötüsü de olabilirdi. Asılabilirdin.”</p>
<p>“Ben onu deneyen cellat olmak istemezdim.” Bunu sessiz bir şiddetle söylemişti. “Ben de istemezdim,” dedi Shallan. “Bir cellat için insanları asmanın yanlış bir mesleki seçim olduğunu düşünüyorum. Kafa kesen adam olmak daha iyi.”</p>
<p>Kaladin ona kaşlarını çattı.</p>
<p>“Çünkü o zaman, bir baltaya sap olmuş derler,” dedi Shallan.</p>
<p>Bakakaldı. Bir an sonra ise yüzünü buruşturdu. “Of, fırtınalar adına. Bu berbattı.” “Hayır, <span style="font-style:italic;">komikti.</span> Sen bu ikisini epey sık karıştırıyor gibisin. Ama merak etme. Ben seni düzelteceğim.”</p>
<p>Kaladin başını olumsuzca salladı. “Akıllı olmadığından değil, Shallan. Sadece senin fazla zorladığını hissediyorum. Dünya güneşli bir yer değil ve ısrarla her şeyi bir espriye çevirmeye çalışmak bunu değiştirmeyecek.”</p>
<p>“Teknik olarak, güneşli bir yer,” dedi. “Günün yansında.&quot;</p>
<p>“Senin gibi insanlar için, belki,” dedi Kaladin.</p>
<p>&quot;O ne demek?”</p>
<p>Kaladin surat astı. “Bak, ben tekrar kavga etmek istemiyorum, tamam mı? Ben sadece... Lütfen. Gel konuyu kapatalım.”</p>
<p>“Ya kızmamaya söz verirsem?”</p>
<p>&quot;Sen onu yapmayı biliyor musun?”</p>
<p>“Elbette. Ben zamanımın çok büyük bir kısmım kızmayarak geçiriyorum. Bunda korkunç derece uzmanım. Gerçi evet, o zamanların büyük bir kısmında sen yakınlarda olmuyorsun, ama sanırım idare edebilirim.”</p>
<p>“Yine başladın,” dedi Kaladin.</p>
<p>“Pardon.&quot;</p>
<p>Bir an sessizlik içinde yürüdüler, altlarında şok edici derecede iyi korunmuş olan bir iskeletin yattığı bir dizi çiçek açmış bitkinin yanından geçiyorlardı, her nasılsa uçurumdan akan su tarafından kısmen rahatsız edilmemişti.</p>
</body>
</html>