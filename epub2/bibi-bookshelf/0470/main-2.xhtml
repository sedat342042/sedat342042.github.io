<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta http-equiv="content-type" content="text/html; charset=UTF-8"/><title></title><link rel="stylesheet" href="main.css" type="text/css"/>
</head>
<body>
<p><a id="bookmark0"></a>“Evet.”</p>
<p>“Onun gibi,” dedi Kaladin yumuşakça. Yana doğru baktı. Yine mızrağını fazla sıkı kavramıştı.</p>
<p>Syl elleri belinde onu izliyor, daha fazlasını söylemesi için bekliyordu.</p>
<p>&quot;Kötü bir şeyler olacak,” dedi Kaladin. “İşler benim için iyi gitmeye devam edemez. Hayat öyle değil. Bunun dün Dalinar’ın duvarında olan o rünlerle bir ilgisi olabilir. Onlar bir tür geri sayıma benziyordu.”</p>
<p>Syl başını salladı.</p>
<p>“Hiç daha önce öyle bir şeyler gördüğünü hatırlıyor musun?”</p>
<p>“Ben bir... Şey hatırlıyorum,” diye fısıldadı. “Kötü bir şey. Gelecek olanı görmek, bu Şeref’ten olan bir şey değil Kaladin. Bu başka bir şey. Tehlikeli bir şey.”</p>
<p>Ne güzel.</p>
<p>Başka bir gey söylemediği zaman, Syl içini çekti ve havaya fırlayarak ışıktan bir kurdeleye dönüştü. Orada rüzgâr akımlarının arasından kayarak Kaladin’i takip etti.</p>
<p>O <span style="font-style:italic;">şerefspreni olduğunu söylemişti,</span> diye düşündü Kaladin. <span style="font-style:italic;">Peki o zaman neden hâlâ rüzgârlarla oynamaya devam ediyordu</span>?</p>
<p>Ona sorması gerekecekti, Tabii Kaladin’e cevap vereceği varsayılırsa ya da cevabı kendisinin bildiği varsayılırsa.</p>
<p>♦</p>
<p>♦ ♦</p>
<p>Torol Sadeas parmaklarını iç içe geçirdi, gözlerini masaya ortasından saplamış olduğu Parekılıcı’na dikmişken, dirsekleri masanın kaliteli taş süslemelerinin üzerinde duruyordu. Yüzünü yansıtıyordu.</p>
<p>Hay Cehennem. Ne zaman yaşlanmıştı? O kendisini yirmilerinde genç bir adam olarak hayal ediyordu. Şimdi elli yaşındaydı. Fırtına kapası <span style="font-style:italic;">elli.</span> Çenesini sıkarak Kılıç’a baktı.</p>
<p>Oathbringer. Bu Dalinar’ın Parekılıcı’ydı; bükülmüş bir sırt gibi eğikti, kabzasından dışarı uzanan diş benzeri çıkıntılar kemer gibi yan yana dizilmişti ve kancaya benzer bir uçla son buluyordu. Sanki aşağıdaki okyanustan dışarıya çıkan hareket hâlindeki dalgalar gibilerdi.</p>
<p>Ne kadar zamandır bu silahı arzuluyordu? Şimdi ona sahip olmuştu ama bu sahipliği anlamsız buluyordu. Dalinar Kholin; kederden delirmiş, savaşmaktan korkacak kadar düşmüş olan Dalinar hâlâ hayata tutunuyordu. Sadeas’ın eski arkadaşı itlaf etmek zorunda kaldığı çok sevdiği baltatazısı gibiydi, yalnız onu penceresinin önünde inlerken bulmuştu, zehir işini tam olarak yapamamıştı.</p>
<p>Daha da kötüsü, Sadeas bir şekilde Dalinar’ın üstün çıkmış olduğu hissinden kur-tulamıyordu.</p>
<p>Oturma odasının kapısı açıldı ve İalai içeriye süzüldü. İnce bir boyun ve geniş ağzıyla, karısı hiçbir zaman bir dilber olarak tarif edilmemişti, özellikle de yıllar uzayıp gittikçe. Sadeas’ın umurunda değildi. İalai tanıştığı en tehlikeli kadındı. Bu her türlü basit güzel yüzden daha çekiciydi.</p>
<p>“Görüyorum ki masamı yok etmişsin,” dedi ortasına saplanmış olan Parekılıcı’na dik dik bakarak. Küçük kanepede Sadeas’ın yanına devrildi ve bir elini onun sırtına atarak, ayaklarını masanın üstüne uzattı.</p>
<p>Başkalarının yanında olduğu zamanlarda, o mükemmel bir Alethi kadınıydı. Özel hayatlarında ise yayılmayı tercih ediyordu. “Dalinar epey yoğun, asker alıyor,” dedi İalai. “Ben de bu fırsatı onun savaş kampındaki personelinin arasına tanıdıklarımdan birazını daha yerleştirmek için değerlendirdim.”</p>
<p>“Askerler mi?”</p>
<p>“Sen beni ne zannediyorsun? O çok fazla belli olurdu, yeni askerleri çok dikkatli izliyor olacaklar. Ama adamları çağrıya uyarak silah altına girerek ordusuna katılırken, destek personelinin büyük bir kısmında delikler açılıyor.”</p>
<p>Sadeas başını salladı, gözlerini Kılıç’a dikmişti. Karısı savaş kamplarındaki en etkileyici casus şebekesini yönetiyordu. Gerçekten de en etkileyiciydi çünkü çok ama çok az kişinin bundan haberi vardı. Sadeas’ın sırtını kaşıyarak derisi boyunca bir ürperti gönderdi.</p>
<p>“Beyannameyi yayınladı,” diye belirtti İalai.</p>
<p>“Evet. Tepkiler?”</p>
<p>“Beklenildiği gibi. Diğerleri hiç beğenmedi.”</p>
<p>Sadeas başım sallayarak onayladı. “Dalinar’ın ölmüş olması gerekirdi ama öyle olmadığına göre, en azından biz onun zamanla kendi kendisini asacağına güvenebiliriz.” Sadeas gözlerini kıstı. “Onu yok etmekle, krallığın çöküşüne engel olmayı hedeflemiştim. Şimdi ise çöküşün hepimiz için daha iyi olup olmayacağını merak ediyorum.” “Ne?”</p>
<p>“Bunlar bana göre değil, aşkım,” diye fısıldadı Sadeas. “Platolar üzerindeki bu aptal oyun. İlk başta beni tatmin etmişti ama ondan gittikçe daha da tiksiniyorum. Ben <span style="font-style:italic;">savaş</span> istiyorum İalai. Bir umut ufak bir çatışma buluruz diye saatler boyunca yol tepmeyi değil!&quot;</p>
<p>“O ufak çatışmalar bize zenginlik getiriyor.”</p>
<p>Sadeas da bu yüzden onlara bu kadar uzun zaman katlanmıştı. “Diğerleriyle görüşmem gerek. Aladar. Ruthar. Diğer yüceprenslerin içindeki ateşleri körüklemeli, Dalinar’ın yapmaya çalıştığı şeye karşı olan kızgınlıklarını arttırmalıyız.”</p>
<p>“Ve nihai amacımız?”</p>
<p>“Onu tekrar yakalayacağım İalai,” dedi parmaklarını Oathbringer’ın kabzasının üstüne yerleştirirken. “Fetih.”</p>
<p>Bu artık kendisini canlı hissettiren tek şeydi. Savaş meydanında olmanın, adam adama mücadele etmenin şanlı, muhteşem heyecanı. Ödül için her şeyi riske atmanın. Egemenlik. Zafer.</p>
<p>Artık tekrar genç gibi hissedebildiği tek zaman oydu.</p>
<p>Bu vahşi bir gerçekti. Ancak en iyi gerçekler basit olanlardı.</p>
<p>Oathbringer’ı sapından kavradı ve sökerek masadan çıkardı. Dalinar şimdi politikacılık oynamak istiyor, ki bu da şaşırtıcı değildi. O her zaman gizli gizli kardeşi olmayı istemişti. Neyse ki Dalinar bu tür şeylerde hiç iyi değildi. Beyannamesi diğerlerini soğutacak. O yüceprensleri zorlayacak ve onlar da ona karşı silahlanacak, krallığı parçalayacaklar. Ve ondan sonra ben, ayaklarımın altında kan ve elimde Dalinar’ın kendi kılıcıyla, alevler ve gözyaşlarından yeni bir Alethkar kuracağım.”</p>
<p>“Peki ya, onun yerine, Dalinar başarılı olursa?”</p>
<p>“O da, canım, senin suikastçılarının işe yaracağı zaman.” Parekılıcı’nı bıraktı, o da sise dönüşerek kayboldu. “Ben bu krallığı sil baştan fethedeceğim ve arkasından da Jah Keved gelecek. Ne de olsa, bu hayatın amacı askerleri eğitmek. Bir açıdan, ben sadece Tanrı’nın istediği şeyi yapıyorum.”</p>
<p>♦</p>
<p>♦ ♦</p>
<p>Kışlalarla kralın, şimdilerde Zirve diye adlandırmaya başlamış olduğu sarayı arasındaki yol yaklaşık bir saat kadar sürüyordu, bu da ona düşünmek için bol bol zaman veriyordu. Ne yazık ki, yoluna devam ederken Dalinar’ın hekimlerinin yanlarında hizmetkârlarla antiseptik yapmak için yumruotu özsuyu toplamakta oldukları bir bölgenin yanından geçti.</p>
<p>Onları görmek Kaladin’in özsu toplamak için harcadığı çabaları değil, babasını da düşünmesine neden olmuştu. Lirin’i.</p>
<p><span style="font-style:italic;">Eğer o burada olsaydı neden orada, hekimlerle birlikte olmadığımı sorardı,</span> diye düşündü Kaladin yanlarından geçerken. <span style="font-style:italic;">Eğer Dalinar beni yanına aldıysa, neden ondan sıhhiye ekiplerine katılmayı istemediğimi öğrenmek isterdi.</span></p>
<p>Gerçekten de, Kaladin büyük ihtimalle Dalinar’m Köprü Dört’ün tamamını hekim yardımcıları olarak işe almasını da sağlamış olabilirdi. Kaladin onları tıpta da mızrakta olduğu kadar kolaylıkla eğitmiş olabilirdi. Dalinar bunu yapardı. Bir ordunun hiçbir zaman çok fazla hekimi olamazdı.</p>
<p>Kaladin bunu düşünmemişti bile. Onun için seçim daha basit olmuştu; ya Dalinar’ın korumaları olacaklar, ya da savaş kamplarını terk edeceklerdi. Kaladin adamlarını bir kere daha fırtınanın yoluna koymayı seçmişti. Neden?</p>
<p>Sonunda büyük taştan bir tepenin yan tarafındaki kayalara tüneller açılarak inşa edilmiş olan kralın sarayına ulaştılar. Kralın oturduğu yer en yüksekte kalıyordu. Bu da Kaladin ve adamları için bol bol tırmanış anlamına geliyordu.</p>
<p>Zikzaklı yol boyunca tırmandılar, Kaladin babası ve görevi hakkındaki düşüncelerde kaybolup gitmişti.</p>
<p>“Bu pek adil değil, sen de biliyorsun,” dedi Moash tepeye ulaşırlarken.</p>
<p>Kaladin öbürlerine baktı ve onların uzun tırmanın yüzünden nefes nefese kalmış olduklarım fark etti. Ancak Kaladin farkına bile varmadan içine Fırtınaışığı çekmişti. Onun daha nefesi bile hızlanmamıştı.</p>
<p>Syl’a yaranmak için üstüne bastıra bastıra gülümsedi ve Zirve’nin mağaramsı koridorlarına baktı. Kral’ın Muhafızlarının mavi ve altın renklerini giymiş olan birkaç asker giriş kapılarında nöbet tutuyordu, Dalinar’ın kendi muhafızlarından ayrı ve farklı bir birlikti.</p>
<p>“Asker,” dedi Kaladin bir tanesine başıyla selam vererek, düşük mertebeli bir açıkgözdü. Askerî olarak Kaladin bunun gibi bir adamdan üstteydi ama toplumsal olarak değil. Bir kez daha, bütün bunların tam olarak nasıl işlemesi gerektiğinden emin olamıyordu.</p>
<p>Adam onu baştan aşağı inceledi. “Bir köprüyü yüzlerce Parshendiye karşı neredeyse kendi başına tutmuşsun diye duydum. Bunu nasıl yaptın?” Kaladin’e başka herhangi bir yüzbaşı için yapmasının gerekeceği şekilde “komutanım” diye hitap etmemişti.</p>
<p>“Görmek ister misin?” diye tersledi Moash arkadan. “Gösterebiliriz. Kişisel olarak.”</p>
<p>“Sus,” dedi Kaladin Moash’a öfkeli gözlerle bakarak. Askere doğru tekrar döndü. “Şanslıydım. O kadar.” Doğrudan adamın gözlerinin içine baktı.</p>
<p>“Öyle olsa gerek,” dedi asker.</p>
<p>Kaladin bekledi.</p>
<p>“Komutanım,” diye ekledi asker en sonunda.</p>
<p>Kaladin adamlarına ilerlemeleri için elini salladı ve açıkgöz muhafızların yanından geçtiler. Sarayın içi duvarlardaki lambaların içine yerleştirilmiş olan kürelerle aydınlatılıyordu, mavi-beyaz bir ton sağlamak için safirler ve elmaslar karıştırılmıştı. Küreler işlerin nasıl değişmiş olduğunun küçük ama çarpıcı bir hatırlatıcısıydı. Hiç kimse köprücülerin, kürelerin bu kadar umarsızca kullanıldığı bir yerin yakınına yaklaşmasına dahi izin vermezdi.</p>
<p>Zirve Kaladin için hâlâ tanıdık değildi, şu ana kadar zamanının büyük kısmını Dalinar’ı savaş kampının içinde korumakla geçirmişti. Ama sarayın haritalarına da bir göz atmıştı, o yüzden de yukarıya çıkan yolu biliyordu.</p>
<p>“Niye beni öyle kestin?” diye hesap sordu Moash Kaladin’e yetişerek.</p>
<p>“Sen haksızdın,” dedi Kaladin. “Artık bir askersin Moash. Bir asker gibi davranmayı da öğrenmek zorunda kalacaksın ve bu da kavga çıkarmaya çalışmamak anlamına geliyor.”</p>
<p>“Açıkgözlerin önünde eğilip sürünecek değilim Kal. Artık değil.”</p>
<p>“Senden sürünmeni beklemiyorum ama diline hâkim olmanı <span style="font-style:italic;">bekliyorum.</span> Köprü Dört boş alaylar ve ucuz tehditlerin üstünde.”</p>
<p>Moash geriye çekildi ama Kaladin hâlâ içten içe kaynadığım görebiliyordu.</p>
<p>“Bu garip,” dedi Syl tekrar Kaladin’in omzuna konarak. “O ne kadar da kızgın görünüyor.”</p>
<p>“Ben köprücülerin başına geçtiğim zaman, onlar ezilerek boyun eğdirilmiş olan kafeslenmiş hayvanlardı,” dedi Kaladin hafifçe. “Onlara direnişlerini geri verdim ama onlar hâlâ kafeslenmişti. Şimdi ise o kafesin kapıları açıldı. Moash ve öbürlerinin alışması zaman alacak.”</p>
<p>Alışacaklardı. Köprücüler olarak geçirdikleri son haftalarda, askerlerin disiplini ve kesinliğiyle hareket etmeyi öğrenmişlerdi. Onları ezenler, köprülerin üzerinden geçerken hazır olda beklemiş, tek bir horgörü kelimesi etmemişlerdi. Disiplinlerinin kendisi onların silahı hâline gelmişti.</p>
<p>Onlar gerçek askerler olmayı öğreneceklerdi. Hayır, onlar gerçek askerler olmuşlardı. Şimdi ise direnecekleri Sadeas’ın zulmü olmadan asker gibi hareket etmeyi öğrenmeleri gerekiyordu.</p>
<p>Moash ilerleyerek yanına geldi. “Affedersin,” dedi hafifçe. “Sen haklısın.”</p>
<p>Kaladin gülümsedi, bu sefer içtendi.</p>
<p>“Onlardan nefret etmiyormuş gibi yapmayacağım,” dedi Moash. “Ama medeni olacağım. Bizim bir görevimiz var. Bunu düzgün yapacağız. Kimsenin beklemediği kadar düzgün. Biz Köprü Dört’üz.”</p>
<p>“Aferin,” dedi Kaladin. Moash’la uğraşması özellikle zor olacaktı çünkü Kaladin gittikçe kendisini ona daha çok bel bağlarken buluyordu. Öbürlerinin pek çoğu</p>
<p>Kaladin’i putlaştırıyordu. Moash değil, o Kaladin’in damgalanmasından beri tanıştığı gerçek bir arkadaşa en yakın olan kişiydi.</p>
<p>Kralın toplantı salonuna yaklaşırlarken koridor gitgide şaşırtıcı derecede süslenmiş bir hâle dönüştü. Duvarlara oyulmuş rölyefler dizisi bile vardı; Elçiler. Belli yerlerde parlamaları için taşların içine yerleştirilmiş mücevherlerle süslenmişlerdi.</p>
<p><span style="font-style:italic;">Gittikçe daha da fazla bir şehre benziyor,</span> diye düşündü Kaladin kendi kendine. <span style="font-style:italic;">Burası yakında gerçek bir saray olabilir.</span></p>
<p>Skar ve ekibini kralın toplantı salonunun kapısında buldu. “Rapor verin,” dedi Kaladin hafifçe.</p>
<p>“Sessiz bir sabah,” dedi Skar. “Ve benim de buna itirazım yok.”</p>
<p>“O zaman bugün için izinlisin,” dedi Kaladin. “Ben toplantı için burada kalacağım, sonra da ikindi nöbetini Moash’a bırakıp, akşam nöbeti için geri geleceğim. Sen ve mangan biraz uykunuzu alın; bu gece görev başına geri döneceksiniz, yarın sabaha kadar sürecek.”</p>
<p>“Emredersiniz,” dedi Skar selam vererek. Adamlarını topladı ve gitti.</p>
<p>Kapıların ötesindeki oda kalın bir halıyla döşenmişti ve Rüzgâryönü tarafında büyük, kepenksiz pencereler vardı. Kaladin daha önce bu odaya hiç girmemişti ve saray haritaları da kralın güvenliği için sadece ana koridorları ve hizmetkârların bölümlerinin içinden geçen yolları gösteriyordu. Bu odanın sadece tek bir fazladan kapısı vardı, büyük olasılıkla dışarıdaki balkona açılıyordu ama Kaladin’in içeriye girmiş olduğu kapıdan başka çıkış yoktu.</p>
<p>Mavi ve altın renkli iki muhafız kapının iki tarafında durmaktaydı. Kralın kendisi odadaki masanın yanında ileri geri volta atıyordu. Burnu resimlerdekinden daha büyüktü.</p>
<p>Dalinar saçlarında griler görülen şık bir kadın olan Yüceleydi Navani’yle konuşmaktaydı. Kralın amcasıyla annesinin arasındaki skandal ilişki savaş kampının baş dedikodu konusu olurdu, eğer Sadeas’ın ihaneti onu gölgede bırakmış olmasaydı.</p>
<p>“Moash,&quot; dedi Kaladin işaret ederek. “O kapı nereye gidiyormuş bir bak. Mart ve Eth, hemen dışarıda koridorda nöbet tutun. Siz içeriye haber verip bizden izin almadan önce bir yüceprensten başka hiç kimse bu kapıdan girmeyecek.”</p>
<p>Moash krala eğilmek yerine selam verdi ve kapıyı kontrol etti. Gerçekten de Kaladin’in aşağıdan fark etmiş olduğu balkona açılıyordu. Bu en üstteki odanın etrafını tamamen sarmaktaydı.</p>
<p>Dalinar çalışırlarken Kaladin ve Moash’ı inceliyordu. Kaladin selam verdi ve adamın gözlerinin içine baktı. Önceki gün olduğu gibi bir kere daha başarısız olmayacaktı.</p>
<p>“Ben bu muhafızları tanımıyorum amca,” dedi kral rahatsızlıkla.</p>
<p>“Onlar yeni,” dedi Dalinar. “O balkona çıkmanın başka hiçbir yolu yok, asker. Yüz ayak havada duruyor.”</p>
<p>“Öğrendiğimiz iyi oldu,” dedi Kaladin. “Drehy, dışarıdaki balkonda Moash’a katıl, kapıyı kapat ve nöbet tutun.”</p>
<p>Drehy başını sallayarak harekete geçti.</p>
<p>“Ben daha şimdi o balkona dışarıdan ulaşmanın hiçbir yolunun olmadığını söyledim,” dedi Dalinar.</p>
<p>“O zaman benim de içeriye girmeye çalışacağım yol o olurdu,” dedi Kaladin. “Eğer isteseydim, komutanım.”</p>
<p>Dalinar eğlenerek gülümsedi.</p>
<p>Ancak kral başını sallayarak onaylıyordu. “Güzel... Güzel.”</p>
<p>“Bu odaya girmenin başka yolları var mı Majesteleri?” diye sordu Kaladin. “Gizli kapılar, tüneller?”</p>
<p>“Eğer olsalardı, kimsenin bundan haberinin olmamasını isterdim,” dedi kral. “Eğer neyi koruyacaklarını bilmezlerse adamlarım bu odayı güvenceye alamazlar. Eğer kimsenin bilmiyor olması gereken geçitler varsa, onlar anında şüphelidir. Eğer bilgiyi benimle paylaşırsanız, onları korumak için sadece subaylarımı kullanacağım.” Kral bir an için gözlerini Kaladin’e dikti, sonra da Dalinar’a döndü. “Bunu <span style="font-style:italic;">beğendim.</span> Neden onu daha önce muhafızlarının başına geçirmedin?”</p>
<p>“Fırsatım olmadı,” dedi Dalinar gözleri Kaladin’i incelerken, arkalarında bir <span style="font-style:italic;">derinlik</span> vardı. Bir ağırlık. Yanına yaklaşıp, bir elini Kaladin’in omzuna koyarak onu bir kenara çekti.</p>
<p>“Bekle,” dedi kral arkalarından. &quot;O bir <span style="font-style:italic;">yüzbaşı</span> nişanı mı? Bir koyugözde? Bu ne zaman başladı?&quot;</p>
<p>Dalinar cevap vermedi, bunun yerine Kaladin’i odanın bir kenarına doğru götürdü. “Kral suikastçılar konusunda çok endişelidir,” dedi yumuşakça. “Senin bunu bilmen gerekiyor.”</p>
<p>“Sağlıklı bir paranoya onun muhafızlarının işini kolaylaştırır komutanım,” dedi Kaladin.</p>
<p>“Ben sağlıklı olduğunu söylemedim,” dedi Dalinar. “Sen bana ‘komutanım’ diyorsun. Genel hitap şekli'Berrakbey’dir.”</p>
<p>“Eğer siz emrederseniz o terimi kullanırım, komutanım,” dedi Kaladin adamın gözlerinin içine bakarak. &quot;Ama eğer doğrudan üstünüzse, ‘komutanım’ uygun bir hitap şeklidir, bir açıkgöz için bile.”</p>
<p>&quot;Ben bir yüceprensim.”</p>
<p>“Açıkça konuşmak gerekirse, ” dedi Kaladin; izin istemeyecekti. Onu bu role bu adam koymuştu, o yüzden Kaladin de, aksi söylenmediği sürece, yanında bazı belirli imtiyazların geldiğini varsayacaktı. “ ‘Berrakbey’ diye hitap ettiğim her adam bana ihanet etti. ‘Komutanım’ diye hitap ettiğim birkaç adam ise bugün hâlâ saygıma sahipler. Ben bir tanesini öbüründen daha hürmetkâr bir şekilde kullanıyorum. Komutanım.”</p>
<p>“Sen garip bir adamsın, oğlum.”</p>
<p>“Normal olanların hepsi uçurumlarda öldü komutanım,” dedi Kaladin yumuşak bir şekilde. “Sadeas’ın marifeti.”</p>
<p>“Peki, balkondaki adamlarına pencereden duyamayacakları kadar uzakta durarak nöbet tuttur.’’</p>
<p>“Ben de adamlarımla birlikte koridorda bekleyeceğim,” dedi Kaladin Kral’ın Muhafızlarından olan iki askerin şimdiden kapılardan çıkmış olduklarını fark ederek.</p>
<p>&quot;Ben onu emretmedim,” dedi Dalinar. “Kapıda nöbet tut ama içeride. Ben planladığımız şeyleri senin de duymanı istiyorum. Sadece bunları bu odanın dışında tekrar etme.”</p>
<p>“Emredersiniz komutanım.”</p>
<p>“Bu toplantıya dört kişi daha geliyor,” dedi Dalinar. “Oğullarım, General Khal ve Berrakhanım Teshav, Khal’ın karısı. Onlar girebilirler. Onlardan başka herhangi birisi toplantı bitene kadar bekletilecek.”</p>
<p>Dalinar tekrar kralın annesiyle olan konuşmasına geri döndü. Kaladin Moash ve Drehy’i doğru yerlere yerleştirdi, sonra da Mart ve Eth’e kapı protokolünü açıkladı. Daha sonra biraz eğitim vermesi gerekecekti. Açıkgözler hiçbir zaman “Başka kimsenin girmesine izin verme,” dedikleri zaman “Başka kimsenin girmesine izin verme,” demek istemezlerdi. Demek istedikleri şey &quot;Eğer başka birisinin girmesine izin verirsen, ben de bunun yeteri kadar önemli olduğuna katılıyor olsam iyi olur, yoksa senin başın yanar,” olurdu.</p>
<p>Sonra Kaladin kapalı kapının iç tarafında yerini aldı, tanımadığı bir tür ender ahşaptan imal edilmiş olan oymalı tahta kaplamaları olan bir duvarın önünde duruyordu. <span style="font-style:italic;">Büyük olasılıkla bunun değeri, benim bütün hayatım boyunca kazanmış olduğum paradan daha fazladır,</span> diye düşündü öylesine. <span style="font-style:italic;">Tek bir ahşap plakanın.</span></p>
<p>Yüceprensin oğullan Adolin ve Renarin Kholin geldiler. Kaladin birincisini savaş meydanında görmüştü, gerçi Parezırhı olmadan farklı görünüyordu. Daha az heybetliydi. Şımarık bir zengin çocuğuna daha çok benziyordu. Ha, diğer herkes gibi o da üniforma giymişti ama düğmeleri işlemeliydi, ve çizmeleri de... Onlar üzerlerinde bir çizik bile olmayan pahalı domuz derisindendi. Yepyenilerdi, büyük olasılıkla saçma bir masraf yapılarak satın alınmışlardı.</p>
<p><span style="font-style:italic;">Pazardaki o kadını kurtarmıştı ama,</span> diye düşündü Kaladin haftalar önceki karşılaşmalarını hatırlayarak. <span style="font-style:italic;">Onu unutma.</span></p>
<p>Kaladin Renarin’i neye yoracağından emin değildi. Gençti, Kaladin’den büyük olabilirdi ama kesinlikle öyleymiş gibi görünmüyordu, gözlük takıyordu ve kardeşinin arkasından bir gölge gibi yürüyordu. O narin kollar ve hassas parmaklar hiçbir zaman savaş ya da gerçek iş yüzü görmemişti.</p>
<p>Syl odanın etrafında uçuşuyor, girintileri, çıkıntıları ve vazoların içlerini kolaçan ediyordu. Kralın koltuğunun yanındaki kadın yazı masasının üzerindeki bir kâğıt ağırlığında durdu, içinde garip bir tür yengece benzeyen şeyin hapsedilmiş olduğu kristal bloğu dürtüklüyordu. Şunlar kanat mıydı?</p>
<p>“Onun dışarıda bekliyor olması gerekmez mi?” diye sordu Adolin Kaladin’e doğru başıyla işaret ederek.</p>
<p>“Yaptığımız şey beni doğrudan tehlikeye sokuyor,” dedi Dalinar ellerini arkasında kavuşturmuş olarak. “Onun da ayrıntıları bilmesini istiyorum. İşi için önemli olabilir.” Dalinar Adolin ya da Kaladin’den tarafa bakmadı.</p>
<p>Adolin yanma giderek Dalinar’m kolunu kavradı ve Kaladin’in duyamayacağı kadar alçak olmayan hafif bir sesle konuştu. “Biz onu tanımıyoruz bile.”</p>
<p>“Bizim birilerine güvenmemiz gerekiyor Adolin,” dedi babası normal bir sesle. “Eğer benim bu orduda Sadeas için çalışıyor olmadığına garanti verebileceğim bir tek kişi varsa, o da bu asker.” Döndü ve Kaladin’e bir bakış attı, bir kere daha onu o anlaşılmaz gözleriyle inceliyordu.</p>
<p>O <span style="font-style:italic;">beni Fırtınaışığıyla görmedi,</span> dedi Kaladin kendi kendisine sertçe. O <span style="font-style:italic;">neredeyse kendinden geçmişti. Bilmiyor.</span></p>
<p><span style="font-style:italic;">Biliyor mu?</span></p>
<p>Adolin ellerini havaya savurdu ama yürüyerek odanın öbür tarafına gitti, kardeşine bir şeyler mırıldanıyordu. Kaladin yerinde kaldı, tören rahatında rahatça duruyordu. <span style="font-style:italic;">Evet, kesinlikle şımarık.</span></p>
<p>Kısa süre sonra gelen general dik sırtlı ve soluk sarı gözlü, çevik bir adamdı, keldi. Karısı Teshav’ın dar bir yüzü ve sarı çizgili saçları vardı. Navani’nin oraya geçmek için hiçbir harekette bulunmuş olmadığı yazı masasının yanında yerini aldı.</p>
<p>“Raporlar,” dedi Dalinar pencereden, kapı yeni gelen ikilinin arkasından tıkırtıyla kapanırken.</p>
<p>“Ne duyacağınızı bildiğinizi tahmin ediyorum Berrakbey,” dedi Teshav. “Kızgınlar. Onlar gerçekten de sizin emri tekrar düşüneceğinizi ummuşlardı ve halka açıklamak onları kışkırttı. Resmî bir açıklama yapan sadece Yüceprens Hatham oldu. O diyor ki, alıntı yapıyorum; ‘kralın bu düşüncesiz ve ihtiyatsız yola girmekten caydırılacağından emin olmaya niyeti var’.&quot;</p>
<p>Kral içini çekerek koltuğuna oturdu. Renarin anında oturdu, general de öyle. Adolin biraz daha gönülsüz bir şekilde koltuğuna geçti.</p>
<p>Dalinar ayakta kalmaya devam etti, pencereden dışarıya bakıyordu.</p>
<p>“Amca?” diye seslendi kral. “Tepkiyi duydun mu? Düşündüğün kadar ileriye gitmemiş olman iyi bir şey. Eğer Kurallar’ı uygulamak <span style="font-style:italic;">zorunda</span> olduklarını ya da mal varlıklarına el konulmasını kabul etmeleri de gerektiğini ilan etmiş olsaydın, bir isyanın ortasında olurduk.”</p>
<p>“O da gelecek,” dedi Dalinar. “Hâlâ hepsini birden mi ilan etmem gerekirdi diye merak ediyorum. Eğer bir ok saplandığı zaman, bazen en iyisi oku bir çekişte çıkarmaktır.”</p>
<p>Aslında bir ok saplandığı zaman, yapılacak en iyi şey bir hekim bulana kadar onu orada bırakmaktı. Çoğu zaman ok kan akışını engeller ve seni hayatta tutardı. Ancak konuşmaya dahil olup da, yüceprensin mecazını bozmamak en iyisiydi.</p>
<p>“Fırtınalar adına, ne kadar korkunç bir resim,” dedi kral bir mendille yüzünü silerek. “Böyle şeyleri söylemek zorunda mısın amca? <span style="font-style:italic;">Zaten</span> bu hafta bitmeden ölmüş olacağımızdan korkuyorum.”</p>
<p>“Baban ve ben bundan daha kötülerini atlattık,” dedi Dalinar.</p>
<p>“Sizin o zamanlar müttefikleriniz vardı! Sizin tarafınızda üç yüceprens, karşınızda da sadece altı, ve siz hiç onların hepsiyle birden aynı anda savaşmadınız.”</p>
<p>“Eğer yüceprensler bize karşı birleşecek olursa, ayakta kalmayı başaramayız,” dedi General Khal. “Bu beyannameyi geri çekmekten başka herhangi bir seçeneğimiz olmaz, bu da Taht’ı dikkate değer derecede zayıflatacaktır.”</p>
<p>Kral arkasına yaslanarak elini alnına koydu. “Jezerezeh, bu tam bir felaket olacak...”</p>
<p>Kaladin bir kaşını kaldırdı.</p>
<p>“Sen öyle düşünmüyor musun?” diye sordu Syl uçuşan bir yapraklar kümesi hâlinde ona doğru yaklaşarak. Onun sesinin böyle şekillerden geldiğini duymak rahatsız ediciydi. Odadaki diğerleri, elbette ki, onu göremiyor ya da duyamıyordu.</p>
<p>“Hayır,” diye fısıldadı Kaladin. “Bu beyanname gerçekten de gerçek bir fırtına koparıyormuş gibi görünüyor. Ben sadece kralın daha... Ee, az mızmız olmasını beklerdim.&quot;</p>
<p>“Bizim sağlam müttefiklere ihtiyacımız var,” dedi Adolin. “Bir cephe kurmalıyız. Sadeas bir tane oluşturacak ve o yüzden biz de ona kendimizinkiyle karşılık vereceğiz.”</p>
<p>“Krallığı ikiye mi böleceğiz?” dedi Teshav başını iki yana sallayarak. “Bir iç savaşın Taht’a nasıl fayda sağlayacağını göremiyorum. Özellikle de bizim kazanmamızın pek olası olmadığı bir tanesinin.”</p>
<p>“Bu Alethkar’ın bir krallık olarak sonu olabilir,” diyerek ona katıldı general.</p>
<p>“Alethkar yüzyıllar önce bir krallık olarak son buldu,” dedi Dalinar yumuşak bir sesle, pencereden dışarıya bakıyordu. “Bizim yarattığımız bu şey Alethkar değil. Alethkar adalet demekti. Bizler babamızın pelerinini giyen çocuklarız.”</p>
<p>“Ama amca, en azından bu da <span style="font-style:italic;">bir şeydir,&quot;</span> dedi kral. “Yüzyıllardır olduğundan daha fazlası<sup>1</sup>. Eğer biz burada başarısız olursak ve on tane savaşan prensliğe bölünürsek, bu babamın uğruna çalıştığı her şeyi boşa çıkarmak olur!”</p>
<p>“Babanın uğruna çalıştığı şey bu değildi oğlum,” dedi Dalinar. “Bu Harap Ovalar üzerindeki oyun, bu mide bulandırıcı politik maskaralık. Gavilar’ın hayal ettiği şey bu değildi. Dinmezfırtına geliyor...”</p>
<p>“Ne?” diye sordu kral.</p>
<p>Dalinar en sonundan pencereye arkasını dönüp, yürüyerek diğerlerinin yanına geldi ve elini Navani’nin omzuna koydu. “Bizler bunu yapmanın bir yolunu bulacağız, ya da bunu yaparken krallığı yok edeceğiz. Ben bu rezilliğe daha fazla katlanmayacağım.”</p>
<p>Kollarını kavuşturmuş olan Kaladin bir parmağıyla dirseğinde tempo tutuyordu. “Dalinar kral oymuş gibi davranıyor,” diye hareket ettirdi ağzını, o kadar hafifçe fısıldıyordu ki sadece Syl duyabilirdi. “Ve diğer herkes de öyle yapıyor.&quot; Sıkıntı vericiydi. Bu Amaram’ın yaptığı şeye benziyordu. Önünde gördüğü güce el koymak, kendisine ait olmasa bile.</p>
<p>Navani başını kaldırarak Dalinar’a baktı, elini onunkinin üzerine koymak üzere kaldırdı. O yüz ifadesine bakılacak olursa Dalinar her ne planlıyor idiyse, o da onun arkasındaydı.</p>
<p>Kral değildi. Hafifçe içini çekti. <span style="font-style:italic;">“Belli ki</span> bir planın var amca. Ee? Söyle hadi. Bu tiyatro yorucu.”</p>
<p>“Benim asıl yapmak istediğim şey, onların topunu birden sopalamak,” dedi Dalinar dürüstçe konuşarak. &quot;Emirlere uymayı kabul etmeyen yeni acemilere yapacağım şey bu olurdu.”</p>
<p>“Sanırım yüceprensleri dizine yatırıp, itaat ettirene kadar <span style="font-style:italic;">dövmekte</span> çok başarılı olamazsın amca,” dedi kral kuru kuru. Her nedense farkına varmadan göğsünü ovuşturuyordu.</p>
<p>“Onları silahsızlandırmak gerek,” derken buldu Kaladin kendisini.</p>
<p>Odadaki bütün gözler ona doğru döndü. Berrakhanım Teshav sanki konuşmak Kaladin’in hakkı değilmiş gibi ona kaşlarını çattı. Büyük ihtimalle bu doğruydu.</p>
<p>Ancak Dalinar ona başını salladı. “Asker? Bir önerin mi var?”</p>
<p>“Affınızı sığınırım komutanım,” dedi Kaladin. &quot;Ve Majesteleri. Ama eğer bir manga size sorun çıkarıyorsa, yapacağınız ilk şey üyelerini birbirlerinden ayırmaktır. Onları dağıtır, daha iyi mangaların içine sokarsınız. Ben burada onu yapabileceğinizi sanmıyorum.”</p>
<p>“Ben yüceprensleri nasıl birbirlerinden ayıracağımı bilmiyorum,” dedi Dalinar. “Onların birbirleriyle görüşmelerine engel olabileceğimden şüpheliyim. Belki bu savaş kazanılmış olsaydı, farklı yüceprensleri farklı görevlere atayabilir, uzaklara gönderebilir, ondan sonra da birer birer onlarla uğraşabilirdim. Ama şu an için bizler burada kısılı kalmış durumdayız.”</p>
<p>&quot;Baş belalarına yapacağınız ikinci şey onları silahsızlandırmaktır,” dedi Kaladin. “Eğer mızraklarını teslim etmelerini sağlarsanız onları kontrol etmesi daha kolay olur. Bu utanç vericidir, onların tekrar kendilerini acemiler gibi hissetmelerini sağlar. O yüzden... Siz de onların askerlerini ellerinden alabilir misiniz, belki?”</p>
<p>“Korkarım ki alamayız,” dedi Dalinar. “Askerlerin özel olarak Taç’a değil, kendi açıkgözlerine bağlılık yemini var; Taç’a yemin etmiş olanlar sadece yüceprensler. Ancak düşüncelerin doğru yönde.”</p>
<p>Navani’nin omzunu sıktı. “Son iki haftadır bu soruna nasıl yaklaşacağıma karar vermeye çalışıyorum,” dedi, “içgüdülerim bana yüceprenslere, Aletkar’ın açıkgöz nüfusunun tamamına, disiplin altına alınması gereken yeni acemiler olarak muamele etmem gerektiğini söylüyor.”</p>
<p>“O bana geldi ve biz de konuştuk,” dedi Navani. “Yüceprensleri baş edilebilir bir mertebeye <span style="font-style:italic;">düşüremeyiz,</span> her ne kadar Dalinar’m yapmak istediği şey tam olarak bu olsa da. Onun yerine, onları eğer hizaya gelmezlerse her şeylerini ellerinden <span style="font-style:italic;">alacağımıza</span> inanmaları için teşfik etmemiz gerekiyor.”</p>
<p>“Bu beyanname onları delirtecek,” dedi Dalinar. “Ben onların delirmesini <span style="font-style:italic;">istiyorum.</span> Onların savaş hakkında, buradaki yerleri hakkında düşünmelerim istiyorum ve onlara Gavilar'ın suikastini hatırlatmak istiyorum. Eğer onları gerçek askerlermiş gibi davranmaya itebilirsem, hatta bu onların bana karşı silahlanmalarıyla başlıyor olsa bile, o zaman onları ikna etmeyi başarabilirim. Askerlerle anlaşabilirim. Her neyse, bunun büyük bir parçası onları, benim eğer onlar güç ve otoritelerini doğru şekilde kullanmazlarsa ellerinden alacağımın tehdidi. Ve bu da, Yüzbaşı Kaladin’in de önerdiği gibi, silahlarını ellerinden almakla başlıyor.”</p>
<p>“Yüceprenslerin silahlarını almak mı?” diye sordu kral. “Bu nasıl bir saçmalık?” &quot;Bu saçmalık değil,” dedi Dalinar, gülümsedi. “Ordularını onlardan alamayız ama <span style="font-style:italic;">başka</span> bir şey yapabiliriz. Adolin, kınındaki kilidi kaldırmayı planlıyorum.”</p>
<p>Adolin bir an bunu düşünerek kaşlarını çattı. Sonra geniş bir gülümseme yüzünü ikiye böldü. “Yâni, tekrar düello yapmama izin mi vereceksin? Gerçekten mi?” &quot;Evet,” dedi Dalinar. Krala doğru döndü. “Çok uzun bir süreden beri, onun önemli müsabakalara çıkmasını yasaklamıştım, çünkü Kurallar savaş sırasında subaylar arasında şeref düellolarına izin vermiyor. Ancak gittikçe daha da fazla farkına varıyorum ki, öbürlerim kendilerini savaştalarmış gibi görmüyorlar. Onlar oyun oynuyor. Adolin’in resmî müsabakalarda kampın diğer Paredarlarıyla düello etmesine izin vermenin zamanı geldi.”</p>
<p>“Onların burnunu sürtmesi için mi?” diye sordu kral.</p>
<p>“Burun sürtmekle bir ilgisi olmayacak, Parelerini ellerinden almak için olacak.” Dalinar ilerleyerek koltukların ortasına geçti. “Eğer ordudaki bütün Parekılıçları ve Parezırhları bizim kontrolümüzde olursa, yüceprenslerin bize karşı savaşmaları zor olur. Adolin, diğer yüceprenslerin Paredarlarmı şeref düellolarına çağırmanı istiyorum, ödüller Parelerin kendileri olacak. ”</p>
<p>“Bunu kabul etmeyecekler,” dedi General Khal. “Düelloları reddederler.”</p>
<p>&quot;Kabul edeceklerinden emin olmamız gerekecek,” dedi Dalinar. “Onları zorlayarak ya da utandırarak dövüşe sokmanın bir yolunu bulacağız. Eğer Akıl’ın nerelere kaçıp gittiğini bulabilseydik, bu büyük olasılıkla daha kolay olurdu diye düşünüyorum.” &quot;Eğer oğlan kaybederse ne olacak?” diye sordu General Khal. “Bu plan fazla öngörülemez gibi görünüyor. ”</p>
<p>“Göreceğiz,” dedi Dalinar. “Bu yapacaklarımızın sadece bir parçası, daha küçük olan parçası; ama ayrıca en gözle görülür parçası da. Adolin, herkes bana senin düello yapmakta ne kadar iyi olduğunu söylüyor ve sen de yasağımı kaldırmam için aralıksız olarak başımı ağrıttın. Bizimkiler sayılmazsa, orduda otuz tane Paredar var. Sen o kadar çok adamı yenebilir misin?”</p>
<p>“Yenmek ne,” dedi Adolin sırıtarak. “Kırar geçiririm, eğer Sadeas’ın kendisiyle başlayabileceksem. ”</p>
<p>O <span style="font-style:italic;">zaman bu hem şımarık, hem de kendini beğenmiş,</span> diye düşündü Kaladin. “Hayır,” dedi Dalinar. “Sadeas kişisel bir meydan okumayı kabul etmeyecektir, gerçi hedefimiz en sonunda onu da arenaya indirmek. Biz daha düşük seviyeli Pare-darlarla başlayacak ve ona doğru ilerleyeceğiz.”</p>
<p>Odadaki diğerleri sıkıntılıymış gibi görünüyordu. Bu dudaklarını ince bir çizgi hâlinde sıkmış ve Adolin’e göz atmakta olan Berrakhanım Navani’yi de içermekteydi. Dalinar’ın planını destekliyor olabilirdi ama yeğeninin düello yapması fikrini sevmemişti.</p>
<p>Bunu dile getirmedi. “Dalinar’ın da belirttiği gibi, bizim bütün planımız bu olmayacak,” dedi. “Umalım ki Adolin’in düellolarının çok fazla ileri gitmesine gerek olmasın. Büyük ölçüde endişe ve korku yaratmak, bize karşı olan bazı hiziplere baskı yapmak amacını taşıyor. Yapmamız gereken işlerin asıl büyük kısmı, bizim tarafımıza çekilebilecek olanlarla ilişki kurmak için karmaşık ve kararlı bir politik çaba gerektirecek.”</p>
<p>&quot;Navani ve ben yüceprensleri gerçekten de birleştirilmiş olan bir Alethkar’m avantajları konusunda ikna etmek için çalışacağız,” dedi Dalinar başını sallayarak. “Gerçi Fırtınababa biliyor ya, ben politik yeteneğimden, Adolin’in düellolarına duyduğu güveni duymuyorum. Olması gereken bu. Eğer Adolin sopa olacaksa, benim de tüy olmam gerekiyor.”</p>
<p>“Suikastçılar olacak amca,” dedi Elhokar, sesi yorgun çıkıyordu. “Ben Khal’ın haklı olduğunu düşünmüyorum. Bence Alethkar anında parçalanmayacak. Yüceprensler tek bir krallık olma fikrinden hoşlanır oldular. Ama onlar sporlarını, eğlencelerini, mücevherkalplerini de seviyorlar. O yüzden de suikastçılar gönderecekler. İlk başta sessizce, ve büyük olasılıkla da seni ya da beni doğrudan hedeflemeyen. Ailelerimize.</p>
<p>Sadeas ve öbürleri bizim canımızı yakmaya, geri çekilmeye zorlamaya çalışacaklar. Sen oğullarını bunun için riske atmaya gönüllü müsün? Peki ya annemi?”</p>
<p>“Evet, haklısın,” dedi Dalinar. “Benim aklıma... Ama evet. Onlar bu şekilde düşünüyor.” Kaladin’e sesi pişmanmış gibi geliyordu.</p>
<p>“Ve sen yine de bu planı takip etmeye gönüllüsün?” diye sordu kral.</p>
<p>“Başka seçeneğim yok,” dedi Dalinar arkasını dönerek, pencereye doğru geri yürüdü. Batıya, kıtanın içlerine doğru doğru baktı.</p>
<p>“O zaman en azından bana şunu söyle,” dedi Elhokar. “Asıl amacın ne amca? Bütün bunların sonucu olarak istediğin şey ne? Bir yıl içinde, eğer biz bu fiyaskodan sağ çıkmışsak, sen bizim ne olmamızı istiyorsun?”</p>
<p>Dalinar ellerini pencere pervazının kalın taşının üzerine koydu. Gözlerini dışarıya dikmişti, sanki onun görebildiği ama geri kalanlarının göremediği bir şeye bakıyordu. “Ben önceden olduğumuz şeye dönüşmemizi sağlayacağım oğlum. Fırtınaların içinde ayakta kalabilen bir krallık, bir ışık olan ve bir karanlık olmayan bir krallık. Ben gerçek anlamda birleşmiş olan bir Alethkar istiyorum, yüceprensleri sadık ve adil olan. Ondan da fazlasını.” Parmaklarıyla pencere pervazına vurdu. “Ben Parlayan Şövalyeleri tekrar kuracağım.”</p>
<p>Kaladin neredeyse şoktan mızrağını düşürecekti. Neyse ki, hiç kimse onu izlemiyordu; onlar ayağa fırlayarak Dalinar’a gözlerini dikmekteydiler.</p>
<p>&quot;Parlayanlar mı? Siz delirdiniz mi?” diye hesap sordu Berrakhanım Teshav. &quot;Siz bizi Yokelçilere satan bir hainler mezhebini mi tekrar kurmaya çalışacaksınız?”</p>
<p>“Bunun geri kalanı kulağa iyi geliyor baba,” dedi Adolin öne doğru adım atarak. “Parlayanlar hakkında çok düşündüğünü biliyorum ama sen onları... Diğer herkesten farklı bir şekilde görüyorsun. Eğer sen onları örnek almayı istediğini ilan edecek olursan bu iyi karşılanmayacaktır.”</p>
<p>Kral sadece inleyerek yüzünü ellerine gömdü.</p>
<p>“İnsanlar onlar hakkında yanılıyor,” dedi Dalinar. “Ve eğer hatta yanılmıyorlarsa bile asıl Parlayanlar, Elçiler tarafından başlatılmış olanlar, Vorin kilisesinin bile bir zamanlar adil ve erdemli olduğunu itiraf ettiği bir şey. Bizim insanlara Parlayan Şövalyeler’in, bir tarikat olarak, büyük bir şeyleri temsil ettiğini hatırlatmamız gerekiyor. Eğer etmeselerdi, hikâyelerin yaptıklarını iddia ettikleri gibi ‘düşmeleri’ de mümkün olamazdı.”</p>
<p>“Ama <span style="font-style:italic;">neden?”</span> diye sordu Elhokar. “Sebep ne?”</p>
<p>“Yapmam gereken şey bu.” Dalinar tereddüt etti. “Ben de henüz neden olduğundan tam olarak emin değilim. Sadece bana söylenen bu. Gelmekte olan şeye karşı bir korunma, bir hazırlık olarak. Bir tür fırtına. Belki bu diğer yüceprenslerin bize karşı dönmesi kadar basit bir şeydir. Hiç sanmıyorum ama belki.”</p>
<p>“Baba,” dedi Adolin eli Dalinar’m kolunda. “Bunların hepsi iyi güzel, ve belki sen insanların Parlayanlar hakkındaki görüşünü de değiştirebilirsin ama... Ishar’ın ruhu adına, baba! Onlar bizim yapamadığımız şeyleri yapabiliyordu. Sadece birilerinin adını Parlayan koymak, onlara hikâyelerdeki gibi fantastik güçler vermez.&quot;</p>
<p>“Parlayanlar yapabildikleri şeylerden daha fazlasıydı,” dedi Dalinar. “Onlar bir ideal anlamına gelirdi. B<span style="text-decoration:underline;">izim</span> bu günlerde eksikliğini çektiğimiz türden bir ideal. Biz antik Dalgabağlamalara, onların sahip olduğu güçlere, erişemeyebiliriz, ama Parlayanları başka yollardan örnek almayı hedefleyebiliriz. Bunda kararlıyım. Beni vazgeçirmeye çalışmayın.&quot;</p>
<p>Diğerleri ikna olmuş gibi görünmüyordu.</p>
<p>Kaladin gözlerini kıstı. Peki Dalinar Kaladin’in güçlerini biliyor muydu, yoksa bilmiyor muydu? Toplantı Paredarları Adolin’le dövüşmeleri için nasıl manipüle edebilecekleri ve çevre bölgedeki devriyelerin nasıl arttırılabileceği gibi daha sıradan konulara doğru kaydı. Dalinar savaş kamplarını güvenli bir hâle getirmeyi, deneyeceği şeyler için bir ön koşul olarak görüyordu.</p>
<p>Toplantı en sonunda bittiği, içeridekilerin çoğu emirleri uygulamaya gittiği zaman, Kaladin hâlâ Dalinar'ın Parlayanlar hakkında söylediği şeyleri düşünüyordu. Adam bunun farkında değildi ama o çok isabetli konuşmuştu. Parlayan Şövalyeler’in gerçekten de idealleri vardı ve onlar tam olarak o şekilde adlandırılıyorlardı. Beş İdealler, Ölümsüz Sözler.</p>
<p>Ölümden önce yaşam, zayıflıktan önce güç, hedeften önce yolculuk, diye düşündü Kaladin cebinden çıkardığı bir küreyle oynarken. Bu Sözler, Birinci İdeal’in tamamını oluşturuyordu. Kaladin’in bunun anlamı konusunda sadece sezgisel bir fikri vardı ama cehaleti onun Rüzgârkoşucuların İkinci İdeal’ini, kendilerini koruyamayanları koruma yeminini, keşfetmesine engel olmamıştı.</p>
<p>Syl ona öbür üçünü söylemiyordu. Diyordu ki, Kaladin ihtiyacı olduğu zaman onları bilecekti. Ya da bilmeyecek ve de ilerleme kaydetmeyecekti.</p>
<p>Kaladin ilerleme kaydetmeyi istiyor muydu? Ne olmak için? Parlayan Şövalyeler’in bir üyesi mi? Kaladin’in istediği şey başka birinin ideallerinin kendi hayatına hâkim olması değildi. O sadece hayatta kalmak istemişti. Şimdi, her nasılsa, yüzlerce yıldır hiçbir insanın geçmemiş olduğu bir yoldan dümdüz ileri doğru ilerliyordu. Potansiyel olarak Roshar üzerinde yaşayan tüm insanların nefret edeceği ya da saygı duyacağı bir şeye dönüşüyordu. Ne kadar çok ilgi...</p>
<p>&quot;Asker?” dedi Dalinar kapının yanında durarak.</p>
<p>“Komutanım.” Kaladin tekrar dimdik durdu ve selam verdi. Bunu yapmak <span style="font-style:italic;">iyi </span>hissettiriyordu, hazır olda durmak, bir yer bulmak. Bunun bir zamanlar sevdiği hayatı hatırlamanın iyi duygusu mu, yoksa tekrar tasmasına kavuşan baltatazısının zavallı duygusu mu olduğundan emin değildi.</p>
<p>“Yeğenim haklıydı,” dedi Dalinar kralın koridor boyunca uzaklaşmasını izleyerek. “Öbürleri aileme zarar vermeye çalışabilir. Onlar bu şekilde düşünüyor. Navani ve oğullarım için sürekli olarak muhafız grupları olmasını istiyorum. En iyi adamlarından. ”</p>
<p>&quot;Bende onlardan yaklaşık iki düzine var, komutanım,” dedi Kaladin. “Bu dördünüzü birden sürekli olarak koruma altında tutmak için yeterli değil. Fazla uzun süre geçmeden önce daha fazla adamı eğitmiş olmam gerekir ama bir köprücünün eline mızrak vermek onu iyi bir korumayı bırakın, bir asker bile yapmıyor.”</p>
<p>Dalinar başını sallayarak onayladı, sıkıntılı görünüyordu. Çenesini ovuşturdu.</p>
<p>“Komutanım?”</p>
<p>“Seninkisi bu savaş kampındaki işi fazla olan tek kuvvet değil, asker,” dedi Dalinar. “Sadeas’ın ihanetine çok fazla adam kaybettim. Çok iyi adamlar. Şimdi de bir zaman sınırım var. Sadece altmış günden biraz fazla...”</p>
<p>Kaladin bir ürperti hissetti. Yüceprens duvarına karalanmış olarak bulunan sayıyı çok ciddiye alıyordu.</p>
<p>“Yüzbaşı,” dedi Dalinar hafifçe. “Bulabildiğim her sağlam adama ihtiyacım var. Onları eğitiyor ordumu tekrar oluşturuyor ve fırtına için hazırlanıyor olmam gerekiyor. Onların platolara saldırıyor olmalarına ve savaş tecrübesi edinmek için Parshen-dilerle çatışıyor olmalarına ihtiyacım var.”</p>
<p>Bunun kendisiyle ne ilgisi vardı? “Siz adamlarımın plato turlarında savaşmalarının gerekli olmayacağına söz vermiştiniz.”</p>
<p>“Bu sözü tutacağım,” dedi Dalinar. “Ama Kral’ın Muhafızlarında iki yüz elli asker var. Bunlar elimdeki son savaşa hazır subayların bazılarını da içeriyor ve onları da yeni acemilerin başına koymam gerekiyor.&quot;</p>
<p>&quot;Sadece sizin ailenizi korumak zorunda olmayacağım, değil mi?” diye sordu Kaladin omuzlarına yeni bir yükün binmekte olduğunu hissederek. <span style="font-style:italic;">“Kralın</span> korunmasını da bana teslim etmeyi istediğinizi ima ediyorsunuz.”</p>
<p>“Evet,” dedi Dalinar. “Yavaş yavaş, ama evet. O askerlere ihtiyacım var. Onun da ötesinde, iki ayrı muhafız kuvveti bulundurmak bana bir hataymış gibi geliyor. Hissediyorum ki, geçmişiniz de göz önüne alınacak olursa, adamlarının içinde düşmanlarımın casuslarının olması ihtimali çok az. Bir süre önce kralın hayatına karşı bir teşebbüs yapılmış olabilir, bunu senin de bilmen gerekiyor. Hâlâ bunun arkasında kimin olduğunu bulamadım ama bazı muhafızların işin içinde olabileceğinden endişe ediyorum.&quot;</p>
<p>Kaladin derin bir nefes aldı. “Ne oldu?”</p>
<p>“Elhokar ve ben bir uçurumşeytanı avladık,” dedi Dalinar. “O av sırasında, zorlu bir anında kralın Zırh’ı bozulmanın eşiğine geldi. Biz onu güçlendiren mücevherlerin pek çoğunun kusurlu olanlarla değiştirilmiş olmasının muhtemel olduğunu bulduk, zorlandıkları zaman çatlamalarına neden olmuştu.”</p>
<p>“Ben Zırh konusunda fazla bir şey bilmem komutanım,” dedi Kaladin. “Kendi kendilerine, sabotaj olmaksızın kırılmış olabilirler mi?”</p>
<p>&quot;Mümkün ama muhtemel değil. Ben, adamlarının sarayın ve kralın korunmasında nöbet tutmalarını istiyorum, Kral’ın Muhafızlarından bazı nöbetleri devralarak kralı ve sarayı tanır hâle gelmenizi. Bu adamlarının daha tecrübeli muhafızlardan bir şeyler öğrenmelerine de yardım edecektir. Aynı zamanda, ben ordumdaki askerleri eğitmeleri için o muhafızların subaylarını almaya başlayacağım.</p>
<p>“Önümüzdeki birkaç hafta boyunca, senin grubunla Kral’ın Muhafızları’m birleştireceğiz. Komuta sende olacak. Sen o öbür ekiplerden olan köprücüleri yeteri kadar iyi eğittiğin zaman, biz muhafızlarda kalan askerleri de adamlarınla değiştirecek, ve askerleri de benim orduma geçireceğiz.” Kaladin’in gözlerinin içine baktı. “Bunu yapabilir misin asker?”</p>
<p>“Evet komutanım,” dedi Kaladin, gerçi bir parçası panik oluyordu. “Yapabilirim.” “Güzel.”</p>
<p>“Bir öneri, komutanım. Siz savaş kamplarının dışındaki devriyeleri genişleteceğinizi, Harap Ovalar’ın etrafındaki tepelerde düzeni sağlamaya çalışacağınızı söylemiştiniz.”</p>
<p>“Evet. Oralarda dolaşan haydutların sayısı utanç verici. Burası artık Alethi arazisi. Alethi kanunlarına uyması gerek.”</p>
<p>“Eğitmem gereken bin tane adamım var,” dedi Kaladin. “Eğer oralarda devriye gezmelerini sağlayabilirsem, bu onların kendilerini askerler gibi hissetmelerine yardımcı olabilir. Eğer yeteri kadar büyük bir kuvvet kullanacak olursam, haydutlara bir mesaj verir, belki onları kaçmaya zorlamış olurum ve adamlarımın da fazla savaş görmesi gerekmez.”</p>
<p>&quot;Güzel. Devriye görevinin başında General Khal vardı ama o artık benim en kıdemli komutanım ve ona başka şeyler için ihtiyaç olacak. Adamlarını eğit. Hedefimiz eninde sonunda senin bin adamına burası, yâni Alethkar ile güney ve doğu limanlan arasındaki gerçek yollarda devriye gezdirmek olacak. Haydut kamplarına karşı gözcülük yapacak ve saldırıya uğrayan kervanları arayacak izci ekiplerin olmasını isteyeceğim. Benim oralarda ne kadar hareketlilik olduğu ve tam olarak ne kadar tehlikeli olduğuna dair sayılara ihtiyacım var. &quot;</p>
<p>“Bizzat ilgileneceğim komutanım.”</p>
<p>Fırtınalar. Bütün bunların hepsini nasıl yapacaktı?</p>
<p>“Güzel,” dedi Dalinar.</p>
<p>Dalinar yürüyerek salondan çıktı, sanki düşünceler içinde kaybolmuş gibi ellerini arkasında kavuşturmuştu. Moash, Eth ve Mart, Kaladin’in emretmiş olduğu gibi onun arkasına dizildiler. Her zaman Dalinar’ın yanına iki adam veriyordu, eğer başarabilirse üç. Bir zamanlar bunu dört ya da beşe çıkarmayı umut etmişti ama, fırtınalar adına, şimdi koruması gereken bu kadar çok kişi olduğuna göre bu mümkün olmayacaktı.</p>
<p><span style="font-style:italic;">Kim bu adam</span>? diye düşündü Kaladin Dalinar’m uzaklaşmakta olan şeklini izlerken. Kampı iyi idare ediliyordu. Bir adamı onu takip eden adamlara bakarak yargılayabilirdin, ve Kaladin de öyle yapıyordu.</p>
<p>Ama bir zorba da disiplinli askerleri olan iyi bir kamp kurabilirdi. Bu adam, Dalinar Kholin, Alethkar’ın birleşmesine yardım etmişti ve bunu da kanın içinde yüzerek yapmıştı. Şimdi... Şimdi de bir kralmış gibi konuşuyordu, hatta kralın kendisi odanm içindeyken bile.</p>
<p><span style="font-style:italic;">O Parlayan Şövalyeler’i yeniden kurmak istiyor,</span> diye düşündü Kaladin. Bu Dalinar Kholin’in sadece irade gücüyle başarabileceği bir şey değildi.</p>
<p>Yardım almadan yapamazdı.</p>
<p><span style="font-style:italic;">Kölelerimizin arasında gizlenen Parshendi casuslarının olabileceği bizim hiçbir zaman afalımıza bile gelmemişti. Bu da önceden fark etmiş olmam gereken bir şeydi.</span></p>
<p>-Navani Kholin’in günlüğünden, Jesesan 1174</p>
<p>Shallan yine geminin güvertesindeki kutusunun üzerine oturmuştu, gerçi şimdi başında bir şapka, üzerinde bir palto ve hürelinde de bir eldiven vardı. Emineli elbette ki iğnelenmiş kol yeninin içinde duruyordu.</p>
<p>Bu açık okyanustaki soğuk akıl almaz bir şeydi. Kaptan iyice güneye gidildiğinde okyanusun kendisinin bile donduğunu söylemişti. Bu inanılmaz geliyordu, Shallan bunu görmeyi isterdi. Bazen Jah Keved’de kar ve buz görmüştü, arada bir kışın oluyordu. Ama bütün bir okyanus dolusu buz? Hayret vericiydi.</p>
<p>ismini Desen koymuş olduğu spreni gözlerken eldivenli eliyle yazıyordu. Şu anda o kendisini geminin güvertesinden yukarı kaldırmış, girdaplanan karanlıktan bir top oluşturmuştu, sonsuz çizgiler Shallan’ın düz bir sayfanın üzerinde asla yakalamayı başaramayacağı şekillerde kıvrılıyorlardı. Bunun yerine çizimlerine destek olarak tanımlar yazıyordu.</p>
<p>“Yiyecek...” dedi Desen. Sesinin uğultulu bir dokusu vardı ve konuştuğu zaman titreşiyordu.</p>
<p>“Evet,” dedi Shallan. “Biz onu yiyoruz.” Yanındaki kâseden küçük bir lima meyvesi seçti ve ağzına attı, sonra da çiğnedi ve yuttu.</p>
<p>“Yiyoruz,” dedi Desen. “Sen... Onu... Sana dönüştürüyor.”</p>
<p>&quot;Evet! Aynen öyle.”</p>
<p>Spren aşağı düştü, o geminin tahta güvertesinin içine girerken karanlık kaybolmuştu. Bir kere daha malzemenin bir parçası hâline geldi, tahtanın sanki suymuş gibi ioo dalgalanmasına neden oluyordu. Zemin boyunca kaydı, sonra da yanındaki kutunun</p>
<p>üzerine çıkarak, küçük yeşil meyvelerin olduğu kâseye ulaştı. Burada her meyvenin üzerinden geçti, her birinin kabuğu onun deseni şeklinde kırışarak yükseliyordu. “Korkunç!” dedi, sesi kâsenin içinden titreşimler hâlinde yükseliyordu. “Korkunç?”</p>
<p>&quot;Yıkım!”</p>
<p>“Ne? Hayır, biz böyle yaşıyoruz. Her şeyin yemeğe ihtiyacı var.”</p>
<p>“Yemek korkunç yıkım!” Sesi dehşete düşmüş gibi geliyordu. Kâseden geriye çekilerek güverteye döndü.</p>
<p><span style="font-style:italic;">Desen gittikçe daha da karmaşık düşünceleri ilişkilendirebiliyor,</span> diye yazdı Shallan. <span style="font-style:italic;">Soyutlamaları kolaylıkla anlıyor. Bir süre önce bana “Neden? Neden sen? Neden var?” sorularını sordu. Bunu bana hayatımın amacımı sorması şeklinde yorumladım. ‘‘Gerçeği bulmak” diye cevap verdiğim zaman demek istediğimi kolaylıkla kavrarmış gibi göründü. Ama yine de, insanların neden yemek zorunda olması gibi bazı</span> basit gerçeklikler onu aşıyor. O...</p>
<p>Kâğıt buruşur ve yükselirken Shallan yazmayı kesti, Desen sayfanın üzerinde belirmişti, minik çıkıntıları Shallan’ın hemen şimdi yazmış olduğu harfleri yükseltiyordu.</p>
<p>“Neden bu?” diye sordu.</p>
<p>“Hatırlamak için.”</p>
<p>“Hatırlamak,” dedi kelimeyi bir deneyerek.</p>
<p>“Bunun anlamı...” Fırtınababa. Hafızayı nasıl anlatacaktı? “Bunun anlamı geçmişte ne yaptığını bilebilmek. Başka zamanlarda, günler önce olan şeyleri.” “Hatırlamak,” dedi Desen. “Ben... Hatırlamıyorum.”</p>
<p>&quot;Hatırladığın ilk şey ne?” diye sordu Shallan. “İlk önce neredeydin?”</p>
<p>“İlk önce,” dedi Desen. “Senin yanında.”</p>
<p>“Gemide mi?” dedi Shallan yazarak.</p>
<p>“Hayır. Yeşil. Yiyecek. Yenilmemiş yiyecek.”</p>
<p>“Bitkiler mi?” diye sordu Shallan.</p>
<p>“Evet. Çok bitkiler.” Desen titreşti ve Shallan da bu titreşimin içinde dalların arasından esen rüzgârın sesini duyabildiğini düşündü. Derin bir nefes aldı. Bunu neredeyse görebiliyordu. Önündeki güverte bir taşlık yola dönüşüyor, kutusu da taştan bir bank hâline geliyordu. Hafifçe. Gerçekten de orada değildi, ama <span style="font-style:italic;">neredeyse.</span> Babasının bahçeleri. Zeminde tozun içine çizilmiş olan bir desen...</p>
<p>“Hatırla,” dedi Desen, sesi bir fısıltı gibiydi.</p>
<p><span style="font-style:italic;">Hayır,</span> diye düşündü Shallan dehşete düşerek. <span style="font-style:italic;">HAYIR</span>!</p>
<p>Görüntü kayboldu. Aslında gerçekte orada bir görüntü yoktu, değil mi? Eminelini göğsüne bastırarak keskin nefesler alıp verdi. Hayır.</p>
<p>“Hey, genç hanım,” dedi Yalb arkasından. “Bu yeni oğlana Kharbranth’da ne olduğunu söyle!”</p>
<p>Shallan kalbi hâlâ hızla atarak döndü ve Yalb’m yanında “yeni oğlanla” yürüyerek gelmekte olduğunu gördü, Yalb'dan en az bir beş yaş daha büyük olan, altı ayak boyunda izbandut gibi bir adamdı. Onu son liman Amydlatn’da almışlardı. Tozbek Yeni Natanan’a giden yolculuklarının son ayağında mürettebat eksikliği çekmeyeceklerinden emin olmak istiyordu.</p>
<p>Yalb kutusunun yanında çömeldi. Soğuğun karşısında kulaklarının üzerini kapatan bir saç bandı ile perişan kol yenleri olan bir gömleği giymeye tenezzül etmişti.</p>
<p>“Berrakhanım?” diye sordu Yalb. “İyi misin? Bi kaplumbağa yutmuş gibi görünü-yon. Ve sade kafasını da değil.”</p>
<p>“Ben iyiyim,” dedi Shallan. “Ne... Ne istemiştin?”</p>
<p>“Kharbranth’da, ” dedi Yalb başparmağıyla omzundan geriye işaret ederek. “Biz kralı gördük mü, görmedik mi?”</p>
<p>“Biz mi?” diye sordu Shallan. “Onunla ben karşılaştım.”</p>
<p>&quot;Ve ben de senin mahiyetindim.&quot;</p>
<p>“Sen dışarıda bekliyordun.”</p>
<p>“O önemli değil.” dedi Yalb. “Ben o görüşme için senin eşlikçindim, hı?”</p>
<p>Eşlikçi mi? O Shallan’ı saraya iyilik olsun diye götürmüştü. “Ee... Öyle sayılabilir,” dedi. &quot;Sen güzel selam veriyordun, diye hatırlıyorum.”</p>
<p>“Gördün mü,” dedi Yalb ayağa kalkarak çok daha iri adama dönerken. “Selamı ben de <span style="font-style:italic;">dediydim,</span> di mi?”</p>
<p>“Yeni oğlan” guruldamayla onaylamasını belirtti.</p>
<p>“O zaman hadi giriş o bulaşığa,” dedi Yalb. Karşılık olarak bir surat asma aldı. “Ayak yapma şindi,” dedi Yalb. “Dedim sana, kaptan çalışanları çok dikkatli izliyo. Eğer buraya uymak istiyosan, işini iyi yapcan, fazla fazla yapcan. Böylece kaptanın <span style="font-style:italic;">ve </span>diğer tayfanın gözüne girersin. Ben burda sana büyük fırsat veriyom, kıymetini bil.” Bu iri adamı yatıştırırmış gibi göründü, döndü ve alt güverteye doğru ağır adımlarla gitti.</p>
<p>“Tutku’ adına!&quot; dedi Yalb. “Bu oğlan çamurdan iki küre kadar sönük. Ben üzü-lüyom or Onu çok kazıklarlar Berrakhanım.”</p>
<p>“Yalb, sen yine hava mı atıyorsun?” dedi Shallan.</p>
<p>“Bi kısmı gerçekse hava atma sayılmaz.”</p>
<p>“Aslında hava atmak <span style="font-style:italic;">tam olarak</span> öyle olur.”</p>
<p>“Ee,” dedi Yalb ona doğru dönerek. “Sen demin napıyodun? Var ya, renklerlen?” “Renkler mi?” dedi Shallan bir anda soğuyarak.</p>
<p>“He, güverte yeşile döndü di mi?” dedi Yalb. “Yeminlen gördüm. O acayip spren-len ilgili, di mi?”</p>
<p>“Ben... Ben onun tam olarak ne tür bir spren olduğunu belirlemeye çalışıyorum,” dedi Shallan sesini ifadesiz tutarak. “Bu bir âlimlik konusu.”</p>
<p>“Ben de öyle düşündüydüm,” dedi Yalb, her ne kadar Shallan ona cevap sayılabilecek hiçbir şey vermemiş olsa da. Ona dost canlısı bir el salladı, sonra da hızla yürüyerek gitti.</p>
<p>Shallan onların Desen’i görmesine izin verdiği için endişeliydi. Onu denizcilerden gizli tutmak için kamarasında kalmayı denemişti ama odaya kapanmak ona fazla zor geliyordu ve Desen de onlara görünmemesi yönündeki önerilerine cevap vermiyordu. O yüzden de, son dört gün boyunca Shallan denizcilerin o Desen’i incelerken ne yaptığını görmesine izin vermek zorunda kalmıştı.</p>
<p>Onlar anlaşılabilir bir şekilde sprenden rahatsızlık duyuyorlardı ama pek bir şey söylemediler. Bugün gemiyi bütün gece boyunca yelken açması için hazırlıyorlardı. Geceleyin açık deniz düşüncesi Shallan’ın huzurunu kaçırıyordu ama uygarlıktan bu kadar uzağa açılmanın bedeli buydu. Hatta iki gün önce bir fırtınayı kıyıdaki bir koyda geçirmek zorunda kalmışlardı. Denizciler gemide kalırken, Jasnah ve Shallan karaya çıkarak bu amaç için kıyıya inşa edilmiş olan bir hisarda kalmışlardı, yüklü bir ücret karşılığında.</p>
<p>O koy gerçek bir liman olmasa bile, en azından gemiyi korumaya yardım edecek bir fırtmaduvarı vardı. Bir sonraki yücefırtınada o kadarı bile olmayacaktı. Bir koy bularak rüzgârlara direnmeye çalışacaklardı, gerçi Tozbek Shallan ve Jasnah’yı bir mağaraya sığınmaları için kıyıya göndereceğini söylemişti.</p>
<p>Havada asılı duran şeklinde geri dönmüş olan Desen’e doğru döndü. Kristal bir avizeden duvara saçılmış olan, ışık beneklerinden bir desen gibi görünüyordu; gerçi o ışıktan değil, siyah bir şeylerden oluşuyordu ve üç boyutluydu. Yâni... Belki aslında pek benzemiyordu.</p>
<p>&quot;Yalanlar,” dedi Desen. “Yalb'dan yalanlar.”</p>
<p>&quot;Evet,” dedi Shallan bir iç çekmeyle. “Onun bazen kendi iyiliği için fazla ikna becerisi olabiliyor.”</p>
<p>Desen yumuşak bir şekilde uğuldadı. Memnun olmuş gibi görünüyordu.</p>
<p>“Sen yalanlan seviyor musun?” diye sordu Shallan.</p>
<p>“İyi yalanlar,” dedi Desen. &quot;O yalan. İyi yalan.”</p>
<p>“Bir yalanı iyi yapan şey nedir?” diye sordu Shallan dikkatlice not alarak, Desen’in kelimelerini tam olarak kaydediyordu.</p>
<p>“Gerçek yalanlar.” &#160;&#160;&#160;~—</p>
<p>“Desen, o ikisi birbirinin zıddı.”</p>
<p>“Hmmmm... Işık gölge yapıyor. Gerçek yalan yapıyor. Hmmmm.”</p>
<p><span style="font-style:italic;">Jasnah onlara yalanspreni demişti,</span> diye yazdı Shallan. <span style="font-style:italic;">Görünüşe göre onların hoşlanmadığı bir lakap. İlk defa Ruhdöktüğüm zaman, bir ses benden bir gerçek talep etti. Bunun hâlâ ne anlama geldiğini bilmiyorum ve Jasnah da konuşkan değil. O da benim tecrübemden ne anlam çıkaracağını bilmiyormuş gibi görünüyor. Ben o sesin Desen’e ait olduğunu sanmıyorum ama kesin konuşamam, çünkü o da kendisi hakkında çok şeyi unutmuş gibi görünüyor.</span></p>
<p>Desen’in hem düz, hem de uçan şekillerinin birkaç eskizini yapmaya geri döndü. Çizmek onun aklının rahatlamasını sağlıyordu. Bitirene kadar, notlarının içine alıntılarını eklemeyi istediği birkaç tane yarım hatırladığı pasaj bulmuştu.</p>
<p>Desen arkasında, alt güverteye doğru gitti. O denizcilerin bakışlarını üzerlerine çekiyordu. Onlar batıl inançlı bir gruptu ve bazıları onu kötü bir işaret olarak görüyordu.</p>
<p>Kamarasında Desen yanındaki duvarın üzerine çıktı, Shallan’ın konuşan sprenler-den bahsettiğini hatırlamış olduğu bir pasajı ararken gözleri olmadan onu izliyordu. Sadece insanları taklit eden ve onların sözlerini tekrarlayan oyuncu rüzgârsprenleri ve nehirsprenleri değil. Onlar sıradan sprenlerden sadece bir basamak daha yukarıdaydı ama bir diğer spren çeşidi daha vardı, nadiren görülen bir tanesi. Desen gibi, insanlarla gerçekten de konuşabilen sprenler.</p>
<p><span style="font-style:italic;">Gecegözcüsü de belli ki bunlardan bir tanesidir,</span> diye yazmıştı Alai, Shallan pasajı kopyalıyordu. <span style="font-style:italic;">Onunla yapılan konuşmaların kayıtları çok sayıda ve güvenilir; ve kırsal Alethi halk masallarının bizi ikna etmeye çalıştığının aksine, o kesinlikle</span></p>
<p><span style="font-style:italic;">dişi. Birinci elden bir âlimsel raporu elde etmeye kararlı olan Shubalai'nin kendisi Gecegözcüsü’nü ziyaret etti ve onun hikâyesini kelime kelime kaydetti...</span></p>
<p>Shallan başka bir alıntıya gitti ve uzun zaman geçmeden çalışmalarının içinde tamamen kaybolup gitmişti. Birkaç saat sonra, bir kitabı kapattı ve yatağının yanındaki masanın üzerine koydu. Küreleri sönükleşmeye başlamıştı, yakında söneceklerdi ve Fırtınaışığıyla tekrar doldurulmaları gerekecekti. Shallan kendinden memnun bir nefesi bıraktı ve yatağında arkasına yaslandı, bir düzine farklı kaynaktan alınmış olan notları küçük kamarasının zeminine yayılmış yatıyordu.</p>
<p>Kendisini... Tatmin olmuş hissediyordu. Kardeşleri Ruhdökümcü’yü tamir ettirme ve geri verme planına bayılmışlardı ve Shallan’m her şeyin bitmemiş olabileceği yönündeki önerisiyle güç kazanmışlar gibi görünüyordu. Şimdi ortada bir plan olduğuna göre, onlar daha uzun süre dayanabileceklerini düşünüyorlardı.</p>
<p>Shallan’ın hayatı yoluna giriyordu. En son basitçe oturup okuyabilmesinden bu yana ne kadar zaman geçmişti? Evi için endişelenmeden yada Jasnah’yı soymanın bir yolunu bulmak zorunluğu yüzünden dehşete düşmeden? Babasının ölümüne sebep olan korkunç olaylar dizisinden önce bile, Shallan her zaman endişeli olmuştu. Bütün hayatı böyl'eydi. O gerçek bir âlim olmayı ulaşılamayacak bir şey olarak görmüştü. Fırtınababa! O <span style="font-style:italic;">komşu şehri</span> bile ulaşılamaz olarak görürdü.</p>
<p>Ayağa kalkarak eskiz defterini aldı ve sayfalan -^ar^narak santhidin resimlerini buldu, okyanusa dalışındaki hatırasından çizmiş olduğu birkaç tanesi de buradaydı. Buna gülümsedi, nasıl üstünden sular dökülerek ve sırıtarak güverteye geri çıktığını hatırladı. Denizcilerin hepsi belli ki onun deli olduğunu düşünmüştü.</p>
<p>Şimdi ise dünyanın kıyısındaki bir şehre doğru yelken açmıştı, güçlü bir Alethi prensiyle nişanlıydı ve sadece öğrenmek için özgürdü. İnanılmaz yeni manzaralar görüyor, gündüzleri bunları çiziyor, sonra geceleri de yığınlarla kitap okuyordu.</p>
<p>Shallan tökezleyerek kusursuz hayatın içine düşmüştü ve hayalini kurmuş olduğu her şey buradaydı.</p>
<p>Shallan eminelinin kol yeni içindeki cebi kurcalayarak kadehindeki zayıflamakta olanlarla değiştirmek için biraz daha küre çıkardı. Ancak eline baktığı zaman kürelerin hepsi tamamen sönüktü. İçlerinde tek bir Işık zerresi bile yoktu.</p>
<p>Kaşlarını çattı. Bunlar bir önceki yücefırtına sırasında geminin direğine bağlanmış olan bir sepetin içinde doldurulmuşlardı. Kadehinin içindekiler şimdi iki fırtına ön-cesindendi, o yüzden azalıyorlardı. Cebindekiler nasıl daha hızlı sönmüş olabilirdi? Bu mantığa aykırıydı.</p>
<p>“Mmmmm...” dedi Desen duvarda başının yakınlarından. “Yalan.”</p>
<p>Shallan küreleri cebine geri koydu, sonra da geminin dar koridoruna çıktı ve Jasnah’nın kamarasına doğru gitmeye başladı. Bu çoğunlukla Tozbek ve karısının kaldıkları kamaraydı ama daha iyi olan odayı Jasnah’ya vermek için orayı boşaltarak üçüncü (ve en küçük) kamaraya geçmişlerdi. İnsanlar onun için böyle şeyleri yapıyordu, o bir şey söylemese bile.</p>
<p>Jasnah’da Shallan’ın kullanabileceği biraz küre olmalıydı. Gerçekten de, Jasnah’nın kapısı biraz aralıktı ve gemi akşamın içinden yoluna devam ederken gıcırdar ve sarsılırken hafifçe sallanıyordu. Jasnah içerideki masada oturmuştu ve Shallan içeriye 104 bir göz attı, bir anda kadını rahatsız etmek isteyip istemediğinden emin olamamıştı.</p>
<p>Jasnah’nın yüzünü görebiliyordu, eli alnına dayanmış, gözlerini önünde yayılmış duran sayfalara dikmişti. Jasnah’mn gözlerinde boşluk vardı, yüz ifadesi bezgindi.</p>
<p>Shallan’ın görmeye alışkın olduğu Jasnah <span style="font-style:italic;">bu</span> değildi. Yorgunluk kendine güveni süpürüp atmıştı, sükûnun yerine endişe gelmişti. Jasnah bir şeyler yazmaya başladı ama sadece birkaç kelime yazdıktan sonra durdu. Kalemini bırakarak gözlerini kapattı ve §akaklarını ovuşturdu. Birkaç tane havaya yükselen tozdan hortumlara benzer spren Jasnah’nın başının etrafındaki havada belirdi. Yorgunluksprenleri.</p>
<p>Shallan bir anda sanki mahremiyetini işgal ediyormuş gibi hissederek geriye çekildi. Jasnah’nın savunmaları düşmüştü. Shallan gizli gizli uzaklaşmaya başlayacaktı ki, bir anda zeminden bir ses “Gerçek!” dedi.</p>
<p>Irkilen Jasnah başını kaldırdı, gözleri, elbette ki şiddetle kızarmakta olan, Shallan’ı buldu.</p>
<p>Jasnah gözlerini yerdeki Desen'e doğru çevirdi, sonra da düzgün bir duruşa geçerek otururken maskesini tekrar taktı. “Evet çocuk?”</p>
<p>“Benim... Benim küreye ihtiyacım vardı...” dedi Shallan. “Kesemdekiler sönmüş.” “Sen Ruhdökmeye mi başladın?” diye sordu Jasnah keskince.</p>
<p>&quot;Ne? Hayır, Berrakhanım. Ben yapmayacağıma söz verdim. ”</p>
<p>“O zaman bu ikinci beceri,” dedi Jasnah. “İçeri gir ve o kapıyı kapat. Kaptan Tozbek’le konuşmam gerek, kapının dili düzgün oturmuyor.”</p>
<p>Shallan içeriye adım atarak kapıyı itip kapattı, gerçi kapının dili tutmuyordu. Ellerini birleştirerek yaklaştı, kendisini utanmış hissediyordu.</p>
<p>&quot;Ne yaptın?” diye sordu Jasnah. “Işıkla ilgili bir şeydi, diye varsayıyorum?” “Bitkilerin belirmesine sebep olmuşum gibi görünüyor,” dedi Shallan. “Ee, aslında sadece rengi. Denizcilerin bir tanesi güvertenin yeşile döndüğünü görmüş ama ben bitkiler hakkında düşünmeyi kesince kayboldu.”</p>
<p>“Evet...” dedi Jasnah. Kitaplarından bir tanesinin sayfalarını karıştırarak bir çizimde durdu. Shallan bunu daha önce de görmüştü, Vorinizm’in kendisi kadar eski bir şeydi. Yan çevrilmiş bir kum saatine benzer bir şekil oluşturan çizgilerle birleştirilmiş on küre. Merkezdeki iki küre sanki neredeyse göz bebekleri gibi görünüyordu. Yaradan’ın Çifte Gözü.</p>
<p>“On Öz,” dedi Jasnah hafifçe. Parmaklarını sayfanın üzerinde gezdirdi. “On Dalga. On tarikat. Ama sprenlerin en sonunda yeminleri bize geri vermeye karar vermesi ne anlama geliyor? Ve bana kalan ne kadar zaman var? Fazla değil. Fazla değil...” “Berrakhanım?” diye sordu Shallan.</p>
<p>“Sen gelmenden önce, benim bir istisna olduğumu varsayabilirdim,” dedi Jasnah. “Dalgabağlamanın büyük sayılar hâlinde geri dönmüyor olabileceğini umut edebilirdim. Artık öyle bir umudum yok. Seni bana Muğlaklar gönderdi, ondan hiç şüphem yok, çünkü eğitilmeye ihtiyacının olacağını biliyorlardı. Bu bana en azından ilklerden bir tanesi olabileceğim umudunu veriyor.”</p>
<p>“Anlamıyorum.”</p>
<p>Jasnah başını kaldırarak Shallan’a baktı, gözlerinde yoğun bir bakış vardı. Kadının gözleri hâlâ yorgunlukla kırmızıydı. O hangi saatlere kadar çalışıyordu? Her gece Shallan yatarken, Jasnah’nın kapısının altından hâlâ ışık geliyor olurdu.</p>
<p>“Dürüst olmak gerekirse ben de anlamıyorum,” dedi Jasnah.</p>
<p>“Siz iyi misiniz?” diye sordu Shallan. “Ben içeri girmeden önce siz... Sıkıntılı gibi görünüyordunuz. ”</p>
<p>Jasnah sadece birazcık tereddüt etti. “Ben sadece çalışmalarımla çok fazla zaman harcıyorum.” Sandıklarından birisine doğru dönerek kürelerle dolu koyu renkli bir kese çıkardı. “Bunları al. Sürekli olarak yanında küreler tutmanı öneririm, böylece Dalgabağlaman ortaya çıkma fırsatı bulabilir.”</p>
<p>“Siz bana öğretebilir misiniz?&quot; diye sordu Shallan keseyi alarak.</p>
<p>“Bilmiyorum,” dedi Jasnah. “Deneyeceğim. Bu şemada, Dalgalar’dan bir tanesi Aydınlık olarak biliniyor, ışık üzerinde hâkimiyet. Şimdilik, Ruhdöküm yerine bu Dalgayı öğrenmeye zaman harcamanı tercih ederim. Ruhdöküm tehlikeli bir sanat, şimdi bir zamanlar olduğundan daha da fazla.”</p>
<p>Shallan başını sallayarak onaylayıp ayağa kalktı. Ancak çıkmadan önce tereddüt etti. “İyi olduğunuzdan emin misiniz?”</p>
<p>“Elbette.” Bunu fazla hızlı söylemişti. Kadın sakindi, kontrollüydü ama bitap düşmüş olduğu da belliydi. Maske çatlamıştı ve Shallan gerçeği görebiliyordu.</p>
<p>O <span style="font-style:italic;">beni yatıştırmaya çalışıyor,</span> diye farkına vardı Shallan. <span style="font-style:italic;">Başımı okşayıp, yatağa geri göndermeye çalışıyor, bir kâbusun uyandırdığı çocuk gibi.</span></p>
<p>“Siz endişelisiniz,” dedi Shallan Jasnah’nın gözlerinin içine bakarak.</p>
<p>Kadın bakışlarını kaçırdı. Masasının üzerinde kımıldanan bir şeyin üzerine bir kitabı itti, küçük mor bir sprendi. Korkuspreni. Sadece bir tane, evet, ama yine de.</p>
<p>“Hayır...” diye fısıldadı Shallan. “Siz endişeli değilsiniz. Siz çok <span style="font-style:italic;">korkuyorsunuz.&quot; </span>Fırtınababa!</p>
<p>“Bir şeyim yok, Shallan,” dedi Jasnah. “Benim sadece biraz uykuya ihtiyacım var. Çalışmalarına geri dön.”</p>
<p>Shallan Jasnah’nın masasının yanındaki tabureye oturdu. Kadın ona tekrar baktı ve Shallan maskenin daha da fazla çatırdadığını görebiliyordu. Jasnah dudaklarını bir çizgi hâlinde büzerken sıkıntı. Kalemini elini yumruk yaparak tutma şeklindeki gerginlik.</p>
<p>“Bana bunun bir parçası olabileceğimi söyledin,” dedi Shallan. “Jasnah, eğer sen bir şeyler hakkında endişeliysen...”</p>
<p>“Benim endişem her zaman olanın aynısı,” dedi Jasnah sandalyesinde geriye yaslanarak. “Çok geç kalacak olmam. Gelen şeyi durdurmak için anlamlı hiçbir şey yapma becerimin olmaması, bir yücefırtınayı bütün gücümle ters yönde üfleyerek durdurmaya çalışıyor olmam.”</p>
<p>“Yokelçiler,” dedi Shallan. “Parshmenler.”</p>
<p>“Geçmişte iddialara göre Issızlık’tan, Yokelçilerin gelişinden önce her zaman Elçiler insanoğlunu hazırlamak için geri dönerlerdi. Onlar bir anda yeni üyeler kazanmaya başlamış olan Parlayan Şövalyeleri eğitirdi.”</p>
<p>“Ama biz Yokelçileri esir aldık,” dedi Shallan. “Ve köleleştirdik.” Bu Jasnah’nın öne sürdüğü teoriydi ve Shallan da, araştırmalarını görmüş olduğu için ona katılıyordu. “Yâni siz bir tür devrimin yaklaştığını düşünüyorsunuz. Parshmenlerin geçmişte de yaptıkları gibi bize karşı döneceklerini.”</p>
<p>“Evet,” dedi Jasnah notlarını karıştırarak. “Ve yakında. Senin de bir Dalgabağ-layan çıkman beni rahatlatmıyor, çünkü bu geçmişin olaylarına çok fazla benziyor.</p>
<p>Ama o zamanlar yeni şövalyelerin onları eğitecek hocaları, nesiller boyunca edinilmiş gelenekleri vardı. Bizim hiçbir şeyimiz yok.”</p>
<p>“Yokelçiler esir,” dedi Shallan Desen’e doğru bir göz atarak. O zeminde durmuş, hiçbir şey söylemiyordu, neredeyse görünmezdi. “Parshmenler zar zor konuşabiliyor. Onlar nasıl bir devrimi örgütleyebilirler ki?&quot;</p>
<p>Jasnah aramakta olduğu kâğıt sayfasını buldu ve bunu Shallan’a verdi. Jasnah’nın kendi eliyle yazılmış olan bu sayfa, Harap Ovalar ’daki bir plato saldırısının, bir yüzbaşının karısı tarafından tutulmuş olan kaydıydı.</p>
<p>“Parshendiler ne kadar uzak olurlarsa olsunlar, birbirleriyle uyum içinde şarkı söyleyebiliyorlar,” dedi Jasnah. “Onların, bizim anlamadığımız bir iletişim kurma becerisi var. Ben sadece parshmen kuzenlerinin de öyle olduğunu varsayabilirim, isyana başlamak için bir harekete geçme çağrısını <span style="font-style:italic;">duymalarına</span> gerek olmayabilir.”</p>
<p>Shallan raporu okuyarak yavaş yavaş başını salladı. “Diğerlerini uyarmamız gerek Jasnah.”</p>
<p>“Denemediğimi mi sanıyorsun?” diye sordu Jasnah. “Dünyanın her tarafındaki âlimlere ve krallara yazdım. Çoğu beni paranoyak olarak duymazdan geliyor. Senin çabucak kabul ettiğin kanıtlara, başkaları zayıf diyor.</p>
<p>En iyi umudum ardentlerdi ama onların görüşleri de Hiyerokrasi’nin müdahalesi yüzünden bulanıyor. Dahası, inancım yüzünden, ardentler dediğim her şeyden şüphe duyuyorlar. Araştırmalarımı görmek isteyen annem var, bu da bir şeydir. Kardeşim ve amcam inanabilir ve biz de bu yüzden onlara gidiyoruz.” Tereddüt etti. “Harap Ovalar’a gidiyor olmamızın başka bir sebebi daha var. Herkesi ikna edebilecek olan kanıtlar bulmak için bir yol.”</p>
<p>“Urithiru,”dedi Shallan. “Aradığınız şehir mi?”</p>
<p>Jasnah ona bir diğer ters bakış attı. Antik şehir Shallan’ın Jasnah’mn notlarını ilk olarak gizlice okuyarak öğrenmiş olduğu bir şeydi.</p>
<p>“Sen hâlâ meydan okunduğu zaman fazla kolaylıkla kızarıyorsun,” diye belirtti Jasnah.</p>
<p>“Özür dilerim.”</p>
<p>“Ve de fazla kolay özür diliyorsun.”</p>
<p>“Ö...Ee, öfkeden?”</p>
<p>Jasnah gülümseyerek Çifte Göz'ün tasvirini eline aldı. Gözlerini buna dikti. “Harap Ovalar’da bir yerle gizlenmiş olan bir sır var. Urithiru hakkında bir sır.”</p>
<p>“Siz bana şehrin orada olmadığını söylemiştiniz!”</p>
<p>“Değil. Ama giden yol orada olabilir.” Dudaklarını sıktı. “Efsanelere göre, sadece bir Parlayan Şövalye yolu açabilirmiş.”</p>
<p><span style="font-style:italic;">“Neyse</span> ki, biz onlardan iki tane biliyoruz.”</p>
<p>“Bir kere daha, sen bir Parlayan değilsin, ve ben de değilim. Onların yapabildikleri şeylerin bazılarını yapabiliyor olmamızın bir önemi olmayabilir. Onların geleneklerine ya da bilgilerine sahip değiliz.”</p>
<p>“Biz burada uygarlığın potansiyel sonundan bahsediyoruz, değil mi?&quot; diye sordu Shallan hafifçe.</p>
<p>Jasnah tereddüt etti.</p>
<p>“Issızlıklar,” dedi Shallan. “Çok azını biliyorum ama efsaneler...”</p>
<p>“Her birisinin ardından, insanoğlu yıkılmıştı. Büyük şehirler kül olmuş, sanayi çökmüştü. Her seferinde, bilgi ve büyüme neredeyse tarih öncesi bir duruma gerilemiş, uygarlığı daha önceden olduğu seviyeye tekrar ulaştırmak için <span style="font-style:italic;">yüzyıllar</span> boyunca çalışılması gerekmişti.” Jasnah tereddüt etti. “Haksız olduğumu umut edip duruyorum.”</p>
<p>“Urithiru,” dedi Shallan. Sadece üst üste sorular sormaktan kaçınmak yerine kendi kendine cevaba ulaşmaya çalışıyordu. “Şehrin Parlayan Şövalyeler için bir tür üs ya da yuva olduğunu söylemiştiniz. Sizinle konuşmadan önce bunu hiç duymamıştım ve o yüzden de bunun literatürde genel olarak bahsedilen bir şey olmadığını tahmin edebiliyorum. O zaman belki, bu da Hiyerokrasi’nin üstünü örtmeye çalıştığı şeylerden birisi mi?”</p>
<p>“Çok güzel,” dedi Jasnah. “Gerçi ben ondan önce bile solarak efsaneleşmeye başlamış olduğunu düşünüyorum ama Hiyerokrasi’nin de kesinlikle katkısı oldu.”</p>
<p>“O zaman eğer bu Hiyerokrasi’den önceyse ve eğer gidiş yolu da Parlayanlar’ın düşüşüyle birlikte kilitlenmişse... O zaman orada modern âlimler tarafından hiç görülmemiş olan kayıtlar olabilir. Yokelçiler ve Dalgabağlama konusunda değiştirilmemiş, kirletilmemiş bilgiler.” Shallan titredi. “Biz Harap Ovalar’a aslında <span style="font-style:italic;">bu</span> yüzden gidiyoruz.”</p>
<p>Jasnah yorgunluğuna rağmen gülümsedi. “Gerçekten de çok güzel. Palanaeum’da harcadığım zaman çok faydalıydı ama ayrıca bazı açılardan hayal kırıklığına uğrattı. Parshmenler hakkındaki şüphelerimi doğrulamış olsam da, büyük kütüphanenin pek çok kaydında da, okuduğum diğer kaynaklarda da gördüğüm aynı karıştırmanın işaretlerini buldum. Bu tarihin ‘temizlenmesi’, doğrudan Urithiru ya da Parlayanlar’ı gösteren referansların Vorinizm için utanç verici oldukları için silinmesi... Bu çileden çıkarıcı. Sonra bana kiliseye neden düşman olduğumu soruyorlar! Benim birincil kaynaklara ihtiyacım var. Ve sonra, Urithiru’nun kutsal olduğu ve Yokelçilere karşı korunduğunu iddia eden hikâyeler, benim inanmaya cüret ettiğim hikâyeler var. Belki bunlar sadece hayalperest dileklerdi ama ben öyle bir şeylerin doğru olmamasını umut edecek kadar da âlim değilim.”</p>
<p>“Ya parshmenler?”</p>
<p>“Biz Alethileri kendilerini onlardan kurtarmaları için ikna etmeye çalışacağız.”</p>
<p>“Kolay bir iş değil.&quot;</p>
<p>“Neredeyse imkânsız bir iş,” dedi Jasnah ayağa kalkarak. Gece için kitaplarını toplamaya başladı, su geçirmez sandığının içine koyuyordu. “Parshmenler o kadar kusursuz köleler ki. Uysal, itaatkâr. Toplumumuz onlara çok fazlasıyla bağımlı hâle geldi. Parshmenler bizi altüst etmek için şiddete başvurmaya bile ihtiyaç duymazlar, gerçi ben öyle olacağından kesinlikle eminim, sadece kalkıp gitmeleri yeterli. Bu ekonomik bir kriz yaratırdı.”</p>
<p>Bir cildi çıkardıktan sonra sandığını kapattı, sonra da tekrar Shallan’a döndü. “Söylediğime herkesi inandırmak daha fazla kanıt olmadan yapabileceğimiz bir şey değil. Kardeşim beni dinlese bile, onun yüceprensleri parshmenlerinden kurtulmaya zorlayabilecek bir otoritesi yok. Ve, dürüst olmam gerekirse, kardeşimin parshmenleri sürgün etmenin doğuracağı çöküş riskine girecek kadar cesur olacağını düşünmüyorum.”</p>
<p>“Ama eğer onlar bize karşı dönerse, çöküş her halükârda olacak.”</p>
<p>“Evet,” dedi Jasnah. “Bunu sen biliyorsun, ben biliyorum. Annem buna inanabilir. Ama haksız olmaktaki risk o kadar büyük ki... Eh, bizim kanıta ihtiyacımız var, inkâr edilemez ve karşı konulamaz kanıta. O yüzden de şehri bulacağız. Bedeli ne olursa olsun, biz o şehri <span style="font-style:italic;">bulacağız.&quot;</span></p>
<p>Shallan başını sallayarak onayladı.</p>
<p>“Bütün bunları, omuzlarına yüklemeyi hiç istememiştim çocuk,” dedi Jasnah tekrar geri oturarak. “Ancak böyle şeylerden her iki lafımdan birine meydan okumayan birisiyle konuşabilmenin rahatlatıcı olduğunu itiraf etmeliyim.”</p>
<p>“Başaracağız Jasnah,” dedi Shallan. “Biz Harap Ovalar’a gideceğiz ve Urithiru’yu bulacağız. Kanıtları bulacağız ve herkesi dinlemeye ikna edeceğiz.”</p>
<p>“Ah, gençliğin iyimserliği,” dedi Jasnah. “Bu da arada bir duyması hoş bir şey.” Kitabı Shallan’a verdi. “Parlayan Şövalyelerin arasında, Işıkörenler olarak bilinen bir tarikat vardı. Ben onlar hakkında pek az şey biliyorum ama okuduğum bütün kaynakların içinde en çok bilgi içereni bu.&quot;</p>
<p>Shallan cildi hevesle aldı. <span style="font-style:italic;">Parlayan Sözler,</span> yazıyordu kapağında.</p>
<p>“Git,” dedi Jasnah. “Oku.”</p>
<p>Shallan ona bir göz attı.</p>
<p>“Ben uyuyacağım,” diye söz verdi Jasnah dudaklarına bir gülümseme yaklaşırken. “Ve bana annelik yapmaya çalışmayı da kes. Navani’nin bile bunu yapmasına izin vermiyorum.”</p>
<p>Shallan içini çekti, başını salladı ve Jasnah’nm odasını terk etti. Desen de arkasına takıldı, o bütün konuşmayı sess<span style="text-decoration:underline;">izli</span>k içinde geçirmişti. Shallan kamarasına girerken, içinin çıkarken olduğundan çok daha fazla sıkkın olduğunu hissetti... Jasnah’nın gözlerinin içindeki korkunun görüntüsünü aklından atamıyordu. Jasnah Kholin’in hiçbir şeyden korkmaması gerekirdi, değil mi?</p>
<p>Shallan ona verilmiş olan kitap ve küre kesesiyle ranzasına tırmandı. Bir parçası başlamak için hevesliydi ama tükenmişti, göz kapakları düşüyordu. Saat gerçekten de geç olmuştu. Eğer kitaba şimdi başlayacak olursa...</p>
<p>Belki de iyi bir uyku çekmek, sonra yeni bir günün çalışmalarına tazelenmiş olarak girişmek daha iyiydi. Kitabı yatağının yanındaki küçük masanın üstüne koydu, kıvrıldı ve geminin sallantısının onu uykuya sürüklemesine izin verdi.</p>
<p>Çığlıklar, bağırışlar ve dumanla uyandı.</p>
<p><span style="font-style:italic;">Ben açık gökyüzünden dökülerek üzerime birden çöken beklenmedik bir yağmur gibi olan kaybımın getirdiği kedere karşı hazırlıklı değildim. Yıllar önceki Gavilar’m ölümü de mahvediciydi ama bu... Bu beni neredeyse yıkıyordu.</span></p>
<p>-Navani Kholin’in günlüğünden, Jesesach 1174</p>
<p>Hâlâ yarı uykuda olan Shallan panikledi. Karyolasından fırlarken kazara elini büyük ölçüde boşalmış kürelerin olduğu kadehe vurdu. Kadehi yerinde sabit tutmak için mum kullanıyordu ama darbesiyle yerinden kurtuldu ve küreleri yuvarlayarak kamarasında yere saçtı.</p>
<p>Dumanın kokusu güçlüydü. Kalbi küt küt atarak kapısına doğru koştu, üstü başı dağınıktı. En azından giysileriyle uyuya kalmıştı. Kapıyı savurarak açtı.</p>
<p>Dışarıdaki koridoru ellerindeki meşaleleri yukarıya kaldırmış olan üç adam dolduruyordu, sırtları Shallan’a dönüktü.</p>
<p><span style="font-style:italic;">Meşaleler</span> ateşlerin tepesinde dans eden alevsprenleriyle ışıldıyordu. Kim bir geminin içine açık alev sokardı ki? Shallan şaşkınlıkla donarak durdu.</p>
<p>Yukarıdaki güverteden bağnşlar geliyordu ve gemi yanıyormuş gibi de görünmüyordu. Ama bu adamlar kimdi? Ellerinde baltalar vardı ve dikkatlerini Jasnah’nın açık olan kamarasına odaklamışlardı.</p>
<p>içeride hareket eden şekiller vardı. Dondurucu dehşetle dolu bir anda, bir tanesi yol vermek için kenara çekilen öbürlerine doğru yere bir şey savurdu.</p>
<p>Gözleri görmeden bakan, ince bir gecelik giyinmiş bir bedendi, göğsünde kandan bir çiçek açılıyordu. Jasnah.</p>
<p>“Emin ol,” dedi adamlardan bir tanesi.</p>
<p>Öbürü diz çöktü ve uzun ince bir hançeri Jasnah’nm tam göğsünün ortasına sapladı. Shallan bedenin altındaki tahta zemine çarpmasını duydu, no &#160;&#160;&#160;Çığlık attı.</p>
<p>Adamlardan bir tanesi hızla ona doğru döndü. “Hey!” Bu Yalb’ın “yeni oğlan” dediği uzun boylu, küt suratlı adamdı. Diğer adamları ise tanımıyordu.</p>
<p>Bir şekilde dehşet ve inanmazlığına direnebilen Shallan kapısını çarparak kapattı ve titreyen parmaklarla sürgüsünü çekti.</p>
<p>Fırtınababa! Fırtınababa! Ağır bir şeyler öbür tarafına çarparken kapıdan geriye doğru çekildi. Baltalara ihtiyaçları olmayacaktı. Birkaç kararlı omuz darbesi bu kapıyı devirmek için yeterli olurdu.</p>
<p>Shallan geriye doğru tökezleyerek yatağına çekildi, neredeyse geminin hareketiyle ileri geri yuvarlanan kürelere basıp düşecekti. Sığması için fazlasıyla küçük olan tavana yakın pencere sadece dışarıdaki gecenin karanlığını gösteriyordu. Yukarıdan bağrışlar devam ediyordu, ayak sesleri tahtaların üzerinde gümbürdüyordu.</p>
<p>Shallan titredi, hâlâ donuktu. Jasnah...</p>
<p>“Kılıç,” dedi bir ses. Desen, yanındaki duvarda asılı duruyordu. “Mmmm... Kılıç...”</p>
<p>“Hayır!” diye bağırdı Shallan elleri başının yanında, parmakları saçlarının içindeydi. Fırtınababa! Shallan titriyordu.</p>
<p>Kâbus. Bu bir kâbustu! Gerçek olması...</p>
<p>“Mmmm... Savaş...”</p>
<p><span style="font-style:italic;">“HayırV’</span> Shallan dışarıdaki adamlar kapıyı omuzlamaya devam ederlerken kendisini nefesi iyice hızlanmış olarak buldu. O bunun için hazır değildi. Hazırlanmamıştı.</p>
<p>&quot;Mmmm...” dedi Desen, sesi hayal kırıklığına uğramış gibi geliyordu. “Yalanlar.”</p>
<p>“Yalanları nasıl kullanacağımı bilmiyorum!” dedi Shallan. “Antrenman yapmadım.”</p>
<p>“Evet. Evet... Hatırla... Daha önceyi...”</p>
<p>Kapı çıtırdadı. Hatırlamaya cesaret edebilir miydi? <span style="font-style:italic;">Hatırlayabilir</span> miydi? Bir çocuk, ışıltılı bir ışık deseniyle oynuyordu...</p>
<p>&quot;Ne yapacağım?” diye sordu.</p>
<p>“Sana Işık gerek,” dedi Desen.</p>
<p>Bu Shallan’m hafızasının derinliklerinde bir şeyleri kıvılcımlandırdı, dokunmaya cesaret edemediği dikenli bir şeyleri. Shallan’ın Dalgabağlama’yı kullanabilmek için Fırtınaışığı’na ihtiyacı vardı.</p>
<p>Shallan yatağının yanında dizlerinin üzerine çöktü ve, ne yaptığım tam olarak bilmeden, sertçe nefesini çekti. Fırtınaışığı etrafındaki küreleri terk ederek bedeninin içine aktı, damarlarının içinde kükreyen bir fırtınaya dönüştü. Kamara karardı, yerin çok aşağılarındaki bir mağara kadar siyahtı.</p>
<p>Sonra kaynayan sudan çıkan buharlar gibi Işık derisinden yükselmeye başladı. Kamarayı titreşen gölgelerle doldurarak aydınlattı.</p>
<p>“Şimdi ne olacak?” diye sordu Shallan.</p>
<p>“Yalanı şekillendir.&quot;</p>
<p>Bu ne demekti? Kapı tekrar çıtırdayarak çatladı, ortasından aşağı doğru inen büyük bir yarık açıldı.</p>
<p>Panikleyen Shallan nefesini bıraktı. Fırtınaışığı bir bulut hâlinde dışarıya aktı, Shallan neredeyse Işık’a dokunabilirmiş gibi hissediyordu. Potansiyelini <span style="font-style:italic;">hissedebiliyordu.</span></p>
<p>“Nasıl?” diye hesap sordu.</p>
<p>“Gerçek yap.”</p>
<p>“O ne demek bel”</p>
<p>Shallan kapı kırılarak açılırken çığlık attı. Kamaraya yeni bir ışık girdi, meşale ışığı; kırmızı ve sarı, düşmancık</p>
<p>Işık bulutu Shallan’dan öne sıçradı, ona katılmak için daha da fazla Fırtınaışığı bedeninden akarak gitti. Belirsiz dik bir şekle dönüştü. Işıldayan bir bulanıldık. Kapı ağzındaki adamların arasından akarak geçti, kol olabilecek olan uzantıları sallanıyordu. Yatağın yanında dizlerinin üzerinde olan Shallan’ın kendisi gölgelerin içinde kalmıştı.</p>
<p>Adamların gözleri ışıldayan şekle doğru çekildi. Sonra da, Yaradan’a şükür, döndüler ve onu kovaladılar.</p>
<p>Shallan duvarın dibinde büzülmüş, titriyordu. Kamara tamamen karanlıktı. Yukarıdan çığlık sesleri geliyordu.</p>
<p>“Shallan...&quot; Desen karanlığın içinde bir yerlerden vızıldıyordu.</p>
<p>“Git ve bak,&quot; dedi Shallan. “Güvertede ne oluyor bana söyle.”</p>
<p>Hareket ederken hiç ses çıkarmadığı için Shallan Desen’in ona itaat edip etmediğini bilmiyordu. Birkaç derin nefesten sonra ayağa kalktı. Bacakları titriyordu ama ayağa kalktı.</p>
<p>Kendisini nispeten topladı. Bu korkunçtu, bu berbattı, ama hiçbir şey, <span style="font-style:italic;">hiçbir şey, </span>babasının öldüğü gece yapmak zorunda kaldıklarıyla kıyaslanamazdı. Shallan ondan sağ çıkmıştı. Bundan da sağ çıkabilirdi.</p>
<p>Bu adamlar, onlar Kabsal’la aynı gruptan olacaklardı. Jasnah’nın korktuğu suikastçılar. En sonunda ona ulaşmışlardı.</p>
<p>Ah, Jasnah...</p>
<p>Jasnah ölmüştü.</p>
<p>Sonra üzül. Shallan gemiyi ele geçirmekte olan silahlı adamlar konusunda ne yapacaktı? Kaçmanın yolunu nasıl bulacaktı?</p>
<p>Elleriyle yoklayarak koridora çıktı. Burada çok az ışık vardı, yukarıdaki güvertedeki meşalelerden geliyordu. Oradan duyduğu bağrışlar gittikçe daha da korkulu hâle geliyordu.</p>
<p>“Öldürmek,” dedi bir ses bir anda.</p>
<p>Shallan sıçradı, gerçi bu elbette ki sadece Desen’di.</p>
<p>“Ne?&quot; diye tısladı Shallan.</p>
<p>“Adamlar öldürüyor,” dedi Desen. &quot;Denizciler iplerle bağlı. Bir ölü, kırmızı kanlı. Ben... Ben anlamıyorum...”</p>
<p><span style="font-style:italic;">Ah, Fırtınababa...</span> Yukarıda bağrışlar yükseldi ama güvertede gümleyen ayak sesleri yoktu, silahların çınlamaları yoktu. Denizciler esir alınmışlardı. En azından bir tanesi öldürülmüştü.</p>
<p>Karanlığın içinde Shallan kıvranarak etrafındaki tahtalardan dışarıya çıkan şekiller gördü. Korkusprenleri.</p>
<p>&quot;Peki ya benim görüntümün peşinden giden adamlar?&quot; diye sordu.</p>
<p>“Suya bakıyor,&quot; dedi Desen.</p>
<p>O zaman onlar Shallan’m denize atladığını düşünmüşlerdi. Elleriyle yoklayarak Jasnah’nın kamarasına doğru ilerledi, kalbi küt küt atıyor, her an kadının yerdeki cesedine takılarak düşmeyi bekliyordu. Takılmadı. Adamlar cesedi yukarıya mı götürmüştü?</p>
<p>Shallan Jasnah’nm kamarasına girdi ve kapıyı kapattı. Dil tutmuyordu, o yüzden de kapıyı engellemek için bir kutuyu çekti.</p>
<p>Shallan’ın bir şeyler yapması gerekiyordu. El yordamıyla Jasnah’mn sandıklarından bir tanesine doğru gitti, adamlar bunu açmış ve içindekileri, giysileri, etrafa saçmışlardı. En altta Shallan gizli çekmeceyi buldu ve çekip açtı. Bir anda kamara ışıkla doldu. Küreler o kadar parlaktı ki bir an için Shallan’ı kör ettiler ve o da başını çevirmek zorunda kaldı.</p>
<p>Desen yanındaki zeminin üzerinde titriyor, endişe ile şekli sarsılıyordu. Shallan etrafına bakındı. Küçük kamara darmadağın olmuştu, giysiler yerdeydi, kâğıtlar her tarafa saçılmıştı. Jasnah’nın kitaplarının olduğu sandık gitmişti. İçine işlemek için fazla taze olan kanlar yatağın üzerinde bir havuzcuk oluşturmuştu. Shallan hemen başka yere baktı.</p>
<p>Bir anda yukarıdan bir çığlık geldi, arkasından da bir gümleme. Bağrışlar daha da yükseldi. Shallan Tozbek’in adamlara karısını bağışlamaları için haykırdığını duydu.</p>
<p>Yukarıdaki Yaradan adına... Suikastçılar denizcileri birer birer öldürüyordu. Shallan bir şeyler yapmak zorundaydı. Ne olursa.</p>
<p>Shallan tekrar gizli bölmelerinin içindeki siyah kumaşla çevrelenmiş olan kürelere baktı. “Desen,” dedi. “Geminin dibini Ruhdöküp batıracağız.”</p>
<p>“Ne!” Titreşimi arttı, vızıltılı bir sesti, “insanlar... insanlar... Su yiyor mu?” “içiyoruz,” dedi Shallan. “Ama içinde nefes alamayız.”</p>
<p>“Mmmm... Şaşkınlık...&quot; dedi Desen.</p>
<p>“Kaptan ve diğerleri esir alınmışlar ve öldürülüyorlar. Onlar için yapabileceğim tek şey karmaşa yaratmak.” Shallan ellerini kürelerin üzerine koydu ve sert bir nefesle Işık’ı içine çekti. Işık içindeyken kendisini <span style="font-style:italic;">tutuşmuş</span> gibi hissediyordu, sanki patlayacakmış gibiydi. Bu canlı bir şeydi, derisinin gözeneklerinden dışarıya püskürmeye çalışıyordu.</p>
<p>“Bana göster!” diye bağırdı niyet ettiğinden çok daha yüksek bir sesle. O Fırtı-naışığı Shallan’ı harekete geçmesi için itiyordu. “Ben daha önce Ruhdöktüm. Tekrar yapmam gerek!” Konuştuğu zaman Fırtınaışığı soğuk bir gündeki nefes gibi ağzından dışarı tütüyordu.</p>
<p>“Mmmmm...” dedi Desen tedirgin bir şekilde. “Ben aracı olacağım. Gör.”</p>
<p>“Neyi göreyim?&quot;</p>
<p>“Gör!”</p>
<p>Shadesmar. O yere en son gittiği seferde Shallan neredeyse kendisini öldürtmüştü. Gerçi orası bir yer değildi. Ya da öyle miydi? Bir önemi var mıydı?</p>
<p>Hafızasından geriye doğru uzanarak en son Ruhdöktüğü ve kazara bir kadehi kana dönüştürdüğü zamanı hatırladı. “Bana bir gerçek gerek.”</p>
<p>“Yeteri kadar verdin,” dedi Desen. “Şimdi. Gör.”</p>
<p>Gemi kayboldu.</p>
<p>Her şey... Patladı. Duvarlar, eşyalar, her şey parçalanarak minik siyah camdan kürelere dönüştü. Shallan kendisini o cam boncuklar okyanusuna düşmek için hazırlamıştı ama bunun yerine sert bir zemine düştü.</p>
<p>Siyah bir gökyüzü ve minik, uzak bir güneşi olan bir yerde duruyordu. Altındaki zemin ışığı yansıtıyordu. Obsidyen miydi? Döndüğü her tarafta zemin o aynı siyahlıktan oluşmuştu. Yakınlarda Fırtınaışığı tutanlara benzer ama daha küçük ve koyu olan küreler, zemine düşüp biraz sekerek durmuşlardı.</p>
<p>Orada burada kristalden oluşmuş gibi olan ağaçlar yığınlar hâlinde duruyordu. Dallan camsı ve dikenliydi, yaprakları yoktu. Yakınlannda havada asılı duran küçük ışıklar vardı, mumlan olmayan alevler, insanlar, diye farkına vardı Shallan. <span style="font-style:italic;">Onların hepsi bir insanın zihni, burada Bilinçsel Alem’deki yansımaları.</span> Ayaklarının etrafına saçılmış duran daha küçükleri de vardı, düzineler ve düzinelerceydi, ama o kadar küçüklerdi ki, Shallan onları neredeyse göremiyordu. <span style="font-style:italic;">Balıkların zihinleri mi?</span></p>
<p>Arkasına döndü ve kafasının yerinde bir sembol olan bir yaratıkla yüz yüze geldi. İrkilerek çığlık attı ve geriye doğru sıçradı. Bu şeyler... Onlar onu kovalamıştı... Onlar...</p>
<p>Bu Desen’di. Uzun boylu ve ince ama hafifçe belirsiz, şeffaftı. Kafasının sert çizgiler ve imkânsız geometrik şekillerden oluşmuş karmaşık deseninde hiç göz varmış gibi görünmüyordu. Ellerini arkasında kavuşturmuş olarak ayakta duruyordu, kumaş olmak için fazlasıyla sert gibi görünen bir cüppe giyiyordu.</p>
<p>“Git,” dedi. “Seç.”</p>
<p>“Neyi seçeyim?&quot; dedi Shallan Fırtınaışığı dudaklarından kaçarken.</p>
<p>“Gemini.”</p>
<p>Gözleri yoktu ama Shallan onun bakışlarını camsı yerdeki küçük kürelerden bir tanesine doğru takip edebildiğini düşündü. Bunu kaptı ve bir anda içinde bir geminin izlenimi oluştu.</p>
<p><span style="font-style:italic;">Rüzgârın Keyfi.</span> Sevilmiş, bakılmış bir gemiydi. Yıllar ve yıllar boyunca yolcularını başarıyla taşımıştı, Tozbek ve ondan önce de onun babasına aitti. Eski bir gemiydi ama antika değildi, hâlâ güvenilirdi. Gururlu bir gemiydi. Burada bir küre şeklinde tezahür ediyordu.</p>
<p>Gerçekten de düşünebiliyordu. <span style="font-style:italic;">Gemi</span> düşünüyordu. Ya da... Ee, onu düşünen, bilen, binen insanların düşüncelerini yansıtıyordu.</p>
<p>“Senin değişmen gerek,” diye fısıldadı Shallan ona, boncuğu ellerinin içinde özenle tutarak. Boyutu için fazlasıyla ağırdı, sanki geminin bütün ağırlığı bu tek boncuğun içine sıkıştırılmış gibiydi.</p>
<p>“Hayır,” diye geldi cevap, gerçi konuşan Desen’di. “Hayır, olmaz. Benim hizmet etmem gerek. Ben mutluyum.”</p>
<p>Shallan Desen’e baktı.</p>
<p>“Ben aracı olacağım,” diye tekrar etti Desen. “...Çeviri. Sen hazır değilsin.”</p>
<p>Shallan tekrar ellerindeki boncuğa baktı. &quot;Benim Fırtınaışığı’m var. Bol bol. Onu sana veririm. ”</p>
<p>“Hayır!” Cevap kızgın gibi gelmişti. “Ben hizmet ediyorum.”</p>
<p>O gerçekten de bir gemi olarak kalmayı istiyordu. Shallan bunu hissedebiliyordu, geminin yıllar süren hizmetinden kaynaklanan gururunu.</p>
<p>“Onlar ölüyor,&quot; diye fısıldadı Shallan.</p>
<p>“Hayır!”</p>
<p>“Onların öldüğünü sen de hissediyorsun. Onların kanı senin güvertenin üzerinde. Birer birer, senin hizmet ettiğin insanlar öldürülecekler.”</p>
<p>Shallan bunu kendisi de hissedebiliyor, geminin içinde bunu görebiliyordu. Onlar öldürülüyorlardı. Yakınlarında, havada asılı duran mum ışıklarından bir tanesi kayboldu. Sekiz esirin üçü ölmüştü, gerçi Shallan hangileri olduğunu bilmiyordu.</p>
<p>&quot;Onları kurtarmak için sadece tek bir şans var,” dedi Shallan. “Ve o da değişmek.”</p>
<p>“Değişmek,” diye fısıldadı Desen geminin yerine.</p>
<p>“Eğer sen değişirsen, onlar öldüren kötü adamlardan kaçmayı başarabilir,” diye fısıldadı Shallan. “Bu kesin değil ama yüzmek için, bir şeyler yapmak için bir şansları olur. Sen onlara son bir kere hizmet edebilirsin <span style="font-style:italic;">Rüzgârın Keyfi.</span> Onlar için değiş.”</p>
<p>Sessizlik.</p>
<p>“Ben...”</p>
<p>Bir ışık daha kayboldu.</p>
<p>«r~\ w. &#160;&#160;&#160;w* w</p>
<p>Değişeceğim.</p>
<p>Telaşlı bir an içinde olup bitti; Fırtınaışığı Shallan’ın içinden <span style="font-style:italic;">sökülerek</span> gitti. Fiziksel dünyadan gelen uzak çatırtıları duydu, yakınlarındaki mücevherlerden o kadar çok Işık emmişti ki küreler parçalanmıştı.</p>
<p>Shadesmar kayboldu.</p>
<p>Shallan tekrar Jasnah’mn kamarasının içindeydi.</p>
<p>Zemin, tavan ve duvarlar eriyerek suya döndü.</p>
<p>Shallan buz gibi kara der<span style="text-decoration:underline;">inlik</span>lerin içine gömüldü. Suyun içinde debelendi, elbisesi onun hareketlerini engelliyordu. Her tarafından batan cisimler geçti, insan hayatının sıradan andaçları.</p>
<p>Hummalı bir şekilde yüzeyi arandı. İlk başta Shallan'ın yüzerek çıkmak ve eğer bağlılarsa denizcilerin iplerini çözmelerine yardım etmek yönünde belirsiz bir fikri vardı. Ancak şimdi, kendisini yukarının ne tarafta olduğunu bile bulamazken bulmuştu.</p>
<p>Sanki karanlığın kendisi canlanmış gibi, bir şeyler etrafına dolandı.</p>
<p>Onu daha da derinlere doğru çekti.</p>
<p><span style="font-style:italic;">Kederimi bir bahane olarak kullanmaya çalışıyor değilim ancak bu bir açıklama, insanlar beklenmedik bir kayıpla karşılaştıktan kısa süre sonra garip davranmaya başlarlar. Her ne kadar Jasnah bir süredir uzaklarda olsa da, onun kaybı beklenmedikti. Ben de, tıpkı pek Çok başkası gibi, onun ölümsüz olduğunu varsayardım.</span></p>
<p>-Navani Kholin’in günlüğünden, Jesesach 11 74</p>
<p>Köprü kayarak yerine otururken tanıdık tahta gıcırtısı geldi. Koşan ayakların uyumlu sesi, ilk önce taşlar üzerinde düz bir ses, sonra da tahta üzerinde çizmelerin çınlaması. İzcilerin uzaklardan gelen çağrıları, tehlike olmadığını bağıran sesler.</p>
<p>Bir plato saldırısının sesleri Dalinar için tanıdıktı. O bir zamanlar bu sesleri arzulardı. Saldırıların arasında sabırsızlık duymuş, Kılıç’ıyla Parshendileri öldürmenin, zenginlik ve nam kazanmanın özlemini çekmişti.</p>
<p>O Dalinar, utancının üstünü örtmeye çalışan Dalinar’dı; kardeşi bir suikastçıyla savaşırken sarhoşluk içinde sersemlemiş yatıyor olmasının utancını.</p>
<p>Plato saldırılarının manzarası tekdüze olurdu: Çoğunlukla üzerinde durdukları taş zeminle aynı donuk renkte olan çıplak, sivri kayalar, sadece ara ara kapalı duran kayafilizi tutamları tarafından benekleniyorlardı. Onların bile, isimlerinin ima ettiği gibi, sadece daha başka kayalar zannedilmeleri mümkündü. Burada ayakta durduğun yerden, ta uzak ufuklara kadar aynı görüntünün daha fazlasından başka hiçbir şey yoktu; ve yanında getirdiğin her şey, insana ait olan her şey, bu sonsuz, parçalanmış ovalar ve ölümcül uçurumların enginliğinin yanında minicik kalıyordu.</p>
<p>Yıllar boyunca, bu etkinlik bir angaryaya dönüşmüştü. O erimiş çelik gibi beyaz güneşin altında uygun adım yürümek. Uçurum üzerine uçurum aşmak. Eninde sonunda plato saldırıları, arzulanacak bir şeyden çok inatçı bir yükümlülük hâline gelmişlerdi. Gavilar ve nam için, evet, ama asıl olarak onlar (ve de düşmanları) burada oldukları içindi. Hayatı bundan ibaretmiş gibiydi.</p>
<p>Bir plato saldırısının kokuları büyük bir dinginliğin kokuları olurdu; pişmiş taş, kurumuş krem, uzaklardan gelmiş rüzgâr.</p>
<p>Son zamanlarda ise Dalinar plato saldırılarından nefret eder olmuştu. Bütün bunlar uçarılıktan ibaretti, hayatların boşa harcanmasından. Plato saldırıları İntikam Paktı'na uymak için değil, açgözlülük için yapılıyordu. Yakınlarındaki platolarda pek çok mücevherkalp beliriyordu, yetişmesi kolaydı. Onlar Alethileri tatmin etmiyordu. Alethiler daha uzaktakilere uzanmalı, bedeli çok yüksek olan saldırıların peşinden koşmalıydı.</p>
<p>İleride, Yüceprens Aladar’ın adamları bir platonun üzerinde savaşıyorlardı. Onlar Dalinar’ın ordusundan önce gelmişlerdi ve çatışma tamdık bir hikâyeyi anlatıyordu. İnsana karşı Parshendi, kıvrımlı bir hat hâlinde dövüşüyorlardı, iki ordu da diğerini geriye doğru itmeye çalışıyordu. İnsanlar meydana Parshendilerden çok daha fazla sayıda asker sürebiliyordu ama Parshendiler platolara daha hızlı yetişebiliyor ve hızla mevzi alabiliyorlardı.</p>
<p>Uçuruma doğru giden toplanma platosunun üzerine saçılmış olan köprücü cesetleri, mevzilenmiş bir düşmanın üzerine saldırmanın tehlikelerine işaret ediyordu. Dalinar ölülere bakarlarken korumalarının yüzlerinde beliren karanlık ifadeleri kaçırmadı. Aladar da, çoğu diğer yüceprens gibi, köprüler konusunda Sadeas’ın yaklaşımını kullanıyordu. İnsana harcanabilir bir kaynak muamelesi yapan hızlı, vahşi saldırılar. Bu her zaman böyle olmamıştı. Geçmişte köprüler zırhlı birlikler tarafından taşınırdı ama günümüzde başarı taklitçilerini türetiyordu.</p>
<p>Savaş kamplarının canavarı beslemek için sürekli olarak gelen ucuz köle akışına ihtiyacı vardı. Bunun anlamı da Sahipsiz Tepeler’de gittikçe büyüyen, insan ticareti yapan haydutlar ve kölecilerden oluşmuş bir salgındı. <span style="font-style:italic;">Değiştirmem gereken bir diğer şey,</span> diye düşündü Dalinar.</p>
<p>Aladar’ın kendisi savaşa katılmıyordu, bunun yerine komşu bir platonun üzerinde komuta merkezi kurdurmuştu. Dalinar dalgalanan sancağa doğru işaret etti ve büyük mekanik köprülerinden bir tanesi ağır ağır ilerledi. Chullann çektiği ve çarklar, manivelalar ve millerle dolu olan köprüler, onları işleten adamları koruyordu. Ayrıca da çok yavaşlardı. Dalinar işçiler köprüyü bu plato ile Aladar’m sancağının dalgalandığı platonun arasındaki uçurumu aşacak şekilde indirmek için çalışırlarken öz disiplinle edinilmiş olan bir sabırla bekledi.</p>
<p>Bir kere köprü yerine indirilip kilitlendikten sonra, Yüzbaşı Kaladin’in koyugözlü subaylarından bir tanesi tarafından yönetilmekte olan korumaları mızrakları omuzlarında köprünün üzerine çıktılar. Dalinar Kaladin’e adamlarının kendisini korumak dışında savaşmak zorunda kalmayacaklarına dair söz vermişti. Karşıya geçtikleri zaman, Dalinar Aladar’ın komuta platosunu geçmek için Gallant’ı tekmeyle harekete geçirdi. Aygırın sırtında kendisini fazlasıyla hafif hissediyordu, Parezırh’m eksikliğiydi. Zırh’ını elde ettiği zamandan beri geçen yıllar boyunca, hiçbir zaman bir savaş meydanına o olmadan çıkmamıştı.</p>
<p>Ancak bugün Dalinar savaş meydanına çıkmıyordu, gerçekten değil. Arkasında, Adolin'in kendi kişisel sancağı dalgalanıyordu ve Dalinar’ın ordularının asıl kısmını Aladar'm adamlarının zaten savaşmakta oldukları platoya doğru o götürmekteydi. Dalinar saldırının nasıl yapılması gerektiği konusunda herhangi bir emir göndermedi.</p>
<p>Oğlu iyi eğitilmişti ve savaş meydanında komutayı almaya hazırdı; elbette ki yanında fikir danışması için General Khal ile.</p>
<p>Evet, artık bundan sonra savaşlara Adolin komuta edecekti.</p>
<p>Dalinar dünyayı değiştirecekti.</p>
<p>Atını Aladar’ın komuta çadırına doğru sürdü. Bu Dalinar’ın orduların birlikte çalışmalarım emreden beyannamesinden sonraki ilk plato saldırışıydı. Roion’un hedef platonun en yakın olduğu savaş kampı kendisininki olduğu hâlde gelmemesine rağmen, Aladar’ın emredilmiş olduğu gibi gelmesi bile kendi başına bir zaferdi. Küçük bir teşvikti ama Dalinar ne olsa kabul etmeye razıydı.</p>
<p>Yüceprens Aladar’ı bu platonun güvenli ve yüksek, savaş meydanına yukarıdan bakan bir kısmına kurulmuş ufak bir çadırdan savaşı izlerken buldu. Bir karargâh için kusursuz bir noktaydı. Aladar bir Paredardı, gerçi çoğu zaman Zırh ve Kıhç’ını savaşlar sırasında subaylarından bir tanesine ödünç verir, savaşı hatların gerisinden taktiksel olarak idare etmeyi tercih ederdi. Tecrübeli bir Paredar Kılıç’ını elinden bıraktığı zaman kaybolmasını zihinsel olarak engelleyebilirdi; gerçi acil bir durumda Aladar Kılıç’ı kendisine çağırabilir, göz açıp kapayana kadar subayının elinden kaybolarak on kalp atışı sonra kendi elinde belirmesini sağlayabilirdi. Bir Kılıç’ı ödünç vermek iki tarafta da büyük bir güven olmasını gerektiriyordu.</p>
<p>Dalinar atından indi. Atı Gallant, onu almaya çalışan seyise ters ters baktı ve Dalinar da atın boynunu okşadı. “O kendi başına durabilir, oğlum,” dedi seyise. Çoğu sıradan seyis zaten Ryshadiumlardan bir tanesiyle ne yapacağını bilmezdi.</p>
<p>Köprücü korumaları tarafından takip edilmekte olan Dalinar, platonun kenarında ayakta durmuş, ilerilerinde ve aşağılarında olan savaşı yönetmekte olan Aladar’a katıldı. İnce ve tamamen kel olan adamın derisi çoğu Alethi’den daha koyuydu. Ellerini arkasında kavuşturmuş olarak duruyordu ve eteğe benzer bir takaması olan geleneksel, şık bir üniforma giymişti, gerçi üzerinde kesimi takamayla uyumlu olan modern bir ceket vardı.</p>
<p>Bu Dalinar’ın daha önce hiç görmemiş olduğu bir tarzdı. Aladar’ın ayrıca ince bir bıyığı ve dudağının altında da bir sakal tutamı vardı, bu da alışılmadık bir seçimdi. Aladar kendi modasını belirleyecek kadar güçlü ve namlıydı; ve bunu da yapıyor, sık sık moda akımları yaratıyordu.</p>
<p>“Dalinar,” dedi Aladar ona başıyla selam vererek. “Ben senin artık plato saldırılarında savaşmayacağını sanıyordum.”</p>
<p>“Savaşmıyorum,” dedi Dalinar başıyla Adolin'in sancağına doğru işaret ederek. Orada, askerler savaşa katılmak için Dalinar’ın köprülerinin üzerinden karşıya geçiyorlardı. Plato Aladar'ın adamlarının pek çoğunun yol açmak için geriye çekilmelerini gerektirecek kadar küçüktü, bu onların da yapmaya fazlasıyla hevesli oldukları bir şeydi.</p>
<p>“Bugün sen neredeyse yenilecektin,” diye belirtti Dalinar. “Desteğinin olması iyi oldu.” Aşağılarında, Dalinar’ın askerleri savaş meydanında düzeni sağladılar ve Pars-hendileri geriye ittiler.</p>
<p>“Belki,” dedi Aladar. “Ancak geçmişte, ben üç saldırının bir tanesinde zafer kazanıyordum. Desteğimin olması birkaç tane daha fazla kazanacağım anlamına geliyor, kesinlikle, ama bu ayrıca bana kazancımın da yarısına mâl olacak. Kralın bana pay verdiğini varsayarsak elbette. Ben uzun vadede daha kârlı çıkacağıma ikna olmuş değilim.”</p>
<p>“Ama bu şekilde sen daha az adam kaybedeceksin,” dedi Dalinar. “Ve bütün ordunun toplam kazancı yükselecek. Şerefli...&quot;</p>
<p>&quot;Bana şereften bahsetme Dalinar. Şeref askerlerimin maaşlarını ödeyemez ve şeref diğer yüceprenslerin gırtlağıma sarılmasına engel olmak için de işe yaramaz. Senin planın aramızdaki en zayıfları kayırıyor ve başarılıları da cezalandırıyor. ”</p>
<p>“Peki,” diye tersledi Dalinar. “Şerefin senin için bir değeri yok. Sen <span style="font-style:italic;">yine de</span> itaat edeceksin, Aladar, çünkü bunu kralın emrediyor. Senin ihtiyacın olan tek sebep bu. Sen sana söyleneni yapacaksın.”</p>
<p>“Yoksa?” dedi Aladar.</p>
<p>“Yenev’e sor.”</p>
<p>Aladar sanki tokat yemiş gibi irkildi. On yıl önce, Yüceprens Yenev Alethkar’ın birleştirilmesine katılmayı reddetmişti. Gavilar’m emriyle, Sadeas onu düelloya çağırmıştı. Ve de öldürmüştü.</p>
<p>“Tehdit mi? diye sordu Aladar.</p>
<p>“Evet.” Dalinar dönerek kendisinden kısa boylu adamın gözlerinin içine baktı. “Benim tatlı sözlerle işim bitti Aladar. Artık rica etmiyorum. Sen Elhokar’a itaatsizlik ettiğin zaman, sen kardeşimi ve onun temsil ettiği her şeyle alay etmiş oluyorsun. Bu krallık <span style="font-style:italic;">birleşecek.&quot;</span></p>
<p>“Komik,” dedi Aladar. “Gavilar’dan bahsettiğin iyi oldu, çünkü o da bu krallığı şeref ile bir araya getirmedi. Bunu sırtlarda bıçaklar ve meydanda askerlerle yaptı, direniş gösteren herkesin kellelerini uçurarak. O zaman biz tekrar oraya geri mi döndük? Böyle şeyler kulağa hiç de senin o kıymetli kitabının hoş sözleriymiş gibi gelmiyor.”</p>
<p>Dalinar dişlerini gıcırdattı, savaş meydanını izlemek için döndü, ilk içgüdüsü Aladar’a Dalinar’m emri altındaki bir subay olduğunu hatırlatmak ve sesinin tonu yüzünden adamı iyice bir azarlamaktı. Ona adam edilmesi gereken bir acemi asker gibi muamele etmekti.</p>
<p>Ama ya Aladar basitçe onu duymazdan gelirse? İtaat ettirmek için <span style="font-style:italic;">güç</span> mu kullanacaktı? Dalinar’m bunu yapmaya yetecek askeri yoktu.</p>
<p>Kendisini sinirlenmiş olarak buldu, Aladar’dan çok kendine karşı. O bu plato saldırısına kavga etmek için değil, konuşmak için gelmişti. İknâ etmek için. Navani haklıydı. Dalinar’m bu krallığı kurtarmak için haşin sözler ve askerî emirlerden daha fazlasına ihtiyacı vardı. Onun ihtiyacı olan şey sadakatti, korku değil.</p>
<p>Ama fırtınalar alsın onu, <span style="font-style:italic;">nasıl</span>? Dalinar hayatı boyunca her kimi bir şeylere ikna ettiyse, bunu ya bir yumruk, ya da bir kılıç kullanarak yapmıştı. Doğru sözleri bulan, insanların dinlemesini sağlayabilen her zaman Gavilar olmuştu.</p>
<p>Dalinar’ın politikacı olmakla hiç ilgisi yoktu.</p>
<p>O <span style="font-style:italic;">savaş meydanındaki oğlanların da yarısı büyük ihtimalle ilk başta asker olmakla hiç ilgilerinin olmadığını düşünmüşlerdi,</span> diye fısıldadı bir parçası. <span style="font-style:italic;">Senin bu işi becerememek gibi bir lüksün yok. Şikâyet etme. Değiş.</span></p>
<p>&quot;Parshendiler fazla sert bastırıyor,&quot; dedi Aladar generallerine. “Bizi platodan itip düşürmek istiyorlar. Askerlere biraz yer vermelerini ve Parshendilerin mevzi avan-</p>
<p>tajlarını kaybetmelerini sağlamalarını söyleyin, bu bizim onların etrafını çevirmemizi sağlayacak.”</p>
<p>Generaller başlarıyla onayladı, bir tanesi emirler vermeye başladı.</p>
<p>Dalinar gözlerini kısarak savaş meydanını okudu. “Hayır,” dedi hafifçe.</p>
<p>General emir vermeyi kesti. Aladar Dalinar’a bir göz attı.</p>
<p>“Parshendiler geri çekilmeye hazırlanıyorlar,” dedi Dalinar.</p>
<p>“Hiç de öyleymiş gibi davranmıyorlar.”</p>
<p>“Onlar biraz nefes alacak yer istiyor,” dedi Dalinar aşağısındaki çatışmanın kargaşasını okuyarak. “Mücevherkalbi neredeyse sökmüşler. Sertçe bastırmaya devam edecekler ama hasadın en son kısmına gelince dağılarak zaman kazanmak için kozanın etrafından hızlı bir geri çekilmeye geçecekler. Sizin durdurmanız gereken işte o.”</p>
<p>Parshendiler ileriye doğru bastırdı.</p>
<p>“Bu saldırıda öncülüğü ben yaptım,” dedi Aladar. “Senin kendi kurallarına göre, taktik konusunda söylenecek son söz bana ait.”</p>
<p>“Ben sadece gözlem yapıyorum,” dedi Dalinar. &quot;Ben bugün kendi orduma bile komuta etmiyorum. Siz taktiklerinizi kendiniz seçebilirsiniz ve ben de karışmayacağım.”</p>
<p>Aladar biraz düşündü, sonra hafifçe küfretti. “Dalinar’ın haklı olduğunu varsayın. Adamları Parshendilerin geri çekilmelerine karşı hazırlayın. Kozayı ele geçirmesi için bir vurucu ekibi ileriye gönderin, neredeyse açılmış olması gerekir.”</p>
<p>Generaller yeni görevlendirmeleri hazırladılar ve haberciler de emirlerle koşa koşa gitti. Aladar ve Dalinar yan yana durmuş, Parshendiler öne doğru bastırırken izliyordu. Onların o şarkıları savaş meydanının üzerinde asılı duruyordu.</p>
<p>Sonra geriye çekildiler, her zaman olduğu gibi ölülerin bedenlerinin üzerine basmadan saygılı bir şekilde hareket ediyorlardı. Buna hazırlıklı olan insan askerler arkalarından fırladı. Işıldayan Zırh’ıyla Adolin’in önderlik ettiği taze askerlerden oluşmuş bir vurucu ekip Parshendi hatlarını yarıp geçti ve kozaya ulaştı. Diğer insan askerler onların açtığı yarığın içine doluşarak Parshendileri yanlara doğru ittirip, Parshendilerin geri çekilmesini taktiksel bir hezimete dönüştürdüler.</p>
<p>Dakikalar içinde Parshendiler platoyu terk etmişlerdi, sıçrayarak uçurumları aşıyor ve kaçıyorlardı.</p>
<p>“Hay Cehennem,&quot; dedi Aladar hafifçe. “Senin bu işte bu kadar iyi olmandan <span style="font-style:italic;">nefret ediyorum.&quot;</span></p>
<p>Dalinar gözlerini kısarak kaçmakta olan Parshendilerden bazılarının savaş meydanından kısa bir mesafe uzaktaki bir platonun üzerinde durduklarını fark etti. Onlar orada oyalandılar, gerçi kuvvetlerinin büyük bir kısmı uzaklaşmaya devam ediyordu.</p>
<p>Dalinar Aladar’ın hizmetkârlarından bir tanesine ona bir dürbün vermesi için elini salladı, sonra da dürbünü kaldırarak o grubun üzerine odaklandı. Oradaki platonun kenarında ayakta durmuş olan bir şekil vardı, ışıltılı bir zırh içindeki bir şekil.</p>
<p><span style="font-style:italic;">&quot;Parshendi Paredar,”</span> diye düşündü. <span style="font-style:italic;">Kule'deki savaşta olan. O beni neredeyse öldürüyordu.</span></p>
<p>Dalinar o karşılaşmayla ilgili pek bir şey hatırlamıyordu. Sonlara doğru neredeyse tamamen kendinden geçecek kadar hırpalanmıştı. Bu Paredar bugün savaşa katılma-120 mıştı. Neden? Muhakkak ki, bir Paredarla kozayı çok daha erken açmış olurlardı.</p>
<p>Dalinar içinde rahatsız edici bir boşluk hissetti. Bu tek gerçek, izleyen Paredar, Dalinar’ın savaş konusundaki algısını tamamıyla değiştiriyordu. Dalinar neler olup bittiğini okuyabildiğini düşünmüştü. Şimdi ise, düşmanın taktiklerinin onun varsaydığından daha anlaşılmaz olabileceğini aklına geliyordu.</p>
<p>“Bazıları hâlâ oradalar mı?” diye sordu Aladar. “İzliyorlar mı?”</p>
<p>Dalinar dürbününü indirirken başını sallayarak onayladı.</p>
<p>“Bunu daha önce senin girdiğin savaşlarda yapmışlar mıydı?”</p>
<p>Dalinar başını sallayarak reddetti.</p>
<p>Aladar bir an için düşündü, sonra da platodaki adamlarına tetikte kalmaları, Pars-hendilerin sürpriz yaparak geri dönmelerine karşı da izcilerin nöbet tutmaları için emirler gönderdi.</p>
<p>“Sağ ol,” dedi Aladar gönülsüz bir şekilde Dalinar’a doğru dönerken. “Senin önerin faydalı oldu.”</p>
<p>“Sen iş taktik olduğu zaman bana güvendin,&quot; dedi Dalinar da ona doğru dönerek. “Neden bu krallık için en iyisinin ne olduğu hakkında da bana güvenmeyi denemiyorsun?”</p>
<p>Aladar onu inceledi. Arkalarında Adolin mücevherkalbi kozadan sökerek çıkarırken askerler zaferle tezahürat yapıyordu. Başka askerler yeni bir saldırıya karşı nöbet tutmak üzere açıldılar ama gelen düşman olmadı.</p>
<p>“Keşke güvenebilseydim Dalinar,” dedi Aladar en sonunda. “Ama konu sen değilsin. Konu öbür yüceprensler. Belki sana güvenebilirim ama onlara asla güvenmeyeceğim. Benden kendimi çok fazla riske atmamı istiyorsun. Öbürleri de bana, Sadeas’ın Kule’de sana yaptığını yaparlar.”</p>
<p>“Ya öbürlerini de yola getirebilirsem? Ya sana onların güvenilmeye layık olduklarını kanıtlarsam? Ya bu krallığın ve de bu savaşın yönünü değiştirebilirsem? O zaman benim peşimden gelecek misin?”</p>
<p>“Hayır,” dedi Aladar. “Üzgünüm.” Dönerek atını getirmeleri için seslendi.</p>
<p>Geri dönüş yolculuğu acınasıydı. Zafer kazanmışlardı ama Aladar mesafesini koruyordu. Dalinar nasıl bu kadar çok şeyi doğru yapabiliyor ama yine de Aladar gibi adamları ikna etmeyi başaramıyordu? Ve Parshendilerin savaş meydanındaki taktiklerini değiştirmeleri, Paredarlarım meydana çıkarmamaları ne anlama geliyordu? Pa-re’lerini kaybetmekten çok mu korkuyorlardı?</p>
<p>En sonunda, adamlarıyla ilgilendikten ve krala da bir rapor gönderdikten sonra, Dalinar savaş kamplarındaki sığınağına geri döndüğü zaman onu bekleyen beklenmedik bir mektup buldu.</p>
<p>Ona mektubu okuması için Navani’ye haber gönderdi. Dalinar kişisel çalışma odasında ayakta durdu, garip rünlerin yazılmış olduğu duvara gözlerini dikmişti. Onlar düzeltilmiş, çizikleri gizlenmişti ama taştaki solgun leke fısıldıyordu.</p>
<p><span style="font-style:italic;">Altmış iki gün.</span></p>
<p>Bir cevap bulmak için altmış iki gün. Eh, şimdi altmış kalmıştı. Bir krallığı kurtarmak, en kötüsüne karşı hazırlanmak için pek fazla bir zaman değildi. Ardentler bu kehaneti en iyi ihtimalle bir şaka, en kötü ihtimalle de bir küfür olarak kınardı. Geleceği önceden haber vermek yasaklanmıştı. Bu Yokelçilerdendi. Şans oyunları bile şüpheliydi, çünkü onlar insanı gelecekte olacak şeyleri önceden öğrenmeye teşvik ederdi.</p>
<p>Dalinar yine de buna inanmıştı. Çünkü, o kelimeleri yazanın kendi eli olduğundan şüphe ediyordu.</p>
<p>Navani geldi ve mektubu gözden geçirdi, sonra da yüksek sesle okumaya başladı. Mektubun kısa bir süre sonra Harap Ovalar’a gelecek olan eski bir arkadaştan olduğu ortaya çıkmıştı; ve o belki Dalinar’m sorunlarına bir çözüm de getirebilirdi.</p><div>
<p><span style="font-style:italic;">m</span></p></div><br clear="all"/>
<p><span style="font-style:italic;">Eğer matemin avcunun içinde olmasaydım, yaklaşmakta olan tehlikeleri daha önceden görebilirdim diye düşünmeyi arzuluyorum. Ancak eğer gerçekten de dürüst olmak gerekirse, o zamanlar yapılabilecek herhangi bir şeyin olduğundan da emin değilim.</span></p>
<p>-Navani Kholin’in günlüğünden, Jesesach 1174</p>
<p>Kaladin uçurumlardan aşağıya inerlerken başı çekti, bu onun hakkıydı.</p>
<p>Sadeas’ın ordusundayken oldukları gibi bir ip merdiven kullanıyorlardı. O merdivenler nahoş şeylerdi, ipleri yıpranmış ve yosunla lekelenmiş, tahtaları da çok fazla sayıda yücefırtınada hırpalanmıştı. Kaladin o fırtına kapası merdivenler yüzünden hiç adam kaybetmemişti ama her zaman endişe ederdi.</p>
<p>Bu defaki yepyeniydi. Kaladin bunu kesin olarak biliyordu çünkü levazım subayı Rind talebinin üzerine başını kaşımış, sonra da Kaladin’in verdiği ayrıntılara tam uyan bir tanesini yaptırtmıştı. İp merdiven sağlamdı ve iyi imal edilmişti, Dalinar’ın ordusunun kendisi gibiydi.</p>
<p>Kaladin son bir atlayışla dibe ulaştı. Syl aşağıya doğru süzüldü ve o uçurumun dibini aydınlatmak için yukarıya bir küre kaldırırken omzuna kondu. Bu tek safir broam kendi başına Kaladin’in bir köprücü olarak aldığı maaşların toplamından daha fazlaydı.</p>
<p>Sadeas’ın ordusunda uçurumlar köprücüler için sık bir uğrak yeriydi. Kaladin hâlâ sebebin Harap Ovalar’dan mümkün olan her türlü kaynağın elde edilmesi mi, yoksa sadece köprücülerin turlar arasında yapacakları önemsiz ve irade kırıcı bir şeylerin olması mı olduğundan emin değildi.</p>
<p>Ancak burada uçurum zemini dokunulmamıştı. Yerdeki fırtına artığı yığınlarının arasından kesilerek açılmış patikalar yoktu ve duvarlardaki yosunlara karalanmış mesajlar ya da talimatlar da yoktu. Diğer uçurumlar gibi bu da bir vazo şeklinde daralıyordu, yücefırtınalar sırasında şiddetle akan suların sonucu olarak tabanı yarık gibi olan yukarısından daha genişti. Zemin nispeten düzdü, yerleşmekte olan sertleşmiş krem tortusu tarafından pürüzsüzleştiriliyordu.</p>
<p>İlerlerken Kaladin’in her türlü şeyin arasından yolunu açması gerekiyordu. Ovalar boyunca savrularak gelmiş olan ağaçların kırık tahtaları ve kütükleri. Çatlamış kayafilizi kabukları. Sayısız birbirine dolanmış, çöpe atılmış iplere benzer kuru sarmaşık düğümleri.</p>
<p>Ve, elbette ki, cesetler.</p>
<p>Pek çok cesedin sonu uçurumlar oluyordu. İnsanlar ne zaman bir plato savaşını kaybederse, geri çekilmek ve ölülerini de arkada bırakmak zorunda kalıyordu. Fırtınalar! Sadeas sık sık kazandığı zamanlar bile cesetleri geride bırakıyordu; ve köprü-cüler ise yaralılarını da geride bırakıyor, kurtarılabilecek olanları dahi terk ediyordu.</p>
<p>Bir yücefırtınadan sonra ölüler buraya, uçurumların içine düşüyordu. Ve fırtınalar batıya doğru, savaş kamplarına doğru estiği için, cesetler de bu yöne doğru sürükleniyordu. Kaladin uçurumun zemininde hareket ederken, basacağı yerlere yığılmış bitkilerin arasına karışmış kemiklerin olmadığı yerler bulmakta güçlük çekiyordu.</p>
<p>Kaladin yapabildiği kadar saygılı bir şekilde yürürken, kendi dilinde sessizce bir şeyler söyleyen Kaya da arkasından dibe ulaştı. Kaladin bunun bir dua mı, ya da bir lanet mi olduğunu bilmiyordu. Syl Kaladin’in omzundan ayrılarak havaya fırladı, sonra da bir yay çizerek zemine doğru süzüldü. Orada Kaladin’in onun gerçek şekli olarak düşündüğü genç kadın şekline büründü, dizlerinin hemen aşağısından çözülerek sise karışan basit bir elbise giyiyordu. Bir dalın üzerine kondu ve gözlerini yosunların arasından çıkmakta olan bir uyluk kemiğine dikti.</p>
<p>O şiddetten hoşlanmıyordu. Kaladin şimdi bile onun ölümü anlayıp anlamadığından emin değildi. O ölümden sanki anlayışının ötesindeki bir şeyi kavramaya çalışan bir çocukmuş gibi bahsederdi.</p>
<p>&quot;Ne pislik,” dedi Teft dibe ulaşırken. “Of! Buraya en ufak bir özen dahi gösterilmemiş.”</p>
<p>“Bu bir mezar,” dedi Kaya. “Yürüyoruz bir mezarda.”</p>
<p>“Uçurumların hepsi mezar,” dedi Teft, sesi nemli tünellerde yankılanıyordu. “Bu sadece pis bir mezar.”</p>
<p>“Pis olmayan bir ölüm bulmak zor Teft,” dedi Kaladin.</p>
<p>Teft homurdandı, sonra da aşağıya inen yeni acemileri karşılamaya başladı. Moash ve Skar bir tür açıkgöz ziyafetine katılmakta olan Dalinar ve oğullarını koruyorlardı, Kaladin’in kurtulmayı başarabilmiş olduğu için mutlu olduğu bir şeydi. Onun yerine, Teft’le birlikte buraya inmişti.</p>
<p>Onlara Teft’in kendi ekiplerinde iyi çavuşlar olmaları umuduyla eğitmekte olduğu kırk tane köprücü katıldı, her yeni düzenlenmiş ekipten iki tane.</p>
<p>“İyice bir bakın, oğlum,” dedi Teft onlara. “İşte bizim geldiğimiz yer burası. İşte bu yüzden bazıları bize kemik tarikatı diyor. Biz size başımıza gelen her şeyi yaptırmayacağız, siz de buna şükredin! Biz her an bir yücefırtma tarafından süpürülüp götürülebilirdik. Şimdi ise Dalinar Kholin’in fırtınabekçileri bize rehberlik ederken, hiç de o kadar büyük bir tehlikede değiliz. Ve her ihtimale karşı çıkışa yakın kalacağız...”</p>
<p>Kaladin kollarını kavuşturup, Kaya’nın adamlara antrenman mızraklarını dağıtırken Teft’in de talimatları verişini izledi. Teft mızrak taşımıyordu ve her ne kadar üzerlerinde basit asker üniformalarıyla etrafına toplanmış olan köprücülerden daha kısa olsa da, onların tamamen gözlerini korkuturmuş gibi görünüyordu.</p>
<p><span style="font-style:italic;">Sen ne bekliyordun</span>? diye düşündü Kaladin. <span style="font-style:italic;">Onlar köprücü. Hangi sert bir meltem onlara boyun eğdirebilir.</span></p>
<p>Yine de, kontrol tamamen Teft’in elindeymiş gibi görünüyordu. Rahat bir şekilde hem de. Doğrusu buydu. Bu işte... Doğru olan bir şeyler vardı.</p>
<p>Kaladin’in başının etrafında bir sürü parlayan küçük küre belirdi, bir o yöne, bir bu yöne uçuşan altın toplar şeklindeki sprenlerdi. Kaladin irkilerek onlara baktı. Şansprenleri. Fırtınalar. Sanki benzerlerini yıllardır görmemişti.</p>
<p>Syl havaya fırladı ve onlara katılarak Kaladin’in başının etrafında dönüp kıkırdadı. “Kendinle iftihar mı ediyorsun?”</p>
<p>“Teft,&quot; dedi Kaladin. “O bir lider.”</p>
<p>“Öyle tabii. Sen ona rütbe verdin, değil mi?”</p>
<p>“Hayır,” dedi Kaladin. “Rütbeyi ona ben vermedim. O kendisi aldı. Gel. Hadi yürüyelim.”</p>
<p>Syl başıyla onaylayarak havada alevlendi ve oturdu, sanki görünmez bir sandalyenin üzerindeymiş gibi aşırı ciddi bir havayla bacak bacak üstüne atmış duruyordu.</p>
<p>Orada asılı olarak durmaya devam etti, Kaladin yürürken onunla tam olarak aynı hızda yanında geliyordu.</p>
<p>“Görüyorum ki doğa kanunlarına uyarmış numarası yapmayı tamamen bırakıyorsun,” dedi.</p>
<p><span style="font-style:italic;">“Doğa</span> kanunları mı?” dedi Syl, kavramı komik bulmuştu. “Kanunlar insanlar içindir Kaladin. Doğada öyle şeyler olmaz! ”</p>
<p>“Eğer bir şeyi yukarıya doğru atarsam, tekrar aşağı gelir.”</p>
<p>“Gelmediği zamanlar hariç.”</p>
<p>“Bu bir kanun.”</p>
<p>“Hayır,” dedi Syl yukarıya doğru bakarak. “Bu daha çok... Daha çok arkadaşlar arasında bir anlaşma gibi.”</p>
<p>Kaladin ona bakarak bir kaşını kaldırdı.</p>
<p>“Bizim tutarlı olmamız gerekiyor,” dedi Syl sır verircesine öne doğru eğilerek.</p>
<p>“Yoksa beyinlerinizi kırarız.”</p>
<p>Kaladin bir mızrak tarafından deşilmiş kemikler ve sopalar yığınının etrafından dolaşırken hafifçe homurdandı. Pasla benekli mızrak bir abide gibi görünüyordu.</p>
<p>“Öf, hadi be,” dedi Syl saçlarım geriye savurarak. <span style="font-style:italic;">“En azından</span> bir kıkırdamaya değerdi.”</p>
<p>Kaladin yürümeye devam etti.</p>
<p>“Bir homurtu bir kıkırtı <span style="font-style:italic;">değildir,&quot;</span> dedi Syl. “Bunu biliyorum çünkü zeki ve yetenekliyim. Şimdi senin bana iltifat etmen gerek.”</p>
<p>“Dalinar Kholin Parlayan Şövalyeler’i tekrar kurmak istiyor.”</p>
<p>“Evet,” dedi Syl havalı bir şekilde görüş alanının kıyısında asılı dururken. “Dahice bir fikir. Keşke ilk benim aklıma gelseydi. ” Kıvançlı bir şekilde sırıttı, <span style="font-style:italic;">sonra</span> da suratını astı. &#160;&#160;&#160;125</p>
<p><span style="font-style:italic;">“Ne?&quot;</span> dedi Kaladin tekrar ona doğru dönerek.</p>
<p>“Hiç sen sprenlerin spren çekememesinin adil olmadığım düşünmüş müydün?” dedi. “Şimdi demin benim de <span style="font-style:italic;">gerçekten</span> birazcık şansprenimin olması gerekirdi.” “Benim Dalinar’ı korumam gerekiyor,” dedi Kaladin onun şikâyetini duymazdan gelerek. “Sadece onu da değil ailesini, hatta belki kralı bile. Birilerinin Dalinar’ın odasına gizli gizli girmesine engel olmayı bile başaramamış olmama rağmen.” Kaladin hâlâ birilerinin içeri girmeyi nasıl başarabildiğini çözememişti. Yoksa birileri <span style="font-style:italic;">değil</span> miydi? “O duvardaki rünleri bir spren yapmış olabilir mi?” diye sordu. Syl bir defasında bir yaprağı taşımıştı. Onun <span style="font-style:italic;">bir parça</span> fiziksel varlığı vardı, sadece çok fazla değildi.</p>
<p>“Bilmiyorum/’ dedi Syl yan tarafa doğru bir göz atarak. “Gördüğüm...&quot;</p>
<p>“Ne?”</p>
<p>&quot;Kırmızı yıldırıma benzeyen sprenler,” dedi Syl hafifçe. “Tehlikeli sprenler. Daha önce görmediğim sprenler. Onları uzaklarda yakalıyorum, zaman zaman. Fırtınasp-renleri mi? Tehlikeli bir şeyler <span style="font-style:italic;">geliyor.</span> Rünler o konuda haklı.”</p>
<p>Kaladin bir süre için bunun üzerinde düşündü, sonra en sonunda durdu ve Syl’e baktı. “Syl, benim gibi daha başkaları da var mı?”</p>
</body>
</html>