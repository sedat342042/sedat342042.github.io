<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta http-equiv="content-type" content="text/html; charset=UTF-8"/><title></title><link rel="stylesheet" href="main.css" type="text/css"/>
</head>
<body>
<p><a id="bookmark0"></a><span style="font-weight:bold;">BEŞ BUÇUK YIL ONCE</span></p>
<p>Shallan’ın yeni elbisesinin ipeği daha önce sahip olduklarının hepsinden daha yumuşaktı. Derisine sanki rahatlatıcı bir meltemmiş gibi dokunuyordu. Sol kol yeni elinin üzerinden kapanıyordu, artık eminelini örtecek kadar büyümüştü. Shallan bir zamanlar bir kadının elbisesini giymeyi hayal ederdi. Annesi ve o...</p>
<p>Annesi ve...</p>
<p>Shallan’ın zihni durdu. Sanki bir anda söndürülmüş bir mum gibi, düşünmeyi kesti. Sandalyesinde arkasına yaslanmıştı, bacaklarını altında toplamış, ellerini kucağına koymuştu. İç karartıcı taş yemek salonu, Davar Malikânesi misafirleri için hazırlık yaparken hareketlilikle doluydu. Shallan misafirlerin kim olduğunu bilmiyordu, bildiği sadece babasının salonun kusursuz olmasını istediğiydi.</p>
<p>Yardım etmek için bir şey yapabilecek olduğundan değil ya.</p>
<p>İki hizmetçi koşuşturarak yanından geçti. “O görmüş,” diye fısıldadı bir tanesi yeni bir kadın olan diğerine. &quot;Zavallı şey olduğu zaman odanın içindeymiş. Beş aydır bir kelime bile konuşmuyor. Efendi kendi karısını da aşığıyla birlikte öldürdü ama bunu sen...”</p>
<p>Konuşmaya devam ettiler ama Shallan duymadı.</p>
<p>Ellerini kucağında tuttu. Elbisesinin canlı mavisi odadaki tek gerçek renkti. Yüksek masanın yanındaki kaidenin üzerinde oturuyordu. Bir düzine eminelleri eldivenli, kahverengiler giyinmiş hizmetçi kadın zemini fırçalıyor ve mobilyaları parlatıyordu. Parshmenler içeriye birkaç masa daha taşıdılar. Bir hizmetçi pencereleri açarak geçmiş yücefırtınanın taze nemli havasının içeri girmesine izin verdi.</p>
<p>Shallan tekrar adının söylendiğini duydu. Görünüşe göre hizmetçiler onun konuşmadığına göre, duyamadığını da düşünüyormuş gibiydi. Bazı zamanlarda Shallan görünmez olup olmadığını merak ediyordu. Belki de o gerçek değildi. Bu hoş olurdu...</p>
<p>Salonun kapısı çarpılarak açıldı ve içeri Nan Helaran girdi. Uzun boylu, köşeli çeneli ve kaslıydı. En büyük kardeşi bir adamdı. Diğerleri... Onlar çocuktu. Yetişkinlik yaşına ulaşmış olan Tet Balat bile. Helaran gözleriyle odayı taradı, belki de babalarını arıyordu. Sonra Shallan’a doğru yaklaştı, kolunun altında küçük bir tomar vardı. Hizmetçiler aceleyle yol açtılar.</p>
<p>“Merhaba Shallan,” dedi Helaran sandalyesinin yanında diz çökerek. “Hizmetçileri denetlemek için mi buradasın?”</p>
<p>Burası da bir yerdi. Babası onun göz önünde olmayacağı bir yerde olmasından hoşlanmıyordu. O endişeleniyordu.</p>
<p>“Sana bir şey getirdim,” dedi Helaran tomarını açarak. “Bunu senin için Northgrip'ten ısmarlatmıştım ve tüccar da buraya daha yeni uğradı.” Deri bir el çantası çıkardı.</p>
<p>Shallan bunu tereddütlü bir şekilde aldı. Helaran’ın gülümsemesi o kadar genişti ki, resmen ışıldıyordu. Onun gülümsemekte olduğu bir odada surat asmak zordu. O etrafta olduğu zamanlarda Shallan sanki hiç... Sanki hiç...</p>
<p>Zihni durdu.</p>
<p>“Shallan?” diye sordu Helaran onu dürtükleyerek.</p>
<p>Shallan çantayı açtı, içinde bir dizi kara kalem ve bir deste resim kağıdı vardı, kalın olan türden; pahalı olan türden. Örtülü eminelini dudaklarına kaldırdı.</p>
<p>“Ben, resimlerini özledim,” dedi Helaran. “Senin çok başarılı olabileceğini düşünüyorum Shallan. Ama daha fazla pratik yapman gerek.”</p>
<p>Shallan sağ elinin parmaklarım kağıdın üzerinde gezdirdi, sonra da bir kalemi aldı. Çizmeye başladı. Çok uzun zaman olmuştu.</p>
<p>“Senin geri dönmene ihtiyacım var Shallan,” dedi Helaran hafifçe.</p>
<p>Shallan kamburunu çıkardı, kalem kağıdın üzerinde geziyordu.</p>
<p>“Shallan?”</p>
<p>Sözler yoktu. Sadece çizim vardı.</p>
<p>“Ben önümüzdeki birkaç yıl boyunca epey bir uzaklarda olacağım,” dedi Helaran. “ Benim için öbürlerine göz kulak olmana ihtiyacım var. Balat için endişeleniyorum. Ona yeni bir baltatazısı eniği verdim ama o... Ona iyi davranmadı. Senin güçlü olman gerek Shallan. Onlar için.”</p>
<p>Helaran’ın gelişinden beri hizmetçiler sessizleşmişti. Yakınlarındaki pencerenin dışında tembel sarmaşıklar kıvrılarak aşağı iniyordu. Shallan’ın kalemi hareket etmeye devam etti. Sanki çizimi yapan o değilmiş gibiydi; sanki o sayfadan dışarıya çıkıyordu, çizgiler kâğıttan dışarıya sızıyorlardı. Kan gibi.</p>
<p>Helaran içini çekerek ayağa kalktı. Sonra da Shallan’m ne çizmekte olduğunu gördü. Yüzüstü yatan cesetler halının üzerinde...</p>
<p>Helaran kağıdı kaptı ve buruşturdu. Shallan irkilerek geriye çekildi, kalemi sıkı sıkı kavrarken parmakları titriyordu.</p>
<p>&quot;Bitkileri çiz,” dedi Helaran. “Ve hayvanları. Güvenli şeyleri, Shallan. Geçmişte olan şeyleri düşünme.”</p>
<p>Gözyaşları Shallan’ın yanaklarından aşağı süzülüyordu.</p>
<p>“İntikamımızı daha alamayız,” dedi Helaran hafifçe. “Balat evi idare edemez ve benim de gitmem gerekiyor. Ama yakında.”</p>
<p>Kapı çarpılarak açıldı. Babası iri bir adamdı, sakalı modaya karşı umursamazlıkla meydan okuyordu. Onun Veden tarzındaki giysileri modern tasarımlardan uzak dururdu. Babası ulatu denilen eteğe benzer ipek bir giyecek ile dar bir gömlek giyiyordu, üzerinde de bir de cüppe vardı. Dedesinin zamanında olduğu gibi vizon kürkü yoktu ama onun dışında çok ama çok gelenekseldi.</p>
<p>Helaran’ın bile üzerinde kule gibi yükseliyordu, konaklarındaki herkesten daha uzundu. Onun arkasından daha fazla parshmen girdi, mutfaklar için yiyecek torbaları taşıyorlardı. Üçünün de mermere benzer derileri vardı, iki tanesi siyah üzerine kırmızı ve biri de beyaz üzerine kırmızıydı. Babası parshmenleri severdi. Onlar karşılık vermiyordu.</p>
<p>&quot;Ahıra benim arabalarımdan bir tanesini hazırlamalarını söylediğinin haberini aldım Helaran!&quot; diye kükredi babası. “Senin yine defolup gitmene izin vermeyeceğim!” “Bu dünyada daha önemli şeyler var,” dedi Helaran. “Hatta senden ve senin suçlarından bile daha fazla.”</p>
<p>&quot;Benimle bu şekilde konuşmayacaksın,” dedi babası uzun adımlarla yaklaşıp parmağını Helaran’a doğru uzatarak. “Ben senin babanım.” Hizmetçiler onun yolundan çekilmeye çalışarak odanın yan tarafına kaçıştılar. Shallan çantayı çekerek göğsüne yasladı, sandalyesinin içinde saklanmaya çalışıyordu.</p>
<p>“Sen bir katilsin,” dedi Helaran sakin bir şekilde.</p>
<p>Babası yerinde kaldı, sakalının altındaki yüzü kırmızıya dönmüştü. Sonra öne doğru devam etti. “Bu ne <span style="font-style:italic;">cüret</span>! Benim seni durduramayacağımı mı düşünüyorsun? Sadece veliahdımsın diye sana...”</p>
<p>Helaran’ın elinde bir şey oluştu, katılaşarak gümüşsü çeliğe dönen bir sis çizgisi. Yaklaşık altı ayak uzunluğundaki Kılıç kalın ve eğimliydi, keskin olmayan ağzı sanki yanan alevler ya da belki de su dalgacıkları gibi şekilliydi. Kabzasına yerleştirilmiş olan bir mücevher vardı ve ışık metalden yansırken bombeleri hareket ediyormuş gibi görünüyordu.</p>
<p>Helaran bir Paredardı. Fırtınababa! Nasıl? Ne zaman?</p>
<p>Babasının sesi kesilerek geriye çekildi. Helaran alçak kaideden aşağı atladı, sonra da Parekılıcı’nı babasına doğru uzattı. Uç göğsüne dokundu.</p>
<p>Babası ellerini yanlara doğru açtı, avuçları öne bakıyordu.</p>
<p>&quot;Sen bu evin başına çökmüş rezil bir dertsin,” dedi Helaran. &quot;Bunu senin göğsüne saplamam gerekir. Merhamet etmiş olurum.”</p>
<p>“Helaran...” Saf beyaza dönen yüzünün rengi gibi, öfke de babasından çekilerek gidermiş gibi göründü. “Senin sandığın şekilde değil. Annen...”</p>
<p>“Senin yalanlarını <span style="font-style:italic;">dinlemeyeceğim,”</span> dedi Helaran bileğini çevirerek elindeki kılıcı döndürürken, ucu hâlâ babasının göğsüne dayalıydı. “Ne kadar kolay olurdu.” &quot;Hayır,” diye fısıldadı Shallan.</p>
<p>Helaran başını bir yana eğdi, sonra da döndü, kılıcı hareket ettirmemişti.</p>
<p>“Hayır,” dedi Shallan. “Lütfen.”</p>
<p>“Şimdi mi konuşuyorsun?” dedi Helaran. <span style="font-style:italic;">“Onu</span> savunmak için mi?” Güldü. Vahşi, kesik kesik bir sesti. Kılıcı savurarak babasının göğsünden uzaklaştırdı.</p>
<p>Babaları bir sandalyeye oturdu, yüzü hâlâ solgundu. “Nasıl? Bir <span style="font-style:italic;">Parekılıcı.</span> Nereden?” Bir anda başını kaldırarak yukarı baktı. “Ama hayır. Bu farklı. Yeni arkadaşların mı? Onlar bu serveti sana mı emanet etti?”</p>
<p>“Bizim yapacak önemli bir işimiz var,” dedi Helaran dönüp Shallan’a doğru gelirken. Bir elini sevgiyle omzuna koydu. Daha yumuşak bir sesle devam etti. “Bir gün bunu sana da anlatacağım, kardeşim. Gitmeden önce sesini duymak güzeldi.”</p>
<p>“Gitme,” diye fısıldadı Shallan. Kelimeler ağzının içindeki bezler gibiydi. En son konuşmasının üzerinden aylar geçmişti.</p>
<p>“Gitmek zorundayım. Lütfen ben yokken bana birkaç resim çiz. Havai şeylerin. Daha parlak günlerin. Bunu yapabilir misin?”</p>
<p>Shallan başını sallayarak onayladı.</p>
<p>“Hoşça kal baba,” dedi Helaran dönüp uzun adımlarla odadan dışarı çıkarken. “Ben yokken çok fazla şeyi mahvetmemeye çalış. Kontrol etmek için düzenli olarak geri <span style="font-style:italic;">döneceğim.”</span> Giderken sesi dışarıdaki koridordan yankılanmıştı.</p>
<p>Berrakbey Davar kükreyerek ayağa kalktı. Odada kalmış olan birkaç hizmetçi de yan kapıdan bahçelere kaçtılar. Shallan geriye doğru büzüldü, babası bir sandalyeyi kaldırarak duvara vururken dehşet içindeydi. Küçük bir yemek masasını tekmeleyerek devirdi, sonra da sandalyeleri birer birer alıp, tekrar tekrar vahşi darbelerle zemine vurdu.</p>
<p>Derin derin nefes alarak gözlerini Shallan’a doğru çevirdi.</p>
<p>Shallan gözlerinin içindeki gazabın, insanlık yokluğunun karşısında sızlandı. Onun üzerine odaklanırlarken gözlerin içine hayat geri döndü. Babası kırık bir sandalyeyi bıraktı ve ona arkasını döndü, sanki utanmış gibiydi, sonra da odadan dışarı kaçtı.</p>
<p><span style="font-style:italic;">Sanatformu güzelliği ve renkleri tatbik etmek için.</span></p>
<p><span style="font-style:italic;">Yanıp tutuşur en iyi şarkıları için.</span></p>
<p><span style="font-style:italic;">Gerçek sanatçıların çoğu yanlış anlaşılır,</span></p>
<p><span style="font-style:italic;">Vakıfların kaderi için spren lere bağlandır.</span></p>
<p>—Dinleyici Listeleme Şarkısı 90. kıta</p>
<p>Güneş ufukta kızgın bir kor gibi batarak kaybolurken Shallan ve küçük kervanı önlerindeki dumanın kaynağına yaklaşmıştı. Her ne kadar duman sütunu incelmiş olsa da, Shallan şimdi üç farklı kaynaktan yükselmekte ve kıvrılarak havada birleşmekte olduklarını seçebiliyordu.</p>
<p>Vagon sarsılarak son tepeyi de tırmanır ve kenannda dururken Shallan ayağa kalktı, orada ne olduğunu görmesine sadece bir ayak mesafe kalmıştı. Elbette, tepeyi aşmak eğer aşağıda bekleyen haydutlar varsa çok kötü bir fikir olurdu.</p>
<p>Bluth vagonundan aşağı indi ve koşarak ilerledi. Korkunç derece atik değildi ama ellerindeki en iyi izci oydu. Eğildi ve fazla kaliteli şapkasını çıkardı, sonra da gizlice aşağıyı izlemek için tepenin kenarından yukarı çıktı. Bir an sonra ise doğrularak ayağa kalktı, artık gizli kalmaya çalışmıyordu.</p>
<p>Shallan oturağından aşağı atladı ve hızla ilerledi, etekleri ara ara yetişmiş olan çarpık tortudiken dallarına takılıyordu. Tepenin üzerine Tvlakv’dan hemen önce vardı.</p>
<p>Aşağıda sessizce tütmekte olan üç vagon vardı ve bir savaşın izleri yerlere saçılmıştı. Saplanmı§ oklar, bir yığın hâlinde cesetler. Ölülerin arasında canlılar da olduğunu gördüğü zaman Shallan umutlandı. Bir avuç yorgun şekil cesetleri sürüklüyor ya da enkazı araştırıyordu. Bunlar haydutlar gibi değil, dürüst kervan işçileri gibi giyinmişlerdi. Beş vagon daha kampın uzak kenarında bir araya toplanmıştı. Bazıları kavrulmuştu ama hepsi de işe yarar gibi görünüyordu ve hâlâ mallarla yüklülerdi.</p>
<p>Silahlı adam ve kadınlar yaralarıyla ilgileniyordu. Muhafızlar. Bir grup korkmuş parshmen chullarla ilgileniyordu. Bu insanlar saldırıya uğramış ama kurtulmuşlardı.</p>
<p>“Kelek’in nefesi...” dedi Tvlakv. Döndü ve Bluth ve Shallan’ı geriye doğru kışkışladı. “Geri çekilin, görmesinler.”</p>
<p>“Ne?” dedi Bluth, gerçi itaat etmişti. “Ama bu bir başka kervan, bizim de umduğumuz gibi.”</p>
<p>“Evet ve bizim burada olduğumuzu bilmelerine de gerek yok. Onlar bizimle konuşmaya çalışabilirler ve bu da bizi yavaşlatabilir. Bakın!” Geriye doğru işaret etti.</p>
<p>Solmakta olan ışıkta Shallan arkalarında fazla uzakta olmayan bir tepeyi aşmakta olan bir gölgeyi seçebiliyordu. Firariler. Tvlakv’a dürbününü vermesi için elini salladı ve o da gönülsüz bir şekilde itaat etti. Mercek çatlamıştı ama Shallan yine de yaklaşmakta olan kuvveti iyice bir görebiliyordu. Otuz civarındaki adam Bluth'un da söylemiş olduğu gibi <span style="font-style:italic;">askerdi.</span> Sancakları yoktu ve tek bir üniforma giymiyor ya da bir düzen içinde yürümüyorlardı ama iyi silahlanmış gibi görünüyorlardı.</p>
<p>“Aşağıya inmemiz ve öbür kervandan yardım istememiz gerek,” dedi Shallan. “Hayır!” dedi Tvlakv dürbünü geri kaparak. “Bizim kaçmamız gerek! Haydutlar bu daha zengin ama zayıflamış grubu görecekler ve bizim yerimize onların üzerine saldıracaklar!”</p>
<p>“Ve sen onların bundan sonra bizi kovalamayacaklarını mı zannediyorsun?&quot; dedi Shallan. “izlerimiz bu kadar kolaylıkla görülebilirken? Sen onların önümüzdeki günler içinde bize yetişmeyeceklerini mi sanıyorsun?”</p>
<p>“Bu gece bir yücefırtına olması gerekiyor,” dedi Tvlakv. “Bu bizim izlerimizi örtebilir, ezdiğimiz bitki kabuklarını süpürüp götürebilir.”</p>
<p>“Olası değil,” dedi Shallan. “Eğer biz bu yeni kervanın yanında olursak, kendi küçük gücümüzü de onlarınkine ekleyebiliriz. Tutunabiliriz. Bu...”</p>
<p>Bluth bir anda dönerek bir elini kaldırdı. “Bir ses.” Sopasına uzanarak hızla etrafına bakındı.</p>
<p>Yakınlarda bir şekil ayağa kalktı, gölgeler tarafından gizlenmişti. Görünüşe göre aşağıdaki kervanın da kendi gözcüleri vardı. “Siz onları doğrudan bize getirdiniz, öyle mi?” diye sordu bir kadın sesi. “Onlar ne? Daha fazla haydut mu?”</p>
<p>Tvlakv küresini kaldırarak gözcünün orta boylu ve ince yapılı açıkgöz bir kadın olduğunu gözler önüne serdi. Pantolon ve neredeyse bir elbiseye benzeyen uzun bir ceket giymişti, belinden tokalıydı. Emineline bronz renkli bir eldiven takmıştı ve şivesiz bir Alethçe konuşuyordu.</p>
<p>“Ben... Ben sadece mütevazı bir tüccarım ve...” dedi Tvlakv.</p>
<p>“Bizi takip edenler kesinlikle haydut,” diye lafını kesti Shallan. “Bütün gün boyunca bizi kovaladılar.”</p>
<p>Kadın küfrederek kendisi bir dürbün çıkardı ve kaldırdı. “İyi teçhizatlılar,” diye mırıldandı. “Herhalde Firarilerdir. Sanki işler yeteri kadar kötü değilmiş gibi. Yix!” İkinci bir şekil yakınlarında ayağa kalktı, taşın renginde tabaklanmış giysileri vardı. Shallan sıçradı. Onu nasıl fark edememişti? O kadar yakındaydı ki! Belinde bir kılıç vardı. Açıkgöz müydü? Hayır, o altın saçlara bakılacak olursa bir yabancıydı. Göz renginin onların toplumsal konumlarında ne anlama geldiğinden asla emin olamıyordu. Kralları olduğu hâlde Makabaki bölgesinde açık gözleri olan hiç insan yoktu ve İri’de 260 ise neredeyse herkesin açık sarı gözleri vardı.</p>
<p>Adam eli silahının üzerinde hızla geldi, aleni bir düşmanlıkla Bluth ve Tag’i izliyordu. Kadın ona Shallan’ın bilmediği bir dilde bir şey söyledi ve o da başını sallayarak onayladı, sonra aşağıdaki kervana doğru koşarak gitti. Kadın da onu takip etti.</p>
<p>&quot;Bekleyin,” diye seslendi Shallan ona.</p>
<p>&quot;Konuşacak zamanım yok,” diye tersledi kadın. “Savaşacak iki haydut grubumuz var. ”</p>
<p>“İki mi?” dedi Shallan. “Siz daha önce saldıran grubu yenmediniz mi?”</p>
<p>“Biz onları püskürttük ama yakında geri gelecekler.” Kadın tepenin yanında durakladı. “Yangın bir kazaydı diye düşünüyorum. Onlar bizi korkutmak için ateşli oklar kullanıyordu. Bizim ateşleri söndürmemize izin vermek için geri çekildiler çünkü daha fazla mal kaybetmek istemiyorlardı.”</p>
<p>O zaman iki kuvvet vardı. Hem arkada, hem önde haydutlar. Güneş en sonunda batı ufkunun arkasında kaybolurken, Shallan kendisini soğuk havaya rağmen terlerken buldu.</p>
<p>Kadın kendi haydut grubunun çekilmiş olması gereken yön olan kuzeye doğru bakıyordu. “Evet, geri gelecekler,” dedi kadın. “Onlar bu gece fırtına gelmeden önce bizim işimizi bitirmek istiyorlar.”</p>
<p>“Sizlere korumamı öneriyorum,” derken buldu Shallan kendisini.</p>
<p>“Korumanı mı?” dedi kadın Shallan’a doğru geri dönerek, sesi şaşkınlık içindeydi.</p>
<p>“Siz beni ve yanımdakileri kampınıza kabul edebilirsiniz,” dedi Shallan. “Ben de bu gece sizlerin güvenliğinizi temin edeceğim. Ondan sonra da beni Harap Ovalar’a götürmek üzere hizmetlerinize ihtiyacım olacak.”</p>
<p>Kadın güldü. “Her kimsen, sende cüretkârlık var. Kampımıza katılabilirsiniz ama siz de geri kalanlarımızla birlikte orada öleceksiniz!”</p>
<p>Kervandan bağrışlar yükseldi. Bir an sonra o yöndeki karanlığın içinden bir dizi ok yağdı, vagonların ve kervan işçilerinin üzerine düşüyorlardı.</p>
<p>Çığlıklar.</p>
<p>Arkasından haydutlar geldi, siyahlığın içinde çıkıyorlardı. Onlar hiç de firariler kadar iyi silahlanmış değillerdi ama buna ihtiyaçları da yoktu. Kervanın bir düzineden daha az muhafızı kalmıştı. Kadın küfrederek tepenin kenarından aşağıya doğru koşmaya başladı.</p>
<p>Shallan gözleri kocaman açılarak aşağıdaki ani katliama baktı. Sonra döndü ve Tvlakv’ın vagonlarına doğru yürüdü. Bu ani soğukluk onun için tanıdıktı. Berraklığın soğukluğu. Shallan ne yapması gerektiğini biliyordu. İşe yarayacak mı bilmiyordu ama çözümü görüyordu; bir eskizdeki çizgiler gibi, bir araya gelerek rasgele karalamalardan bütün bir resim dönüşüyordu.</p>
<p>“Tvlakv,” dedi. “Tag’le aşağıya in ve o insanların savaşmalarına yardım etmeye çalışın.”</p>
<p>“Ne! Hayır,” dedi Tvlakv. “Hayır, hayatımı senin aptallığın için bir kenara atmayacağım.”</p>
<p>Shallan neredeyse çökmüş olan karanlığın içinde onun gözlerine baktı ve o da durdu. Shallan hafifçe parlamakta olduğunu biliyordu, içindeki fırtınayı hissedebiliyordu. “Git.” Ondan ayrıldı ve kendi vagonuna doğru yürüdü. “Bluth, bu vagonu çevir.”</p>
<p>Bluth vagonun yanında bir küreyle duruyordu, elindeki bir şeye bakıyordu. Bir kâğıt parçası mıydı? Muhakkak ki <span style="font-style:italic;">Bluth</span> rün okumayı biliyor olamazdı.</p>
<p>“Bluth!” diye bağırdı Shallan vagona tırmanırken. “Harekete geçmemiz gerek. <span style="font-style:italic;">H emeni”</span></p>
<p>Bluth silkindi, sonra da kağıdı cebine atarak hızla yanındaki oturağa çıktı. Chulu vurarak döndürdü. “Ne yapıyoruz?” diye sordu.</p>
<p>“Güneye gidiyoruz.”</p>
<p>“Haydutların üzerine mi?”</p>
<p>“Evet.”</p>
<p>Bir kez olsun şikâyet etmeden Shallan’ın dediğini yaptı, chula daha da hızlanması için vuruyordu, sanki her ne olacaksa bir an önce olup bitmesi için hevesliydi. Vagon bir tepenin eteğinden iner, sonra da bir diğerine çıkarlarken sarsıldı ve sallandı.</p>
<p>Tepeye ulaştılar ve onlara doğru tırmanmakta olan kuvvete yukarıdan baktılar. Adamlar meşaleler ve küre fenerler taşıyorlardı, o yüzden Shallan da onların yüzlerini görebiliyordu. Silahları çekilmiş olan karanlık ifadeli haşin adamlar. Göğüs zırhları ya da deri yeleklerinde bir zamanlar sadakat işaretleri taşımış olabilirlerdi ama Shallan şimdi bunların kesilmiş ya da kazınmış oldukları yerleri görebiliyordu.</p>
<p>Firariler belirgin bir şok ile ona baktılar. Onlar avlarının kendi kendine gelmesini beklememişlerdi. Shallan’ın gelişi onları bir an için afallattı. Önemli bir an.</p>
<p><span style="font-style:italic;">Bir subay olacak,</span> diye düşündü Shallan oturağında ayağa kalkarak. <span style="font-style:italic;">Onlar asker, ya da bir zamanlar öylelerdi. Bir emir komuta zincirleri olacaktır.</span></p>
<p>Derin bir nefes aldı. Bluth küresini kaldırarak ona baktı ve sanki şaşırmış gibi homurdandı.</p>
<p>“Fırtınababa’ya şükür buradasınız!” diye haykırdı Shallan adamlara. “Sizin yardımınıza ihtiyacım var.”</p>
<p>Firariler ona bakakaldı.</p>
<p>“Haydutlar,” dedi Shallan. “Onlar iki tepe ötedeki kervanda olan arkadaşlarımıza saldırıyorlar. Bu bir katliam! Ben askerler gördüğümü söyledim, arkamızdan Harap Ovalar’a doğru giden askerler olduğunu söyledim. Kimse bana inanmadı. Lütfen. Yardım etmeniz gerek.”</p>
<p>Yine, adamlar ona sadece baktılar. <span style="font-style:italic;">Biraz aksırtın ininden içeriye girip yemekte ne olduğunu soran bir vizon gibi...</span> diye düşündü Shallan. En sonunda firariler rahatsız bir şekilde ayaklarını sürüyerek ortalarına yakın bir yerde duran bir adama doğru döndüler. Uzun, sakallı adamın vücudu için fazla uzunmuş gibi görünen kolları vardı.</p>
<p>“Haydutlar, öyle mi,” diye cevap verdi adam, sesinde duygu izi yoktu.</p>
<p>Shallan vagondan aşağı atladı ve adama doğru yürüdü, Bluth’u sessiz bir yığın hâlinde otururken bırakmıştı. Firariler ondan geriye çekildiler, giysileri pis ve yırtıktı, kırlaşmış dağınık saçları ve kaç zamandır ustura (ya da su) yüzü görmemiş olan suratları vardı. Ama yine de, meşale ışığında silahları tek bir pas lekesi olmadan parlıyordu ve göğüs zırhları da Shallan’ın yüzünü yansıtacak kadar cilalanmıştı.</p>
<p>Bir göğüs zırhının üzerinde gördüğü kadın Shallan’ın kendisi olmak için fazla uzun boylu, fazla görkemliydi. Dağınık saçlar yerine dökümlü <span style="text-decoration:underline;">kızıl</span> bukleleri vardı. Gariban paçavraları yerine, altın işlemeleri olan bir tuvalet giyiyordu. Az önce bir kolye takmış değildi ve grubun liderine doğru elini uzattığı zaman, çentikli tırnakları kusursuz bir şekilde manikürlüymüş gibi göründü.</p>
<p>“Berrakhanım,” dedi adam Shallan ona doğru gelirken. “Bizler sizin düşündüğünüz şey değiliz.”</p>
<p>&quot;Hayır,” diye cevap verdi Shallan. “Sizler <span style="font-style:italic;">sizin</span> düşündüğünüz şey değilsiniz.” Etrafındaki adamlar ateşin ışığında ona hevesli gözlerle bakıyorlardı ve Shallan vücudunda bütün tüylerin ürperdiğini hissetti. Gerçekten de avcının inine girmişti. Ancak içindeki fırtına onu harekete geçmesi için mahmuzluyor ve ona daha da fazla kendine güven veriyordu.</p>
<p>Lider sanki bir emir vermek içinmiş gibi ağzını açtı. Shallan onu kesti. “Senin adın ne?”</p>
<p>“Bana Vathah derler,” dedi adam yoldaşlarına doğru dönerek. Bu Shallan’ınki gibi bir Vorin ismiydi. “Ve seninle ne yapılacağına daha sonra karar vereceğim. Gaz, bunu al ve...”</p>
<p>“Geçmişi silmek için,” dedi Shallan yüksek bir sesle, “ne yapardın, Vathah?” Vathah ona baktı, yüzünün bir tarafı meşale ışığıyla aydınlanıyordu.</p>
<p>“Eğer seçeneğiniz olsaydı, öldürmek yerine korur muydunuz?” diye sordu Shallan. “Eğer baştan başlayabilseydiniz, soygun yerine yardım eder miydiniz? Biz burada konuşurken iyi insanlar ölüyor. Bunu durdurabilirsiniz.”</p>
<p>Adamın o koyu gözleri ölü gibi görünüyordu. “Geçmişi değiştirenleyiz.”</p>
<p>“Ben geleceğinizi değiştirebilirim.”</p>
<p>“Bizler aranan adamlarız.”</p>
<p>“Evet, buraya adam arayarak geldim. <span style="font-style:italic;">Adam</span> bulmayı umarak geldim. Sizlere tekrar asker olma şansı veriliyor. Benimle gelin. Sizlerin yeni hayatlarınız olmasını sağlayacağım. Bu hayatlar öldürmek yerine kurtararak başlıyor.”</p>
<p>Vathah küçümsemeyle homurdandı. Yüzü gecenin karanlığında bitirilmemiş gibi görünüyordu, kaba, bir eskiz gibi. “Berrakbeyler geçmişte bizi yüz üstü bıraktı.” “Dinleyin,” dedi Shallan. “Çığlıkları dinleyin.”</p>
<p>Arkadan gelen acınası sesler onlara ulaşıyordu. İmdat çığlıkları. Kervandaki işçiler, hem kadın, hem erkek. Ölüyorlardı. Rahatsız edici seslerdi. Shallan bunu kendisi işaret etmiş olmasına rağmen seslerin ne kadar net geldiğine şaşırdı. Yardım isteyen yalvarışlara ne kadar benzediklerine.</p>
<p>“Kendinize başka bir şans tanıyın,” dedi Shallan hafifçe. “Eğer benimle birlikte geri dönerseniz, suçlarınızın silinmesini sağlayacağım. Size sahip olduğum her şeyin üzerine, Yaradan’ın kendisi üzerine yemin ediyorum. Yeniden <span style="font-style:italic;">başlayabilirsiniz.</span> Kahramanlar olarak tekrar başlayabilirsiniz.”</p>
<p>Vathah gözlerinin içine baktı. Bu adam taştandı. Shallan içine çöken bir korkuyla birlikte onun ikna olmadığını görebiliyordu. İçindeki fırtına solmaya başladı ve korkuları da kaynayarak yükseldi. <span style="font-style:italic;">Ne</span> yapıyordu o? Bu delilikti!</p>
<p>Vathah tekrar bakışlarını çevirdi ve Shallan onu kaybetmiş olduğunu anladı. Vathah onu esir almalarını emretti.</p>
<p>Kimse hareket etmedi. Shallan sadece onun üzerine odaklanmıştı, meşalelerini yukarı kaldırarak etraflarına toplanmış olan iki düzine kadar adama değil. Shallan’a açık yüzlerle bakıyorlardı ve Shallan daha önce onlarda fark ettiği hevesten geriye çok az kalmış olduğunu gördü. Bunun yerine kocaman açılmış, arzulu gözleri vardı uzaktan gelen bağrışlara tepki veriyorlardı. Adamlar parmaklarıyla üniformalarını, eskiden armalarının olduğu yerleri yokluyorlardı. Diğerleri başlarını eğmiş, belki de çok uzun olmayan bir zaman önce hizmetlerinin araçları olan mızrak ve baltalara bakıyordu.</p>
<p>“Siz aptallar bunu <span style="font-style:italic;">ciddiye</span> mi alıyorsunuz?” dedi Vathah.</p>
<p>Bir adam, yaralı bir yüzü ve bir göz bandı olan kısa boylu birisi, başını sallayarak onayladı. “Ben baştan başlamaya itiraz etmezdim,” diye mırıldandı. “Fırtınalar adına, iyi olurdu be.”</p>
<p>“Bir keresinde bir kadının hayatını kurtarmıştım,” dedi bir diğeri, en azından kırklarına gelmiş uzun boylu, kelleşmekte olan bir adam. &quot;Haftalarca bir kahraman gibi hissettim. Meyhanede şerefime içenler. Sıcaklık. Hay Cehennem! Biz buralarda ölüp gidiyoruz. ”</p>
<p>“Biz onların zulmünden kurtulmak için kaçtık!” diye kükredi Vathah.</p>
<p>&quot;Peki özgürlüğümüzle biz ne yaptık Vathah?” diye sordu grubun arkalarından bir adam.</p>
<p>Bunun arkasından gelen sessizlikte Shallan sadece yardım çığlıklarını duyabiliyordu.</p>
<p>“Fırtına kapsın, ben gidiyorum,” dedi göz bandı olan kısa boylu adam tepeden yukarıya doğru koşmaya başlayarak. Başkaları da ayrıldı ve onu takip etti. Shallan ellerini önünde kavuşturarak dönerken neredeyse <span style="font-style:italic;">grubun tamamı</span> koşarak gitti. Bluth vagonunda ayağa kalktı, geçmekte olan meşale ışığındaki yüzünde şok görünüyordu. Sonra da haykırdı, gerçekten de <span style="font-style:italic;">haykırmıştı,</span> vagondan aşağı atladı ve savaşa doğru koşan firarilere katılırken sopasını yükseğe kaldırdı.</p>
<p>Shallan Vathah ve iki diğer adamın yanında kalmıştı. Onlar az önce olanlar karşısında afallayıp kalmış gibi görünüyorlardı. Vathah kollarını kavuşturarak duyulur bir sesle içini çekti. “Geri zekâlılar, hepsi geri zekâlı.”</p>
<p>“Onlar olduklarından daha iyi olmayı istedikleri için geri zekâlı değiller,” dedi Shallan.</p>
<p>Vathah homurdanarak onu inceledi. Shallan ani bir korku çırpıntısı hissetti. Bu adam saniyeler önce onu soymaya ve büyük olasılıkla daha da beterine hazırdı. Shallan’a doğru herhangi bir hareket yapmadı, gerçi şimdi meşalelerin büyük bir kısmı gitmiş olduğu için yüzü daha da tehditkâr görünüyordu.</p>
<p>“Sen kimsin?” diye sordu.</p>
<p>“Shallan Davar.”</p>
<p>“Eh, Berrakhanım Shallan, kendi iyiliğin için umalım da sözünü tutabilesin,” dedi. “Hadi çocuklar. Bakalım biz o salakları hayatta tutabilecek miyiz.” Geride kalmış olan ikisini de alıp, savaşa doğru giderek tepeyi tırmanmaya başladı.</p>
<p>Shallan karanlığın içinde tek başına kalmıştı, hafifçe nefesini bıraktı. Hiç Işık çıkmadı, hepsini kullanmıştı. Ayakları artık o kadar acımıyordu ama <span style="font-style:italic;">tükenmişti,</span> delik bir şarap tulumu gibi boşalmış hissediyordu. Vagona doğru yürüdü ve dayanarak çöktü, sonra en sonunda zemine yerleşti. Başım geriye atarak gökyüzüne baktı. Etrafında birkaç yorgunlukspreni yükseldi, havanın içinde dönen minik toz girdapları.</p>
<p>Birinci ay Salaş parlak beyaz yıldızlardan bir kümenin merkezinde eflatun bir disk olarak çıkmıştı. Savaştan gelen bağrış ve çığlıklar devam etti. Firariler yeterli olacak mıydı? Kaç tane haydut olduğunu bilmiyordu.</p>
<p>Shallan orada hiçbir işe yaramaz, sadece ayak altında olurdu. Gözlerini sıkarak kapattı, sonra da oturağa çıktı ve eskiz defterini çıkardı. Arka plandaki savaş ve ölüm seslerine karşı bir umut duasının rünlerini çizdi.</p>
<p>“Dinlediler,” dedi Desen yanından vızıldayarak. “Sen onları değiştirdin.”</p>
<p>“Bunun işe yaradığına inanamıyorum, ” dedi Shallan.</p>
<p>“Ah... Sen yalanlarda iyisin.”</p>
<p>“Hayır, yâni, o lafın gelişiydi. Onların beni gerçekten de dinlemiş olmaları imkânsız gibi görünüyor. Acımasız haydutların.”</p>
<p>“Sen yalanlar ve gerçeksin,” dedi Desen yumuşakça. “Onlar dönüşüyor.”</p>
<p>“Bu ne demek?” Görmek için sadece Salas’ın ışığı varken çizim yapmak zordu ama Shallan elinden geleni yapıyordu.</p>
<p>“Sen daha önce bir Dalga’dan bahsetmiştin,” dedi Desen. “Işıkörü, ışığın gücü. Ama sende başka bir şey daha var. Dönüşümün gücü.”</p>
<p>“Ruhdöküm mü?” dedi Shallan. “Ben kimseyi Ruhdökmedim.”</p>
<p>“Mmmm. Ama yine de, sen onları dönüştürdün. Ama yine de. Mmmm.”</p>
<p>Shallan duasını bitirdi, sonra da yukarı kaldırdı, defterin daha gerisindeki bir sayfanın yırtılmış olduğunu fark etti. Bunu kim yapmıştı?</p>
<p>Shallan duayı yakamazdı ama Yaradan’ın itiraz etmeyeceğini düşünüyordu. Bunu göğsüne yasladı ve gözlerini kapattı, aşağıdan gelen bağrışlar sessizleşene kadar bekledi..</p>
<p><span style="font-style:italic;">Aractform barış içindir, dediklerine gore.</span></p>
<p><span style="font-style:italic;">Bir öğretme üe teselli etme formu.</span></p>
<p><span style="font-style:italic;">Ne zaman tanrı adma kullanıldı,</span></p>
<p><span style="font-style:italic;">Bir yalan ve keder formu oldu.</span></p>
<p>-Dinleyici Listeleme Şarkısı, 33. kıta</p>
<p>Shallan Bluth’un gözlerini kapattı, gövdesindeki deşilmiş açıklığa, kanlı iç organlara bakmıyordu. Etrafında, işçiler kamptan ne kurtarabilirlerse toplamaya çalışıyorlardı. İnsanlar inliyordu, gerçi o inlemelerin bazıları Vathah haydutları birer birer öldürürken kesiliyordu.</p>
<p>Shallan onu durdurmuyordu. Vathah işini ketum bir şekilde yapıyordu ve yanından geçerken Shallan'a da bakmadı. <span style="font-style:italic;">Bu haydutların kolaylıkla kendisi ve adamları da olabileceğini düşünüyor,</span> diye düşündü Shallan tekrar ölü yüzü ateşler tarafından aydınlatılmakta olan Bluth’a bakarken. <span style="font-style:italic;">Kahramanlar ile kötü adamları birbirinden ayıran şey ne? Geceleyin atılan tek bir nutuk mu?</span></p>
<p>Saldırının tek kaybı Bluth değildi, Vathah yedi asker kaybetmişti. Onlar bunun iki katından daha fazla haydudu öldürmüşlerdi. Tükenmiş hâlde Shallan ayağa kalktı ama Bluth’un ceketinden dışarı çıkan bir şey olduğunu gördüğü zaman tereddüt etti. Aşağı eğildi ve ceketin önünü açtı.</p>
<p>Orada, cebinde, Shallan’ın çizdiği resmi vardı. Onu olduğu şekilde değil de, Shallan’ın olabileceğini hayal ettiği şekilde betimleyen resim. Bir ordunun askeri, üniforması temiz, gözleri sürekli yere bakmak yerine ileriye dönük. Bir kahraman.</p>
<p>Bunu eskiz defterinden ne zaman almıştı? Shallan resmi çıkararak katladı, kırışıklarını düzeltti.</p>
<p>“Yanılmışım,&quot; diye fısıldadı. “Sen koleksiyonuma yeniden başlamak için gayet iyi bir seçenekmişsin Bluth. Yaradan adına uykunda iyi savaş, cesur asker.”</p>
<p>Shallan kalkıp kampa göz gezdirdi. Kervanın parshmenlerinden birkaçı cesetleri yakmak için ateşlere doğru sürüklüyordu. Shallan’ın müdahalesi tüccarları kurtarmıştı ama ağır kayıplar olmadan değil. Saymamıştı ama bedel yüksek gibi görünüyordu. Kervanın muhafızlarının büyük bir kısmı da dâhil olmak üzere düzinelerce kişi ölmüştü, gecenin erken saatlerinde karşılaştığı İriali adam da bunların arasındaydı.</p>
<p>Yorgunluk içindeki Shallan, sürünerek vagonuna gitmeyi ve kıvrılıp uyumayı istiyordu. Bunun yerine kervanın liderlerini aramaya gitti.</p>
<p>Karşılaşmış olduğu o bezgin, kana bulanmış gözcü bir seyahat masasının yanında durmuş, fötr şapkalı ve sakallı, yaşlıca bir adamla konuşuyordu. Adamın gözleri maviydi ve gözcünün ona getirmiş olduğu listeye göz atarken parmaklarıyla sakalını tarıyordu.</p>
<p>Shallan yaklaşırken ikisi de ona baktı. Kadın bir elini kılıcının üzerine koydu, adam sakalını sıvazlamaya devam etti. Yakınlarında kervan işçileri devrilmiş ve etrafa kumaş balyaları saçmış olan bir vagonun içeriğini gözden geçiriyordu.</p>
<p>“Ve işte kurtarıcımız burada,” dedi adam. “Berrakhanım, zamanlamanızın görkemi ve şaşırtıcılığını anlatmaya rüzgârların kendileri yetmez.”</p>
<p>Shallan kendisini görkemli hissetmiyordu. Kendisini yorgun, ağrılı ve pis hissediyordu. Eteğinin gizlediği çıplak ayaklan tekrar ağnmaya başlamıştı ve Işıkörü becerisi de tükenmişti. Elbisesi neredeyse bir dilencininki kadar kötü görünüyordu ve saçları örülmüş olsalar bile kesinlikle rezaletti.</p>
<p>“Kervanın sahibi siz misiniz?” diye sordu Shallan.</p>
<p>“Benim adım Macob,” dedi adam. Shallan onun şivesini çıkaramıyordu. Thaylen ya da Alethi değildi. “Yardımcım Tyn ile karşılaşmışsınız.&quot; Kadına doğru başıyla işaret etti. “O bizim muhafızlarımızın başı. Bu gecenin olayları sonucunda hem onun askerleri, hem de mallarım... Azaldı.”</p>
<p>Tyn kollarını kavuşturdu. Hâlâ bronz renkli ceketini giyiyordu ve Macob’un kürelerinin ışığında Shallan bunun kaliteli deriden yapılmış olduğunu görebiliyordu. Bir asker gibi giyinen ve belinde bir kılıç asılı olan bir kadından ne anlam çıkaracağından emin değildi.</p>
<p>“Ben Macob’a önerinizi anlatıyordum,” dedi Tyn. “Tepenin üzerindeki.”</p>
<p>Macob kıkırdadı, etrafları göz önüne alındığı zaman uyumsuz bir sesti. “Öneri, diyor. Yardımcım bunun aslında bir tehdit olduğu izlenimi altında! Bu paralı askerlerin sizin için çalıştıkları belli. Biz sizin bu kervan hakkındaki niyetinizi merak ediyoruz.” “Paralı askerler daha önce benim için çalışmıyorlardı,” dedi Shallan. “Ama şimdi öyle. Biraz ikna etmek gerekti.”</p>
<p>Tyn bir kaşını kaldırdı. “Bu epey dehşetli bir ikna olsa gerek, Berrakhanım...?” “Shallan Davar. Sizden istediğim tek şey daha önce de Tyn’e de söylediğim gibi. Harap Ovalar’a giderken bana eşlik edin.”</p>
<p>“Muhakkak ki bunu sizin askerleriniz yapabilir,” dedi Macob. “Bizim yardımımıza ihtiyacınız yok.”</p>
<p><span style="font-style:italic;">Sizin “askerlere” ne yaptıklarını hatırlatmak için yanımda olmanızı istiyorum, </span>diye düşündü Shallan. içgüdüleri ona firarilere uygarlığı hatırlatacak ne kadar fazla şey olursa, kendisinin de o kadar iyi durumda olacağını söylüyordu.</p>
<p>“Onlar asker,” dedi Shallan. “Onların açıkgözlü bir kadının konforlu bir şekilde yolculuk etmesini nasıl sağlayacakları konusunda hiçbir fikirleri yok. Ancak sizlerin güzel arabalarınız ve bol bol malınız var. Eğer mütevazı görünüşümden de anlaşamıyorsa, benim biraz konfora korkunç bir şekilde ihtiyacım var. Harap Ovalar’a bir serseri gibi görünerek varmamayı tercih ederim.”</p>
<p>“Biz o askerleri <span style="font-style:italic;">kullanabiliriz,”</span> dedi Tyn. “Benim kuvvetlerimden geriye bir avuç kişi kaldı.” Shallan’ı tekrar inceledi, bu sefer merak ile. Bu düşmancıl bir bakış değildi.</p>
<p>“O zaman bir anlaşma yapacağız,” dedi Macob genişçe gülümsedi ve masanın üzerinden Shallan’a doğru uzandı. “Hayatımın kurtarılmasının karşılığında, ben sizin yolculuğumuz sırasında yeni giyecekler ve kaliteli yiyeceklere sahip olduğunuzdan emin olacağım. Siz ve askerleriniz de yolun kalanı boyunca bizim güvenliğimizi sağlayacaksınız ve ondan sonra da ayrılacağız, kimsenin kimseye başka bir borcu olmayacak.” “Kabul,” dedi Shallan onun elini tutarak. “Ben sizin bana katılmanıza izin vereceğim, kervanınız benimkine eşlik edecek.”</p>
<p>Adam tereddüt etti. “Sizin kervanınız.”</p>
<p>“Evet.”</p>
<p>“Ve de sizin otoriteniz, diye varsayıyorum?”</p>
<p>“Başka türlüsünü mü beklemiştiniz?”</p>
<p>İçini çekti ama yine de el sıkışarak anlaştı. “Hayır, ben de öyle düşünmüştüm. Öyle düşünmüştüm.” Shallan’ın elini bıraktı, sonra da vagonların yan tarafında durmakta olan bir çift adama doğru elini salladı. Tvlakv ve Tag. “Peki ya onlar?” “Onlar benim,” dedi Shallan. “Onlarla ben ilgileneceğim.”</p>
<p>“Sadece onları kervanın <span style="font-style:italic;">arka</span> tarafında tutun, eğer mümkünse,” dedi Macob burnunu kırıştırarak. “Pis iş. O malların kokusunun kervanımızın üstüne sinmesini istemem. Ne olursa olsun, adamlarınızı toplamaya başlasanız iyi olur... Kısa süre sonra bir yücefırtına olacak. Kaybettiğimiz vagonlardan sonra, fazladan sığınağımız yok. ” Shallan onların yanından ayrıldı ve vadi boyunca ilerlemeye başladı, kül ve kanın karışmış kokusunu görmezden gelmeye çalışıyordu. Karanlığın içinden kopan bir şekil yanına gelerek yürümeye başladı. Vathah buradaki daha iyi ışığın altında daha az tehditkârmış gibi görünmüyordu.</p>
<p>“Ee?” diye sordu Shallan ona.</p>
<p>“Adamlarımın bazıları öldü, ” dedi Vathah, sesi monotondu.</p>
<p>“Onlar çok iyi bir iş yaparken öldüler,” dedi Shallan. “Ve sağ kalanların aileleri de fedakârlıkları için onlara şükredecek.”</p>
<p>Vathah, Shallan’ın kolunu tutarak çekip durdurdu. Kavrayışı sıkı, hatta acıtıcıydı. “Sen daha önce olduğun gibi görünmüyorsun,” dedi. Shallan onun üzerinde ne kadar fazla yükseldiğini fark etmemişti. “Gözlerim mi beni yanılttı? Karanlığın içinde bir kraliçe görmüştüm. Şimdi bir çocuk görüyorum.”</p>
<p>“Belki de sen vicdanının görmene ihtiyaç duyduğu şeyi görmüşsündür,” dedi Shallan kolunu (beceriksizce) kurtarmaya çalışarak. Kızardı.</p>
<p>Vathah öne doğru eğildi. Nefesi özellikle hoş kokulu değildi. “Adamlarım bundan daha beterini yaptılar,” dedi fısıltıyla ellerini yanmakta olan ölülere doğru sallarken.</p>
<p>&quot;Vahşi doğada yaşarken biz soyduk. Öldürdük. Sen bir gecenin bizi aklayacağım mi düşünüyorsun? Sen bir gecenin kâbusları durduracağını mı düşünüyorsun?”</p>
<p>Shallan karnının içinde bir boşluk hissetti.</p>
<p>“Eğer biz seninle Harap Ovalar’a gelirsek, ölü adamlarız demektir,” dedi Vathah. “Geri döndüğümüz anda asılacağız.”</p>
<p><span style="font-style:italic;">(t</span> o •• •• w</p>
<p>Sozum...</p>
<p>“Senin sözünün bir anlamı yok, kadın!” diye bağırdı kavrayışı sıkılaşarak.</p>
<p>“Onu bırakmalısın,” dedi Desen sakince arkasından.</p>
<p>Vathah hızla dönerek etrafa bakındı ama özellikle yakınlarında olan kimse yoktu. Shallan o dönerken Desen’in Vathah’nın üniformasının sırtında olduğunu gördü.</p>
<p>“Bunu kim söyledi?” diye hesap sordu Vathah.</p>
<p>“Ben bir şey duymadım,” dedi Shallan her nasılsa sakince konuşmayı başararak.</p>
<p>&quot;Onu bırakmalısın,” diye tekrar etti Desen.</p>
<p>Vathah tekrar etrafına bakındı, sonra da tekrar bakışına dümdüz gözlerle karşılık veren Shallan’a. Hatta Shallan zorla da olsa gülümsemeyi bile başardı.</p>
<p>Vathah onu bıraktı ve elini pantolonuna sildi, sonra da uzaklaştı. Desen sırtından ve bacağından aşağı süzülerek zemine indi, sonra da Shallan’a doğru kaydı.</p>
<p>“O sorun olacak,” dedi Shallan Vathah’nın onu kavramış olduğu yeri ovuşturarak.</p>
<p>“Bu lafın gelişi mi?” diye sordu Desen.</p>
<p>“Hayır. Söylediğim şeyi kastettim.”</p>
<p>“İlginç,” dedi Desen Vathah’mn uzaklaşmasını seyrederek. “Çünkü ben onun zaten şimdi sorun olduğunu düşünüyorum.”</p>
<p>“Doğru.” Shallan ellerini önünde kavuşturmuş, vagonunun oturağında durmakta olan Tvlakv’a doğru yoluna devam etti. Yaklaştığı zaman Tvlakv ona gülümsedi, gerçi bu yüz ifadesi bugün inandırıcılıktan özellikle uzaktı.</p>
<p>&quot;Peki, siz en başından beri mi ortaktınız?” diye sordu sohbet eder gibi.</p>
<p>“Neye ortak?” diye sordu Shallan Tvlakv’la özel olarak konuşabilmek için Tag’i elini sallayarak kovalarken.</p>
<p>“Bluth’un planına.”</p>
<p>“Bak sen, anlat bakalım.”</p>
<p>“Belli ki o firarilerle işbirliği yapıyordu,” dedi Tvlakv. “O ilk gece, koşarak kampa geri döndüğü zaman, o onlarla buluşmuş ve yağmadan pay alması karşılığında onların bizi ele geçirmesine yardım etmeye söz vermişti. O nedenle onlarla konuşmaya gittiğiniz zaman ikinizi de hemen öldürmediler.”</p>
<p>“Ya?” diye sordu Shallan. “Ve eğer durum buysa, neden Bluth o gece geri gelip bizi uyardı? Neden sadece ‘arkadaşlarının’ bizi hemen orada öldürmelerine izin vermek yerine bizimle birlikte kaçtı?”</p>
<p>“Belki de sadece birkaç tanesiyle buluşmuştu,” dedi Tvlakv. “Evet, <span style="font-style:italic;">onlar</span> geceleyin o tepenin eteğinde ateşler yaktılar ki, biz onları daha kalabalık zannedelim, ve sonra arkadaşları daha büyük bir grup toplamak için gittiler... Ve...” Havası söndü. “Fırtınalar. Bu hiç mantıklı değil. Ama nasıl, neden? Bizim ölmüş olmamız gerek.”</p>
<p>“Bizi Yaradan korudu,” dedi Shallan.</p>
<p>“Senin Yaradan’ın bir uydurmaca.”</p>
<p>‘‘Öyle umut etsen iyi olur,” dedi Shallan yakınlardaki Tag’in vagonuna doğru yürürken. “Çünkü eğer değilse, o zaman senin gibi adamları Cehennem bekliyor.” Kafesi inceledi. İçeride pis giysileriyle büzülmüş olan beş köle vardı, her ne kadar sıkışıkça bir arada duruyor olsalar da, her birisi yalnızmış gibi görünüyordu.</p>
<p>“Bunlar artık benim,” dedi Shallan Tvlakv’a.</p>
<p>“Ne!” Tvlakv oturağında ayağa kalktı. “Sen...”</p>
<p>“Ben senin hayatını kurtardım seni kaypak adi herif,&quot; dedi Shallan. “Sen de ödeme olarak bu köleleri bana vereceksin. Askerlerimin seni ve senin değersiz hayatını korumalarının karşılığında hakkım olarak.”</p>
<p>“Bu soygun.”</p>
<p>“Bu adalet. Eğer seni rahatsız ediyorsa, vardığımız zaman Harap Ovalar’daki krala bir şikâyet dilekçesi verirsin.”</p>
<p>“Ben Harap Ovalar’a gitmiyorum,” diye tersledi Tvlakv. “Seni artık götürecek başkaları var, <span style="font-style:italic;">Berrakhanım.</span> Ben güneye gidiyorum, ilk baştan da niyetli olduğum gibi.”</p>
<p>“O zaman bunu onlar olmadan yapacaksın,” dedi Shallan Tvlakv’dan kendi vagonuna girmek için almış olduğu anahtarı kullanarak kafesi açarken. “Bana onların kölelik belgelerini vereceksin. Ve eğer her şey kuralına uygun değilse sana Fırtınababa yardım etsin Tvlakv. Sahte belgeleri saptamakta çok iyiyimdir.”</p>
<p>Shallan hiç kölelik belgesi görmemişti ve bir tanesinin sahte olup olmadığını nasıl anlayacağını bilmiyordu. Umurunda değildi. Yorgun, sıkkın ve bu gecenin artık sona ermesi için hevesliydi.</p>
<p>Beş tereddütlü köle birer birer vagondan çıktılar, perişan sakallı ve gömleksizlerdi. Shallan’ın Tvlakv’la olan yolculuğu hoş olmamıştı ama bu adamların başlarına gelenlerle kıyaslandığı zaman lüks sayılırdı. Birkaç tanesi sanki hevesliymiş gibi yakınlardaki karanlığa bir göz attılar.</p>
<p>“Eğer isterseniz kaçabilirsiniz,” dedi Shallan ses tonunu yumuşatarak. “Sizi avlatmayacağım. Ancak hizmetkârlara ihtiyacım var ve sizlere iyi maaş vereceğim. Eğer beşini köle borcunuzu ödemek için ayırmayı kabul ederseniz, haftada altı ateşmarka. Etmezseniz de bir.”</p>
<p>Adamların bir tanesi başını yana eğdi. “Yâni... Biz iki durumda da aynı parayı alacağız? Bu nasıl bir mantık?”</p>
<p>“En iyisinden,” dedi Shallan oturağında oturmuş, somurtmakta olan Tvlakv’a doğru dönerek. “Senin üç vagonun ama sadece iki sürücün var. Üçüncü vagonu bana satacak mısın?” Chula ihtiyacı olmazdı, Macob’ta vagonlarının birkaç tanesi yanmış olduğu için kullanabileceği fazladan bir tane olmalıydı.</p>
<p>“Vagonu mu satayım? Hah! Niye basitçe onu da çalmıyorsun?”</p>
<p>“Çocuk olmayı kes Tvlakv. Sen paramı istiyor musun, istemiyor musun?”</p>
<p>“Beş safir broam,” dedi ters ters. “Ve bu fiyat da soygun sayılır, aksini iddia etmeye çalışma.”</p>
<p>Shallan bunun doğru olup olmadığını bilmiyordu ama elindeki kürelerle buna parası yetecekti, çoğu sönmüş olsalar bile.</p>
<p>“Parshmenlerimi alamazsın,” diye homurdandı Tvlakv.</p>
<p>&quot;Sende kalsın,” dedi Shallan. Hizmetkârları için giysi ve ayakkabı konusunda kervan başıyla konuşması gerekecekti.</p>
<p>Macob’un fazladan chullanndan birini kullanabilir mi diye bakmaya giderken, ateşlerden birinin yanında beklemekte olan bir grup kervan işçisinin yanından geçti. Firariler son cesedi alevlerin içine attılar, bu onlardan bir tanesiydi, sonra da alınlarını silerek geri çekildiler.</p>
<p>Kervandaki koyugözlü kadınlardan bir tanesi yaklaşarak sabık firarilerden bir tanesine bir kâğıt sayfası uzattı. O da sakalını kaşıyarak bunu aldı. Bu o kısa boylu, tek gözlü adamdı, Shallan’ın konuşması sırasında araya girmişti. Kağıdı öbürlerine doğru kaldırdı. Bu tanıdık rünlerden yapılmış bir duaydı ama Shallan’ın görmeyi bekleyeceği gibi bir yas duası değildi. Bu bir şükür duasıydı.</p>
<p>Sabık firariler alevlerin önünde toplanarak duaya baktılar. Sonra döndüler ve başlarını kaldırarak, sanki ilk kez görürmüş gibi orada durmuş onları izleyen iki düzine insana baktılar. Gecenin içinde sessizlerdi. Bazılarının yanaklarında yaşlar vardı, bazıları çocukların ellerini tutuyordu. Shallan çocukları daha önce fark etmemişti ama onları gördüğü için şaşırmadı. Kervan işçileri hayatlarını seyahat ederek geçirirdi ve aileleri de onlarla birlikte seyahat ederdi.</p>
<p>Shallan kervan işçilerinin hemen ilerisinde durdu, büyük ölçüde karanlığın içinde gizlenmişti. O müteşekkir gözler ve minnet yaşlarından oluşmuş takım yıldızlarla çevrelenmişken, firariler nasıl tepki vereceklerini bilmezmiş gibi görünüyordu. En sonunda duayı yaktılar. Bunu yaparlarken Shallan başını eğdi, izleyenlerin pek çoğu gibi.</p>
<p>Shallan uzaklaşarak onları daha dik durmuş, Yaradan’a doğru yükselen o duanın küllerini izler hâlde bıraktı.</p><div></div><br clear="all"/>
<p><span style="font-style:italic;">Fırtınaform sebep olur</span></p>
<p><span style="font-style:italic;">Bir rüzgâr ve yağmur fırtınasına,</span></p>
<p><span style="font-style:italic;">Gücünden korkun, gücünden sak inin.</span></p>
<p><span style="font-style:italic;">Tanrılar getirecek geceyi onun gelmesiyle, Kan kırmızı sprenler zorla bağlanmış.</span></p>
<p><span style="font-style:italic;">Sonundan korkun, sonundan sakının.</span></p>
<p>—Dinleyici Rüzgârlar Şarkısı, 4. kıta</p>
<p>Kaladin pencere kepenklerini izliyordu. Hareket patlamalar hâlinde geliyordu.</p>
<p>İlk önce sessizlik. Evet, uzaklardan gelen uğultuyu, oyuğun birinin içinden geçen rüzgârı duyabiliyordu ama yakınlarda hiçbir şey yoktu.</p>
<p>Bir titreşim. Sonra çerçevelerinin içinde kötü kötü zangırdayan tahtalar. Şiddetli sarsıntı ile eklem yerlerinden içeri sızan su. Orada bir şeyler vardı, yücefırtınanın karanlık kargaşasının içinde. Debeleniyor ve pencereye vuruyor, içeri girmek istiyordu.</p>
<p>Dışarıda ışık yanıp söndü, su damlalarının arasından ışıldadı. Başka bir parıltı.</p>
<p>Geriye ışık kaldı. Parlayan küreler gibi düzenliydi, hemen dışarıda. Hafifçe kırmızıydı. Açıklayamadığı bir nedenden dolayı Kaladin’de göz izlenimi vermişti.</p>
<p>Yerinde mıhlanmış gibi, açıp görmek için elini mandala doğru uzattı.</p>
<p>“Birilerinin şu kepengi gerçekten de tamir etmesi gerek,” dedi Kral Elhokar kızgın bir sesle.</p>
<p>Işık soldu. Zangırtı kesildi. Kaladin gözlerini kırpıştırarak elini indirdi.</p>
<p>“Birileri bana Nakal’a halletmesini söylememi hatırlatsın,” dedi Elhokar kanepesinin arkasında volta atarak. “Kepengin sızdırmaması gerekir. Burası saray, bir köy meyhanesi değil!”</p>
<p>“Biz tamir ettiririz,” dedi Adolin. Şöminenin yanındaki bir koltukta oturmuş, çi-zimlerle dolu bir kitabın sayfalarını karıştırıyordu. Kardeşi de yanındaki koltukta oturmuş, ellerini kucağında kavuşturmuştu. Eğitim yüzünden büyük olasılıkla her tarafı ağrıyordu ama bunu belli etmiyordu. Bunun yerine cebinden küçük bir kutu çıkarmış ve tekrar tekrar bunu açıp, elinde çevirip, bir tarafını ovuşturup, sonra bir tıkırtıyla tekrar kapatıyordu. Bunu tekrar ve tekrar ve tekrar yapıyordu.</p>
<p>Bunu yaptığı sırada gözlerini boşluğa doğru dikmişti. Görünüşe göre bunu sık sık yapıyordu.</p>
<p>Elhokar volta atmaya devam etti. Kralın Muhafızlarının başı İdrin, kralın yakınında ayakta durmuştu, sırtı dik, yeşil gözleri ileriye bakıyordu. Bir Alethi için koyu deriliydi, belki biraz Azish kanı vardı, ve yüzü sakallıydı.</p>
<p>Dalinar’ın da önermiş olduğu gibi, Kaladin’in adamları onun adamlarıyla birlikte nöbet tutuyorlardı ve şu ana kadar Kaladin adamdan ve komutası altındaki ekipten etkilenmişti. Ama bir plato turunun boruları öttüğü zaman, İdrin onlara doğru dönüyordu ve yüz ifadesinde bir hasret beliriyordu. O dışarıda olmayı, savaşmayı istiyordu. Sadeas’ın ihaneti kamptaki askerlerin pek çoğunu benzer şekildi hevesli hâle getirmişti, sanki Dalinar’ın ordusunun ne kadar güçlü olduğunu kanıtlamak için bir fırsat bekliyorlardı.</p>
<p>Dışarıdaki fırtınadan daha fazla gümbürtü geldi. Bir yücefırtına sırasında üşümüyor olmak garip geliyordu, kış zamanı her zaman serin olurdu. Bu oda iyi ısıtılmıştı ama bir ateş ile değil. Onun yerine şöminenin içinde Kaladin’in yumruğu büyüklüğünde bir yakut vardı, kasabasındaki herkesi haftalar boyunca beslemeye yetecek kadar para ederdi.</p>
<p>Kaladin pencereden ayrıldı ve mücevheri inceleme bahanesiyle şömineye doğru tembel tembel yürüdü. Gerçekten istediği ise Adolin’in baktığı şey her neyse ona bir göz atmaktı. Pek çok erkek kitaplara bakmayı bile reddeder, bunu erkekliğe yakışmaz bir şey olarak görürdü. Adolin bundan rahatsız oluyormuş gibi görünmüyordu. İlginç.</p>
<p>Şömineye yaklaşırken Kaladin, Dalinar ile Navani’nin fırtınanın gelişinden önce çekilmiş oldukları yan odaya giden kapının yanından geçti. Kaladin içeriye bir muhafız koymak istemişti. Onlar reddetmişti.</p>
<p><span style="font-style:italic;">Eh, o odaya girmenin tek yolu bu,</span> diye düşündü Kaladin. <span style="font-style:italic;">Bir pencere bile yok. </span>Eğer bu sefer de kelimeler duvarda belirirse, Kaladin hiç kimsenin içeriye gizli gizli girmediğinden kesin olarak emin olacaktı.</p>
<p>Kaladin öne eğilerek şöminenin içindeki yakutu inceledi, tellerden bir çerçeve tarafından yerinde tutuluyordu. Güçlü ısısı Kaladin’in yüzünün terle boncuklanmasına neden oldu; fırtınalar adına, o yakut o kadar büyüktü ki içini dolduran Işık’ın bakanı kör etmesi gerekirdi. Bunun yerine, Kaladin mücevherin derinliklerine bakabiliyor ve içeride Işık’ın hareket ettiğini görebiliyordu.</p>
<p>insanlar mücevherlerin aydınlığının düzgün ve dingin olduğunu düşünürdü ama bu sadece titreşen mum ışığıyla kıyaslandığı zaman doğruydu. Eğer bir taşın derinliklerine bakacak olursan, Işık’ın esen bir fırtınanın karmaşık desenleri hâlinde hareket ettiğini görebilirdin. İçerisi dingin değildi. Ne bir fısıltı, ne de rüzgâr kadar...</p>
<p>“Daha önce hiçbir ısıtma fabrialı görmemişsindir sanırım?&quot; diye sordu Renarin.</p>
<p>Kaladin gözlüklü prense bir göz attı. Adolin gibi o da bir Alethi yücebeyinin üniformasını giyiyordu. Aslında Kaladin onları başka hiçbir şey giyerken görmemişti, Parezırhı hâriç elbette.</p>
<p>“Hayır görmedim,” dedi Kaladin.</p>
<p>“Yeni teknoloji,” dedi Renarin, hâlâ küçük metal kutusuyla oynuyordu. “Onu yengem kendisi inşa etti. Ne zaman dönüp baksam, sanki dünya bir şekilde değişmiş gibi görünüyor.”</p>
<p>Kaladin homurdandı. <span style="font-style:italic;">Onun nasıl bir his olduğunu ben de biliyorum.</span> Bir parçası o mücevherin içindeki Işık’ı emmeyi arzuluyordu. Aptalca bir hareketti. Orada Kaladin'in bir işaret ateşi gibi parlamasına yetecek kadar Işık olmalıydı. Ellerini indirdi ve yürüyerek Adolin’in koltuğunun yanından geçti.</p>
<p>Adolin’in kitabındaki çizimler kaliteli elbiseler giymiş olan erkek resimleriydi. Resimler epey iyiydi, yüzleri de giysileri kadar ayrıntılı bir şekilde çizilmişti.</p>
<p>“Moda mı?” diye sordu Kaladin. Konuşmaya niyetli değildi ama ağzından kaçmıştı. “Sen yücefırtmayı erkek modasını takip ederek mi geçiriyorsun?”</p>
<p>Adolin kitabı sertçe çarparak kapattı.</p>
<p>“Ama siz üniformadan başka bir şey giymiyorsunuz ki,” dedi Kaladin, kafası karışmıştı.</p>
<p>“Senin burada olman şart mı, oğlum köprücü?” diye tersledi Adolin. “Kimsenin bizi bir yücefırtına sırasında öldürmeye çalışacak hâli yoktur elbette.”</p>
<p>“Benim burada olmamın şart olmasının nedeni sizin bunu varsayıyor olduğunuz gerçeği,” dedi Kaladin. &quot;Bir suikast girişimi için daha iyi bir zaman olabilir mi? Rüzgârlar bağrışları gizler ve herkes fırtınanın geçmesini beklemek için saklanmışken yardımın gelmesi de yavaş olur. Bu bana Majestelerinin muhafızlara en çok ihtiyacının olacağı zaman gibi görünüyor.”</p>
<p>Kral volta atmayı kesti ve eliyle işaret etti. “Bu mantıklı. Niye başka kimse bunu bana açıklamadı?” İdrin’e baktı, o ise sessiz kaldı.</p>
<p>Adolin içini çekti. “En azından Renarin’le beni bu işe bulaştırmayabilirdin,” dedi Kaladin’e hafifçe.</p>
<p>“Hepiniz bir arada olduğunuz zaman sizleri korumak daha kolay Berrakbey,” dedi Kaladin yürüyerek uzaklaşırken. “Dahası, siz birbirinizi savunabilirsiniz.”</p>
<p>Dalinar’ın niyeti zaten fırtına sırasında Navani’nin yanında kalmaktı. Kaladin tekrar pencereye yaklaşarak dışarıdan geçmekte olan fırtınayı dinledi. Fırtınanın içinde asılı olduğu zaman gördüğünü sandığı şeyleri gerçekten de görmüş müydü? Gökyüzü kadar engin bir <span style="font-style:italic;">yüz?</span> Fırtınababa’nın kendisini?</p>
<p><span style="font-style:italic;">Ben</span> tanrıyım, demişti Syl. <span style="font-style:italic;">Küçük bir parçasıyım.</span></p>
<p>Neden sonra fırtına geçti ve Kaladin pencereyi siyah bir gökyüzüne doğru açtı, birkaç solgun bulut Nomon’un ışığıyla parlıyordu. Fırtına gecenin geç saatlerine doğru başlamıştı ama hiç kimse bir fırtına sırasında uyuyamazdı. Kaladin fırtınaların bu kadar geç geldiği zamanlardan nefret ediyordu, sık sık ertesi gün kendisini bitkin hissederdi.</p>
<p>Yan odanın kapısı açıldı ve Dalinar dışarı çıktı, Navani de onu takip ediyordu. Vakur kadının elinde büyük bir defter vardı. Kaladin de elbette ki yüceprensin fırtınalar sırasındaki nöbetlerini duymuştu. Adamları bu konuda ikiye ayrılmıştı. Bazıları Dalinar’ın yücefırtınalardan korktuğunu ve dehşetinin onu krize soktuğunu düşünüyordu. Diğerleri ise yaşı ilerledikçe Karadiken’in aklını kaybetmeye başlamış olduğunu fısıldıyordu.</p>
<p>Kaladin hangisinin doğru olduğunu bilmeyi çok fena arzuluyordu. Kendisinin ve de köprücülerin kaderi bu adamın sağlığına bağlıydı.</p>
<p>“Sayı var mı, komutanım?” diye sordu Kaladin, odanın içine göz atarak duvarlara baktı.</p>
<p>&quot;Hayır,” dedi Dalinar.</p>
<p>“Bazen fırtınadan hemen sonra beliriyorlar,” dedi Kaladin. “Benim dışarıdaki koridorda adamlarım var. Eğer kısa bir süre için herkes burada kalabilirse iyi olur.” Dalinar başını sallayarak onayladı. &quot;Sen nasıl uygun görüyorsan, asker.”</p>
<p>Kaladin çıkışa doğru yürüdü. Kapının ötesinde, Köprü Dört un adamları ve Kralın Muhafızları’ndan bazıları nöbet tutuyordu. Kaladin Leyten’e başını salladı, sonra da onlara dışarıdaki balkona geçmeleri için işaret etti. Kaladin o sayıları karalayan hayaleti <span style="font-style:italic;">yakalayacaktı.</span> Eğer, elbette ki, öyle birisi gerçekten varsa.</p>
<p>Arkasında Renarin ile Adolin babalarına yaklaştı. “Yeni bir şey var mı?” diye sordu Renarin hafifçe.</p>
<p>“Hayır,” dedi Dalinar. “Görü daha önceki bir tanesinin tekrarıydı. Ama geçen sefer olan sıranın aynısıyla gelmiyorlar ve bazıları da yeni, o yüzden belki öğrenilecek daha keşfedemediğimiz şeyler vardır...” Kaladin’i fark ederek sustu, sonra da konuyu değiştirdi. “Eh, mâdem biz burada bekleyeceğiz, belki ben haberleri dinleyebilirim. Adolin, ne zaman daha fazla düello görebileceğiz?”</p>
<p>“Çalışıyorum,” dedi Adolin yüzünü buruşturarak. “Salinor’u yenmenin başkalarını da bana karşı şanslarını denemeye iteceğini düşünmüştüm ama onlar ağırdan alıyor. ”</p>
<p>“İyi değil,” dedi Navani. “Sen her zaman herkesin seninle düello yapmak istediğini söylemiyor muydun?”</p>
<p>“İstiyorlardı!” dedi Adolin. “En azından ben düello yapamazken. Şimdi ne zaman bir teklife bulunsam, millet ayaklarını sürüyüp, gözünü kaçırmaya başlıyor.” “Sadeas’ın kampından herhangi birini denedin mi?” diye sordu kral hevesle. “Hayır,” dedi Adolin. “Ama onun kendisinden başka sadece bir Paredarı var. Amaram.”</p>
<p>Kaladin bir ürperti hissetti.</p>
<p>“Eh, sen <span style="font-style:italic;">onunla</span> düello yapmayacaksın,” dedi Dalinar kıs kıs gülerek. Kanepeye oturdu, Berrakhanım Navani de yanına yerleşti, elini dizine koymuştu. “O bizim tarafımızda olabilir. Ben Yücebey Amaram’la konuşuyorum...”</p>
<p>“Sen onu Sadeas’tan kopmaya ikna edebileceğini mi düşünüyorsun?” diye sordu kral.</p>
<p>“Bu mümkün mü?” diye sordu Kaladin, şaşırmıştı.</p>
<p>Açıkgözler ona doğru döndü. Navani gözlerini kırptı, sanki Kaladin’i daha yeni fark etmiş gibiydi.</p>
<p>“Evet, bu mümkün,” dedi Dalinar. “Amaram’ın denetiminde olan bölgenin büyük bir kısmı Sadeas’ta kalır ama o kendi kişisel arazilerini benim prensliğime katabilir, Pareleri de. Çoğu zaman bu, bir yücebeyin katılmayı istediği prensliğin komşusu olanla bir arazi değiş tokuşu yapmasını gerektirir.”</p>
<p>“Bunun son olmasından bu yana on yıldan çok zaman geçti,” dedi Adolin başını sallayarak.</p>
<p>“Ben onu ikna etmek için uğraşıyorum,” dedi Dalinar. “Ama Amaram... O Sadeas ile beni bir araya getirmeyi istiyor. O bizim tekrar iyi geçinebileceğimizi düşünüyor.” Adolin homurdandı. “O ihtimal Sadeas’ın bize ihanet ettiği gün uçup gitti.&quot; “Büyük olasılıkla o günden çok uzun bir zaman önce,” dedi Dalinar. “Bunu fark etmemiş olsam bile. Meydan okuyabileceğin başka kimse var mı Adolin?”</p>
<p>“Talanor’u deneyeceğim,” dedi Adolin. “Sonra da Kalishor.”</p>
<p>“İkisi de tam Paredar değil. İlkinin sadece Kılıç’ı, İkincinin de sadece Zırh’ı var.” “Tam Paredar olanların hepsi beni geri çevirdi,” dedi Adolin omzunu silkerek. “O ikisi hevesli, şana susamış. Başkaları kaçınırken, onlardan bir tanesi kabul edebilir.” Kaladin kollarını kavuşturarak arkasındaki duvara yaslandı. “Peki eğer onları ye-nerseniz, bu öbürlerinin de gözünü korkutup düellodan kaçmalanna neden olmaz mı?”</p>
<p>“Onları <span style="font-style:italic;">yendiğim</span> zaman,” dedi Adolin Kaladin’in rahat duruşuna bir göz atarak kaşlarını çatarken, “babam başkalarını da düello yapmayı kabul etmeye itecek.” “Ama bunun eninde sonunda bitmesi gerekecek, değil mi?” diye sordu Kaladin. “Eninde sonunda diğer yüceprensler ne olduğunu fark edecekler. Kışkırtmaları reddederek daha fazla düello yapmayacaklar. Bu şimdiden başlamış da olabilir. O yüzden kabul etmiyorlardır.”</p>
<p>“Birileri edecek,” dedi Adolin ayağa kalkarak. “Ve bir kere kazanmaya başladığım zaman, başkaları da beni gerçek bir meydan okuma olarak görmeye başlayacak. Kendilerini denemek isteyecekler.”</p>
<p>Bu Kaladin’e fazla iyimserce görünüyordu.</p>
<p>“Yüzbaşı Kaladin haklı,&quot; dedi Dalinar.</p>
<p>Adolin babasına doğru döndü.</p>
<p>“Kamplardaki her Paredarla dövüşmeye gerek yok,” dedi Dalinar yumuşakça. “Bizim saldırımızı daraltmamız, sana bizi nihai hedefimize doğru götürecek olan düellolar seçmemiz gerek.”</p>
<p>“O da?” diye sordu Adolin.</p>
<p>“Sadeas’ı baltalamak.” Dalinar’ın sesi neredeyse pişmanmış gibi geliyordu. “Onu bir düelloda öldürmek, eğer gerekirse. Kamplardaki herkes bu güç çatışmasındaki tarafları biliyor. Eğer biz herkesi eşit derecede cezalandırmaya kalkarsak kazanamayız. Bizim ortada olanlara, kimi takip edeceklerine karar vermeye çalışanlara, güvenin avantajlarını göstermemiz gerek. Plato turlarında işbirliği. Başkalarının Paredarların-dan gelecek yardım. Biz onlara <span style="font-style:italic;">gerçek</span> bir krallığın parçası olmanın ne demek olduğunu göstereceğiz.”</p>
<p>Diğerleri sessizleşti. Kral başını iki yana sallayarak arkasını döndü. O Dalinar’ın elde etmeye çalıştığı şeye inanmıyordu, en azından tam olarak değil.</p>
<p>Kaladin kendisini sinirlenmiş buldu. Neden sinirleniyordu ki? Dalinar ona katılmıştı. Bir an için durup düşündü ve büyük olasılıkla birileri Amaram’dan bahsetmiş olduğu için hâlâ kızgın olduğunu fark etti.</p>
<p>Herifin adını duymak bile Kaladin’in sinirini tepesine çıkarıyordu. Şimdi böylesi-ne bir katil kampa gelmişken bir şeylerin olmasının gerektiğini, bir şeylerin değişmesinin gerektiğini düşünüp duruyordu. Ama her şey aynen devam ediyordu. Bu sinir bozucuydu. Kaladin’i saldırganlığa itiyordu.</p>
<p>Bu konuda bir şeyler yapması gerekiyordu.</p>
<p>“Sanırım yeteri kadar beklemişizdir?” dedi Adolin babasına. “Gidebilir miyim?” Dalinar içini çekerek başıyla onayladı. Adolin kapıyı çekerek açtı ve uzun adımlarla çıkıp gitti. Renarin koruyucu şeritleriyle sarmalanmış olan, hâlâ bağlanmakta olduğu o Parekılıcı’nı taşıyarak daha yavaş bir hızla takip etti. Onlar Kaladin’in dışarıya yerleştirmiş olduğu muhafızların yanından geçerken, Skar ve üç diğeri gruptan ayrılarak prensciklerin arkasından gitti.</p>
<p>Kaladin kapıya doğru yürüyerek geride kalanları hızlıca bir saydı. Toplam dört adamdı. “Moash,” dedi Kaladin onun esnemekte olduğunu fark ederek. “Sen bugün ne kadar görev başında kaldın?”</p>
<p>Moash omzunu silkti. “Bir vardiya Berrakhanım Navani’yi korumada. Bir vardiya da Kralın Muhafızları’yla birlikte.”</p>
<p><span style="font-style:italic;">Onları fazla sıkı çalıştırıyorum,</span> diye düşündü Kaladin. <span style="font-style:italic;">Fırtınababa. Yeteri kadar adamım yok. Dalinar'ın gönderdiği geride kalmış Kobalt Muhafızlar eklendiği zaman bile.</span> “Geri dön ve biraz uyu,” dedi Kaladin. “Sen de Bisig. Seni bu sabah da nöbette gördüm.”</p>
<p>“Peki ya sen?” diye sordu Moash Kaladin’e.</p>
<p>“Ben iyiyim.” Kaladin’in onu tetikte tutmak için Fırtınaışığı vardı. Doğru, Fırtınaışığı’nı bu şekilde kullanmak tehlikeli olabilirdi; Işık onu harekete geçmeye, daha fevri davranmaya zorluyordu. Kaladin Işık’ı savaş dışında kullandığı zaman üzerinde oluşturduğu etkiden memnun olduğundan emin değildi.</p>
<p>Moash bir kaşını kaldırdı. “Senin de en az benim kadar yorgun olman gerek, Kal.” “Biraz sonra geri döneceğim,” dedi Kaladin. “Senin biraz dinlenmen gerek Moash. Eğer dinlenmezsen dikkatsiz olursun.”</p>
<p>“Benim iki vardiya nöbet tutmam gerek,” dedi Moash omzunu silkerek. “En azından eğer sen benim normal muhafızlık görevimin dışında Kralın Muhafızlarının yanında eğitim görmemi de istiyorsan.”</p>
<p>Kaladin’in dudakları ince bir çizgi şeklinde gerildi. Bu önemliydi. Moash’ın bir koruma gibi düşünmesi gerekiyordu ve bunun için tecrübeli bir ekibe katılmaktan daha iyi bir yol yoktu.</p>
<p>“Burada Kralın Muhafızları’yla olan vardiyam neredeyse bitti, ” diye belirtti Moash. “Ondan sonra geri giderim.”</p>
<p>“İyi,” dedi Kaladin. “Leyten’i yanında tut. Natam, sen ve Mart Berrakhanım Navani’yi koruyun. Ben Yüceprens’i kampa geri götürüp, kapısına muhafız koyacağım.”</p>
<p>“Ondan sonra da biraz uyuyacak mısın?” diye sordu Moash. Diğerleri de Kaladin’e bir göz attılar. Onlar da endişeliydi.</p>
<p>“Evet, tamam.” Kaladin odaya geri döndü, Dalinar Navani’nin ayağa kalkmasına yardım ediyordu. Çoğu akşam yaptığı gibi, ona kapısına kadar eşlik edecekti.</p>
<p>Kaladin bir an için ikilemde kaldı, sonra da yüceprensin yanma yaklaştı. “Komutanım, sizinle konuşmam gereken bir konu var.”</p>
<p>“Buradaki işim bitene kadar bekleyebilir mi?” dedi Dalinar.</p>
<p>“Evet komutanım,” dedi Kaladin. “Sarayın ön kapılarında bekleyeceğim, sonra da kampa geri dönerken sizin muhafızınız olacağım.”</p>
<p>Dalinar Navani’ye eşlik ederek uzaklaştı, iki köprücü muhafız da onlara katılmıştı. Kaladin de düşünceler içinde koridordan aşağıya doğru ilerledi. Hizmetkârlar şimdiden koridor pencerelerini açmak için gelmişlerdi ve Syl dönen bir sis girdabı şeklinde bir tanesinden içeriye süzüldü. Başka bir pencereden dışarıya uçmadan önce kıkırdayarak Kaladin’in etrafında birkaç kere döndü. Yücefırtınalar sırasında o hep daha sprensi hâle geliyordu.</p>
<p>Hava ıslak ve taze kokuyordu. Bir yücefırtınadan sonra bütün dünya temizlenmiş gibi gelirdi, doğanın kesesiyle ovalanmış gibi.</p>
<p>Kralın Muhafızlarından bir çiftinin nöbet tutmakta olduğu sarayın ön tarafına ulaştı. Kaladin onlara doğru başını salladı ve karşılığında canlı selamlar aldı, sonra da muhafız odasından bir küre feneri aldı ve kendi küreleriyle doldurdu.</p>
<p>Sarayın önünde, Kaladin on savaş kampına birden yukarıdan bakabiliyordu. Bir fırtınadan sonra her zaman olduğu gibi, yenilenmiş kürelerin Işıkları her tarafta parlıyordu, mücevherleri geçen fırtınanın yakalanmış parçacıklarıyla alev alevdi.</p>
<p>Orada dururken, Kaladin Dalinar’a söylemesi gereken şeylerle yüzleşti. Kendi kendine bir defadan fazla sessizce prova yaptı ama yine de yüceprens saray kapılarından dışarı çıktığı zaman hazır değildi. Natam arkalarından Dalinar’ı Kaladin’e bırakarak selam verdi, sonra da Berrakhanım Navani’nin kapısının önünde Mart’a katılmak üzere koşturarak gitti.</p>
<p>Yüceprens Zirve’nin altındaki ahırlara doğru inen zikzaklı yan yoldan aşağı doğru inmeye başladı. Kaladin onun yanında yola koyuldu. Bir şeyler Dalinar’ın dikkatini son derece dağıtmış gibi görünüyordu.</p>
<p><span style="font-style:italic;">Hiç yücefırtınalar sırasındaki nöbetleri ile ilgili bir şeyler ilan etmedi,</span> diye düşündü Kaladin. <span style="font-style:italic;">Bir şeyler söylemesi gerekmez mi?</span></p>
<p>Biraz önce görüler hakkında konuşuyorlardı. Dalinar’ın gördüğü ya da gördüğünü düşündüğü şey neydi?</p>
<p>“Ee, asker,” dedi Dalinar onlar yürürken. “Konuşmak istediğin şey neydi?”</p>
<p>Kaladin derin bir nefes aldı. &quot;Bir yıl önce, ben Amaram’ın ordusunda bir askerdim.”</p>
<p>“Demek sen orada eğitim aldın,” dedi Dalinar. “Tahmin etmem gerekirdi. Sadeas’ın prensliğinde herhangi bir gerçek liderlik becerisine sahip olan tek general.”</p>
<p>“Komutanım,” dedi Kaladin yolda durarak. “O bana ve adamlarıma ihanet etti.&quot;</p>
<p>Dalinar durdu ve ona bakmak için döndü. “Savaş meydanında yanlış bir karar mı? Kimse mükemmel değildir, asker. Eğer o seni ve adamlarını kötü bir durumun içine göndermişse, niyetinin bunu yapmak olduğunu hiç sanmıyorum.”</p>
<p><span style="font-style:italic;">Söyle işte,</span> dedi Kaladin kendi kendisine, Syl’in hemen sağındaki bir şistkabuk sırtının üzerinde oturmakta olduğunu fark ederek. Kaladin’e başını salladı. <span style="font-style:italic;">Onun bilmesi gerekiyor.</span> Bu sadece...</p>
<p>Kaladin bunu kimseye anlatmamıştı, bütününü değil. Kaya, Teft ve diğerlerine bile.</p>
<p>“Öyle değil, komutanım,” dedi Kaladin küre ışığında Dalinar’ın gözlerinin içine bakarak. “Ben Amaram’ın Parekılıcı’nı nereden bulduğunu biliyorum. Oradaydım. Onu taşıyan Paredarı ben öldürdüm.”</p>
<p>“Durum bu olamaz,” dedi Dalinar yavaş yavaş. “Eğer öye olsaydı, Zırh ve Kılıç’ın sahibi sen olurdun.”</p>
<p>“Amaram onları kendisine aldı, sonra da gerçeği bilen herkesi katletti,” dedi Kaladin. “Utancı içinde öldürmek yerine bir köle olarak damgalatarak sattığı yalnız bir asker dışında herkesi.”</p>
<p>Dalinar sessizlik içinde durdu. Bu açıdan bakıldığında, arkalarındaki tepe eteği tamamen karanlıktı, sadece yıldızlar tarafından aydınlatılıyordu. Dalinar’ın cebinde birkaç parlayan küre vardı, üniformasının kumaşının içinden ışıldıyorlardı.</p>
<p>“Amaram tanıdığım en iyi adamlardan bir tanesi,” dedi Dalinar. “Onun şerefi lekesiz. Ben onun hiçbir zaman bir düelloda bile rakibine karşı haksız bir avantajı kullandığını duymadım, bunun kabul göreceği durumlarda bile.”</p>
<p>Kaladin cevap vermedi. O da bir zamanlar buna inanmıştı.</p>
<p>“Hiç kanıtın var mı?” diye sordu Dalinar. “Böylesine bir konuda tek bir adamın sözünü kabul edemeyecek olduğumu sen de anlarsın.”</p>
<p>“Koyugözlü bir adamın, demek istiyorsunuz,” dedi Kaladin dişlerini sıkarak. “Sorun senin gözlerinin rengi değil,” dedi Dalinar. “Ama suçlamanın ağırlığı. Söylediğin laflar tehlikeli. Hiç <span style="font-style:italic;">kanıtın</span> var mı, asker?”</p>
<p>“O Pareleri aldığı zaman başkaları da vardı. Asil cinayetleri onun emri üzerinde kişisel muhafızlarından olan adamlar işledi. Ve orada bir de fırtınabekçisi vardı. Orta yaşlı, ince suratlı. Bir ardent gibi sakalı vardı.” Durakladı. “Onların hepsi de suça ortaktı ama belki...”</p>
<p>Dalinar karanlığın içinde hafifçe içini çekti. “Bu suçlamadan başka hiç kimseye bahsettin mi?”</p>
<p>“Hayır,” dedi Kaladin.</p>
<p>“Dilini tutmaya devam et. Ben Amaram’la konuşacağım. Bana bunu söylediğin için sana teşekkür ediyorum.&quot;</p>
<p>“Komutanım,” dedi Kaladin Dalinar’a bir adım daha yaklaşarak. “Eğer siz adalete gerçekten de inanıyorsanız...”</p>
<p>“Şu an için bu kadarı yeter oğlum,” diye kesti Dalinar’ın sesi, sakin ancak soğuktu. “Eğer bana kanıt olarak önerebileceğin başka herhangi bir şey yok ise, sen diyeceğini dedin.”</p>
<p>Kaladin ani öfke patlamasını zorla bastırdı. Kolay olmamıştı.</p>
<p>“Biraz önce oğlumun düelloları hakkında konuşurken, senin görüşün çok faydalı oldu,” dedi Dalinar. “İnanıyorum ki bu, bizim toplantılarımızdan birine önemli bir katkının olduğu ikinci sefer.”</p>
<p>“Teşekkür ederim komutanım.”</p>
<p>“Ama asker, senin bana ve aileme karşı gösterdiğim tutum, yardımseverlik ile</p>
<p>itaatsizlik arasındaki çok ince bir çizgide yürüyor. İçinde dağlar kadar büyük bir hınç</p>
<p>var. Bunu görmezden geliyorum, çünkü sana neler yapıldığını biliyorum ve bunun</p>
<p>altındaki askeri de görebiliyorum. Benim bu iş için tuttuğum adam işte o.”</p>
<p>Kaladin dişlerini gıcırdattı ve başını sallayarak onayladı. “Emredersiniz komuta-<span style="font-style:italic;">tf</span></p>
<p>mm.</p>
<p>“Güzel. Hadi şimdi git.”</p>
<p>“Ama komutanım, benim size eşlik...”</p>
<p>&quot;Sanırım saraya geri döneceğim,” dedi Dalinar. “Bu gece pek fazla uyuyabileceğimi sanmıyorum, o yüzden düşüncelerimle Berrakhanım’ı rahatsız etmek isteyebilirim. Onun muhafızları beni koruyabilir. Kampıma geri dönerken onlardan bir tanesini yanıma alırım.”</p>
<p>Kaladin uzunca nefesini bıraktı. Sonra da selam verdi. <span style="font-style:italic;">Peki,</span> diye düşündü karanlık, nemli yol boyunca aşağı inmeye devam ederek. O aşağıya ulaştığı zaman, Dalinar hâlâ orada ayakta duruyordu, şimdi sadece bir gölgeydi. Düşünceleri içinde kaybolmuş gibiydi.</p>
<p>Kaladin döndü ve Dalinar’ın savaş kampına doğru geri dönmeye başladı. Syl süzülerek geldi ve omzuna kondu. &quot;Bak,” dedi. “O dinledi.”</p>
<p>“Hayır dinlemedi Syl.”</p>
<p>“Ne? O cevap verdi ve dedi ki...”</p>
<p>“Ben ona duymak istemediği bir şey söyledim,&quot; dedi Kaladin. &quot;Eğer bunu araştıracak olursa bile, benim söylediklerimi görmezden gelmek için bol bol sebep bulacak. En sonunda gelip dayanacağı yer, Amaram’ın sözüne karşı benim sözüm. Fırtınababa! Hiçbir şey söylememem gerekirdi.”</p>
<p>“O zaman vaz mı geçecektin?”</p>
<p>“Fırtınalar, hayır,” dedi Kaladin. “Ben kendi adaletimi sağlardım.”</p>
<p>“Ah...” Syl omzuna yerleşti.</p>
<p>Uzun bir süre boyunca yürüdüler, en sonunda savaş kampına yaklaşmışlardı.</p>
<p>“Sen bir Semadeşen değilsin Kaladin,” dedi Syl en sonunda. “Senin böyle olmaman gerekiyor.”</p>
<p>“Bir ne?” diye sordu Kaladin karanlıkta kaçışan kremciklerin üzerinden aşarken. Bir fırtınadan sonra, bitkiler suyu içmek için açılırlarken sürüler hâlinde dışarı çıkıyorlardı. “O tarikatlardan bir tanesiydi, değil mi?” Kaladin onlar hakkında biraz bir şeyler biliyordu. Efsaneleri herkes bilirdi.</p>
<p>“Evet,” dedi Syl, sesi yumuşaktı. &quot;Senin için endişeleniyorum Kaladin. Sizler köprülerden kurtulduktan sonra durumun daha iyi olacağını düşünmüştüm.”</p>
<p>“Durum daha <span style="font-style:italic;">iyi,&quot;</span> dedi. “Özgür kalmamızdan beri adamlarımın hiçbiri ölmedi.” “Ama sen...” Syl başka ne diyeceğini bilmiyormuş gibiydi. “Senin daha önceden olduğun kişi gibi olacağını düşünmüştüm. Savaş meydanındaki adamı hatırlayabiliyorum... Mücadele eden bir adamı...”</p>
<p>“O adam öldü Syl,” dedi Kaladin savaş kampına girerken muhafızlara elini sallayarak. Bir kere daha, ışık ve hareket etrafını sarmıştı, insanlar işlerinin peşinde koşturuyor, parshmenler fırtınada zarar gören binaları onarıyordu. “Bir köprücü olarak geçen zaman boyunca, hakkında endişe etmem gereken tek şey adamlarımdı. Şimdi işler farklı. Benim bir birey olmam gerekiyor. Sadece daha bunun kim olduğunu bilmiyorum.&quot;</p>
<p>Köprü Dört’ün kışlasına vardığı zaman, Kaya akşam güvecini dağıtıyordu. Normalde olduğundan çok daha geç saatteydi ama adamların bazıları garip nöbetler tutuyordu. Artık sadece güveçle sınırlı değillerdi ama hâlâ akşam yemeği olarak onda ısrar ediyorlardı. Kaladin müteşekkir bir şekilde bir kâse aldı, diğerleriyle birlikte oturmuş dinlenmekte olan Bisig’e başıyla selam verdi, aslında köprü taşımayı nasıl özledikleri hakkında çene çalıyorlardı. Kaladin onlara köprülerine karşı olan bir saygıyı aşılamıştı, tıpkı bir askerin mızrağına saygı duyması gibiydi.</p>
<p>Güveç. Köprüler. Bir zamanlar esaretlerinin simgesi olan şeyler hakkında ne kadar da sevgiyle konuşuyorlardı. Kaladin bir lokma aldı, sonra da durdu, ateşin yanındaki bir kayaya sırtım yaslamış olan yeni bir adamı fark etmişti.</p>
<p>“Seni tanıyor muyum?” diye sordu kel, kaslı adama doğru işaret ederek. Bir Alethi gibi bronz teni vardı ama yüzünün şekli doğru değilmiş gibiydi. Herdazlı mıydı? “Ha, Punio’ya aldırma,” diye seslendi Lopen yakınlardan. “O benim kuzenim.” “Senin köprü ekiplerinde bir kuzenin mi vardı?” diye sordu Kaladin.</p>
<p>“I ıh,” dedi Lopen. “O sadece annemin bizim daha fazla muhafıza ihtiyacımız olduğunu söylediğini duymuş, o yüzden de yardıma geldi. Ona üniforma filan da ayarladım. ”</p>
<p>Yeni gelen adam, Punio, gülümsedi ve kaşığını yukarı kaldırdı. “Köprü Dört,” dedi kalın bir Herdazlı şivesiyle.</p>
<p>&quot;Sen bir asker misin?” diye sordu Kaladin ona.</p>
<p>“Evet,” dedi adam. “Berrakbey Roion ordusu. Endişe yok. Şimdi Kholin’e yemin ettim. Kuzenim için. ” Cana yakın bir şekilde gülümsedi.</p>
<p>“Öylece kalkıp ordundan ayrılamazsın Punio,” dedi Kaladin alnını ovuşturarak. “Buna firâr denir.”</p>
<p>“Bizim için değil,” diye seslendi Lopen. “Biz Herdazlıyız. Kimse zaten bizi birbirimizden ayırt edemiyor.&quot;</p>
<p>“Evet,” dedi Punio. “Yılda bir memlekete gidiyorum. Geri gelince kimse beni hatırlamıyor.” Omzunu silkti. “Bu sefer buraya geldim.”</p>
<p>Kaladin içini çekti ama adam bir mızrağı nasıl tutacağını biliyormuş gibi görünüyordu ve Kaladin’in <span style="font-style:italic;">gerçekten de</span> daha fazla askere ihtiyacı vardı. “İyi. Sadece en başından beri köprücülerden bir tanesiymişsin gibi yap, tamam mı?”</p>
<p>“Köprü Dört!” dedi adam hevesli bir şekilde.</p>
<p>Kaladin onun yanından geçti ve ateşin yanında rahatlamak ve düşünmek için oturduğu her zamanki yerine geldi. Ancak birisi gelir ve onun önünde çömelirken bu fırsatı bulamadı. Mermer gibi bir derisi ve Köprü Dört üniforması olan bir adam. “Shen?” diye sordu Kaladin.</p>
<p>“Komutanım.”</p>
<p>Shen gözlerini ona dikmeye devam etti.</p>
<p>“Bir şey mi istiyorsun?&quot; diye sordu Kaladin.</p>
<p>“Ben gerçekten Köprü Dört’te miyim?”</p>
<p>“Elbette öylesin.”</p>
<p>“Mızrağım nerede?”</p>
<p>Kaladin Shen’in gözlerinin içine baktı. “Sen ne düşünüyorsun?”</p>
<p>“Ben düşünüyorum ki, Köprü Dört’te değilim,” dedi Shen, her kelimeyi düşünmek için duraklıyordu. “Ben Köprü Dört’ün kölesiyim.”</p>
<p>Bu Kaladin’in midesine gömülen bir yumruk gibiydi. Birlikte geçirdikleri bütün zaman boyunca bu adamdan duyduğu kelimeler bir düzineyi ancak bulurdu ama şimdi bu mu?</p>
<p>Ne olursa olsun, sözler Kaladin’e batıyordu. Bu ötekilerin aksine, kampları terk etmesi ve hayatta kendi yolunu çizmesi hoş karşılanacak olmayan bir adamdı. Dalinar Köprü Dört’ün geri kalanını serbest bırakmıştı ama bir parshmen... O nereye giderse gitsin, ya da ne yaparsa yapsın, bir köle olacaktı.</p>
<p>Kaladin ne diyebilirdi ki? Fırtına kapsın.</p>
<p>“Uçurumların içinde bize yardım ettiğin için sana müteşekkirim. Bazı zamanlarda bizim orada yaptığımız şeyleri görmenin senin için zor olduğunu biliyorum.”</p>
<p>Shen bekledi, hâlâ çömelmiş duruyor, dinliyordu. Kaladin’i o anlaşılmaz, saf siyah parshmen gözleriyle izliyordu.</p>
<p>“Ben parshmenleri silahlandırmaya <span style="font-style:italic;">başlayamam</span> Shen,” dedi Kaladin. “Açıkgözler bizi şu hâliyle zar zor kabul ediyor. Eğer <span style="font-style:italic;">sana</span> da bir mızrak verecek olursam, koparacağı fırtınayı sen düşün.”</p>
<p>Shen başını sallayarak onayladı, yüzünde duygularına işaret eden hiçbir ipucu yoktu. Doğrularak kalktı. “Ben köleyim demek.”</p>
<p>Gitti.</p>
<p>Kaladin başını savurarak arkasındaki taşa vurdu, gözlerini gökyüzüne dikti. Fırtına kapası herif. Onun iyi bir hayatı vardı, bir parshmen için. Kesinlikle türünün herhangi bir diğer üyesinden daha fazla özgürdü.</p>
<p><span style="font-style:italic;">Peki ya sen bununla tatmin olmuş muydun</span>? diye sordu içinden bir ses. <span style="font-style:italic;">Sen iyi muamele gören bir köle olmaktan mutluluk mu duydun? Yoksa kaçmaya, özgürlüğün için savaşmaya mı çalıştın?</span></p>
<p>Rezalete bak. Kaladin güvecine girişirken bu düşünceler üzerine kafa yormaya başladı. Sarayı koruyan adamlardan bir tanesi olan Natam tökezleyerek kampa dalmadan önce daha iki lokma alabilmişti. Terli ve telaşlıydı, koşmaktan yanakları kızarmıştı.</p>
<p>“Kral!” dedi Natam nefes nefese. “Suikastçı.”</p>
<p><span style="font-style:italic;">Geceformu olacak şeyleri haber verir,</span></p>
<p><span style="font-style:italic;">Zihinleri okuyan, gölgelerin formu.</span></p>
<p><span style="font-style:italic;">Tanrı öldüğünde geceformu fısıldadı.</span></p>
<p><span style="font-style:italic;">Yeni bir fırtına gelecek, bir gün.</span></p>
<p><span style="font-style:italic;">Yeni bir fırtına gelecek, yeni bir dünya yapmaya.</span></p>
<p><span style="font-style:italic;">Yeni bir fırtına yeni bir yol, geceformu dinliyor.</span></p>
<p>—Dinleyici Sırlar Şarkısı, 17. kıta</p>
<p>Kralın bir şeyi yoktu.</p>
<p>Bir eliyle kapı çerçevesine dayamış olan Kaladin, saraya koşa koşa geri dönüşü yüzünden nefes nefeseydi. İçeride Elhokar, Dalinar, Navani ve Dalinar’ın oğullarının ikisi de bir arada durmuş, konuşuyorlardı. Kimse ölmemişti... Kimse ölmemişti.</p>
<p><span style="font-style:italic;">Fırtınababa,</span> diye düşündü odadan içeriye girerken. <span style="font-style:italic;">Bir an için kendimi platolarda, adamlarımın Parshendilere doğru koşmasını izlermiş gibi hissettim.</span> Kaladin bu insanları tanımıyor sayılırdı ama onlar onun sorumluluğundaydı. Korumacılığının açıkgözleri de kapsayabileceğini hiç düşünmemişti.</p>
<p>“Eh, en azından <span style="font-style:italic;">o</span> buraya kadar koşmuş,” dedi kral alnındaki bir kesiği bandajla-maya çalışan bir kadını elini sallayarak kovalarken. “Görüyor musun, İdrin? İşte iyi bir koruma buna benzer. Bahse girerim o olsa bunun olmasına izin vermezdi.”</p>
<p>Kralın Muhafızları’nın yüzbaşısı kapının yakınında ayakta duruyordu, yüzü kırmızıydı. Başını çevirdi, sonra da uzun adımlarla koridora çıktı. Kaladin hayret içinde elini başına kaldırdı. Kraldan gelen onun gibi yorumların, kendi adamlarının Dalinar’ın askerleriyle iyi geçinmelerine hiç de yararı <span style="font-style:italic;">dokunmayacaktı.</span></p>
<p>Odanın içinde dikilmekte olan muhafızlar, hizmetkârlar ve Köprü Dört üyelerinden oluşmuş bir karmaşa vardı, şaşkın ya da utanmış gibi görünüyorlardı. Leyten oradaydı, o Kralın Muhafızlarıyla birlikte görev başındaydı, Moash da öyle.</p>
<p>“Moash,” diye seslendi Kaladin. “Senin kampa geri dönüp uyumuş olman gerekiyordu.”</p>
<p>“Senin de öyle,” dedi Moash.</p>
<p>Kaladin homurdanıp, ona doğru gitti, daha alçak sesle konuştu. “Olay sırasında sen burada miydin?”</p>
<p>“Tam çıkıyordum,” dedi Moash. “Kralın Muhafızları’yla olan vardiyam bitmişti. Bağrışlar duydum ve yapabildiğim kadar hızla geri geldim.” Açık balkon kapısına doğru başıyla işaret etti. “Gel bir bak.”</p>
<p>Yürüyerek balkona çıktılar, sarayın en yüksek odalarının etrafından dolaşan daire şeklinde taştan bir patikaydı. Taşların kesilmesiyle oluşturulmuş olan bir terastı. Böyle bir yükseklikten balkon, savaş kamplarına ve onların ötesindeki Ovalar’a tepeden bakan eşi bulunmaz bir manzara sunuyordu. Kralın Muhafızları’nın üyelerinden bazıları burada durmuş, küre lambalarıyla balkon tırabzanını inceliyordu. Demir işlemeli yapının bir kısmı dışarıya doğru bükülmüştü ve uçurumun üzerinde tehlikeli bir şekilde asılı duruyordu.</p>
<p>“Bizim bulabildiğimiz kadarıyla, kral yapmayı sevdiği gibi düşünmek için balkona çıkmış, ” dedi Moash eliyle işaret ederek.</p>
<p>Kaladin Moash’ın yanında yürürken başını sallayarak onayladı. Altlarındaki taş zemin hâlâ yücefırtına yağmuru yüzünden ıslaktı. Tırabzanın kopmuş olduğu yere geldiler, birkaç muhafız onlara yol açtı. Kaladin yan taraftan uzanarak aşağıya baktı. Aşağıdaki kayalara kadar en azından yüz ayaklık bir düşüş vardı. Syl altlarındaki havanın içinde süzülüyor, tembel tembel parlayan daireler çiziyordu.</p>
<p>“Hay Cehennem, Kaladin!” dedi Moash kolunu tutarak. “Beni korkutmaya mı çalışıyorsun?”</p>
<p><span style="font-style:italic;">Acaba bu düşüşten sağ çıkabilir miyim...</span> Daha önce Fırtınaışığı’yla doluyken bunun yarısı kadar yüksekten düşmüş ve herhangi bir sorun olmadan yere inmişti. Moash’ın hatırına geriye çekildi, gerçi özel becerilerini kazanmasından önce bile yüksekler Kaladin’i cezbederdi. Bu kadar yüksekte olmak insanı özgür hissettiriyordu. Bir sen, bir de havanın kendisi vardı.</p>
<p>Çömelerek demir tırabzanın bir zamanlar taş zemindeki deliklere harçla sabitlenmiş olarak durduğu yerlere baktı. “Tırabzan yerinden mi kurtuldu?” diye sordu parmağını bir deliğin içine sokarken, çıkardığı zaman parmaklarına harç tozu geldi.</p>
<p>“Evet,” dedi Moash, Kralın Muhafızlarından olan adamların birkaç tanesi de başlarıyla onayladı.</p>
<p>“Sadece bir imalat hatası da olabilir,” dedi Kaladin.</p>
<p>“Yüzbaşı,” dedi muhafızlardan bir tanesi. “Olduğu zaman ben buradaydım, balkonda onu izliyordum. Direk düşüp gitti. Nerdeyse ses bile çıkarmadı. Ben burada durmuş Ovalar’a bakıyor, kendi kendime düşünüyordum, sonra bir baktım Majesteleri burada asılı, can havliyle tutunmuş, bir kervan işçisi gibi küfürler savuruyordu.” Muhafız kızardı. “Komutanım.”</p>
<p>Kaladin ayağa kalkarak metal işçiliğini inceledi. O zaman kral tırabzanın bu kısmına dayanmıştı ve burası da öne doğru kıvrılmıştı, alttaki tutacakları yerinden çıkmıştı. Neredeyse tamamen yerinden kurtulacaktı ama neyse ki tek bir demir yerinde kalmıştı. Kral da kurtardmasına yetecek kadar uzun süre için bunu yakalayarak tu-tunabilmişti.</p>
<p>Bunun asla gerçekleşmemiş olması gerekirdi. Tırabzan sanki ilk önce tahta ve ipten imal edilmiş, ondan sonra da demire Ruhdökülmüş gibi görünüyordu. Başka bir kısmı salladığı zaman, Kaladin bunun inanılmaz derecede sağlam olduğunu gördü. Birkaç desteğin yerinden çıkması bile bütün bir bölümün düşmesine neden olamazdı, metalin parçalarının birbirlerinden ayrılmaları gerekirdi.</p>
<p>Sağ tarafa doğru giderek birbirlerinden kopmuş olan noktaları inceledi. İki metal parçası bir eklem yerinden kesilmişti. Düzgünce, temizce.</p>
<p>Dalinar Kholin de balkona çıkarken kralın odasına giden kapı ağzı karardı. “İçeri,” dedi Moash ve diğer muhafızlara. “Kapıyı kapatın. Yüzbaşı Kaladin ile konuşmak istiyorum.”</p>
<p>İtaat ettiler, gerçi Moash gönülsüz bir şekilde gitmişti. Pencereler de kapanarak onlara mahremiyet verirken Dalinar yürüyerek Kaladin’in yanma geldi. Yaşına rağmen yüceprensin silueti tehditkârdı, geniş omuzlu, tuğladan bir duvar gibi yapılıydı. “Komutanım,” dedi Kaladin. “Benim de burada...”</p>
<p>&quot;Bu senin suçun değildi, ” dedi Dalinar. “Kral senin koruman altında değildi. Eğer öyle olsaydı bile, seni azarlamazdım, İdrin’i de azarlamadığım gibi. Korumalardan mimariyi de incelemelerini bekleyemem.”</p>
<p>“Evet komutanım,” dedi Kaladin.</p>
<p>Dalinar destekleri incelemek için çömeldi. &quot;Sen olaylar için sorumluluk almayı seviyorsun, değil mi? Bu bir subayda takdir edilesi bir özellik.” Dalinar ayağa kalktı ve tırabzanın kesilmiş olduğu yere baktı. “Senin değerlendirmen ne?”</p>
<p>“Birileri kesinlikle harcı kazımış,” dedi Kaladin. “Ve tırabzanı da sabote etmiş.” Dalinar başını sallayarak onayladı. “Katılıyorum. Bu kralın hayatına karşı düzenlenmiş olan kasıtlı bir girişim.”</p>
<p>“Ama... Komutanım...”</p>
<p>“Evet?”</p>
<p>“Bunu her kim yaptıysa salak.”</p>
<p>Dalinar ona bakarak fener ışığında bir kaşını kaldırdı.</p>
<p>“Kralın nereye yaslanacağını nasıl bilebilirlerdi?&quot; dedi Kaladin. “Ya da hatta tırabzana yaslanacağını? Bu tuzağa kolaylıkla başka birisi düşebilirdi ve o zaman da bu sözde suikastçılar kendilerini yok yere açık etmiş olurdu. Hatta olan şey <span style="font-style:italic;">zaten</span> bu. Kral ölmedi ve şimdi de bizim onlardan haberimiz var.”</p>
<p>“Biz suikastçıları bekliyorduk,” dedi Dalinar. “Ve sadece kralın Zırh’ıyla ilgili olay yüzünden de değil. Bu kamptaki güçlü adamların yarısı büyük ihtimalle bir tür suikast girişimi hakkında düşünüyordur, o yüzden Elhokar’ın hayatına kastedilmeye çalışılması bize tahmin edeceğin kadar çok şey anlatmıyor. Onu burada yakalayabileceklerini nasıl bildiklerine gelince, onun ayakta durmak ve tırabzana yaslanarak Harap Ovalar’a bakmayı sevdiği favori bir noktası var. Onun hareketlerini izleyen herhangi birisi nereye sabotaj yapmaları gerektiğini bilirdi.”</p>
<p>“Ama komutanım, bunların hepsi çok <span style="font-style:italic;">zorlama,”</span> dedi Kaladin. “Eğer onlar kralın özel odalarına erişebiliyorlarsa, neden içeriye bir suikastçı saklamıyorlar? Ya da zehir kullanmıyorlar?&quot;</p>
<p>&quot;Zehrin de işe yaraması bunun kadar olasılık dışı,” dedi Dalinar elini tırabzana doğru sallayarak. “Kralın yedikleri ve içtikleri tadılıyor. Gizli bir suikastçı de muhafızlarla karşılaşabilir.” Ayağa kalktı. &quot;Ama ben de öyle yöntemlerin başarılı olma ihtimalinin daha yüksek olacağına katılıyorum. Onların bunu denememiş olması bize bir şey anlatıyor. Bunların kralın Zırh’ına o kusurlu mücevherleri yerleştiren aynı kişiler olduklarını varsayacak olursak, onlar yüzleşmeci olmayan yöntemleri tercih ediyorlar. Salak olduklarından değil, onlar...”</p>
<p>“Onlar korkak,” diye farkına vardı Kaladin. “Onlar suikastın bir kaza gibi görünmesini istiyorlar. Çekingenler. Şüphelerin yatışmasını bekledikleri için bu kadar uzun süre beklemiş olabilirler.”</p>
<p>&quot;Evet,” dedi Dalinar doğrularak, sıkıntılı gibi görünüyordu.</p>
<p>“Ama bu sefer büyük bir hata yaptılar.”</p>
<p>“Nasıl?”</p>
<p>Kaladin daha önce incelediği kesik yere doğru yürüdü ve pürüzsüz kesiği ovalamak için yere eğildi. “Demiri bu kadar düzgün ne kesebilir?”</p>
<p>Dalinar da kesiği incelemek için eğildi, sonra da daha fazla ışık için bir küre çıkardı. Homurdandı. “Sanırım bunun eklem yeri kopmuş gibi görünmesi gerekiyor.” &quot;Ama öyle mi?” diye sordu Kaladin.</p>
<p>&quot;Hayır. Bu bir Parekılıcı.”</p>
<p>“Şüphelileri bir parça azaltır, diye düşünüyorum.”</p>
<p>Dalinar başını sallayarak onayladı. “Başka kimseye söyleme. Biz Parekılıcı kesiğini fark etmiş olduğumuzu gizleyeceğiz, belki bir avantaj kazanırız. Bunun bir kaza olduğunu düşünüyormuşuz gibi yapmak için artık çok geç ama her şeyi de belli etmemize gerek yok.”</p>
<p>“Emredersiniz komutanım.”</p>
<p>“Kral onun korunmasını da sana vermem için ısrar ediyor,” dedi Dalinar. “Bizim onun için olan planlarımızı <span style="text-decoration:underline;">hızl</span>andırmamız gerekebilir.”</p>
<p>“Hazır değilim,” dedi Kaladin. “Adamlarım zaten ellerinde olan görevleri ancak yerine getirebiliyorlar.”</p>
<p>“Biliyorum,” dedi Dalinar hafifçe. Tereddütlü gibi görünüyordu. “Sen de fark etmişsindir, bunu içeriden birileri yaptı.”</p>
<p>Kaladin üşüdüğünü hissetti.</p>
<p>“Kralın kendi odaları? Bu bir hizmetkâr demek. Ya da muhafızlarından bir tanesi. Kralın Muhafızları’ndaki askerlerin onun Zırh’ına da ulaşabilmiş olmaları mümkün.” Dalinar Kaladin’e baktı, yüzü elindeki küre tarafından aydınlatılıyordu. Güçlü bir yüzdü, bir zamanlar kırılmış olan bir burnu vardı. Küt. <span style="font-style:italic;">Gerçek.</span> “Bu günlerde kime güvenebileceğimi bilmiyorum. Sana güvenebilir miyim, Kaladin Stormblessed?” “Evet. Yemin ederim.”</p>
<p>Dalinar başıyla onayladı. “İdrin’i görevinden alarak ordumdaki bir komutanlık konumuna atayacağım. Bu kralı tatmin edecektir ama ben İdrin’in cezalandırılmakta olmadığını anladığından emin olacağım. Zaten onun yeni konumundan daha çok hoşlanacağından şüphe ediyorum.”</p>
<p>“Evet komutanım.”</p>
<p>“Ondan en iyi adamlarım isteyeceğim,” dedi Dalinar. “Ve onlar şu an için senin komutan altında olacak. Onları mümkün olduğunca az kullanmaya çalış. Eninde sonunda kralın sadece köprü ekiplerinden olan adamlar tarafından korunmasını istiyorum; senin güvendiğim adamlar, savaş kampı politikalarında hiçbir rolü olmayan adamlar. Dikkatle seç. Potansiyel hainlerin yerine kolaylıkla satın alınabilecek olan eski hırsızları getirmek istemiyorum.”</p>
<p>&quot;Emredersiniz komutanım,” dedi Kaladin omuzlarına büyük bir yükün indiğini hissederek.</p>
<p>Dalinar ona baktı. “Ben başka ne yapacağımı bilmiyorum. Bir adamın kendi muhafızlarına güvenebilmesi gerekir.” Odanın kapısına doğru geri gitmeye başladı. Sesinin tonu son derece sıkıntılıymış gibi geliyordu.</p>
<p>“Komutanım?” diye sordu Kaladin. “Bu sizin beklemekte olduğunuz suikast girişimi değildi, değil mi?”</p>
<p>“Hayır,” dedi Dalinar, eli kapının kolunda. “Ben de senin değerlendirmene katılıyorum. Bu ne yaptığını bilen birilerinin işi değil. Ne kadar zorlama olduğu da düşünülecek olursa, ben işe yaramaya bu kadar fazla yaklaşmasına şaşırdım.” Bakışlarını Kaladin’e dikti. &quot;Eğer Sadeas; ya da daha da kötüsü, kardeşimin hayatını alan suikastçı saldırmaya karar verecek olursa, işler bizim için hiç de bu kadar iyi gitmeyecek. Fırtına daha kopmadı.”</p>
<p>Kapıyı çekerek açıp, içeri girerken kralın şikâyet seslerinin dışarıya taşmasına izin verdi. Elhokar kimsenin onun güvenliğini ciddiye almadığı, kimsenin onu dinlemediğinden yakınarak atıp tutuyor, omzunun üzerinden aynada gördüğü şeyleri aramaları gerektiğini söylüyordu, o da her ne demekse. Nutku şımarık bir çocuğun sızlanmaları gibi geliyordu.</p>
<p>Kaladin çarpılmış tırabzana baktı, ondan asılı durmakta olan kralı hayal etti. Onun sinirlerinin bozulmuş olmasının iyi bir sebebi vardı. Ama öte yandan, bir kralın bundan daha iyi olması gerekmiyor muydu? Onun Çağrı’sı, ondan baskı altındayken sükûnetini korumasını talep etmiyor muydu? Kaladin durum her ne olursa olsun, Dalinar’ın böylesine bir sızlanmayla tepki verdiğini hayal etmeyi bile zor buluyordu.</p>
<p><span style="font-style:italic;">Senin işin yargılamak değil,</span> dedi kendi kendisine Syl’e doğru elini sallar ve yürüyerek balkondan uzaklaşırken. <span style="font-style:italic;">Senin işin bu insanları korumak.</span></p>
<p>Her nasıl olacaksa.</p>
<p><span style="font-style:italic;">Çürükform yok eder ruhları düşlerde.</span></p>
<p><span style="font-style:italic;">Tanrılar bile görmezden gelmiş, görünen o kİ-</span></p>
<p><span style="font-style:italic;">Dokunma, çığlıklarını görmezden gel, inkar et. Adımım attığın yere dikkat et,</span></p>
<p><span style="font-style:italic;">Tıknaz tepede ya da nehir yatağında</span></p>
<p><span style="font-style:italic;">Korkuna engel ol, zihnini doldur, meydan oku.</span></p>
<p>-Dinleyici Sırlar Şarkısı, 27. kıta</p>
<p>E e, görüyorsunuz, çoğumuz, Harap Ovalar’daki savaşa intikam için katılmıştık, anlarsınız ya?” dedi Gaz Shallan’ın vagonundaki tahtaları zımparalarken. Shallan yakınlarda oturmuş, çalışırken onu dinliyordu. “O duygusuzlar kralı öldürdü. Bu iş böyle muhteşem bir şey filan olacaktı. İntikam uğruna bir savaş, dünyaya Alethilerin ihanete sessiz kalmayacağım göstermek için bir yol.”</p>
<p>“Hı hı,” diyerek ona katıldı Red. İnce, sakallı asker Shallan’ın vagonundan bir çubuğu sökerek kurtardı. Bu da çıkarıldığı zaman, sadece çatıyı tutmak için her köşede üçer tane demir kalmıştı. Tatmin ile çubuğu yere attı, sonra da iş eldivenlerinin tozunu silkti. Bu, arabanın açıkgözlü bir hanımı taşımaya tekerlekli bir kafesten daha uygun düşecek bir araç hâline dönüşmesine yardım edecekti.</p>
<p>“Hatırlıyorum,” diye devam etti Red vagonun tabanına oturup bacaklarını aşağıya sarkıtarak. “Bize silahlanma çağrısı Yüceprens Vamah’nm kendisinden gelmişti ve Uzak Kıyı boyunca leş kokusu gibi yayddı. Yaşı tutan her iki adamdan bir tanesi davaya katıldı. İnsanlar eğer meyhaneye bir içki içmeye gidersen ama asker yaman yoksa, senin korkak mı olduğunu merak ediyordu. Ben beş kankamla birlikte yazıldım. Şimdi hepsi ölü, o fırtınaların lanetlediği uçurumların içinde çürüyorlar.”</p>
<p>“O zaman siz... Savaşmaktan mı yoruldunuz?” diye sordu Shallan. Artık bir çalışma masası vardı. Eh, bir masaydı en azından; kolaylıkla sökülebilen küçük bir seyahat eşyasıydı. Bunu vagondan dışarı çıkarmışlardı ve Shallan bunu Jasnah’nın notlarından bazılarını incelemek için kullanıyordu.</p>
<p>Gün batarken kervan kamp kurmaktaydı; bugün iyi yol almışlardı ama bütün başlarına gelenlerden sonra Shallan onları fazla zorlamıyordu. Dört günlük yolculuktan sonra, koridorun haydut saldırdarının çok daha az olası olduğu bir kısmına yaklaşıyorlardı. Harap Ovalar’a ve onların sunduğu güvenliğe yaklaşmışlardı.</p>
<p>“Savaşmaktan yorulmak mı?” dedi Gaz kıs kıs gülüp, bir menteşeyi alır ve yerine çakmaya başlarken. Arada bir yan tarafına doğru bir bakış atıyordu, bir tür sinirsel tikti. “Cehennem, hayır. Biz değildik, fırtına kapası açıkgözlerdi! Üstünüze alınmayın, Berrakhanım. Ama onların hepsini fırtına kapsın, kapsın da götürsün!”</p>
<p>“Onlar kazanmak için savaşmayı bıraktı,” diye hafifçe ekledi Red. “Ve küreler için savaşmaya başladı.”</p>
<p>“Her gün,” dedi Gaz. “Her fırtına kapası gün, biz gidiyor ve o platoların üzerinde savaşıyorduk. Ve hiçbir ilerleme de kaydetmiyorduk. İlerleme kaydetmek kimin umurundaydı? Yüceprenslerin peşinde oldukları şey mücevherkalplerdi. Ve biz de oradaydık, asker yeminlerimiz yüzünden resmen köleliğe mahkûm olmuş hâlde kısılıp kalmıştık. Orduya katıldığımızdan beri, dürüst vatandaşların sahip olması gerektiği gibi seyahat hakkımız yoktu. Biz ölüyorduk, acı çekiyorduk, çürüyorduk ki onlar zengin olabilsin! O kadardı. O yüzden biz de gittik. Birlikte içen bir gruptuk, farklı yüceprenslerin ordularında olsak da. Biz onları da, onların savaşını da terk ettik.” “Ya, Gaz,” dedi Red. “Hepsi bu kadar değil. Hanıma karşı dürüst ol. Senin tefecilere de biraz küre borcun yok muydu? Bize anlattığın neydi, köprücü yapılmaktan sadece bir adım uzakta...”</p>
<p>“Bırak şimdi,” dedi Gaz. “O benim eski hayatım. O eski hayattan hiçbir şeyin artık önemi yok.” Çekiçle işini bitirdi. “Dahası. Berrakhanım Shallan bizim borçlarımızın halledileceğini söylemişti.”</p>
<p>“Her şey affedilecek,&quot; dedi Shallan.</p>
<p>“Bak?”</p>
<p>&quot;Tipin hâriç,” diye ekledi Shallan.</p>
<p>Gaz başını kaldırdı, yaralı yüzüne bir kızarıklık yayılıyordu ama Red sadece güldü. Bir an sonra, Gaz da teslim olarak kıkırdadı. Bu askerlerde çaresizce cana yakın olan bir şeyler vardı. Onlar tekrar normal bir hayat yaşama şansına dört elle sarılmışlardı ve bunu ellerinden kaçırmamakta kararlıydılar. Birlikte oldukları günler boyunca tek bir disiplin sorunu bile olmamıştı ve Shallan’a hizmet etmekte çabuk, hatta hevesliydiler.</p>
<p>Bunun kanıtı Gaz’ın vagonunun yan tarafını geriye katlaması, sonra da bir mandalı kaldırarak içeri ışık girmesi için küçük bir pencereyi çekip açmasıyla geldi. Bir gülümsemeyle yeni penceresine işaret etti. “Belki açıkgözlü bir leydiye yakışacak kadar güzel değil ama en azından artık dışarıyı görebileceksiniz.”</p>
<p>“Fena değil,” dedi Red yavaş yavaş alkışlayarak. “Sen neden bize marangozluk eğitimin olduğunu söylemedin?”</p>
<p>“Benim marangoz eğitimim yok,” dedi Gaz, yüz ifadesi garip bir şekilde ciddileşmişti. “Bir kereste deposunun etrafında biraz zaman geçirdim, o kadar. Birkaç şey kapıyorsun.”</p>
<p>“Bu gayet güzel Gaz,” dedi Shallan. “Çok memnun oldum.”</p>
<p>“Bu bir şey değil. Büyük ihtimalle öbür tarafta da bir tane olsa iyi olur. Tüccarlardan başka bir menteşe bulabilecek miyim bakayım.”</p>
<p>“Şimdiden yeni efendimizin ayaklarını mı öpüyorsun Gaz?” Vathah yürüyerek gruba doğru yaklaşıyordu. Shallan onun geldiğini fark etmemişti.</p>
<p>Sabık firarilerin liderinin elinde akşam yemeği kazanından dumanı tüten bir kâse köri vardı. Shallan keskin biberlerin kokusunu alabiliyordu. Her ne kadar köle tüccarlarıyla yediği bulamaçtan sonra hoş bir değişiklik olacak olsa da, kervanda uygun kadın yemekleri vardı, Shallan’da onlardan yemek zorundaydı. Belki de kimse bakmazken gizlice bir lokma köri aşırabilirdi.</p>
<p>“Sen hiç benim için böyle şeyler yapmayı önermemiştin Gaz,” dedi Vathah ekmeğini batırır ve dişleriyle bir parçasını koparırken. Çiğnerken konuştu. “Sen tekrar açıkgözlerin bir hizmetkârı olmaktan mutluymuş gibi görünüyorsun. Bütün o yaltaklanmalarınla yerlerde sürünmelerinin yüzünden gömleğinin yırtılmamış olması bir mucize.”</p>
<p>Gaz tekrar kızardı.</p>
<p>“Benim bildiğim kadarıyla, Vathah, senin bir vagonun yoktu,” dedi Shallan. “O zaman sen Gaz’ın nereye pencere açmasını istiyordun? Kafana mı, belki? Eminim ki bunu ayarlayabiliriz.”</p>
<p>Vathah yerken gülümsedi, gerçi bu pek de hoş bir gülümseme değildi. “O sana borcu olan paradan da bahsetti mi?”</p>
<p>“O sorunla zamanı geldiğinde ilgileniriz.”</p>
<p>“Bu güruh senin düşündüğünden daha fazla sorun çıkaracak, küçük açıkgöz,” dedi Vathah tekrar ekmeğini bandırırken başını sallayarak. “Doğrudan daha önce oldukları yere geri dönüyorlar.”</p>
<p>&quot;Bu sefer beni kurtardıkları için kahraman olacaklar.”</p>
<p>Vathah burun kıvırdı. “Bunlar <span style="font-style:italic;">asla</span> kahraman olmayacaklar. Onlar krem, Berrak-hanım. Katışıksız, saf krem.”</p>
<p>Yakınlarda Gaz başını eğdi ve Red de başka tarafa baktı, ama ikisi de Vathah’nın değerlendirmesine itiraz etmediler.</p>
<p>“Onları ezmek için fazlasıyla çok uğraşıyorsun Vathah,” dedi Shallan ayağa kalkarak. “Yanılıyor olmaktan <span style="font-style:italic;">bu kadar</span> çok mu korkuyorsun? İnsan senin şimdiye kadar buna alışmış olacağını varsayar.”</p>
<p>Vathah homurdandı. “Dikkatli ol kızım. Kazara bir adama hakaret etmeyi istemezsin.”</p>
<p>“Yapmak isteyeceğim son şey sana kazara hakaret etmek Vathah,&quot; dedi Shallan. “Kasten hakaret etmek dururken!”</p>
<p>Vathah ona baktı, sonra da kızardı ve bir an bir cevap bulmaya çalışarak düşündü. Shallan o bunu yapamadan önce kesti. “Senin söyleyecek söz bulamaman da beni şaşırtmıyor, çünkü <span style="font-style:italic;">bu da</span> eminim ki alışmış olduğun bir tecrübedir. Bunu ne zaman birisi sana zor bir soru sorsa hissediyor olmalısın; mesela gömleğinin rengi gibi.” “Hoş,” diye cevap verdi sabık firari. “Ama sözler bu adamları ya da başlarına aldıkları belaları değiştirmeyecek.”</p>
<p>“lam aksine,” dedi Shallan onun gözlerinin içine bakarak. “Tecrübelerime göre, çoğu değişimin başladığı yer sözlerdir. Ben onlara ikinci bir şans sözü verdim. Bu sözümü de <span style="font-style:italic;">tutacağım.”</span></p>
<p>Vathah homurdandı ama daha başka bir yorum yapmadan uzaklaşıp gitti. Shallan içini çekerek oturdu ve işine geri döndü. “Bu adam her zaman etrafta sanki annesini bir uçurumşeytanı yemiş gibi dolaşıyor,” dedi yüzünü buruşturarak. ‘‘Ya da belki annesi uçurumşeytanıymış gibi.”</p>
<p>Red güldü. “Kusuruma bakmazsanız, Berrakhanım, sizin de ağzınızda epey sivri bi dil varmış!”</p>
<p>&quot;Aslında sivri ya da değil, ağzımda kendiminkinden başka hiçbir dil olmadı,” dedi Shallan bir sayfayı çevirirken başını kaldırmadan. “Hoş bir tecrübe değildir diye tahmin ediyorum.”</p>
<p>“O kadar da kötü değil,” dedi Gaz.</p>
<p>İkisi de ona baktılar.</p>
<p>Gaz omzunu silkti. “Değil yâni. Öyle...”</p>
<p>Red gülerek Gaz’ın omzuna vurdu. “Ben gidip biraz yemek alacağım. Ondan sonra da sana o menteşeyi bulmakta yardım ederim.”</p>
<p>Gaz başını sallayarak onayladı, gerçi yine yan tarafa bir bakış atmıştı (yine o aynı tik) ve Red akşam yemeği kazanma doğru yürürken ona katılmadı. Onun yerine yere oturdu ve Shallan’ın vagonunun zeminini tahtaların kıymıklanmaya başlamış olduğu yerden zımparalamaya başladı.</p>
<p>Shallan abilerine yardım etmenin yollarını bulmaya çalışmak için kullanmakta olduğu önündeki defteri bir kenara koydu. Bunlar Alethi kralının sahip olduğu Ruh-dökümcülerden bir tanesini satın almaya çalışmaktan, Hayaletkanlar’m bir şekilde dikkatlerini dağıtmak üzere izini bulmaya çalışmaya kadar her şeyi içeriyordu. Ancak Harap Ovalar’a varana kadar hiçbir şey yapamazdı ve o zaman bile, planlarının pek çoğu onun güçlü müttefiklere sahip olmasını gerektirirdi.</p>
<p>Adolin Kholin ile olan nişanın devam ettirilmesi zorunluydu. Sadece kendi ailesi için değil, bütün dünyanın iyiliği için. Shallan’ın buradan elde edeceği müttefiklere ve kaynaklara ihtiyacı olacaktı. Ama ya nişanı sürdüremezse? Ya Berrakhanım Navani’yi kendi tarafına çekemezse? Urithiru’yu bulmak ve Yokelçilere karşı hazırlanmak için kendi başına yoluna devam etmek zorunda kalabilirdi. Bu Shallan’ı dehşete düşürüyordu ama buna karşı da hazırlıklı olmak istiyordu.</p>
<p>Başka bir kitabı arayıp buldu, Jasnah’nın sandığındaki Yokelçileri ya da efsanevi Urithiru’yu tarif etmeyen çok az sayıdakinden biriydi. Bunun yerine, güncel Alethi yüceprenslerini listeliyor ve onların politik manevraları ve hedeflerinden bahsediyordu.</p>
<p>Shallan’ın hazırlıklı olması şarttı. Alethi toplumunun politik iklimini bilmek zorundaydı. Cahil kalmaya gücü yetmezdi. Eğer diğer hiçbir şeyin ona faydası olmazsa, bu insanların aralannda kimlerin potansiyel müttefikler olabileceğini bilmek zorundaydı.</p>
<p><span style="font-style:italic;">Bu Sadeas olur mu?</span> diye düşündü kitaptaki bir sayfayı çevirirken. Ondan entrikacı ve tehlikeli olarak bahsediliyordu ama hem onun, hem de karısının keskin zekâlı oldukları yazılıydı. Zeki bir adam Shallan’ın argümanlarını dinleyebilir ve onları anlayabilirdi.</p>
<p>Aladar da Jasnah’nın saygı duyduğu bir diğer yüceprens olarak listelenmişti. Güç-lüydü, dâhice politik numaralarıyla bilinirdi. Ayrıca şans oyunlarına da düşkündü.</p>
<p>Eğer Shallan bulunabilecek olası zenginliklerin altını çizerse, o belki bir keşif seferine çıkma riskine girerdi.</p>
<p>Hatham incelikli politikalar ve dikkatli planlar yapan bir adam olarak geçiyordu. Bir diğer potansiyel müttefik. Jasnah’mn Thanadal, Bethab ya da Sebarial hakkında-ki görüşleri iyi değildi. Birincisine yalaka, İkincisine ahmak ve üçüncüsüne de rezil derecede edepsiz diyordu.</p>
<p>Shallan bir süre yüceprensler ve onların hedefleri hakkında okudu. Neden sonra, Gaz ayağa kalktı ve pantolonundan talaşı silkeledi. Shallan’a saygıyla başını eğdi ve biraz yemek almak için uzaklaşacak oldu.</p>
<p>“Bir dakika, Üstat Gaz,” dedi.</p>
<p>“Ben üstat değilim,” dedi Gaz yürüyerek yanına gelirken. “Sadece altıncı Nan’danım Berrakhanım. Hiç daha iyi bir şeye param yetmedi.”</p>
<p>“Senin bu borçların tam olarak ne kadar kötü?” diye sordu Shallan masasındaki kadehin içine koymak için eminkesesinden birkaç küre çıkarırken.</p>
<p>“Ee, borçlu olduğum tiplerden bir tanesi idam edildi,” dedi Gaz çenesini ovuşturarak. “Ama daha fazlası var.” Tereddüt etti. “Seksen yakut broam Berrakhanım. Gerçi onlar artık para da kabul etmeyebilir. Bu günlerde onların istediği şey kellem olabilir.”</p>
<p>“Senin gibi bir adam için epey büyük bir borç. O zaman sen kumarbaz mısın?”</p>
<p>“Hiç fark etmez,” dedi Gaz. “Öyleyim diyelim.”</p>
<p>“Ve bu da bir yalan,” dedi Shallan başını bir yana eğerek. “Senden gerçeği öğrenmek istiyorum Gaz.”</p>
<p>“Verin beni onlara gitsin,” dedi Gaz dönüp çorbaya doğru yürümeye başlarken. “Hiç fark etmez. Burada olup sürekli onların beni ne zaman bulacağını merak etmektense, öyle olsun daha iyi.”</p>
<p>Shallan onun gitmesini izledi, sonra başım iki yana salladı ve çalışmalarına geri döndü. <span style="font-style:italic;">Urithiru’nun Harap Ovalar’da olmadığını söylüyor,</span> diye düşündü Shallan birkaç sayfayı çevirerek. <span style="font-style:italic;">Ama nasıl emin olmuştu? Uçurumlar nedeniyle Ovalar hiçbir zaman tam olarak keşfedilememiş. Oralarda ne olduğunu kim bilebilir ki?</span></p>
<p>Neyse ki, Jasnah’nın notlan son derece eksiksizdi. Görünüşe göre eski kayıtların büyük bir kısmı Urithiru’nun dağlarda olduğunu söylüyordu. Harap Ovalar ise bir havzanın içindeydi.</p>
<p><span style="font-style:italic;">Nohadon oraya yürüyerek gidebiliyordu,</span> diye düşündü Shallan <span style="font-style:italic;">Kralların Yolu’ndan</span> bir pasajı bularak. Jasnah bu ifadenin geçerliliğini sorguluyordu, gerçi Jasnah aşağı yukarı her şeyi sorgulardı. Güneşin gökyüzünde alçalmaya devam ettiği bir saatlik çalışmadan sonra, Shallan kendisini şakaklarını ovuştururken buldu.</p>
<p>“Sen iyi misin?” diye sordu Desen’in sesi hafifçe. O hava karardığı zaman dışarı çıkmaktan hoşlanıyordu ve Shallan da ona yasak koymamıştı. Aradı ve onu masanın üzerinde buldu, tahtadaki karmaşık çıkıntılardan oluşuyordu.</p>
<p>“Tarihçilerin alayı yalancı,” dedi Shallan.</p>
<p>“Mmmmm,” dedi Desen, sesi memnun olmuş gibi geliyordu.</p>
<p>“Bu bir iltifat değildi.”</p>
<p>“Ah.”</p>
<p>Shallan önündeki kitabı çarparak kapattı. “Bu kadınların âlim olmaları gerekiyordu! Gerçekleri kaydetmek yerine, bunlar görüşlerini yazmış ve gerçek olarak öne sürmüşler. Görünüşe göre onlar birbirlerini yalanlamak için özellikle çaba harcamışlar ve önemli olan konuların etrafında da ateşin etrafındaki alevsprenleri gibi dans ediyorlar; kendileri hiç ısı vermiyor ama öyleymiş gibi hava atıyorlar.”</p>
<p>Desen uğuldadı. “Gerçek kişiseldir.”</p>
<p>“Ne? Hayır değildir. Gerçek... <span style="font-style:italic;">Hakikat’tır.</span> Gerçekliktir.”</p>
<p>“Senin gerçeğin gördüğün şeydir,” dedi Desen, sesi şaşırmış gibi geliyordu. “Başka ne olabilir? Senin bana anlattığın gerçek de bu, güç getiren gerçek.”</p>
<p>Shallan ona baktı, kürelerinin ışığında çıkıntılarının gölgeleri uzamıştı. Shallan onları dün geceki yücefırtınada kutu gibi vagonunda kısılı beklerken doldurmuştu. Fırtınanın ortasında Desen vızıldamaya başlamıştı; garip, öfkeli bir sesti. Ondan sonra Shallan’ın anlamadığı bir dilde uzun uzun konuşmuş, sığınmaları için davet ettiği Gaz ve diğer askerlerin paniğe kapılmasına neden olmuştu. Şansına, onlar zaten yücefırtmalar sırasında korkunç şeylerin olmasını bekliyorlardı ve o zamandan beri hiçbirisi bu konuda bir şey söylememişti.</p>
<p><span style="font-style:italic;">Aptal,</span> dedi kendi kendisine boş bir sayfayı açarak. <span style="font-style:italic;">Bir âlim gibi davranmaya başla. Jasnah olsa hayal kırıklığına uğrardı.</span> Desen’in az önce söylediği şeyi yazdı.</p>
<p>“Desen,” dedi kalemine parmağıyla vurarak, kâğıtlarla birlikte onu da tüccarlardan almıştı. “Bu masanın dört ayağı var. Bunun benim bakış açımdan bağımsız olarak bir gerçek olduğunu söylemez misin?”</p>
<p>Desen tereddütlü bir şekilde uğuldadı. “Ayak nedir? Sadece senin tarafından tarif edilen şeydir. Bir bakış açısı olmazsa, ayak diye bir şey de olmaz, masa da. Sadece tahta olur.”</p>
<p>“Sen bana masanın kendisini bu şekilde gördüğünü söylemiştin.”</p>
<p>“Çünkü insanlar yeterince uzun bir süre boyunca onu bir masa olarak gördüler,” dedi Desen. “Bu insanların onun için yarattığı gerçek olduğundan dolayı masa için de gerçek hâline gelir.”</p>
<p>İlginç, diye düşündü Shallan defterine not almaya devam ederken. Şu anda gerçeğin doğası hakkında çok endişeli değildi, Desen’in onu nasıl algıladığıyla ilgileniyordu. <span style="font-style:italic;">Bu o Bilinçsel Alem’den olduğu için mi? Kitaplar Bilinçsel Alem daha akışkanken, Ruhsal’ın saf gerçekler mekânı olduğunu söylüyor.</span></p>
<p>“Sprenler,” dedi Shallan. “Eğer burada insanlar olmasaydı, sprenlerin düşünceleri olur muydu?”</p>
<p>“Burada, bu âlemde olmazdı,” dedi Desen. “Diğer âlemi ise bilmiyorum.”</p>
<p>“Çok endişeliymiş gibi konuşmuyorsun,” dedi Shallan. “Sizin bütün varlığınız insanlara bağlı olabilir.”</p>
<p>“Öyle,” dedi Desen, yine endişeli değildi. “Ama çocuklar da ebeveynlerine bağlıdır.” Tereddüt etti. &quot;Dahası, düşünebilen başkaları da var.”</p>
<p>“Yokelçiler,” dedi Shallan ürpertiyle.</p>
<p>“Evet. Ben türümüzün sadece onların olduğu bir dünyada yaşayacaklarını sanmıyorum. Onların kendi sprenleri var.”</p>
<p>Shallan aniden oturduğu yerde doğruldu. <span style="font-style:italic;">“Kendi</span> sprenleri mi?”</p>
<p>Desen masanın üzerinde küçüldü, büzülüyor, birbirlerine sokulurlarken çıkıntıları kısalıyordu.</p>
<p>“Ee?” diye sordu Shallan.</p>
<p>“Biz bundan bahsetmeyiz.”</p>
<p>“Başlamak isteyebilirsin,” dedi Shallan. “Bu önemli.”</p>
<p>Desen uğuldadı. Shallan onun bu konuda ısrarcı olacağını düşündü ama bir an sonra çok alçak bir sesle konuşmaya devam etti. “Sprenler... Güçtür... Parçalanmış güç. İnsanın algısıyla düşünce kazanmış olan güç. Şefer, Terbiye ve... Ve başkası. Kopmuş parçalar.”</p>
<p>“Başkası?” diye dürtükledi Shallan.</p>
<p>Desen’in uğultusu bir inleme hâline geldi, o kadar yüksek bir perdeye çıkmıştı ki, Shallan neredeyse duyamıyordu. “Garaz.” Sanki kelimeyi söyleyebilmek bile onu zorluyordu.</p>
<p>Shallan şiddeyle yazıyordu. Garaz. Nefret. Bir spren türü mü? Belki de büyük, eşsiz bir tanesidir; İri’deki Cusicesh ya da Gecegözcüsü gibi. Nefretspreni. Shallan böyle bir şeyi hiç duymamıştı.</p>
<p>O yazarken, kararmakta olan gecenin içinde kölelerinden birisi yaklaştı. Çekingen adam basit bir tunik ve pantolon giyiyordu, tüccarlar tarafından Shallan’a verilmiş olan giyeceklerdi. Bu hediye iyi gelmişti, çünkü sahip olduğu son küreler önündeki kadehin içindeydi ve Kharbranth’daki bazı daha kaliteli lokantalarda yemek yemeğe yetmezdi.</p>
<p>“Berrakhanım?” diye seslendi adam.</p>
<p>“Evet Suna?”</p>
<p>“Ee... Şey...” Eliyle işaret etti. “Öbür hanım, o bana dedi ki...”</p>
<p>Kervanın geride kalan birkaç muhafızının lideri olan uzun boylu kadının kullandığı çadırı gösteriyordu, Tyn.</p>
<p>“Benim onu ziyaret etmemi mi istiyor?” diye sordu Shallan.</p>
<p>“Evet,” dedi Suna yere bakarak. “Yemek için galiba.”</p>
<p>“Teşekkür ederim Suna,” dedi Shallan onu ateşe geri dönmesi için serbest bırakarak, parshmenler odun toplarken, o ve diğer köleler yemeğin pişirilmesine yardım ediyordu.</p>
<p>Shallan’ın köleleri sessiz bir gruptu. Alınlarında damgalar değil, dövmeler vardı. Bu daha nâzik olan yöntemdi ve çoğu zaman da köleliğe vahşi ya da korkunç bir suçun cezası olmak yerine, kendi isteğiyle giren bir kişiyi gösterirdi. Onlar ya borçlu adamlardı, ya da hâlâ ebeveynlerinin borçlarını ödemekte olan köle çocuklarıydı.</p>
<p>Bunlar ağır işe alışkındı ve Shallan’ın onlara verdiği maaştan korkuyorlarmış gibi görünüyorlardı. Her ne kadar sadaka gibi olsa bile, bu onların çoğunun iki yıldan daha kısa süre içinde özgür kalmalarını sağlayacaktı. Onların bu fikir karşısında rahatsız oldukları belliydi.</p>
<p>Shallan başım sallayarak eşyalarını topladı. Tyn’in çadırına doğru yürürken, ateşin yanında duraklayarak Red’e masasını alıp, tekrar vagonun içine koymasını söyledi.</p>
<p>Her ne kadar sandığı için endişeleniyor olsa da, artık orada hiç küre tutmuyordu ve Red ile Gaz’ın içine bir göz atarak sadece kitaplar olduğunu görebilmelerini sağlayacak şekilde açık bırakmıştı. Kimsenin onları karıştırmak için bir sebebinin olmayacağını umuyordu.</p>
<p><span style="font-style:italic;">Sen de gerçeğin etrafında dans ediyorsun,</span> diye düşündü kendi kendisine yürüyerek ateşten uzaklaşırken. <span style="font-style:italic;">Tıpkı o hakkında atıp tuttuğun tarihçiler gibi.</span> Shallan bu adamlar kahramanmış gibi yapıyordu ama yanlış koşullar altında ne kadar hızla çark edebilecekleri konusunda hiç hayallere kapılmıyordu.</p>
<p>Tyn’in çadırı büyük ve iyi aydınlatılmıştı. Kadın sıradan bir muhafız gibi seyahat etmiyordu. Pek çok açıdan, o buradaki en ilgi çekici kişiydi. Tüccarlar dışındaki çok az açıkgözden biriydi. Kılıç taşıyan bir kadındı.</p>
<p>Shallan açık kapıdan içeriye bir göz attı ve insanların yerde oturarak yemek yemeleri için yapılmış olan alçak bir seyahat masasının üzerine tabakları dizmekte olan birkaç parshmen gördü. Parshmenler hızla dışarı çıktılar ve Shallan da onları şüpheli bir şekilde izledi.</p>
<p>Tyn’in kendisi kumaşta kesilerek açılmış bir pencerenin yanında ayaktaydı. Uzun, bronz renkli ceketini giyiyordu, belinden kemerli ve neredeyse kapalıydı. Elbiseye benzer bir havası vardı ama Shallan’ın giydiği bütün elbiselerden çok daha sertti, kadının giydiği sert pantolona da uyuyordu.</p>
<p>“Adamlarına sordum,” dedi Tyn dönmeden. “Ve onlar da senin daha yemek yemediğini söyledi. Parshmenlere iki kişilik getirttim.”</p>
<p>“Teşekkür ederim,” dedi Shallan içeri girerek ve tereddüdü sesinden uzak tutmaya çalıştı. Bu insanların arasındayken o çekingen bir kız değil, güçlü bir kadındı. Teorik olarak.</p>
<p>“Kendi adamlarıma çadırı korumalarını emrettim,” dedi Tyn. &quot;Özgürce konuşabiliriz.”</p>
<p>“Bu iyi,” dedi Shallan.</p>
<p>“Bunu anlamı da,” dedi Tyn dönerek, “senin bana gerçekte kim olduğunu söyleyebileceğin.”</p>
<p>Fırtınababa! <span style="font-style:italic;">Bunun</span> anlamı neydi? “Ben Shallan Davar’ım, daha önce de söylediğim gibi.”</p>
<p>“Evet,” dedi Tyn yürüyerek masaya otururken. “Lütfen,” dedi eliyle işaret edip.</p>
<p>Shallan bacaklarını yana doğru kıvırarak dikkatli bir şekilde yere oturdu, hanımlara uygun bir duruştu.</p>
<p>Tyn ceketini arkasına savurduktan sonra bağdaş kurup oturmuştu. Yemeğine girişti, dişil olmak için fazlasıyla koyu renkli (ve de fazlasıyla biberli kokan) bir köriye gözlemesini banıyordu.</p>
<p>“Erkek yemeği mi?” diye sordu Shallan.</p>
<p>“O tanımlardan her zaman nefret etmişimdir,” dedi Tyn. “Ben Tiı Bayla’da büyüdüm, tercüman olarak çalışan ebeveynlerle birlikte. Onların vatanını ilk kez ziyaret edene kadar bazı yemeklerin kadınlar ya da erkekler için olması gerektiğini bile duymamıştım. Bana hâlâ salakça görünüyor. Ben ne istersem onu yerim, kime ne?”</p>
<p>Shallan’ın kendi yemeği daha uygundu, baharatlı değil, tatlı kokuyordu. Yemeğe başladı, ne kadar acıkmış olduğunu ancak şimdi fark ediyordu.</p>
<p>“Bir uzakalemim var,” dedi Tyn.</p>
<p>Shallan başını kaldırıp baktı, ekmeğinin ucu kâsesinin içindeydi.</p>
<p>“Tashikk’teki bir taneye bağlı,” diye devam etti Tyn. “Oradaki yeni bilgi evlerinden birisinde. Oradan bir aracı kiralıyorsun, onlar da senin için çeşitli hizmetlerde bulunabiliyor. Araştırma, sorgulama; hatta dünyadaki herhangi bir büyük şehre senin için uzakalem üzerinden mesaj bile gönderebiliyorlar. Müthiş bir şey.”</p>
<p>“Bu kulağa faydalı bir şeymiş gibi geliyor,” dedi Shallan dikkatli bir şekilde. “Gerçekten de öyle. Her türlü şeyi öğrenebiliyorsun. Örneğin, bu bağlantımdan Davar Evi hakkında ne öğrenebilirse bulmasını istedim. Görünüşe göre bu büyük borçlan olan küçük, sapa bir ev ve hâlâ hayatta olmaması mümkün olan, dengesiz bir lideri var. Onun bir kızı var, adı Shallan, kimse ise bu kızla karşılaşmış gibi görünmüyor.”</p>
<p>“O kız benim,” dedi Shallan. “O yüzden ‘kimse’ biraz abartılı derim.”</p>
<p>“Peki neden önemsiz bir Veden ailesinin tanınmayan bir çocuğu, Buzdiyar’da bir grup köle tüccarıyla birlikte seyahat ediyordu? Bir yandan da Harap Ovalar’da beklendiğini ve kurtarılmasının ödüllendirileceğini, koca bir paralı asker grubunun maaşlarını vermeye yetecek kadar güçlü bağlantıları olduğunu iddia ederek?”</p>
<p>“Gerçek bazen bir yalandan daha şaşırtıcıdır.”</p>
<p>Tyn gülümsedi, sonra da öne doğru eğildi. “Merak etme, benim önümde rolüne devam etmene gerek yok. Aslında burada epey iyi iş çıkarıyorsun. Sana karşı olan gıcıklığımı bir kenara bıraktım ve onun yerine etkilenmeye karar verdim. Bu işlerde yenisin ama yeteneğin var.”</p>
<p>“Ne işleri?” diye sordu Shallan.</p>
<p>“Dolandırıcılık işleri elbette ki,&quot; dedi Tyn. “Olmadığın birisiymiş gibi davranma, sonra da parsayı toplayıp tüyme sanatı. O firarilere yutturduğun numarayı beğendim. Bu büyük bir kumardı ve kazandın.</p>
<p>Ama şimdi bir çıkmazın içindesin. Kendi konumundan birkaç basamak yukarıda olan birisi rolünü yapıyor ve büyük bir ödül vaat ediyorsun. Aynı numarayı ben de daha önce yaptım ve en zor kısmı en sonudur. Eğer bu işi iyi kıvıramazsan, o işe aldığın ‘kahramanlar’ seni ipe çekmekten hiç çekinmeyecekler. Bizi Ovalar’a götürme konusunda senin ayağını sürüdüğünü fark ettim. Sen emin değilsin, değil mi? Boyundan büyük işlere bulaştın?”</p>
<p>“Orası kesin,” dedi Shallan hafifçe.</p>
<p>“Eh,” dedi Tyn yemeğine girişerek. “Ben yardım etmeye hazırım.”</p>
<p>“Ne bedel karşılığında?” Bu kadın konuşmaktan kesinlikle hoşlanıyordu. Shallan da onun devam etmesine izin vermeye meyilliydi.</p>
<p>“Sen her ne planlıyorsan, ben de pay istiyorum,” dedi Tyn gözlemesini kâseye sanki bir kocakabuğa kılıcını saplarmış gibi banarken. “Sen ta Buzdiyar’a kadar <span style="font-style:italic;">bir şey</span> için geldin. Planın büyük olasılıkla hiç de küçük bir tezgâh değildir ama senin işi kıvıracak tecrübeye sahip olmadığını varsaymaktan kendimi alamıyorum.”</p>
<p>Shallan parmağıyla masada tempo tuttu. Bu kadın için kim olmalıydı? Shallan’ın olması <span style="font-style:italic;">gereken</span> kişi kimdi?</p>
<p>O <span style="font-style:italic;">uzman bir dolandırıcı gibi görünüyor,</span> diye düşündü Shallan terleyerek. <span style="font-style:italic;">Ben onun gibi birisini kandıramam.</span></p>
<p>Yalnız kandırmıştı bile. Kaza eseri.</p>
<p>“Sen nasıl düştün buraya?” diye sordu Shallan. &quot;Bir kervandaki muhafızlara önderlik etmek? Bu bir planın parçası mı?”</p>
<p>Tyn güldü. “Bu mu? Hayır, bu zahmete değmezdi. Kervan başlarıyla konuşurken tecrübemi abartmış olabilirim ama Harap Ovalar’a gitmem gerekiyordu ve bunu kendi başıma yapacak kaynaklarım da yoktu. En azından güvenli bir şekilde. ”</p>
<p>“Ama senin gibi bir kadın nasıl olur da kaynak bulamaz?” diye sordu Shallan kaşlarını çatarak. “Ben senin hiç parasız kalmayacağım düşünürdüm.”</p>
<p>“Öyleyim,” dedi Tyn etrafına işaret ederek. “Senin de net bir şekilde görebildiğin gibi. Eğer meslekte kalmak istiyorsan, senin de sıfırdan tekrar başlamaya alışman gerekecek. Gelir, gider. Güneyde hiç kürem olmadan kısılı kalmıştım ve şimdi de daha uygar ülkelere doğru gitmeye çalışıyorum.”</p>
<p>“Harap Ovalar’a,” dedi Shallan. “Orada bir tür işin mi var? Planladığın bir... Dolap?”</p>
<p>Tyn gülümsedi. “Konu ben değilim, kızım. Şensin, ve benim senin için yapabilecek olduğum şeyler. Savaş kamplarında tanıdığım kişiler var. Orası resmen Alethkar’ın yeni başkenti, ülkedeki her enteresan şey orada oluyor. Para fırtınadan sonraki nehirler gibi akıyor ama herkes orayı bir hudut bölgesi kabul ettiği için kanunlar gevşek. Bir kadın orada eğer doğru insanları tanıyorsa çok yol alabilir.”</p>
<p>Tyn öne doğru eğildi ve yüz ifadesi karardı. “Ama öbür türlüsü, epey hızla düşmanlar edinebilir. Bana güven, tanıdıklarımı sen de tanımayı istiyorsun ve onlarla birlikte çalışmak istiyorsun. Onların onayı olmadan, Harap Ovalar’da büyük hiçbir şey olmuyor. O yüzden de tekrar soruyorum. Sen orada ne yapmayı umuyorsun?” “Ben... Dalinar Kholin ile ilgili bir şeyler biliyorum.”</p>
<p>“Yaşlı Karadiken’in kendisi mi?” dedi Tyn, şaşırmıştı. “O son zamanlarda epey sıkıcı bir hayat yaşıyor, hep bir havalarda, sanki efsanelerden bir kahramanmış gibi.” “Evet, ee, benim bildiğim şey onun için çok önemli olacak. Çok.”</p>
<p>“Ee, ne bu sır?”</p>
<p>Shallan cevap vermedi.</p>
<p>“Daha malları göstermek istemiyorsun,” dedi Tyn. “Eh, bu anlaşılabilir. Şantaj sakat iştir. Sen, beni de kattığın için memnun olacaksın. Beni de <span style="font-style:italic;">kattın,</span> değil mi?” “Evet,” dedi Shallan. “İnanıyorum ki senden bir şeyler öğrenebilirim.”</p>
<p><span style="font-style:italic;">Dumanformu gizlenmek Ve kaçmak içindir halkların arasından,</span></p>
<p><span style="font-style:italic;">Bir güç formudur, benzer insanların dalgalarına.</span></p>
<p><span style="font-style:italic;">Getir onu tekrardan.</span></p>
<p><span style="font-style:italic;">Tanrılar yaratmış olsa bile,</span></p>
<p><span style="font-style:italic;">Aslında yaratılmamış olandır.</span></p>
<p><span style="font-style:italic;">Onu ya aptal ya da dost olan bırakır.</span></p>
</body>
</html>