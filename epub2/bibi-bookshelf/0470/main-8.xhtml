<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta http-equiv="content-type" content="text/html; charset=UTF-8"/><title></title><link rel="stylesheet" href="main.css" type="text/css"/>
</head>
<body>
<p>“Bir şartnameye girmişken elde edilemez olmak zor olur.”</p>
<p>“Yine de önemli,” dedi Tyn bir parmağını kaldırarak. “Aşk numarası yapmak isteyen sensin. Onlar karışık ama nispeten güvenlidir. Biz bu işi kıvıracağız.”</p>
<p>Shallan başını sallayarak onayladı, ama içten içe endişeleri kabarmıştı. Nişana <span style="font-style:italic;">ne </span>olacaktı? Artık ısrar etmek için Jasnah yoktu. O tahminen Dalgabağlama potansiyeli 342 yüzünden Shallan’ın kendi ailesine bağlanmasını istemişti. Shallan, Kholin evinin geri</p>
<p>kalanının adı sanı duyulmamış bir Veden kızın evlenerek aileye dâhil olması için o kadar ısrarcı olacaklarım hiç sanmıyordu.</p>
<p>Tyn ayağa kalkarken Shallan endişelerini bir kenara kaldırdı. Eğer nişan bozulacaksa bozulsundu. Onun Urithiru ve Yokelçiler konularında çok daha önemli endişeleri vardı. Gerçi Tyn ile ilgilenmenin bir yolunu bulması <span style="font-style:italic;">gerekiyordu,</span> Kholin ailesini gerçekten dolandırmayı içermeyen bir yolunu. Dengede tutulacak bir diğer şey daha.</p>
<p>Garip bir şekilde, kendisini bu ihtimal karşısında heyecanlanmış olarak buldu ve yemek aramaya gitmeden önce son bir çizim daha yapmaya karar verdi.</p>
<p><span style="font-style:italic;">Dumanformu gizlenmek ve kaçmak içindir halkların arasından.</span></p>
<p><span style="font-style:italic;">Bir güç formu benzer spren dalgalarına.</span></p>
<p><span style="font-style:italic;">Tekrar cüret edebilir miyiz hu forma dönüşmeye? Casuslara.</span></p>
<p><span style="font-style:italic;">Tanrıların yarattı, bu formu korkumuz olan.</span></p>
<p><span style="font-style:italic;">Yaratılmayamn dokunuşu, laneti taşıyan,</span></p>
<p><span style="font-style:italic;">Gölgenin formu ve ölümün kıyısı- Yalanlara.</span></p>
<p>-Dinleyici Sırlar Şarkısı, 51. kıta</p>
<p>Kaladin yorgun, ıstırap çeken asker grubunu Köprü Dört’ün kışlasına getirdi ve, gizlice rica etmiş olduğu şekilde, adamları alkışlar ve tezahürat sesleriyle karşılandılar. Akşamın erken saatleriydi ve güvecin tanıdık kokusu Kaladin’in hayal edebildiği en cazip şeylerden birisiydi.</p>
<p>Kenara çekilerek kırk askerin yanından gümbürdeyen adımlarla geçmesine izin verdi. Onlar Köprü Dört un üyeleri değildi ama bu gece için öyleymiş gibi kabul edileceklerdi. Başları dikti, güveç kâselerini alırlarken yüzleri gülümsüyordu. Kaya bir tanesine devriyenin nasıl gittiğini sordu ve her ne kadar Kaladin askerin cevabını duyamasa da, Kayanın karşılığında attığı gürültülü kahkahayı kesinlikle duymuştu.</p>
<p>Kaladin gülümsedi, kollarını kavuşturarak sırtını kışlanın duvarına yasladı. Sonra kendisini gökyüzünü kontrol ederken buldu. Güneş daha tam olarak batmamıştı ama kararmakta olan gökyüzünde Taln’ın Yara İzi’nin etrafındaki yıldızlar belirmeye başlamıştı. Diğerlerinden çok daha parlak bir yıldız olan Gözyaşı ufkun hemen yukarısında asılı duruyordu, Reya’nın dökmüş olduğu söylenen tek gözyaşına ithafen bu isim takılmıştı. Yıldızların bazıları hareket ediyordu. Yıldızsprenleri, şaşırılacak bir şey değildi; ama bu akşamda garip bir şeyler varmış gibi geliyordu. Kaladin derince nefesini çekti. Hava boğucu muydu?</p>
<p>“Komutanım?”</p>
<p>Kaladin döndü. Bu köprücülerden bir tanesiydi, koyu renkli kısa saçları ve güçlü yüz hatları olan samimi bir adamdı. Güveç kazanının başındaki diğerlerine katılmamıştı. Kaladin onun adını çıkarmaya çalıştı...</p>
<p>“Pitt, değil mi?” dedi Kaladin.</p>
<p>“Evet komutanım,” diye cevap verdi adam. “Köprü On Yedi.”</p>
<p>“Ne istemiştin?”</p>
<p>“Ben sadece...” Adam Köprü Dört’ün üyelerinin gülmekte ve devriye grubuyla muhabbet etmekte olduğu ateş başına doğru bir göz attı. Yakınlarında bir yerlerde, birileri birkaç belirgin zırh takımını kışla duvarlarına asmıştı. Bunlar kabuk miğfer ve göğüslüklerdi, sıradan köprücü derilerine takılmışlardı. Bunların yerine şimdi kaliteli çelik miğferler ve göğüs zırhları gelmişti. Kaladin eski zırhları kimin astığını merak etti. Adamların bazılarının onları bulup getirdiğinden bile haberi yoktu; bunlar Leyten’in onlar için imal ettiği ve özgür kalmalarından önce uçurumların içinde gizlemiş oldukları fazladan zırhlardı.</p>
<p>“Komutanım, ben sadece özür dilemek istemiştim,” dedi Pitt.</p>
<p>&quot;Ne için?”</p>
<p>“Köprücü olduğumuz zamanlarda.” Pitt bir elini başına kaldırdı. “Fırtınalar, bu başka bir hayatmış gibi geliyor. Ben o zamanlar düzgün düşünemiyordum. Her şey bulanık. Ama bizimkinin yerine sizin ekip gönderildiği zaman <span style="font-style:italic;">memnun</span> olduğumu hatırlıyorum. Sizin başaramamanızı umduğumu hatırlıyorum, siz başınız dik yürümeye cüret ediyordunuz... Biz...”</p>
<p>&quot;Sorun değil Pitt,” dedi Kaladin. &quot;Bu senin suçun değildi. Sadeas'ı suçlayabilirsin.”</p>
<p>“Sanırım öyle.” Pitt’in yüzünde dalgın bir bakış belirdi. &quot;O bizi çok fena dağıttı, değil mi komutanım?”</p>
<p>“Evet.”</p>
<p>“Ama insanlar tekrar toparlanabiliyormuş demek ki. Benim aklıma gelmezdi.” Pitt omzunun üzerinden geriye doğru baktı. “Benim de gidip bunu Köprü On Yedi’deki diğer çocuklarla yapmam gerekecek, değil mi?”</p>
<p>“Teft’in yardımıyla, evet, en azından umudumuz bu,&quot; dedi Kaladin. “Yapabileceğini düşünüyor musun?”</p>
<p>“Ben sadece sizmişim gibi yapacağım komutanım,&quot; dedi Pitt. Gülümsedi, sonra da ilerleyerek bir kâse güveç aldı ve diğerlerine katıldı.</p>
<p>Bu kırk asker kısa süre sonra hazır olacaklardı, kendi köprücü ekiplerinin çavuşları olmaya hazırlardı. Dönüşüm Kaladin’in umduğundan da çabuk gerçekleşmişti. <span style="font-style:italic;">Aferin sana Tefî,</span> diye düşündü. <span style="font-style:italic;">Başardın.</span></p>
<p>Teft neredeydi bu arada? O da devriyeye onlarla beraber çıkmıştı ama şimdi ortadan kaybolmuştu. Kaladin omzunun üzerinden arkaya doğru baktı ama onu göremedi, belki de diğer köprü ekiplerinin bazılarını kontrol etmeye gitmişti. Kaya’nın ardent cüppesi giymiş sıska bir adamı kovalayarak uzaklaştırdığını gördü gerçi.</p>
<p>“O neydi?” diye sordu Kaladin yanından geçerken Boynuzyiyenli’yi yakalayarak.</p>
<p>“Bu adam,” dedi Kaya. “Devam ediyor durmaya burada eskiz defteriyle. İstiyor köprücülerin resmini çizmek. Ha! Çünkü meşhuruz biz, biliyorsun sen.”</p>
<p>Kaladin kaşlarım çattı. Bir ardent için garip hareketlerdi ama, öte yandan, ardentlerin hepsi bir dereceye kadar garipti. Kayanın güvecine geri dönmesine izin verdi ve yürüyerek ateşten uzaklaştı, huzurun tadını çıkarıyordu.</p>
<p>Burada kampta her şey ne kadar da sessizdi. Sanki nefesini tutuyormuş gibiydi. &quot;Devriye işe yaramış gibi görünüyor,” dedi Sigzil yürüyerek Kaladin’in yanma gelirken. “O adamlar değişmişler.”</p>
<p>“Bir birim hâlinde yol teperek birkaç gün geçirmenin askerlere neler yapabileceği şaşırtıcıdır,” dedi Kaladin. “Teft’i gördün mü?”</p>
<p>“Hayır komutanım,” dedi Sigzil. Başıyla ateşe doğru işaret etti. &quot;Biraz güveç almak isteyeceksiniz. Bu gece muhabbet etmek için fazla zamanımız olmayacak.” “Yücefırtına,” diye farkına vardı Kaladin. Öncekinden bu yana çok kısa zaman geçmiş gibi geliyordu ama yücefırtınalar her zaman düzenli gelmezdi, Kaladin’in düşündüğü şekilde değil. Fırtınabekçileri’nin onları önceden tahmin etmek için karmaşık matematikle uğraşmaları gerekirdi; Kaladin’in babası bunu bir hobi edinmişti.</p>
<p>Belki Kaladin’in de fark etmekte olduğu şey buydu. Birden bire yücefırtınalan önceden tahmin edebilir hâle mi gelmişti, sırf gece fazla... Bir şeymiş gibi geliyor diye?</p>
<p>Sadece hayal ediyorsun, diye düşündü Kaladin. Uzun süreli yürümek ve at sürmekten kaynaklanan yorgunluğunu üzerinden atarak, biraz güveç almak için ilerledi. Çabuk yemesi gerekecekti, fırtına sırasında Dalinar ve kralı koruyan adamlara katılmayı istiyordu.</p>
<p>Kaladin kâsesini doldururken devriyeden gelen askerler ona tezahürat yaptılar.</p>
<p>♦</p>
<p>♦ ♦</p>
<p>Shallan sarsılarak ilerleyen vagonda oturmuş, elini yanındaki oturağın üzerindeki kürenin üzerinden geçiriyor, avcuna saklayarak yerine bir diğerini koyuyordu.</p>
<p>Tyn bir kaşını kaldırdı. “Öbürünün çarptığını duydum.”</p>
<p>“Vay kuru ağlar!” dedi Shallan. “Ben kıvırdığımı düşünmüştüm.”</p>
<p>“Kuru ağlar mı?”</p>
<p>&quot;Bu bir lanet,” dedi Shallan kızararak. “Denizcilerden duymuştum.”</p>
<p>“Shallan, bunun ne anlama geldiği hakkında <span style="font-style:italic;">en ufak</span> bir fikrin bile var mı?”</p>
<p>“Ee... Balıkçılık için mi?” dedi Shallan. <span style="font-style:italic;">“Ağlan kurusun’dur</span> belki? Hiç balık yaka-layamasınlar, aç kalsınlar filan?”</p>
<p>Tyn sırıttı. “Çocuğum, ben senin ahlakını bozmak için elimden gelenin <span style="font-style:italic;">en iyisini </span>yapacağım. Ama o zamana kadar, denizci küfürlerini kullanmaktan kaçınman gerek. Lütfen.”</p>
<p>“Pekâlâ.” Shallan elini tekrar kürenin üzerinden geçirerek küreleri değiştirdi. “Tık yok! Duydun mu? Ya da, ee, duymadın mı? Ses çıkarmadı!”</p>
<p>“Güzel,” dedi Tyn bir tutam yosunsu bir tür madde çıkararak. Bunu parmaklarının arasında ovalamaya başladı ve Shallan yosundan <span style="font-style:italic;">duman</span> yükselmekte olduğunu görebildiğini düşündü. “İyiye <span style="font-style:italic;">gidiyorsun.</span> Ayrıca senin o çizim yeteneğini de kullanmanın bir yolunu bulmamız gerektiğini düşünüyorum.”</p>
<p>Shallan’m bunun nasıl işe yarayabileceği konusunda şimdiden birkaç fikir edinmişti. Eski firarilerin daha da fazlası ondan resim istemişlerdi.</p>
<p>“Şivelerin üzerinde çalışıyor musun?” diye sordu Tyn, yosunu ovalarken gözleri donuklaşıyordu.</p>
<p>“Gerçekten de çalışıyorum sayın hanımım,” dedi Shallan bir Thaylen şivesiyle. “Güzel. Bir kere daha fazla kaynağımız olduğu zaman sıra kostümlere de gelecek. Ben, kendi adıma, o elin açık olarak insanların içine çıkmak zorunda kaldığın zaman yüzünün alacağı şeklini görmekten çok keyif alacağım.&quot;</p>
<p>Shallan anında eminelini göğsüne dayadı. “Ne!”</p>
<p>“Seni zor şeyler hakkında uyarmıştım,” dedi Tyn sinsi bir şekilde gülümseyerek. “Marat’ın batısında neredeyse bütün kadınlar iki eli de açık gezerler. Eğer sen de oralara gidecek ve göze batmayacaksan, onların yaptıklarım yapabilmek zorunda kalacaksın.”</p>
<p>“Bu iffetsizlik!” dedi Shallan şiddetle kızararak.</p>
<p>“Bu alt tarafı bir el Shallan,” dedi Tyn. “Hay Cehennem, siz Vorinler amma da şekilcisiniz. O el de <span style="font-style:italic;">aynen</span> öbür elin gibi görünüyor.”</p>
<p>“Kadınların pek çoğunun erkeklerinkinden çok daha belirgin olmayan göğüsleri var,” diye tersledi Shallan. “Bu bir erkeğin yapabileceği gibi, üzerine bir şey giymeden dışarı çıkmalarını haklı kılmıyor!”</p>
<p>“Aslında İri ve Reshi Adaları’nın bazılarında kadınların üstsüz gezmesi ender bir şey değildir. Oralar epey sıcak oluyor. Kimsenin de umurunda değil. Ben şahsen epey seviyorum.”</p>
<p>Shallan biri açık, biri örtülü iki elini de yüzüne kaldırarak kızarıklığını gizledi. “Sen bunu sadece bana sataşmak için yapıyorsun.”</p>
<p>“Evet,” dedi Tyn kıs kıs gülerek. “Öyle. Bütün bir firari çetesini dolandıran ve bizim kervanımıza el koyan kız bu mu?”</p>
<p><span style="font-style:italic;">“Onları</span> yapmak için çıplak olmam gerekmemişti.”</p>
<p>“İyi ki de gerekmemiş,” dedi Tyn. “Sen hâlâ tecrübeli ve görmüş geçirmiş olduğunu mu düşünüyorsun? Eminelini açmanın sadece lafı geçtiği zaman yüzün kızarıyor. Herhangi türden başarılı bir dolandırıcılık yapmanın sana ne kadar zor geleceğini görmüyor musun?”</p>
<p>Shallan derin bir nefes aldı. “Sanırım haklısın.”</p>
<p>“Elini açmak, yapmak zorunda kalacağın en zor şey de değil,” dedi Tyn uzaklara bakarak. “Ne hafif bir esintinin, ne de fırtınarüzgârının ölçüsüyle en zoru değil. Benim...”</p>
<p>“Ne?” diye sordu Shallan.</p>
<p>Tyn başını iki yana salladı. “Onu daha sonra konuşuruz. O savaş kamplarını görebiliyor musun?”</p>
<p>Shallan oturağında ayağa kalkarak gözlerini gölgeledi ve batıdaki batmakta olan güneşe doğru baktı. Kuzeylerinde bir pus görüyordu. Yüzlerce, hayır binlerce ateş gökyüzüne doğru karanlık sızdırıyordu. Nefesi boğazına takıldı. “Geldik.”</p>
<p>“Gece için durma emri ver,” dedi Tyn rahat duruşunu bozmayarak.</p>
<p>“Sadece birkaç saat uzaktaymış gibi görünüyor,” dedi Shallan. “Devam edebiliriz...&quot;</p>
<p>“Ve gece çöktükten sonra varır, ondan sonra da her halükârda kamp kurmak zorunda kalırız,” dedi Tyn. “Sabahleyin canlı bir şekilde varmamız daha iyi. Bana güven.”</p>
<p>Shallan yerine oturarak kervan işçilerinden bir tanesine seslendi; kervanın yanında çıplak ayakla yürümekte olan bir gençti, nasırları dehşet verici olmalıydı. Onların arasından sadece kıdemli olanlar arabalarda gidiyordu.</p>
<p>“Tüccarbaşı Macob’a gece için burada durmaya ne diyeceğini sor,” dedi Shallan genç adama.</p>
<p>işçi başını sallayarak onayladı, sonra da koşarak önlere doğru ilerledi, hantal chulları geçip gidiyordu.</p>
<p>“Benim değerlendirmeme güvenmiyor musun?” diye sordu Tyn, sesi eğleniyor-muş gibiydi.</p>
<p>“Tüccarbaşı Macob ne yapacağının söylenmesinden hoşlanmıyor,” dedi Shallan. “Eğer durmak iyi bir hareketse, belki bunu o önerir. Bu daha iyi bir yönetim yolu gibi görünüyor.”</p>
<p>Tyn gözlerini kapattı, yüzü gökyüzüne doğru dönüktü. Bir elini hâlâ yukarıda tutuyor, dalgın dalgın parmaklarının arasındaki yosunu ovuyordu. “Bu gece senin için biraz bilgim olabilir.”</p>
<p>“Ne konuda?”</p>
<p>“Vatanın.” Tyn bir gözünü araladı. Her ne kadar duruşu tembel olsa da, o göz meraklıydı.</p>
<p>“İyi,” dedi Shallan ifadesizce. Evi ya da oradaki hayatı hakkında fazla bir şey söylememeye çalışıyordu; Tyn’e yolculuğu ya da geminin batmasından da bahsetmemişti. Shallan geçmişi hakkında ne kadar az şey söylerse, Tyn’in de yeni öğrencisi hakkındaki gerçeği fark etme ihtimali o kadar az olası olurdu.</p>
<p><span style="font-style:italic;">Benim hakkımda sonuçlara varması kendi suçu,</span> diye düşündü Shallan. <span style="font-style:italic;">Dahası, bana numara yapmayı öğreten de o. Ona yalan söylediğim için kendimi kötü hisset-memeliyim. O herkese yalan söylüyor.</span></p>
<p>Bunu düşünmek Shallan’ın irkilmesine neden oldu. Tyn haklıydı; Shallan <span style="font-style:italic;">gerçekten de</span> saftı. O yalan söylediği için suçluluk hissetmeden edemiyordu, dolandırıcı olduğunu kendisi itiraf eden bir kadına bile!</p>
<p>“Senden daha fazlasını beklemiştim,” dedi Tyn gözünü kapatarak. “Düşünülürse.”</p>
<p>Bu Shallan’ı kışkırttı ve o da kendisini oturduğu yerde kıvranırken buldu. “Ne düşünülürse?” diye sordu en sonunda.</p>
<p>&quot;Demek ki <span style="font-style:italic;">bilmiyorsun,”</span> dedi Tyn. “Ben de öyle düşünmüştüm.”</p>
<p>“Bilmediğim pek çok şey var Tyn,” dedi Shallan çileden çıkarak. “Nasıl vagon yapıldığını bilmiyorum, İrialice konuşmayı bilmiyorum ve <span style="font-style:italic;">kesinlikle</span> senin gıcıklık yapmana nasıl engel olunacağını da bilmiyorum. Üçünü birden çözmeye çalışmadığımdan da değil.”</p>
<p>Tyn gözleri kapalı gülümsedi. “Sizin Veden kralınız öldü.”</p>
<p>“Hanavanar mı? Ölmüş mü?” Shallan kralı bırak, yüceprensi bile hiç görmemişti. Monarşi çok uzaktaki bir şeydi. Bu durumun özellikle umurunda olan bir şey olmadığını fark etti . “O zaman oğlu mu tahta geçecek?”</p>
<p>“Geçecekti. Eğer o da ölmeseydi. Jah Keved’in yüceprenslerinin altı tanesiyle birlikte.”</p>
<p>Shallan’ın nefesi tutuldu.</p>
<p>“Diyorlar ki Beyazlı Suikastçı’ymış,” dedi Tyn hafifçe, gözleri hâlâ kapalıydı. “Altı yıl önce Alethi kralını öldüren Shin adam.”</p>
<p>Shallan şaşkınlığını bir kenara itti. Kardeşleri. Onlar iyi miydi? &quot;Altı yüceprens. Hangileri?” Eğer bunu bilirse, Shallan kendi prensliğinin ne durumda olduğunu tahmin edebil<span style="text-decoration:underline;">i</span>rdi.</p>
<p>“Kesin olarak bilmiyorum,” dedi Tyn. “Jal Mala ve Evinor kesin, ve büyük olasılıkla Abrial da. Bazıları saldırı sırasında öldü, öbürleri ondan önce, gerçi haberler belirsiz. Bugünlerde Vedenar’dan herhangi bir konuda güvenilir bilgi almak zor.” &quot;Valam. O hâlâ hayatta mı?” Bu Shallan’ın yüceprensiydi.</p>
<p>&quot;O tahta çıkmak için savaşıyormuş, diyor raporlar. Bu gece habercilerim uzaka-lemle yazacaklar. Belki o zaman senin için bir şeylerim olur.”</p>
<p>Shallan arkasına yaslandı. Kral mı ölmüştü? Taht savaşı mı çıkmıştı? Fırtmababa! Shallan ailesi ve arazileri hakkında nasıl bilgi edinebilirdi? Onlar başkentin yakınında bile değillerdi ama eğer bütün ülke savaşa kapılmışsa, ücra bölgelere kadar bile ulaşabilirdi. Kardeşlerine ulaşmanın kolay bir yolu yoktu. Kendi uzakalemini <span style="font-style:italic;">Rüzgârın Keyfi'</span>nin batışıyla kaybetmişti.</p>
<p>“Her türlü bilgiyi takdir ederim,” dedi Shallan. “Ne olursa olsun.”</p>
<p>“Göreceğiz. Rapor için gelebilirsin.”</p>
<p>Shallan bu bilgiyi hazmetmek için arkasına yaslandı. O <span style="font-style:italic;">bilmediğimden şüpheleniyordu ama şimdiye kadar bana söylemedi.</span> Shallan Tyn’den hoşlanıyordu ama onun bilgi gizlemeyi meslek edinmiş olduğunu unutmaması gerekliydi. Tyn paylaşmadığı başka neleri biliyordu?</p>
<p>İlerilerinde, kervancı genç hareket eden vagon sırasının yanından yürüyerek geri geliyordu. Shallan’a ulaşırken döndü ve onun arabasının yanında yürümeye başladı. “Macob sormanızın akıllıca olduğunu söylüyor ve büyük olasılıkla burada kamp kurmamız gerek diyor. Savaş kamplarının hepsinin korunaklı sınırları var ve bizim geceleyin girmemize izin vermeleri olası değil. Dahası, o kamplara bu gecenin fırtınasından önce ulaşabileceğimizden de emin değil.”</p>
<p>Yan tarafta gözleri hâlâ kapalı olan Tyn sırıttı.</p>
<p>“O zaman kamp kuruyoruz,” dedi Shallan.</p>
<p><span style="font-style:italic;">Sprenler bize ihanet etti, derinden hissedildi.</span></p>
<p><span style="font-style:italic;">Zihinlerimiz dünyalarının içindeydi.</span></p>
<p><span style="font-style:italic;">Bu Verdi bize formları, hatta daha da fazlasını</span></p>
<p><span style="font-style:italic;">Talep ettiler en akıllı sprenlerin bazıları,</span></p>
<p><span style="font-style:italic;">dediler devam edemeyiz insanlara ödünç verdiğimiz şeye,</span></p>
<p><span style="font-style:italic;">Sandık fat biz özüz onlar et bu bedene.</span></p>
<p>-Dinleyici Sprenler Şarkısı, 9. kıta</p>
<p>Rüyasında Kaladin fırtınaydı.</p>
<p>Dünyayı kaplıyor, araziler boyunca akıyordu, temizleyici bir öfkeydi. Her şey önünde sürükleniyor, önünde kırılıyordu. Onun karanlığında dünya yeniden doğuyordu.</p>
<p>Şimşeklerle hayat dolu olarak süzüldü, nefesi ışıltılarıydı. Rüzgârın uluması sesi, gök gürültüsü kalbinin atışıydı. Eziyordu, yeniyordu, örtüyordu ve...</p>
<p>Ve bunu daha önce de yapmıştı.</p>
<p>Bir kapının altından sızan sular gibi Kaladin’in üzerine bir farkındalık çöktü. Evet. O bu rüyayı daha önce de görmüştü.</p>
<p>Zorlanarak arkasına döndü. Sonsuzluk kadar geniş bir yüz arkasında uzanıyordu, fırtınanın arkasındaki kuvvet, Fırtınababa’nın kendisi.</p>
<p>ŞEREFİN OĞLU, dedi kükreyen rüzgâr gibi bir ses.</p>
<p>“Bu gerçek!” diye bağırdı Kaladin fırtınanın içine doğru. O rüzgârın kendisiydi. Sprendi. Her nasılsa Kaladin konuşmayı başardı. “Sen gerçeksin!”</p>
<p>O SANA GÜVENİYOR.</p>
<p>“Syl mi?” diye seslendi Kaladin. “Evet, güveniyor.”</p>
<p>GÜVENMEMELİ.</p>
<p>“Onun bana gelmesini yasaklayan sen miydin? Sprenlere engel olan şey sen mi-350 sin?”</p>
<p>SEN ONU ÖLDÜRECEKSİN. O kadar derin, o kadar <span style="font-style:italic;">güçlü</span> olan ses, sanki üzüntülü gibi geliyordu. Yaslı. ÇOCUĞUMU KATLEDECEKSİN VE CESEDİNİ GÜNAHKÂR İNSANLARA TERK EDECEKSİN.</p>
<p>“<span style="font-style:italic;">Etmeyeceğim</span>1” diye bağırdı Kaladin.</p>
<p>ŞİMDİDEN BAŞLADIN BİLE.</p>
<p>Fırtına devam etti. Kaladin dünyayı yukarıdan gördü. Korunaklı limanlardaki gemiler şiddetli dalgaların üzerinde sarsılıyordu. Ordular vadilerin içinde toplanmış, çok sayıda tepe ve dağların olduğu bir yerde savaş için hazırlanıyorlardı. Engin bir göl onun gelişinin önünde kuruyordu, sular alttaki kayalardaki deliklerin içine çekiliyordu.</p>
<p>“Buna nasıl engel olabilirim?” diye hesap sordu Kaladin. &quot;Onu nasıl koruyabilirim?”</p>
<p>SEN İNSANSIN. SEN İHANET EDECEKSİN.</p>
<p>“Hayır etmeyeceğim!”</p>
<p>DEĞİŞECEKSİN. İNSANLAR DEĞİŞİR. BÜTÜN İNSANLAR.</p>
<p>Kıta ne kadar da engindi. Kaladin’in anlayamadığı dillerde konuşan ne kadar çok insan vardı, herkes odalarında, mağaralarında, vadilerinde saklanıyordu.</p>
<p>AH, dedi Fırtınababa. DEMEK BÖYLE BİTECEK.</p>
<p>“Ne oldu?” diye bağırdı Kaladin rüzgârların içine doğru. “Ne değişti. Ben hissediyorum...”</p>
<p>O SENİN İÇİN GELİYOR, KÜÇÜK HAİN. ÜZGÜNÜM.</p>
<p>Kaladin’in önünde bir şey yükseldi. İkinci bir fırtına, bunun şimşekleri kırmızıydı, o kadar devasaydı ki kıta, <span style="font-style:italic;">dünyanın kendisi</span> bile onunla kıyaslandığı zaman hiçbir şeydi. Her şey onun gölgesine gömüldü.</p>
<p>ÜZGÜNÜM, dedi Fırtınababa. O GELİYOR.</p>
<p>Kaladin uyandı, kalbi göğsünün içinde gümbür gümbür atıyordu.</p>
<p>Neredeyse sandalyesinden düşecekti. Neredeydi? Zirve’de, kralın toplantı salo-nundaydı. Kaladin bir an için oturmuştu ve...</p>
<p>Kızardı. Uyuyakalmıştı.</p>
<p>Yakınlarında Renarin'le konuşarak ayakta durmakta olan Adolin vardı. “Ben görüşmeden hiçbir şey çıkacağını düşünmüyorum ama babamın kabul etmesine memnun oldum. Parshendi habercinin gelmesinin ne kadar uzun sürdüğü düşünülürse, neredeyse olacağından umudumu kesmiştim. ”</p>
<p>“Orada karşılaştığın Parshendi’nin bir kadın olduğundan emin misin?” diye sordu Renarin. İki hafta önce Kılıç’ıyla bağ kurmayı bitirdiği ve artık onu elinde taşımak zorunda olmadığı için daha rahatmış gibi görünüyordu. “Kadın bir Paredar?”</p>
<p>“Parshendiler epey garipler,” dedi Adolin bir omuz silkmeyle. Kaladin’e doğru bir göz attı ve dudakları küçümsemeyle yukarı doğru kıvrıldı. “İş başında uyuyor musun, oğlum köprücü?”</p>
<p>Sızdıran kepenk yakınlarında sallanıyor, tahtanın altından su damlıyordu. Navani ve Dalinar yan odada olacaklardı.</p>
<p>Kral burada değildi.</p>
<p>&quot;Majesteleri!” diye haykıran Kaladin fırlayarak ayağa kalktı.</p>
<p>&quot;Tuvalette, oğlum,” dedi Adolin başıyla bir diğer kapıya doğru işaret ederek. “Bir yücefırtına sırasında uyuyabiliyorsun. Bu etkileyici. Neredeyse uyuklarken akıttığın salya miktarı kadar etkileyici.”</p>
<p>Laf yetiştirmeye vakit yoktu. O rüya... Kaladin balkon kapısına doğru döndü, hızla nefes alıyordu.</p>
<p>O <span style="font-style:italic;">geliyor...</span></p>
<p>Kaladin balkon kapısını çekerek açtı. Adolin bağırdı ve Renarin seslendi ama Kaladin onları duymazdan gelerek fırtınayla yüzleşti.</p>
<p>Rüzgâr hâlâ uluyordu ve yağmur taş balkonu kırılan sopalara benzer bir sesle dövüyordu. Ancak hiç şimşek yoktu ve rüzgâr da, şiddetli olsa bile, kayaları fırlatacak ya da duvarları devirecek kadar güçlü değildi. Yücefırtınanın asıl kısmı geçmişti.</p>
<p>Karanlık. Hiçliğin derinliklerinden gelen rüzgârlar onu yumrukluyordu. Sanki Cehennem’in, eski şarkılarda Braize diye bilinen Yıkım’ın yukansında duruyormuş gibi hissediyordu. İblislerin ve canavarların yurdunun. Tereddütlü bir şekilde dışarıya bir adım attı, hâlâ açık olan kapıdan gelen ışık ıslak balkona saçılıyordu. Parmaklığı, hâlâ güvenli olan bir kısmını, buldu ve soğuk parmaklarla bunu kavradı. Yağmur yanaklarını ısırıyor, üniformasından içeriye sızıyor, kumaşların içinden oyarak sıcak deriye ulaşmaya çalışıyordu.</p>
<p>“Sen <span style="font-style:italic;">deli</span> misin?” diye hesap sordu Adolin kapının ağzından. Kaladin rüzgârın ve uzak gök gürültülerinin sesi yüzünden onu zar zor duyabiliyordu.</p>
<p>♦</p>
<p>♦ ♦</p>
<p>Desen, yağmur vagonun üzerine düşerken hafifçe uğulduyordu.</p>
<p>Shallan’ın köleleri bir araya sokulmuş, sızlanıyorlardı. Lanet sprenin sesini kese-bilmeyi diledi ama Desen ona tepki vermiyordu. En azından yücefırtına neredeyse bitmişti. Buradan uzaklaşmak ve Tyn’in yazıştığı kişilerin evi hakkında söyleyecek neleri olduğunu okumak istiyordu.</p>
<p>Desen’in uğultusu neredeyse sanki bir sızlanma sesi gibiydi. Shallan kaşlarını çattı ve öne doğru eğilerek ona yaklaştı. Bunlar anlaşılır kelimeler miydi?</p>
<p>“Kötü... Kötü... Çok kötü...”</p>
<p>♦</p>
<p>♦ ♦</p>
<p>Syl yücefırtınanın yoğun karanlığının içinden fırlayarak geldi, siyahlığın içinde ani bir ışık patlamasıydı. Önündeki demir parmaklığa konmadan önce şiddetle Kaladin’in etrafında döndü. Elbisesi genelde olduğundan daha uzun ve akışkanmış gibi görünüyordu. Yağmur onun şeklini bozmaksızın içinden geçip gidiyordu.</p>
<p>Syl gökyüzüne doğru baktı, sonra da başını sertçe omzundan geriye çevirdi. “Kaladin. Bir şey yanlış.”</p>
<p>“Biliyorum.”</p>
<p>Syl bir o yöne, bir bu yöne eğilerek kendi etrafında döndü. Küçük gözleri kocaman açıldı. “O geliyor.”</p>
<p>“Kim? Fırtına mı?”</p>
<p>“Nefret eden,” diye fısıldadı Syl. &quot;İçerideki karanlık. Kaladin, o izliyor. Bir şeyler olmak üzere. Kötü bir şey.”</p>
<p>Kaladin sadece bir an için tereddüt etti, sonra da atılarak Adolin’i itip geçti ve odanın içine geri dönerek aydınlığa girdi. “Kralı getirin. Gidiyoruz. <span style="font-style:italic;">Hemen.&quot;</span></p>
<p>“Ne?” diye hesap sordu Adolin.</p>
<p>Kaladin savurarak Dalinar ve Navani'nin beklemekte olduğu küçük odanın kapısını açtı. Yüceprens bir kanepede oturmuştu, yüz ifadesi dalgındı, Navani elini tutuyordu. Kaladin’in beklediği şey bu değildi. Yüceprens korkmuş ya da delirmiş gibi görünmüyordu, sadece düşünceli gibiydi. Alçak sesle konuşuyordu.</p>
<p>Kaladin dondu. <span style="font-style:italic;">O fırtınalar sırasında bir şeyler görüyor.</span></p>
<p>“Ne yapıyorsun?” diye hesap sordu Navani. “Bu ne cüret!”</p>
<p>“Onu uyandırabilir misiniz?” diye sordu Kaladin odadan içeriye girerek. “Bu odadan, bu saraydan çıkmamız gerek.”</p>
<p>“Saçmalık.” Bu kralın sesiydi. Elhokar arkasından odaya girdi. “Sen ne geveliyorsun?”</p>
<p>“Burada güvende değilsiniz Majesteleri,” dedi Kaladin. “Sizi saraydan çıkarmamız ve savaş kampına götürmemiz gerekiyor.” Fırtınalar. Bu güvenli olur muydu? Hiç kimsenin beklemeyeceği bir yere mi gitmeleri gerekirdi?</p>
<p>Dışarıda fırtına gümbürdedi ama yağmur damlalarının sesi durgunlaşıyordu. Fırtına ölüyordu.</p>
<p>“Bu gülünç,” dedi Adolin kralın arkasından, ellerini havaya savurarak. “Bu savaş kamplarındaki en güvenli yer. Sen bizim ayrılmamızı mi istiyorsun? Kralı fırtınanın içine mi çıkaralım?”</p>
<p>“Yüceprensi uyandırmamız gerek,” dedi Kaladin Dalinar’a doğru uzanarak.</p>
<p>O bunu yaparken Dalinar kolunu yakaladı. “Yüceprens uyandı,” dedi Dalinar bakışları açılarak hangi uzak yere gitmişlerse oradan geri dönerken. “Ne oluyor burada?” “Köprücü oğlan bizim sarayı boşaltmamızı istiyor,” dedi Adolin.</p>
<p>“Asker?” diye sordu Dalinar.</p>
<p>“Burası güvenli değil komutanım.”</p>
<p>“Bunu sana düşündüren nedir?”</p>
<p>“içgüdü komutanım.”</p>
<p>Oda durgunlaştı. Dışarıda yağmur damlaları hafif bir çıtırtıya dönüşmüştü. Fırtınanın sonu gelmişti. “O zaman gidiyoruz,” dedi Dalinar ayağa kalkarak.</p>
<p>“Ne?” diye itiraz etti kral.</p>
<p>“Sen bu adamı muhafızlarının başına getirdin Elhokar,” dedi Dalinar. “Eğer o bizim konumumuzun güvenli olmadığım düşünüyorsa, onun dediğini yapmalıyız.”</p>
<p>O cümlede ima edilen bir şimdilik vardı ama bu Kaladin’in umurunda değildi. İterek kral ve Adolin’in yanından geçti, ana odayı aceleyle aşarak dışan çıkan kapıya geldi. Kalbi içinde çekiç gibi atıyordu, kasları gergindi. Sadece onun gözlerinde görünür olan Syl odanın içinde hummalı bir şekilde uçuşuyordu.</p>
<p>Kaladin kapıları savurarak açtı. Kapının ötesindeki koridorda nöbet tutmakta olan altı adam vardı, bir tanesi Kralın Muhafızlarından olan Ralinor adındaki bir adamın dışında hepsi köprücülerdi. “Gidiyoruz,” dedi Kaladin eliyle işaret ederek. “Beld ve Hobber, siz öncü birliksiniz. Binadan çıkan yolda keşfe çıkın; arka yol, aşağıdaki mutfakların içinden geçen, ve eğer olağandışı herhangi bir şey görürseniz bağırın. Moash, sen ve Ralinor arka muhafızlarsınız, ben, kral ve yüceprensi görüş alanınızdan çıkarana kadar bu odayı izleyin, sonra da takip edin. Mart ve Eth, siz ne olursa olsun kralın yanında kalacaksınız.”</p>
<p>Muhafızlar soru sormadan harekete geçtiler. Öncüler koşarak ilerlerken Kaladin krala geri döndü ve onu kolundan yakaladı, sonra da onu kapıya doğru sürükledi. Elhokar yüzünde afallamış bir ifadeyle ona izin verdi.</p>
<p>Diğer açıkgözler de onları takip etti. Köprücü kardeşler Mart ve Eth kralın iki yanında konum aldılar, Moash kapı ağzını tutuyordu. O mızrağını gergin bir şekilde kavramıştı, önce bir yöne, sonra da bir diğerine doğru çeviriyordu.</p>
<p>Kaladin kral ve ailesini koridor boyunca seçtiği yoldan hızla götürdü. Sol ve altlarında kalan sarayın resmî girişine doğru gitmek yerine sağa, sarayın derinliklerine doğru ilerleyeceklerdi. Aşağıya ve sağa giderek, mutfakların içinden geçecek ve açık havaya çıkacaklardı.</p>
<p>Koridorlar sessizdi. Herkes yücefırtına sırasında odalarına sığınırdı.</p>
<p>Dalinar grubun önünde Kaladin’e katıldı. “Buna tam olarak neyin sebep olduğunu duymayı isteyeceğim asker,” dedi. “Bir kere güvenli bir şekilde uzaklaştığımız zaman.”</p>
<p><span style="font-style:italic;">Sprenim kriz geçiriyor,</span> diye düşündü Kaladin onun koridor boyunca ileri geri uçuşmasını izlerken. <span style="font-style:italic;">Buna sebep olan şey o.</span> Bunu nasıl açıklayacaktı? Bir <span style="font-style:italic;">rüzgârspreninin </span>sözünü mü dinliyordu?</p>
<p>Derinlere doğru ilerlediler. Fırtınalar, bu boş koridorlar rahatsız ediciydi. Sarayın büyük bir kısmı aslında sadece tepenin kayaları içinde kesilmiş bir oyuktan ibaretti, yanlarda delinerek açılmış pencereler vardı.</p>
<p>Kaladin yerinde dondu.</p>
<p>ilerideki ışıklar sönmüştü, koridor en sonunda bir maden kadar karanlık olana kadar loşlaşarak uzanıyordu.</p>
<p>“Durun,” dedi Adolin yerinde durarak. “Neden karanlık? Kürelere ne oldu?”</p>
<p><span style="font-style:italic;">Işık'ları emilmiş.</span></p>
<p>Hay Cehennem. Ve o ilerideki koridorun duvarındaki şu şey neydi? Büyük bir siyahlık parçası. Kaladin aceleci bir şekilde cebinden bir küre çıkardı ve kaldırdı. Bu bir delikti<sup>1</sup>. Bu koridora dışarıdan kesilerek bir kapı açılmıştı, kayalar tam ortalarından doğranmıştı. İçeri doğru soğuk bir meltem esiyordu.</p>
<p>Kaladin’in ışığı ayrıca hemen ilerilerinde zeminde duran bir şeyi de aydınlatıyordu. Koridorların kesiştiği yerde yatan bir beden vardı. Mavi bir üniforma giyiyordu. Beld, Kaladin’in önden gönderdiği adamlardan bir tanesi.</p>
<p>Birbirine sokulmuş insanlar grubu dehşet içinde gözlerini cesede diktiler. Koridorun ürkütücü sessizliği, ışıkların yokluğu kralın şikâyetlerini bile susturmuştu.</p>
<p>“O burada,” diye fısıldadı Syl.</p>
<p>Yan koridordan sakin bir şekil çıktı, taş zemini keserek iz bırakan uzun gümüşsü bir Kılıç tutuyordu. Şeklin akışkan beyaz giysileri vardı, ince bir pantolonu ve her adımda dalgalanan bir gömleği. Kel baş, solgun ten. Shin.</p>
<p>Kaladin şekli tanıdı. Alethkar’daki herkes bu adamı duymuştu. Beyazlı Suikastçı. Kaladin bir keresinde onu rüyasında görmüştü, biraz önce gördüğü rüya gibiydi, gerçi o zaman onu tanımamıştı.</p>
<p>Suikastçının bedeninden dışarı Fırtınaışığı dökülüyordu.</p>
<p>O bir Dalgabağlayan’dı.</p>
<p>“Adolin, benimle gel!&quot; diye bağırdı Dalinar. “Renarin, kralı koru! Onu geldiğimiz yoldan geri götür!&quot; Bununla birlikte Dalinar, Karadiken, Kaladin’in adamlarının birinden mızrağını kaptı ve suikastçının üzerine saldırdı.</p>
<p><span style="font-style:italic;">Kendini öldürtecek,</span> diye düşündü Kaladin onun arkasından koşarken. “Prens Renarin’le gidin!” diye bağırdı adamlarına. “Onun dediğini yapın. Kralı koruyun!”</p>
<p>Askerler aceleci bir şekilde geri çekilmeye başladılar, gruba yetişmiş olan Moash ve Ralinor da onlara katıldı, Navani ve kralı sürükleyerek götürüyorlardı.</p>
<p>“Baba!” diye haykırdı Renarin. Moash onu omzundan kavradı ve geriye doğru çekti. “Ben de dövüşebilirim!”</p>
<p>“Git!” diye kükredi Dalinar. “Kralı koru!”</p>
<p>Kaladin Dalinar ve Adolin ile birlikte saldırırken, gruptan son duyduğu şey Kral Elhokar’ın inleyen sesiydi. “Benim için de geldi. Geleceğini hep biliyordum. Babam için geldiği gibi...”</p>
<p>Kaladin cesaret edebildiği kadar çok Fırtınaışığı çekti. Beyazlı Suikastçı sakince koridorda duruyordu, kendi Işık’ı üzerinde tütüyordu. O nasıl bir Dalgabağlayan olabilirdi? Bu adamı hangi spren seçmişti?</p>
<p>Adolin’in Parekılıcı elinde belirdi.</p>
<p>“Çatal,” dedi Dalinar hafifçe, üçü suikastçıya yaklaşırlarken yavaşlayarak. “Ben ortadayım. Sen bunu biliyor musun Kaladin?”</p>
<p>“Evet komutanım.” Bu basit bir küçük ekip savaş dizilişiydi.</p>
<p>&quot;Bunu bana bırak baba,” dedi Adolin. “Onun bir Parekılıcı var ve o parıltının görüntüsünden hiç hoşlanmadım...”</p>
<p>“Hayır,” dedi Dalinar. “Ona hep birlikte saldıracağız.” Suikastçıya bakarken gözlerini kıstı, hâlâ zavallı Beld’in cesedinin üzerinde sakince yükseliyordu. “Bu sefer masa başında uyuklamıyorum, seni piç. Benden bir tanesini daha alamayacaksın!”</p>
<p>Üçlü birlikte saldırdılar. Kaladin ve Adolin iki tarafından saldırırken, çatalın orta dişi olan Dalinar suikastçının dikkatini üzerinde tutmaya çalışacaktı. O kendi kısa kılıcını kullanmak yerine uzun menzilli mızrağı almakla akıllılık etmişti. Suikastçıyı şaşırtmak ve zorlamak için hızla koşarak saldırdılar.</p>
<p>Suikastçı onlar yaklaşana kadar bekledi, sonra da Işık saçarak zıpladı. Dalinar kükrer ve mızrağını saplarken o havada döndü.</p>
<p>Suikastçı geri inmedi. Bunun yerine yaklaşık on iki ayak kadar yukarılarında olan koridorun <span style="font-style:italic;">tavanına</span> kondu.</p>
<p>“Doğruymuş, ” dedi Adolin, sesi rahatsızdı. Sırtını geriye doğru eğerek Parekılıcı’nı sakar bir açıyla saldırmak için kaldırdı. Ancak suikastçı beyaz kumaştan bir tomar hâlinde <span style="font-style:italic;">koşarak duvardan aşağı indi,</span> Adolin’in Parekılıcı’nı kendisininkiyle vurup bir kenara itti, sonra da elini Adolin’in göğsüne bindirdi.</p>
<p>Sanki fırlatılmış gibi Adolin yukarıya doğru savrularak döndü. Yukarılarındaki tavana gümbürtüyle çarparken bedeninden Fırtınaışığı akıyordu, inleyerek döndü ama tavanda asılı durmaya devam etti.</p>
<p><span style="font-style:italic;">Fırtınababa]</span> diye düşündü Kaladin, kalbi gümbür gümbür atıyor, içindeki fırtına kabarıyordu. Suikastçıya vurmaya çalışarak kendi mızrağını da Karadiken’inkinin yanından savurdu.</p>
<p>Adam darbelerden kaçınmadı.</p>
<p>Mızrakların ikisi de ete isabet ettiler, Dalinar’ınki omzuna, Kaladin’inki de yan tarafına. Suikastçı ise dönerek Parekılıcı’nı mızraklarının içinden savurdu ve onları ikiye ayırdı, sanki yaralar umurunda bile değilmiş gibi görünüyordu. One doğru atılarak Dalinar’ın yüzüne tokat attı ve Dalinar yere devrildi, sonra da Kılıç’ını Kaladin’e doğru savurdu.</p>
<p>Kaladin saldırının altından zar zor eğilerek kaçındı, sonra da hızla geriye doğru çekildi, mızrağının ucu inleyerek yuvarlanan Dalinar’ın yanında takırtıyla yere düşmüştü. Dalinar elini suikastçının ona vurduğu yerden yanağına bastırıyordu. Yırtılmış deriden kan sızıyordu. Fırtmaışığı’yla dolmuş bir Dalgabağlayan’ın darbesi kolayca atlatılamazdı.</p>
<p>Suikastçı koridorun ortasında sakin ve kendinden emin bir şekilde ayakta duruyordu. Şimdi kızarmakta olan giysilerindeki kesiklerin içinde Fırtınaışığı çalkalanıyor, yaralarını iyileştiriyordu.</p>
<p>Kaladin geriledi, ucu eksik olan mızrağını elinde tutuyordu. Bu adamın yaptığı şeyler... O da bir <span style="font-style:italic;">Rüzgârkoşucu</span> olamazdı, değil mi?</p>
<p>İmkânsız.</p>
<p>&quot;Baba!” diye bağırdı Adolin yukarıdan. Oğlan ayağa kalkmıştı ama ondan akmakta olan Fırtınaışığı neredeyse tükenmek üzereydi. Suikastçıya saldırmaya çalıştı ama tavandan koptu ve yere omzunun üzerinde çakıldı. Parmaklarından düşerken Parekılıcı kayboldu.</p>
<p>Suikastçı kımıldayan ama kalkamayan Adolin’in üzerinden adımını atarak geçti. “Üzgünüm,&quot; dedi suikastçı, Fırtınaışığı ağzından saçılıyordu. “Bunu yapmayı ben istemiyorum.”</p>
<p>“Sana fırsat vermeyeceğim,” diye hırladı Kaladin koşarak öne atılırken. Syl etrafında hızla dönüyordu ve rüzgârın estiğini hissetti. Fırtınanın köpürdüğünü, onu ilerlemeye ittiğini hissediyordu. Mızrağının geride kalan kısmını bir sopa gibi tutarak suikastçının üzerine gitti ve rüzgârın ona kılavuzluk ettiğini <span style="font-style:italic;">hissetti.</span></p>
<p>İsabetle indirilen darbeler, silahla bir olunan bir an. Endişelerini unuttu, başarısızlıklarını unuttu, hatta öfkesini bile unuttu. Sadece Kaladin ve bir mızrak vardı.</p>
<p>Olması gereken de buydu.</p>
<p>Suikastçı omzuna, sonra da yanına bir darbe aldı. Hepsini görmezden gelemezdi, Fırtınaışığı onu iyileştirmek için tükenirdi. Suikastçı bir diğer ağız dolusu Işık daha kaybederek küfretti ve geriye çekildi, biraz fazla büyük, solgun safirlerin renginde olan Shin gözleri, sürekli saldırı sağanağı karşısında genişlemişti.</p>
<p>Kaladin Fırtınaışığı’nın geri kalanını da içine çekti. Ne kadar da azdı. Nöbete gelmeden önce yeni küreler almamıştı. Aptal. Dikkatsiz.</p>
<p>Suikastçı omzunu çevirerek Parekılıcı’nı kaldırdı, saplamaya hazırlanıyordu. <span style="font-style:italic;">Orada,</span> diye düşündü Kaladin. Ne olacağını <span style="font-style:italic;">hissedebiliyordu.</span> O vücudunu bükerek saldırının etrafından geçecek, mızrağının dibiyle yukarıya vuracaktı. Bu suikastçının başının yan tarafına isabet edecekti, Fırtmaışığı’nın bile kolaylıkla telafi edemeyeceği güçlü bir darbe olacaktı. Suikastçı sersemleyecekti. Bir açıklık oluşacaktı.</p>
<p><span style="font-style:italic;">Yakaladım onu.</span></p>
<p>Her nasılsa, suikastçı eğilerek darbesinden kaçtı.</p>
<p>Fazla hızlı hareket etmişti, Kaladin’in beklediğinden daha hızlıydı. Neredeyse Kaladin’in... Kendisi kadar hızlıydı. Kaladin’in darbesi sadece boş havaya isabet etti ve Parekılıcı ile deşilmekten zar zor kaçınabildi.</p>
<p>Kaladin’in sonraki hareketleri içgüdüsel olarak gelmişti. Yılların eğitimi kaslarına kendi akıllarını kazandırmıştı. Eğer sıradan bir düşmanla dövüşüyor olsaydı, sonraki darbeyi engellemek için silahını otomatik olarak kaydırma şekli mükemmel olurdu. Ancak suikastçının bir Parekılıcı vardı. Kaladin’in o kadar gayretle içine işletmiş olduğu içgüdüleri ona ihanet etti.</p>
<p>Gümüşsü silah Kaladin’in mızrağının geri kalanını kesip geçti, sonra da Kaladin’in sağ kolundan, hemen dirseğin altından. İnanılmaz acıdan oluşan bir şok Kaladin’in içine yayıldı ve nefesi kesilerek dizlerinin üzerine düştü.</p>
<p>Sonra... Hiçbir şey. Kolunu hissedemiyordu. Griye dönerek soldu, cansızdı, avcu açıldı, yarım mızrak sapı parmaklarından kayarak çatırtıyla yere düşerken parmakları açık kaldı.</p>
<p>Suikastçı Kaladin’i tekmeleyerek yolundan uzaklaştırıp, duvara bindirdi. Kaladin inleyerek orada çöküp kaldı.</p>
<p>Beyaz giysili adam koridorda kralın gitmiş olduğu yöne doğru döndü. Tekrar adımını Adolin’in üzerinden atarak geçti.</p>
<p>“Kaladin!” dedi Syl, ışıktan bir kurdele şeklindeydi.</p>
<p>“Onu yenemem,” diye fısıldadı Kaladin, gözünde yaşlar vardı. Acı gözyaşları. Hüsran gözyaşları. “O bizden biri. Bir Parlayan.”</p>
<p>“Hayır!” dedi Syl şiddetle. “Hayır. O çok daha korkunç bir şey. Ona hiçbir spren yol göstermiyor Kaladin. Lütfen. Ayağa kalk.”</p>
<p>Dalinar suikastçı ile krala doğru giden yolun arasındaki koridorda ayağa kalkmayı başarmıştı. Karadiken’in yanağı kanlı bir yaraya dönmüştü ama gözleri berraktı. “Onu almana izin vermeyeceğim!&quot; diye kükredi Dalinar. “Elhokar’ı alamazsın. Kardeşimi aldın! Ondan geride kalan tek şeyi da alamayacaksın!”</p>
<p>Suikastçı koridorda hemen Dalinar’ın önünde durdu. “Ama ben onun için gelmedim Yüceprens,” diye fısıldadı, Fırtınaışığı dudaklarından tütüyordu. “Senin için geldim.” Suikastçı öne doğru atılıp, Dalinar’ın darbesini tokatlayarak uzaklaştırdı ve Karadiken’i bacağından tekmeledi.</p>
<p>Dalinar mızrağını düşürürken bir dizinin üzerine düştü, inlemesi koridorda yankılandı. Hemen yanındaki duvarda olan açıklıktan koridorun içine dondurucu bir rüzgâr esiyordu.</p>
<p>Kaladin hırlayarak kendisini ayağa kalkmaya zorladı ve koridor boyunca koşarak ilerledi, bir eli ölü ve işe yaramazdı. Bir daha asla mızrak tutamayacaktı. Bunu düşünemezdi. Dalinar’a ulaşmak <span style="font-style:italic;">zorundaydı.</span></p>
<p>Çok yavaştı.</p>
<p><span style="font-style:italic;">Başarısız olacağım.</span></p>
<p>Suikastçı korkunç Kılıç’ını en son bir darbe ile yukarıdan aşağıya savurdu. Dalinar kaçmadı.</p>
<p>Onun yerine Kılıç’ı yakaladı.</p>
<p>Kılıç aşağı inerken avuçlarının içlerini birbirine çarptı ve tam ona vurmadan önce silahı <span style="font-style:italic;">yakaladı.</span></p>
<p>Suikastçı şaşkınlıkla homurdandı.</p>
<p>O anda Kaladin adama bindirdi, ağırlığını ve momentumunu kullanarak suikastçıyı duvara doğru fırlatmıştı. Yalnız burada bir duvar yoktu. Suikastçının koridora girmek için kesmiş olduğu açıklığa doğru savruldular.</p>
<p>İkisi de yuvarlanarak aşağıya düştü.</p>
<p><span style="font-style:italic;">Fakat elde değil konşmamak,</span></p>
<p><span style="font-style:italic;">Dalgalar bize ait sonuca bakarsak-Sözler verildi ve tutulmasının zamanı geldi. Anladı^, mı davranışların sonucunu?</span></p>
<p><span style="font-style:italic;">Bize sahip olsalar bile değil cevaba.</span></p>
<p><span style="font-style:italic;">Ama cüret edebilir miyiz onları tekrardan almaya.</span></p>
<p>-Dinleyici Sprenler Şarkısı, 10. kıta</p>
<p>Kaladin yağmurla birlikte düştü.</p>
<p>Çalışan tek eliyle suikastçının kemik beyazı elbisesine yapışmıştı. Suikastçının düşürdüğü Parekılıcı yanlarında patlayarak sise dönüştü ve birlikte yüz ayak aşağıdaki zemine doğru düştüler.</p>
<p>Kaladin’in içindeki fırtına neredeyse dinmişti. Çok az Fırtınaışığı vardı!</p>
<p>Suikastçı bir anda daha güçlü parlamaya başladı.</p>
<p>Onun küreleri var.</p>
<p>Kaladin sertçe nefesini çekti ve suikastçının belindeki keselerin içindeki kürelerden Işık akmaya başladı. Işık Kaladin’in içine doğru akarken suikastçı onu tekmeledi. Bir elin tutuşu yeterli değildi ve Kaladin savrularak ondan uzaklaştı.</p>
<p>Sonra çakıldı.</p>
<p>Sert çakılmıştı. Ne hazırlık yapmış, ne de ayaklarını aşağıya çevirmişti. Soğuk, ıslak taşlara bindirdi ve görüşü şimşek gibi yanıp söndü.</p>
<p>Bir an sonra görüşü netleşti ve kendisini kralın sarayına doğru yükselen kayaların dibinde yatarken buldu, üzerine nazik bir yağmur düşüyordu. Yukarısındaki duvar deliğinin uzak ışığına doğru baktı. Sağ kurtulmuştu.</p>
<p><span style="font-style:italic;">Bir soru cevaplandı,</span> diye düşündü ıslak kayaların üzerinde dizlerinin üstüne kalkmaya çalışırken. Fırtınaışığı şimdiden sağ tarafı boyunca parçalanmış olan derisinin üzerinde işlemeye başlamıştı. Omzundaki bir şeyler kırılmıştı, yavaş yavaş geri çekilen yakıcı bir acı hâlinde Işık’ın iyileştirici etkisini hissedebiliyordu.</p>
<p>Ama vücudunun geri kalanından yükselmekte olan Işık tarafından hafifçe aydınlatılmakta olan sağ önkolu ve eli hâlâ cansız griydi. Bir dizinin içindeki sönük mum gibi, bu parçası parlamıyordu. Bunu hissedemiyordu, parmaklarını bile hareket etti-remiyordu. Elini öbürüyle kavrarken parmaklar ölü hâlde sarkıyorlardı.</p>
<p>Yakınlarda Beyazlı Suikastçı ayağa kalkarak yağmurun içinde dimdik durdu. O bir şekilde ayaklarım altına almış ve kontrollü, zarif bir şekilde yere konmuştu. Bu adamın güçleri üzerindeki tecrübe seviyesiyle kıyaslandığı zaman, Kaladin orduya yeni katılmış bir acemi gibi görünüyordu.</p>
<p>Suikastçı Kaladin’e doğru döndü, sonra aniden durdu. Kaladin’in anlamadığı bir dilde hafifçe konuştu, kelimeleri kesik kesik ve ıslıksıydı, çok sayıda “ş” sesi vardı.</p>
<p><span style="font-style:italic;">Hareket etmem gerek,</span> diye düşündü Kaladin. O, <span style="font-style:italic;">o Kılıç’ı tekrar çağırmadan önce. </span>Ne yazık ki, elini kaybetmiş olmanın dehşetini bastırmayı başaramıyordu. Artık mızrak kullanmak yoktu. Hekimlik yoktu. Kaladin olmayı öğrendiği iki adamı da kaybetmişti.</p>
<p>Yalnız... <span style="font-style:italic;">Neredeyse</span> hissedebildiği...</p>
<p>“Seni Çiviledim mi?” diye sordu suikastçı şiveli bir Alethçe ile. Gözleri koyulaş-mıştı, safir mavisi renklerini kaybediyorlardı. “Yere doğru? Ama neden düşüp ölmedin? Hayır. Seni yukarı doğru Çivilemiş olmalıyım. İmkânsız.” Geriye doğru çekildi.</p>
<p>Bir şaşkınlık anı. Yaşayacak bir an. Belki... Kaladin Işık’ın işlediğini, içindeki fırtınanın zorlandığını ve bastırdığını hissedebiliyordu. Dişlerini sıktı ve bir şekilde <span style="font-style:italic;">bastırdı.</span></p>
<p>Renk eline geri döndü ve his bir anda kolunun, elinin, parmaklarının içini doldu; soğuk acı. Işık elinden de tütmeye başladı.</p>
<p>“Hayır...” dedi suikastçı. “Hayır!”</p>
<p>Kaladin’in eline yaptığı şey her neyse Işık’ının büyük bir kısmını tüketmişti ve üzerindeki genel ışıltı soldu, sadece azıcık parlıyordu. Hâlâ dizlerinin üzerinde olan Kaladin dişlerini sıkarak kemerindeki bıçağı kavradı ama tutuşunun zayıf olduğunu gördü. Neredeyse silahı çıkarırken elinden düşürecekti.</p>
<p>Bıçağı sol eline geçirdi. İdare etmesi gerekecekti.</p>
<p>Kendisini savurarak ayağa fırlattı ve suikastçının üzerine saldırdı. <span style="font-style:italic;">Bir şansımın olabilmesi için hızla saldırmam gerek.</span></p>
<p>Suikastçı geriye doğru sıçradı, en azından bir on ayak yükselmişti, beyaz giysileri gece havasının içinde dalgalanıyordu. Zerafetle yere indi, Parekılıcı elinde belirdi. “Sen nesin?” diye sordu.</p>
<p>“Seninle aynı şeyim,” dedi Kaladin. Bir mide bulantısı dalgası hissetti ama kendisini kuvvetli görünmeye zorladı. “Rüzgârkoşucu.”</p>
<p>“Olamazsın.”</p>
<p>Kaladin bıçağı kaldırdı, geride kalan birkaç Işık iplikçiği derisinden yükseliyordu. Yağmur üzerine çiseliyordu.</p>
<p>Suikastçı geriye doğru tökezledi, gözleri sanki Kaladin bir uçurumşeytanına dönüşmüş gibi kocaman açılmıştı. “Onlar bana yalancı dediler!” diye çığlık attı suikastçı. “Bana yanıldığımı söylediler! Vallano’nun oğlunun oğlu Szeth ... Hakikatsiz. Onlar bana <span style="font-style:italic;">Hakikatsiz</span> dediler!”</p>
<p>Kaladin başarabildiği kadar tehditkâr görünerek öne doğru adım attı, Fırtınaışığı’nın heybetli görünmesine yetecek kadar uzun süre dayanmasını umut ediyordu. Nefesini vererek önünde ışıldamasına izin verdi, karanlığın içinde hafifçe parlıyordu.</p>
<p>Suikastçı tökezleyerek bir su birikintisinin içinden geriledi. “Geri mi döndüler?” diye hesap sordu. <span style="font-style:italic;">“Hepsi</span> geri mi dönüyor?”</p>
<p>“Evet,” dedi Kaladin. Doğru cevap buymuş gibi görünüyordu. En azından onu hayatta tutacak olan cevap.</p>
<p>Suikastçı bir an daha gözlerini ona dikerek baktı, sonra da döndü ve kaçtı. Kaladin parlayan şeklin koşmasını, sonra da gökyüzüne doğru fırlayıp gitmesini izledi. Işıktan bir kurdele hâlinde doğuya doğru uçtu.</p>
<p>“Fırtınalar,” dedi Kaladin son Işık’ım da nefesiyle birlikte bırakırken ve bir yığın hâlinde yere yıkıldı.</p>
<p>♦</p>
<p>♦ ♦</p>
<p>Bilinci yerine geldiği zaman, ellerini beline koymuş olan Syl yanındaki kayalık zeminde duruyordu. “Nöbet başında olman gerekirken uyuyor musun?”</p>
<p>Kaladin inledi ve doğrularak oturdu. Kendisini korkunç derecede zayıf hissediyordu ama hayattaydı. Bu da yeterdi. Elini kaldırdı ama şimdi Fırtınaışığı solmuş olduğu için karanlıkta pek bir şey göremiyordu.</p>
<p>Parmaklarını hareket ettirebiliyordu. Bütün eli ve önkolu ağrıyordu ama bu hayatında duyduğu en muhteşem ağrıydı.</p>
<p>“iyileştirdim,” diye fısıldadı, sonra da öksürdü. “Bir <span style="font-style:italic;">Parekılıcı</span> yarasını iyileştirdim. Neden bana bunu yapabileceğimi söylemedin?”</p>
<p>“Çünkü sen yapana kadar yapabileceğini bilmiyordum, şapşal.” Sanki bu dünyanın en bariz gerçeğiymiş gibi söylemişti. Sesi yumuşadı. “Ölüler var. Yukarıda.” Kaladin başını sallayarak onayladı. Yürüyebilir miydi? Ayaklarının üzerinde doğrulmayı başardı ve yavaş yavaş Zirve’nin tabanının etrafından dolaşmaya başladı, öbür taraftaki merdivenlere doğru gidiyordu. Syl endişeli bir şekilde etrafında uçuşuyordu. Birkaç sefer nefesini toplamak için durmak zorunda kaldı ve bir yerde Parekılıcı ile kesildiğini gizlemek için durup ceketinin kol yenini yırttı.</p>
<p>Tepeye ulaştı. Bir parçası herkesin cesetlerini bulacağından korkuyordu. Koridorlar sessizdi. Bağrış yoktu, muhafız yoktu. Hiçbir şey. Kendini yapayalnız hissederek ilerlemeye devam etti, en sonunda önünde ışık görene kadar.</p>
<p>“Dur!” diye seslendi titreyen bir ses. Köprü Dört’ten Mart. &quot;Sen oradaki! Kendini tanıt!”</p>
<p>Kaladin ışığa doğru devam etti, cevap vermek için fazlasıyla tükenmişti. Kralın odasının önünde Mart ve Moash nöbet tutuyorlardı, Kralın Muhafızlarından bazı askerler de onlarla birlikteydi. Kaladin’i tanıdıkları zaman şaşkınlıkla bağrıştılar. Hemen onu Elhokar’ın odasının ışığı ve sıcaklığına soktular.</p>
<p>Burada Dalinar ve Adolin’i kanepelerde otururken buldu, hayattalardı. Eth yaralarıyla ilgileniyordu; Kaladin Köprü Dört'teki adamların bazılarını temel tıp konusunda eğitmişti. Renarin köşeye yakın bir sandalyeye yığılıp kalmıştı, Parekılıcı sanki bir parça çöpmüş gibi ayaklarının altında yere atılıp kalmıştı. Kral odanın arka tarafında volta atıyor, alçak sesle annesiyle konuşuyordu.</p>
<p>Kaladin içeri girerken, Dalinar ayağa kalkarak Eth’in bakımını bir kenara itti. “Yaradan’ın onuncu ismi adına,” dedi Dalinar, sesi alçaktı. “Sen <span style="font-style:italic;">hayatta</span> mısın?&quot;</p>
<p>Kaladin başını sallayarak onayladı, sonra da lüks kraliyet sandalyelerinden bir tanesine çöktü, üstüne su ya da kan bulaştırmayı umursamıyordu. Hafifçe bir inlemeyi bıraktı; yarısı hepsinin iyi olduğunu görmenin rahatlamasından, yarısı da tükenmişliktendi.</p>
<p>“Nasıl?” diye sordu Adolin. “Sen düştün. Zar zor ayıktım ama senin aşağı düştüğünü gördüğümü biliyorum.”</p>
<p><span style="font-style:italic;">Ben bir Dalgabağlayan’im,</span> diye düşündü Kaladin Dalinar onu incelerken. <span style="font-style:italic;">Fır-tınaışığı kullandım.</span> O kelimeleri söylemeyi istiyordu ama çıkmadılar. Elhokar ve Adolin’in önünde olmazdı.</p>
<p><span style="font-style:italic;">Fırtınalar. Korkağın biriyim ben.</span></p>
<p>“Ben onu sıkıca kavramıştım,” dedi Kaladin. “Bilmiyorum. Biz havada döndük ve düştüğümüz zaman ölmemiştim. ”</p>
<p>Kral başını sallayarak onayladı. “Seni tavana yapıştırdığını söylememiş miydin?” dedi Adolin’e. “Büyük olasılıkla onlar bütün yolu tüy gibi süzülerek inmişlerdir.” &quot;Evet,” dedi Adolin. “Herhâlde öyledir.”</p>
<p>“Yere indikten sonra,” dedi kral umutla, “onu öldürdün mü?”</p>
<p>“Hayır,&quot; dedi Kaladin. “Ama o gitti. Sanırım ona bu kadar başarılı bir şekilde karşılık verebilmemize şaşırmıştır.”</p>
<p>“Başarılı mı?” diye sordu Adolin. “Bizler sopalarla uçurumşeytanına saldıran üç çocuk gibiydik. Fırtınababa! Hayatımda bu kadar hazin bir yenilgiye uğramamıştım.” “En azından habersiz yakalanmadık,” dedi kral, sesi sarsılmış gibiydi. “Bu köprücü... O iyi korumalık yapıyor. Ödüllendirileceksin, genç adam.”</p>
<p>Dalinar ayağa kalktı ve odayı aştı. Eth yüzünü temizlemiş ve kanayan burnunu tıkamıştı. Derisi sol elmacık kemiği boyunca yarılmış, burnu da kırılmıştı, gerçi kesinlikle Dalinar’ın uzun askerlik kariyeri boyunca ilk kez olmuş bir şey değildi. İkisi de aslında olduklarından daha kötü görünen yaralardı.</p>
<p>“Nasıl bildin?” diye sordu Dalinar.</p>
<p>Kaladin onun gözlerinin içine baktı. Onun arkasında, Adolin de bir bakış atarak gözlerini kıstı. Bakışlarını indirerek Kaladin’in koluna baktı ve kaşlarını çattı.</p>
<p>O <span style="font-style:italic;">bir şeyler görmüş,</span> diye düşündü Kaladin. Sanki Adolin’le aralarında yeteri kadar dert yokmuş gibi.</p>
<p>“Ben dışarıda havada hareket eden bir ışık gördüm,” dedi Kaladin. “İçgüdüyle hareket ettim.”</p>
<p>Syl yakınlardan odanın içine daldı ve yüzünü asarak Kaladin’e dik dik baktı. Ama bu bir yalan değildi. Kaladin <span style="font-style:italic;">gerçekten de</span> karanlığın içinde bir ışık görmüştü. Onunkini.</p>
<p>“Bütün o yıllar önce, kardeşimin uğradığı suikastın tanıklarının anlattıkları hikâyelere kulak asmamıştım,” dedi Dalinar. “Duvarlarda yürüyen adamlar, aşağıya doğru değil de, yukarıya doğru düşenler... Yukarıdaki Yaradan. O neydi?”</p>
<p>“Ölüm,” diye fısıldadı Kaladin.</p>
<p>Dalinar başını sallayarak onayladı.</p>
<p>“Neden şimdi geri geldi?” diye sordu Navani Dalinar’ın yanına gelerek. “Bu kadar yıldan sonra?”</p>
<p>“O beni de almak istiyor,” dedi Elhokar. Sırtı onlara dönüktü ve Kaladin elinde bir kadeh olduğunu seçebiliyordu. İçindekileri başına dikti, sonra da anında bir sürahiden tekrar doldurdu. Koyu eflatun şarap. Doldururken Elhokar’ın eli titriyordu.</p>
<p>Kaladin Dalinar’ın gözlerine baktı. Yüceprens duymuştu. Bu Szeth kral için değil, Dalinar için gelmişti.</p>
<p>Dalinar kralı düzeltmek için herhangi bir şey demedi, o yüzden Kaladin de söylemedi.</p>
<p>“Eğer geri gelirse ne yapacağız?” diye sordu Adolin.</p>
<p>“Bilmiyorum,” dedi Dalinar tekrar oğlunun yanında kanepeye otururken. “Bilmiyorum...”</p>
<p><span style="font-style:italic;">Yaralarıyla ilgilen.</span> Bu Kaladin’in babasının sesiydi, içinde fısıldıyordu. Hekimin. O <span style="font-style:italic;">yanağa dikiş at. Burnu düzelt.</span></p>
<p>Kaladin’in daha önemli bir görevi vardı. Kendisini ayağa kalkmaya zorladı, gerçi kurşun ağırlıklar taşırmış gibi hissediyordu ve kapıdaki adamların birinden bir mızrak aldı. “Koridorlar neden sessiz?” diye sordu Moash’a. “Hizmetkârların nerede olduklarını biliyor musun?”</p>
<p>“Yüceprens,” dedi Moash başıyla Dalinar’a doğru işaret ederek. “Berrakbey Dalinar herkesi dışarı çıkarmaları için hizmetkârların odalarına bir çift asker gönderdi. Eğer suikastçı geri gelirse, önüne gelen herkesi öldürmeye başlayabileceğini düşündü. Saraydan ne kadar çok kişi ayrılırsa, o kadar az sayıda kayıp olur diye tahmin etti.”</p>
<p>Kaladin başını sallayarak onayladı, bir küre lambası aldı ve koridora çıktı. “Burayı tutun. Benim yapmam gereken bir şey var.”</p>
<p>♦</p>
<p>♦ ♦</p>
<p>Köprücü oğlan giderken Adolin koltuğunda yığılmış duruyordu. Kaladin herhangi bir açıklama yapmadı elbette ki, ve kraldan çekilmek için izin de almadı. Fırtına kapası herif kendisini açıkgözlerden üstün görürmüş gibi davranıyordu. Hayır, fırtına kapası herif kendisini kraldan üstün görürmüş gibi davranıyordu.</p>
<p>O <span style="font-style:italic;">senin yanında dövüştü ama,</span> dedi bir parçası. Kaç adam, açıkgözlü ya da koyu, bir Paredarın karşısında bu kadar kararlıca dururdu?</p>
<p>Adolin sıkıntıyla başını kaldırıp gözlerini tavana dikti. Gördüğünü sandığı şeyi görmüş olamazdı. Tavandan düştüğü için sersemlemiş hâldeydi. Muhakkak ki suikastçı gerçekten de Kaladin’in kolunu Parekılıcı ile kesmiş olamazdı. Ne de olsa şimdi kolu tamamen sağlam gibi görünüyordu.</p>
<p>Ama kol yeni neden yoktu?</p>
<p>O <span style="font-style:italic;">suikastçıyla birlikte düştü,</span> diye düşündü Adolin. <span style="font-style:italic;">Dövüştü ve yaralanmış gibi göründü ama aslında yaralanmadığı ortaya çıktı.</span> Bunların hepsi bir tür entrika olabilir mi?</p>
<p>Kes şunu, dedi Adolin kendi kendisine. Sen de Elhokar kadar paranoyak olacaksın. Krala bir göz attı, solgun bir yüzle boş şarap kadehine bakıyordu. O gerçekten de sürahinin hepsini içmiş miydi? Elhokar yatak odasına doğru yürüdü, orada onu bekleyen daha da fazlası olmalıydı, ve kapıyı çekerek açtı.</p>
<p>Navani’nin sesi kralın yerinde donakalmasına neden oldu. Kapıya doğru döndü. Tahtanın arka tarafı bir bıçakla kazınmış, pürüzlü çizgilerle bir dizi rün oluşturulmuştu.</p>
<p>Adolin ayağa kalktı. Bunların bazıları sayılardı, değil mi?</p>
<p>“Otuz sekiz gün,” diye okudu Renarin. “Tüm ulusların sonu.”</p>
<p>♦</p>
<p>♦ ♦</p>
<p>Kaladin saray koridorları boyunca yorgunca ilerledi, sadece kısa bir süre önce onları götürmüş olduğu yolu takip ediyordu. Aşağıdaki mutfaklara doğru giden, boşluğa açılan deliğin olduğu koridora saptı. Dalinar'ın kanının yere dökülmüş olduğu yerin ilerisine, kavşağa doğru.</p>
<p>Beld’in cesedinin yattığı yere. Kaladin çömelerek cesedi çevirdi. Gözleri yanıp gitmişti. O ölü gözlerin üzerinde ise Kaladin’in tasarlamış olduğu özgürlük dövmeleri duruyordu.</p>
<p>Kaladin kendi gözlerini kapattı. <span style="font-style:italic;">Seni koruyamadım,</span> diye düşündü. Kelleşen, kare yüzlü adam Köprü Dört’ten ve Dalinar’ın ordularının kurtarılmasından sağ çıkmıştı. Cehennem’in kendisinden sağ çıkmış, ama burada, sahip olmaması gereken güçlere sahip olan bir suikastçının elinde düşmüştü.</p>
<p>Kaladin inledi.</p>
<p>“O korumak için öldü,&quot; dedi Syl’in sesi.</p>
<p>“Onları sağ tutabilmem gerekirdi,” dedi Kaladin. &quot;Neden onların basitçe gitmelerine izin vermedim? Neden onları bu göreve ve daha fazla ölüme getirdim?”</p>
<p>“Birileri dövüşmek zorunda. Birileri korumak zorunda.”</p>
<p>“Onlar yeteri kadar savaştı! Onlar paylarına düşen kanı akıttılar. Hepsini birden kovmam gerekir. Dalinar başka korumalar bulabilir.”</p>
<p>“Seçimi onlar yaptı,” dedi Syl. “Bunu onların elinden alamazsın.”</p>
<p>Kaladin yasıyla mücadele ederek dizlerinin üzerinde kaldı.</p>
<p><span style="font-style:italic;">Ne zaman umursayacağım öğrenmek zorundasın, oğlum.</span> Babasının sesi. <span style="font-style:italic;">Ve ne zaman vazgeçmen gerektiğini. Nasır tutacaksın.</span></p>
<p>Hiçbir zaman tutamamıştı. Fırtına kapsın onu, hiçbir zaman öğrenememişti. İşte bu yüzden o hiçbir zaman iyi bir hekim olamayacaktı. Hastalarını kaybedemezdi.</p>
<p>Ama şimdi, şimdi ise öldürüyor muydu? Şimdi bir asker mi olmuştu? Bu nasıl bir mantıktı böyle? Öldürmekte bu kadar iyi olmaktan nefret ediyordu.</p>
<p>Derin bir nefes alarak, zorlukla kontrolünü sağladı. “O benim yapamadığım şeyleri yapabiliyor,” dedi en sonunda, gözlerini açarak yakınlarında havanın içinde ayakta durmuş olan Syl’e doğru baktı. “Suikastçı. Bu, söylemem gereken daha fazla Söz olduğu için mi?”</p>
<p>“Daha fazlası var,” dedi Syl. “Sen daha onlar için hazır değilsin diye düşünüyorum. Ne olursa olsun, senin zaten onun yaptığı şeyleri yapabileceğini düşünüyorum. Antrenmanla.”</p>
<p>“Ama o nasıl Dalgabağlıyor? Sen suikastçının spreninin olmadığını söyledin.”</p>
<p>“Hiçbir şerefspreni o yaratığa bu şekilde katletme becerisini vermez.”</p>
<p>“Bakış açıları insanların arasında farklı olabiliyor,” dedi Kaladin o küçülmüş, yanmış gözleri görmek zorunda kalmamak için Beld’i yüz üstü çevirirken duygularını sesinden uzak tutmaya çalışarak. “Ya şerefspreni bu suikastçının doğru şeyi yaptığını düşünüyorsa? Sen bana Parshendileri katletme becerisi verdin.”</p>
<p>“Korumak için.”</p>
<p>“Onların gözünde, Parshendiler kendi türlerini koruyorlar,” dedi Kaladin. “Onlara göre, saldırgan olan benim.”</p>
<p>Syl oturarak kollarını dizlerinin etrafına doladı. “Bilmiyorum. Belki. Ama başka hiçbir şerefspreni benim yaptığım şeyi yapmıyor. İtaatsizlik eden sadece benim. Ama onun Parekılıcı...”</p>
<p>“Ne olmuş ona?” diye sordu Kaladin.</p>
<p>“O farklıydı. Çok farklı.”</p>
<p>“Bana sıradanmış gibi görünüyordu. Ee, bir Parekılıcı’nın olabileceği kadarıyla sıradan.”</p>
<p>“O <span style="font-style:italic;">farklıydı,”</span> diye tekrar etti Syl. “Neden olduğunu bilmem gerekirmiş gibi hissediyorum. Onun tükettiği Fırtınaışığı’nın miktarı ile ilgili bir şeyler var...”</p>
<p>Kaladin ayağa kalktı, sonra da lambasını kaldırarak yan koridora doğru yürüdü, içinde safirler vardı, duvarları maviye çeviriyordu. Suikastçı o deliği Kılıç’ıyla keserek açmış, koridora girmiş ve Beld’i öldürmüştü. Ama Kaladin önden <span style="font-style:italic;">iki</span> adam göndermişti.</p>
<p>Evet, bir diğer ceset. Hobber, Kaladin’in Köprü Dört’te kurtardığı ilk adamlardan bir tanesiydi. Fırtınalar alsın o suikastçıyı! Kaladin bu adamı diğer herkes tarafından o platonun üzerinde ölmeye terk edildiği zaman kurtardığını hatırlıyordu.</p>
<p>Kaladin cesedin yanında diz çöktü ve çevirdi.</p>
<p>Ve ağladığını gördü.</p>
<p>“Özür... Özür dilerim,” dedi Hobber, duygulanmıştı ve konuşmayı zar zor başarabiliyordu. “Özür dilerim Kaladin.”</p>
<p>“Hobber!&quot; dedi Kaladin. “Sen yaşıyorsun!” Sonra da Hobber’ın üniformasının bacaklarının uyluk hizasından kesilmiş olduğunu gördü. Kumaşın altında Hobber’ın bacakları kararmış ve griydi, ölüydü, Kaladin'in elinin de olduğu gibi.</p>
<p>“Onu görmedim bile,” dedi Hobber. “Beni kesti, sonra Kılıç’ı Beld’e doğrudan sapladı. Ben sizin dövüştüğünüzü duydum. Hepinizin öldüğünü düşünmüştüm.” “İyiyiz,” dedi Kaladin. “Sen de iyisin.”</p>
<p>“Bacaklarımı hissedemiyorum,&quot; dedi Hobber. “Gittiler. Ben artık asker değilim komutanım. Artık ben bir işe yaramam. Ben...”</p>
<p>“Hayır,” dedi Kaladin sertçe. “Sen hâlâ Köprü Dört’tesin. <span style="font-style:italic;">Her zaman</span> Köprü Dört’te olacaksın.” Kendisini gülümsemek için zorladı. “Sadece Kayanın sana aşçılık öğretmesi gerekecek. Güveçte nasılsın?”</p>
<p>“Berbat komutanım,” dedi Hobber. “Ben et suyunu bile yakarım.”</p>
<p>“O zaman ordu aşçılarının çoğunun arasında hiç yabancılık çekmeyeceksin demektir. Gel bakalım, seni öbürlerinin yanına götürelim.” Kaladin zorlanarak kollarım Hobber’ın altına koyup, onu kaldırmaya çalıştı.</p>
<p>Vücudunun buna izin vermeye hiç niyeti yoktu. İstemeden inledi ve Hobber’ı geri koydu.</p>
<p>“Önemli değil komutanım,” dedi Hobber.</p>
<p>“Hayır,” dedi Kaladin lambasındaki kürelerden birinin Işık’ını emerek. “Önemli.” Tekrar asılarak Hobber’ı kaldırdı, sonra da onu diğerlerinin yanına doğru götürdü.</p>
<p><span style="font-style:italic;">Tannlartmtz bir ruhun parçalarından doğdu, içlerinden birisi başa geçmenin yolunu buldu,</span></p>
<p><span style="font-style:italic;">Anladı bütün diyarları yok et, garazla.</span></p>
<p><span style="font-style:italic;">Onun spreni, onun hediyesi, onun bedeli.</span></p>
<p><span style="font-style:italic;">Fakat geceformları haber verdi gelecekten,</span></p>
<p><span style="font-style:italic;">Bir şampiyon meydan okuyacak- Bozulup öcünü alma uğruna.</span></p>
<p>-Dinleyici Sırlar Şarkısı, son kıta</p>
<p><span style="font-style:italic;">Yüceprens Valam ölmüş olabilir Berrakhanım Tyn,</span> diye yazdı uzakalem. <span style="font-style:italic;">Muhbirlerimiz emin değil. Onun sağlığı hiçbir zaman çok iyi olmamıştır ve şimdi de hastalığın en sonunda onu yendiği hakkında söylentiler var. Ancak onun kuvvetleri Vedenar'ı ele geçirmek için hazırlık yapıyorlar, o yüzden eğer o ölmüşse bile, piç oğlu büyük olasılıkla ölmemiş gibi davranmaya devam ediyordur.</span></p>
<p>Shallan arkasına yaslandı, gerçi uzakalem yazmaya devam ediyordu. Sanki kendi iradesiyle hareket ediyormuş gibi görünüyordu, Tashikk’te bir yerlerlde olan Tyn’in habercisi tarafından kullanılmakta olan aynısından bir kalem ile çiftlenmişti. Yücefır-tınadan sonra normal kamp kurmuşlardı ve Shallan da Tyn’e müthiş çadırında katılmıştı. Havada hâlâ yağmur kokusu vardı ve çadırın zemini suyun birazının sızmasına izin vererek, Tyn’in halısını ıslatmıştı. Shallan terliklerin yerine aşırı büyük çizmelerini giymiş olmayı diledi.</p>
<p>Eğer yüceprens ölmüşse, bu ailesi için ne anlama gelirdi? Hayatının son günlerinde babasımn asıl sorunlarından birisi o olmuştu ve evleri yüceprensin gözüne girmek (ya da belki de onu yerinden etmeye çalışmak) için müttefikler elde etmek amacıyla borca gömülmüştü. Bir taht savaşı, ailesinin borçlu olduğu kişilere baskı yapabilir ve onların ödeme talebiyle kardeşlerine gelmelerine neden olabilirdi. Ya da, onun yerine, kargaşa alacaklıların Shallan'ın kardeşleri ve onların önemsiz evini unutmalarına neden olabilirdi. Peki ya Hayaletkanlar? Taht savaşı onların Ruhdökümcü’lerini geri isteyerek gelmelerim daha çok mu, daha az mı olası yapardı?</p>
<p>Fırtınababa! Shallan’ın daha fazla bilgiye ihtiyacı vardı.</p>
<p>Kalem hareket etmeye devam etti, Jah Keved tahtına çıkmaya çalışmakta olanların isimlerini listeliyordu. “Sen bu insanlardan herhangi birisini kişisel olarak tanıyor musun?&quot; diye sordu Tyn, kollarını düşünceli bir şekilde kavuşturmuş olarak yazı masasının yanında ayakta durduğu yerden. “Olaylar bize bazı fırsatlar sunabilir.”</p>
<p>“Ben bu tipler için yeteri kadar önemli değildim,” dedi Shallan yüzünü buruşturarak. Bu doğruydu.</p>
<p>“Biz yine de Jah Keved’e doğru yollanmayı isteyebiliriz,” dedi Tyn. &quot;Sen insanları, kültürü tanıyorsun. Bu faydalı olur.”</p>
<p>“Orası bir savaş meydanı!”</p>
<p>“Savaş demek çaresizlik demektir ve çaresizlik de bizim anne sütümüzdür, kızım. Bir kere senin Harap Ovalar’daki numaranı hallettikten, belki ekibimiz için bir ya da iki diğer üye daha bulduktan sonra, biz büyük ihtimalle gidip senin vatanını ziyaret etmeyi isteyeceğiz.”</p>
<p>Shallan anında bir suçluluk duygusu hissetti. Tyn’in söylediği şeylere, anlattığı hikâyelere bakıldığı zaman, onun sık sık Shallan gibi birilerini himayesi altına almayı seçtiği açıktı. Bir çırak, yetiştirecek birisi. Shallan bunun Tyn’in etrafında etkileyecek binlerinin olmasından hoşlandığı için olduğundan şüphe ediyordu, en azından kısmen.</p>
<p><span style="font-style:italic;">Onun hayatı çok yalnız olmalı,</span> diye düşündü. <span style="font-style:italic;">Her zaman hareket ediyor, her zaman ne koparabilirse alıyor ama hiçbir zaman vermiyor. Ancak arada bir, eğitebileceği genç bir hırsız olduğu zaman...</span></p>
<p>Garip bir gölge çadırın duvarı boyunca hareket etti. Desen, gerçi Shallan onu sadece neye bakacağım bildiği için fark ediyordu. O istediği zaman neredeyse görünmez olabiliyordu, gerçi diğer sprenler gibi tamamen kaybolamıyordu.</p>
<p>Uzakalem yazmaya devam ederek, Tyn’e çeşitli ülkelerin durumları hakkında daha uzun bir rapor veriyordu. Ondan sonra, ilginç bir ifade yazdı.</p>
<p><span style="font-style:italic;">Harap Ovalar'daki muhbirleri kontrol ettim,</span> diye yazdı kalem. <span style="font-style:italic;">Sizin sorduklarınız gerçekten de aranılan adamlar. Büyük bir kısmı Yüceprens Sadeas ’m ordusunun eski üyeleri.</span> O <span style="font-style:italic;">firarilere karşı affedici değil.</span></p>
<p>“Bu ne?” diye sordu Shallan taburesinden kalkarak ve kalemin yazdığı şeye daha yakından bakmak için ilerledi.</p>
<p>“Ben daha önce de bunu tartışmamız gerekeceğini ima etmiştim,” dedi Tyn uzakalem için kağıdı değiştirirken. “Açıklayıp durmaya devam ettiğim gibi, bizim sürdürdüğümüz hayat bazı nahoş şeyleri yapmamızı gerektirir.”</p>
<p><span style="font-style:italic;">Sizin Vathah dediğiniz liderleri için dört zümrüt broam değerinde bir ödül var, </span>diye yazdı kalem. <span style="font-style:italic;">Diğerlerinin hepsi için ikişer broam.</span></p>
<p>“Ödül mü?” diye hesap sordu Shallan. “Ben o adamlara söz verdim!”</p>
<p>“Sus!” dedi Tyn. “Biz bu kampta yalnız değiliz, aptal velet. Eğer bizim ölmemizi istiyorsan, tek yapman gereken onların bu konuşmayı duymalarına izin vermek.”</p>
<p>“Biz onları para için teslim <span style="font-style:italic;">etmeyeceğiz,”</span> dedi Shallan daha alçak sesle. “Tyn, ben onlara söz verdim.”</p>
<p>“Söz mü verdin?” dedi Tyn gülerek. “Kızım, sen bizim ne olduğumuzu zannediyorsun? Söz mü verdin?”</p>
<p>Shallan kızardı. Masanın üzerinde uzakalem yazmaya devam ediyordu, onların dikkat etmediği gerçeğinden habersizdi. Tyn’in daha önce yaptığı bir iş hakkında bir şeyler diyordu.</p>
<p>“Tyn,” dedi Shallan. “Vathah ve adamları faydalı olabilirler.”</p>
<p>Tyn başım iki yana salladı, çadırın yan tarafına doğru yürüyerek kendisine bir kadeh şarap koydu. “Sen burada yaptıklarınla gurur duymalısın. Neredeyse hiç tecrüben yok ama üç <span style="font-style:italic;">farklı</span> grubu ele geçirdin, onları seni başlarına geçirmeleri için ikna ettin, resmen küresiz ve en ufak bir otoriten olmaksızın. Dâhiyane!</p>
<p>“Ama olay şu. Anlattığımız yalanlar, yarattığımız rüyalar, bunlar gerçek değil. Onların gerçek olmasına izin veremeyiz. Bu senin öğrenmek zorunda kalacağın en zor ders olabilir.” Shallan’a doğru döndü, yüz ifadesi sertleşmişti, bütün rahat şakacılık havası kaybolmuştu. “İyi bir üçkâğıtçı öldüğü zaman, bu çoğunlukla kendi yalanlarına inanmaya başladığı için olur. İyi bir şeyi bulur ve onun devam etmesini ister. Sürdürmeye devam eder, başa çıkabileceğini düşünür. Bir gün daha, der kendi kendisine. Tek bir gün daha ve sonra...”</p>
<p>Tyn kadehi bıraktı. Yere düştü, kan kırmızısı şarap çadırın zeminine ve Tyn’in halısının üzerine yayıldı.</p>
<p><span style="font-style:italic;">Kırmızı hah... Bir zamanlar beyaz...</span></p>
<p>“Halın,” dedi Shallan kendisini donuk hissederek.</p>
<p>“Sen benim Harap Ovalar’dan gideceğim zaman yanımda bir halıyı taşıyacak hâlim olacağını mı sanıyorsun?” diye sordu Tyn hafifçe, dökülen şarabın üzerine basarak Shallan’ı kolundan yakaladı. “Sen bunların herhangi bir tanesini yanımızda götürebileceğimizi mi sanıyorsun? Bunlar anlamsız. Bu adamlara yalan söyledin. Kendini büyüttükçe büyüttün ama yarın, o savaş kampına girdiğimiz zaman, gerçek bir tokat gibi suratında patlayacak.</p>
<p>&quot;Sen <span style="font-style:italic;">gerçekten de</span> bu adamlar için af çıkartabileceğini mi düşünüyorsun? Yüceprens Sadeas gibi bir adamdan? Salak olma. Dalinar’a numaranı yutturmayı başarabil-sen bile, sen uydurabileceğimiz birazcık inanılırlığımızı da katilleri Dalinar’ın politik rakibinin elinden kurtarmak için mi harcamak istiyorsun? Bu yalanı ne kadar süre götürebileceğini sanmıştın?”</p>
<p>Shallan tekrar tabureye oturdu, huzursuz olmuştu; hem Tyn’in, hem de kendisinin yüzünden. Shallan Tyn’in Vathah ve adamlarına ihanet etmek istemesine şaşırmamalıydı. O Tyn’in ne olduğunu biliyordu ve kendisini eğitmesine de hevesle izin vermişti. Aslına bakılırsa, Vathah ve adamları da büyük olasılıkla cezalarını hak <span style="font-style:italic;">ediyorlardı.</span></p>
<p>Bu Shallan’ın onlara ihanet edeceği anlamına gelmiyordu. O onlara değişebileceklerini söylemişti. Söz vermişti.</p>
<p><span style="font-style:italic;">Yalanlar...</span></p>
<p>Sadece nasıl yalan söyleyeceğini öğrenmiş olman, yalanın sana hâkim olmasına izin vermen gerektiği anlamına gelmiyordu. Ama Tyn’i soğutmadan Vathah’yı nasıl koruyabilirdi? Böyle bir şey mümkün müydü bile?</p>
<p>Shallan gerçekten de Dalinar Kholin’in oğluyla nişanlanmış olan kadın olduğunu kanıtladığı zaman Tyn ne yapacaktı?</p>
<p><span style="font-style:italic;">Bu yalanı ne kadar süre götürebileceğini sanmıştın...</span></p>
<p>“Hah işte,” dedi Tyn genişçe gülümseyerek. “Bak bu iyi haber.”</p>
<p>Shallan düşüncelerini bir kenara iterek, uzakalemin yazmakta olduğu şeylere doğru bir göz attı.</p>
<p><span style="font-style:italic;">Amydlatn'daki işinize gelince,</span> diye yazıyordu, <span style="font-style:italic;">işverenlerimiz yazarak memnun olduklarını bildirdiler. Onlar bilgileri elde edip edemediğinizi de bilmek istiyorlar ama ben bunun onlar için ikincil olduğunu düşünüyorum. Onlar ihtiyaçları olan bilgiyi başka yerden bulduklarını ağızlarından kaçırdılar, araştırmakta oldukları bir şehir ile ilgili bir şeyler.</span></p>
<p><span style="font-style:italic;">Göreviniz açısından ise, hedefin kurtulduğuna dair hiçbir haber yok. Görünüşe göre işin başarısız olabileceği yönündeki endişeniz yersizmiş. Gemide her ne olmuşsa, bizim için faydalı olmuş. Rüzgârın Keyfi’nin tüm mürettebatı ile birlikte kaybolduğu bildirildi. Jasnah Kholin ölmüş.</span></p>
<p>Jasnah Kholin ölmüş.</p>
<p>Shallan'm ağzı açık kaldı. <span style="font-style:italic;">Bu... Bunun...</span></p>
<p>“Belki de o salaklar işi bitirmeyi <span style="font-style:italic;">başarmıştır,&quot;</span> dedi Tyn tatmin olmuş bir şekilde. &quot;Görünüşe göre sonuçta paramı alacağım.”</p>
<p>“Amydlatn’daki işin,” diye fısıldadı Shallan. “O Jasnah Kholin’e suikast düzenlemekti.&quot;</p>
<p>“En azından operasyonu yürütmek,” dedi Tyn aklı başka yerde. “Kendim giderdim ama gemilere katlanamıyorum. O çalkalanan denizler midemi alt üst ediyor...”</p>
<p>Shallan konuşamıyordu. Tyn suikastçıydı. Jasnah Kholin’e yapılan saldırının arkasında Tyn vardı.</p>
<p>Uzakalem hâlâ yazıyordu.</p>
<p>...İlginç haberler de var. Siz Jah Keved’deki Davar Evi’ni sormuştunuz. Görünüşe göre Jasnah, Kharbranth’dan ayrılmadan önce yeni bir kızı himayesi altına almış...</p>
<p>Shallan uzakaleme doğru uzandı.</p>
<p>Tyn elini yakaladı, kadının gözleri en son birkaç cümleyi okurken genişçe açılıyordu.</p>
<p><span style="font-style:italic;">...Shallan adında bir kız. Kızıl saçlı. Solgun derili. Kimse onun hakkında fazla bir şey bilmiyor. Ben ısrar edene kadar muhbirlerimize önemli bir habermiş gibi görünmemişti.</span></p>
<p>Shallan, Tyn ile aynı anda yanındaki kadının gözlerinin içine baktı.</p>
<p>“Hay Cehennem,” dedi Tyn.</p>
<p>Shallan kurtulmaya çalıştı. Bunun yerine kendisini savrularak tabureden kaldırılırken buldu.</p>
<p>Tyn onu yüz üstü yere yapıştırırken, Shallan kadının hızlı hareketlerini takip edememişti. Arkasından çizmesi Shallan’m sırtına inerek nefesini kesti ve vücudu boyunca yayılan bir şok gönderdi. Shallan nefes almak için zorlanırken görüşü bulanıklaştı.</p>
<p>“Cehennem, hay Cehennem!” dedi Tyn. “Sen Kholin’in yardımcısı mısın? Jasnah nerede? Yaşıyor mu?”</p>
<p>“İmdat!” diye hırıldadı Shallan, çadırın duvarına doğru sürünürken konuşmayı zar zor başarabiliyordu.</p>
<p>Tyn Shallan’ın sırtına diz çökerek tekrar ciğerlerindeki havayı boşalttı. “Adamlarıma çadırın etrafındaki alanı boşalttırdım. Senin firarileri teslim edeceğimizi onlara haber vermenden endişe etmiştim. Fırtınababa!” Öne doğru eğildi, başı Shallan’ın kulağının yakınındaydı. Shallan debelenirken, Tyn onu omzundan kavradı ve sertçe sıktı. <span style="font-style:italic;">“Jasnah. Yaşıyor. Mu?&quot;</span></p>
<p>“Hayır,” diye fısıldadı Shallan, acıyla gözlerine yaş geliyordu.</p>
<p>“Geminin, sen de fark etmiş olabilirsin ki, hiç de küçük sayılmayacak bir masraf yaparak kiralamış olduğum iki tane son derece düzgün kamarası var,” dedi Jasnah’nın sesi arkalarından.</p>
<p>Tyn küfrederek sıçrayıp kalktı ve kimin konuştuğunu görmek için hızla etrafında döndü. Bu elbette ki Desen’di. Shallan ona doğru bakmayarak çadırın duvarına doğru emekledi. Vathah ve diğerleri dışarıda bir yerlerdeydi. Eğer sadece onlara sesini...</p>
<p>Tyn bacağını yakalayarak onu geriye doğru çekti.</p>
<p><span style="font-style:italic;">Kaçamam,</span> diye düşündü ilkel bir parçası. Panik Shallan’ın içinde kabardı, yanında tamamen aciz olarak harcanan günlerin anılarım getirmişti. Babasının gittikçe daha da yıkıcı olan şiddeti. Parçalanan bir aile.</p>
<p>Güçsüz.</p>
<p>Kaçamam, kaçamam, kaçamam...</p>
<p><span style="font-style:italic;">Dövüş.</span></p>
<p>Shallan bacağım çekerek Tyn’den kurtardı ve hızla dönerek kendisini kadının üzerine doğru fırlattı. Bir kere daha güçsüz olmayacaktı. <span style="font-style:italic;">Olmayacaktı</span>!</p>
<p>Shallan elindeki her şeyle üzerine saldırırken Tyn şaşırdı. Öfkeli, hummalı, pen-çeleyen bir yığındı. Etkili olmamıştı. Shallan nasıl dövüşüleceği hakkında neredeyse hiçbir şey bilmiyordu ve saniyeler içinde kendisini ikinci bir sefer acı içinde inlerken buldu, Tyn’in yumruğu midesine gömülmüştü.</p>
<p>Shallan yanaklarında gözyaşlarıyla dizlerinin üzerine çöktü. Etkisiz bir şekilde nefes almaya çalıştı. Tyn başının yan tarafına bir tane indirerek görüşünün tamamen beyaza dönmesine neden oldu.</p>
<p><span style="font-style:italic;">“Bu</span> nereden geldi?” dedi Tyn.</p>
<p>Shallan gözlerini kırpıştırarak başını kaldırdı, görüşü bulanıktı. Tekrar yerdeydi. Tırnakları Tyn’in yanağında bir dizi kanlı yırtık bırakmıştı. Tyn yüzüne dokundu, çektiği elinde kırmızılık vardı. Yüz ifadesi karardı ve kını içinde duran kılıcının olduğu masanın üzerine doğru uzandı.</p>
<p>“Rezalete bak,” diye hırladı Tyn. “Fırtına kapsın! O Vathah’yı buraya davet edip, bunu onun üzerine yıkmanın bir yolunu bulmam gerekecek.” Tyn kılıcı çekip kınından çıkardı.</p>
<p>Shallan zorlanarak dizleri üzerinde doğruldu, sonra da ayağa kalkmaya çalıştı ama bacakları dengesizdi ve oda etrafında dalgalanıyordu, sanki hâlâ gemideymiş gibiydi.</p>
<p>“Desen?” hırladı. “Desen?”</p>
<p>Dışarıdan bir şey duydu. Bağrışlar mıydı?</p>
<p>“Kusura bakma,” dedi Tyn, sesi soğuktu. “Bu işi sağlama almam gerekecek. Bir açıdan, seninle gurur duyuyorum. Beni kandırdın. Bu işte iyi olurdun.”</p>
<p><span style="font-style:italic;">Sakin,</span> dedi Shallan kendi kendisine. <span style="font-style:italic;">Sakin oll</span></p>
<p>On kalp atışı.</p>
<p>Ama onun için on olmasına gerek yoktu, değil mi?</p>
<p><span style="font-style:italic;">Hayır. Olması gerek. Zaman, zaman kazanmam gerek!</span></p>
<p>Kol yeninde küreler vardı. Tyn yaklaşırken Shallan sertçe nefesini çekti. Fırtına-ışığı içinde köpüren bir fırtınaya dönüştü ve elini kaldırarak bir Işık dalgası savurdu. Bunu herhangi bir şey şekline sokamamıştı, hâlâ bunu nasıl yapacağını bilmiyordu, ama bir an için Shallan’ın yüksek sosyeteden bir kadın gibi mağrur bir şekilde duran dalgalı bir görüntüsünü oluştururmuş gibi göründü.</p>
<p>Tyn ışık ve renkten oluşmuş izdüşümü görünce durdu, sonra da kılıcını uzatarak önünde salladı. Işık dalgalanarak dumansı iplikler hâlinde dağıldı.</p>
<p>“Deliriyorum demek/’ dedi Tyn. “Sesler duyuyorum. Hayaller görüyorum. Sanırım bir parçam gerçekten de bunu yapmak istemiyor.” İlerleyerek kılıcını kaldırdı. “Bu dersi, bu şekilde öğrenmek zorunda kaldığın için üzgünüm. Bazen, bizim hoşlanmadığımız şeyleri yapmamız gerekebilir kızım. Zor şeyleri.”</p>
<p>Shallan hırlayarak ellerini öne doğru uzattı. Ellerinin içinde sisler kıvrandı ve çırpındı, orada ışıltılı gümüşten bir Kılıç oluşarak, Tyn’in göğsünü deşip geçti. Kadının gözleri kafatasının içinde yanarken şaşkınlıkla nefesini tutacak kadar zamanı ancak olmuştu.</p>
<p>Tyn’in cesedi geriye doğru kayarak silahtan aşağı düştü ve yere yığıldı.</p>
<p>“Zor şeyler,” diye hırladı Shallan. “Evet. İnanıyorum ki sana <span style="font-style:italic;">söylemiştim. O</span> dersi zaten öğrendim. Sağ ol.” Yalpalayarak ayaklarının üzerinde doğruldu.</p>
<p>Çadırın kumaş kapısı yırtılarak açıldı ve Shallan döndü, Parekılıcı’nın ucunu açıklığa doğrultmuştu. Vathah, Gaz ve diğer askerlerin birkaçı orada bir küme hâlinde duruyorlardı, silahları kanlıydı. Shallan’dan yerdeki yanmış gözlü cesede, sonra ondan tekrar Shallan’a doğru baktılar.</p>
<p>Kendisini donuk hissediyordu. Kılıç’ı ortadan kaldırmak, saklamak istiyordu. <span style="font-style:italic;">Korkunçtu</span> o.</p>
<p>Yapmadı. Bu duyguları ezdi ve içinin derinliklerine gizledi. Şu anda, onun tutunacak güçlü bir şeylere ihtiyacı vardı ve silah bu amaca hizmet ederdi. Shallan ondan nefret etse bile.</p>
<p>“Tyn’in askerleri?” Bu tamamıyla soğuk, duygulardan arınmış olan <span style="font-style:italic;">onun</span> sesi miydi?</p>
<p>“Fırtınababa!” dedi Vathah çadırın içine girerken, gözlerini Parekılıcı’na dikerken elini göğsüne koymuştu. “O gece, bize yalvardığın zaman, hepimizi birden öldürebilirdin ve haydutları da. Hepsini kendi başına yapabilirdin...”</p>
<p>“Tyn’in adamları!” diye bağırdı Shallan.</p>
<p>&quot;Öldüler Berrakhanım,” dedi Red. “Biz bir... Bir ses duyduk. Bize gelip sizi almamızı ve onların da geçmemize izin vermeyeceğini söyleyen. Sonra sizin çığlık attığınızı duyduk ve...”</p>
<p>“O Yaradan’ın sesi miydi?” diye sordu Vathah bir fısıltıyla.</p>
<p>“O benim sprenimdi,” dedi Shallan. “Sizin tek bilmeniz gereken bu. Bu çadırı arayın. Bu kadın bana suikast düzenlemesi için kiralanmıştı.” Bu doğruydu, belli bir açıdan bakılınca. “Onu kimin kiraladığına dair kayıtlar olabilir. Bana bulduğunuz üzerinde yazı olan her şeyi getirin.”</p>
<p>Onlar içeri üşüşerek işe başlarken, Shallan masanın yanındaki tabureye oturdu. Uzakalem hâlâ orada asılı durmuş bekliyordu, sayfanın aşağısında duraklamıştı. Yeni bir sayfaya ihtiyacı vardı.</p>
<p>Shallan Parekılıcı’nı bıraktı. “Burada gördüğünüz şeylerden öbürlerine bahsetmeyin,&quot; dedi Vathah ve adamlarına. Her ne kadar çabucak söz verseler de, Shallan bunun fazla uzun dayanacağından şüpheliydi. Parekılıcı neredeyse mitolojik olan bir nesneydi ve bir tanesi bir <span style="font-style:italic;">kadının</span> elinde miydi? Söylentiler yayılacaktı. Tam da Shallan’ın ihtiyacı olan şeydi.</p>
<p><span style="font-style:italic;">Sen o lanetli şey yüzünden hâlâ hayattasın,</span> diye düşündü kendi kendine. <span style="font-style:italic;">Bir kere daha. Sızlanmayı kes.</span></p>
<p>Uzakalemi aldı ve sayfayı değiştirdi, sonra da ucu köşeye gelecek şekilde geri koydu. Bir an sonra, Tyn’in uzaklardaki habercisi tekrar yazmaya başladı.</p>
<p><span style="font-style:italic;">Amydlatn işindeki müşterileriniz sizinle buluşmak istiyorlar,</span> diye yazdı kalem. <span style="font-style:italic;">Görünüşe göre Hayaletkanlann sizden yapmanızı istediği başka bir şey var. Savaş kamplarında onlarla bir görüşme ayarlamamı ister misiniz</span>?</p>
<p>Kalem yerinde durarak bir cevap beklemeye başladı. Uzakalem yukarıda ne demişti? Bu insanların, Tyn’in işverenlerinin, Hayaletkanlann aradıkları bilgiyi bulduklarını... Bir şehir hakkındaki bilgiyi.</p>
<p>Urithiru. Jasnah’yı öldürenler, Shallan’ın ailesini tehdit edenler, onlar da şehri arıyordu. Vathah ile adamları Tyn’in sandığındaki elbiseleri boşaltmaya başlar ve yanlarına vurarak gizlenmiş herhangi bir şeyler var mı diye kontrol ederlerken, Shallan uzun bir an boyunca gözlerini sayfaya ve üzerindeki kelimelere dikti.</p>
<p><span style="font-style:italic;">Onlarla bir görüşme ayarlamamı ister misiniz...</span></p>
<p>Shallan uzakalemi aldı, fabrialın ayarını değiştirdi, sonra da tek bir kelime yazdı.</p>
<p><span style="font-style:italic;">Evet.</span></p>
</body>
</html>