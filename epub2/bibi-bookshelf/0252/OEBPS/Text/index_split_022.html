<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>John Steinbeck - Gazap Üzümleri.doc</title>
    <link href="../../page_styles.css" rel="stylesheet" type="text/css"/>
    <link href="../../stylesheet.css" rel="stylesheet" type="text/css"/>
</head>
  <body class="calibre3">
  <h1 class="calibre8"><b class="calibre2">YİRMİ İKİNCİ BÖLÜM</b></h1>

  <p class="calibre7">Tom Joad, Weedpatch kampını bulmak için dar bir yolda otomobilini sürerken gece bir hayli ilerlemişti. Tarlaların ilerisinde ufak bir iki ışık görünüyordu. <span class="calibre5">Bakersfield'in gökyüzüne vuran aydınlığı arkada kalmıştı. Motor yavaş yavaş </span><span class="calibre5">çalışıyor, kamyonun önünden yabani kediler kaçışıyordu. Bir kavşakta beyaz tahtalardan yapılmış bir sürü binalar ördüler.</span></p>

  <p class="calibre7">Ana, oturduğu yerde uyuyor, baba uzun süreden beri sesini çıkarmıyordu.</p>

  <p class="calibre7">Tom:</p>

  <p class="calibre7">— Nerede acaba? Galiba birisine sormak için sabahı beklemek gerekecek, dedi.</p>

  <p class="calibre7">Bir sokak levhasının altında durdu; başka bir otomobil de dörtyol ağzında stop etti. Tom, pencereden başını uzattı:</p>

  <p class="calibre7">— Heyy bayım, büyük kampın nerede olduğunu biliyor musunuz?</p>

  <p class="calibre7">— Dosdoğru gidin, ileride.</p>

  <p class="calibre7">Tom karşı yola geçti. Birkaç yüz metre ilerledikten sonra durdu. Yolun karşısında yüksek, kafesli bir tel vardı, geniş bir kapıdan içeri giriliyordu. <span class="calibre5">Kapının biraz ilerisinde, küçük bir kulübe vardı; penceresinden ışık sızıyordu. </span><span class="calibre5">Tom, kapıdan içeri doğru girmeye çalıştı. Koskoca kamyon birden havaya sıçradı ve tekrar indi.</span></p>

  <p class="calibre7">Tom:</p>

  <p class="calibre7">— Vay anasını! dedi. Tümseği görmedim.</p>

  <p class="calibre7">Bir bekçi, kulübenin önüne çıktı, otomobile doğru yaklaştı, kenarına dayandı:</p>

  <p class="calibre7">— Çok fena çarptın, dedi. Bir daha dikkat et.</p>

  <p class="calibre7">— O tümsek nedir Allahını seversen? </p>

  <p class="calibre7">Bekçi güldü:</p>

  <p class="calibre7">— Burada çocuklar oynar. Onun için kaç kere söyledik, buradan yavaş geçin diye. Ama akıllarında kalmıyor ki. İşte böyle tümseğe çarpınca akılları başlarına geliyor, bir daha unutmuyorlar.</p>

  <p class="calibre7">— Yaa! İnşallah bir şey kırılmamıştır. Burada bize yer var mı acaba?</p>

  <p class="calibre7">— Bir yer var. Kaç kişisiniz? </p>

  <p class="calibre7">Tom parmaklarıyle saydı:</p>

  <p class="calibre7">— Ben, babam, annem, Al, Rososharn, John Amca, Ruthie ve Winfield. Son ikisi çocuktur.</p>

  <p class="calibre7">— Belki bir şey yapabiliriz. Kamp eşyanız var mı?</p>

  <p class="calibre7">— Büyük bir çadır beziyle yataklarımız var.</p>

  <p class="calibre7">Bekçi, otomobilin basamağına bastı.</p>

  <p class="calibre7">— Bu yolun sonuna doğru çek, sağa dön. Yeriniz, 4 Numaralı Sağlık Tesisi.</p>

  <p class="calibre7"><span class="calibre5">— </span>O da ne?</p>

  <p class="calibre7">— Helanın, duşların ve çamaşırhanenin bulunduğu yer demek.</p>

  <p class="calibre7">Ana sordu:</p>

  <p class="calibre7">— Çamaşır teknesi de var mı? Suyu da akıyor mu?</p>

  <p class="calibre7">— Tabiî.</p>

  <p class="calibre7">Ana: </p>

  <p class="calibre7">— Oh, şükür Allaha! dedi.</p>

  <p class="calibre7">Tom sıra sıra uzun karanlık çadırların aşağılarına doğru otomobili sürdü. <span class="calibre5">Sağlık tesisinde hafif bir ışık yanıyordu. </span></p>

  <p class="calibre7"><span class="calibre5">Bekçi:</span></p>

  <p class="calibre7">— Burada yerleşin, dedi, güzel yerdir. Burada oturanlar daha yeni gittiler.</p>

  <p class="calibre7">Tom kamyonu durdurdu.</p>

  <p class="calibre7">— Burada mı?</p>

  <p class="calibre7">— Evet. Ben sizin adlarınızı yazayım, siz de eşyalarınızı indirin. Yatın. Kamp komitesi yarın sabah sizi çağırır, işleminizi yapar.</p>

  <p class="calibre7">Tom yere bakıyordu.</p>

  <p class="calibre7">— Polis mi onlar? diye sordu. </p>

  <p class="calibre7">Bekçi güldü:</p>

  <p class="calibre7">— Burada polis yoktur. Bizim kendi polislerimiz var. Buradakiler kendi polislerini kendileri seçerler. Haydi rahatınıza bakın.</p>

  <p class="calibre7">Al kamyondan atladı, çevreyi dolaştı:</p>

  <p class="calibre7">— Burada mı kalacağız? </p>

  <p class="calibre7">Tom:</p>

  <p class="calibre7">— Evet, dedi. Ben büroya gidiyorum, sen babamla eşyayı indiriver.</p>

  <p class="calibre7">Bekçi:</p>

  <p class="calibre7">— Biraz yavaş olun, dedi, herkes uyuyor.</p>

  <p class="calibre7">Tom, karanlığın içinde bekçinin arkasından gitti, büronun merdivenini çıktı, küçük bir odaya girdi. İçeride eski bir masa ile bir sandalye vardı.</p>

  <p class="calibre7">— Adınız?</p>

  <p class="calibre7">— Tom Joad.</p>

  <p class="calibre7">— Yanınızdaki babanız mıydı?</p>

  <p class="calibre7">— Evet.</p>

  <p class="calibre7">— Adı?</p>

  <p class="calibre7">— Onunki de Tom Joad.</p>

  <p class="calibre7">Sorular birbirini kovaladı. Nereden geldikleri, Kaliforniya' da ne kadardan beri bulundukları, ne iş yaptıkları soruldu. </p>

  <p class="calibre7">Bekçi başını kaldırıp baktı:</p>

  <p class="calibre7">— Özel işlerinize burnumu sokmak istemem, ama formalite böyle, ne yapalım.</p>

  <p class="calibre7">Tom:</p>

  <p class="calibre7">— Tabiî, dedi.</p>

  <p class="calibre7">— Peki, paranız var mı?</p>

  <p class="calibre7">— Pek az.</p>

  <p class="calibre7">— Muhtaç durumda mısınız?</p>

  <p class="calibre7">— Biraz. Neden sordun?</p>

  <p class="calibre7">— Kampta kalabilmek için haftada bir dolar vermek gerekir. Ama isterseniz, bu parayı çalışarak ödeyebilirsiniz. Çöpleri taşımak, kampı temizlemek gibi işler yapabilirsiniz.</p>

  <p class="calibre7">Tom:</p>

  <p class="calibre7">— Peki, çalışırız öyleyse, dedi.</p>

  <p class="calibre7">— Yarın sabah komite ile görüşürsünüz. Onlar size kampta nasıl oturacağınızı söylerler, kampın düzenini anlatırlar.</p>

  <p class="calibre7">— Bu komite de ne oluyor? Komite dediğin nasıl şey? </p>

  <p class="calibre7">Bekçi arkasına dayandı:</p>

  <p class="calibre7">— Çok iyi çalışan bir komite. Burada beş sağlık tesisi vardır. Her biri Merkez Komitesine bir adam seçer. Bu komite de buradaki düzeni korur. Sözlerine herkes uyar. </p>

  <p class="calibre7">Tom:</p>

  <p class="calibre7">— Peki, ya sert emirler verirlerse? dedi.</p>

  <p class="calibre7">— Eh, o zaman da istersen komiteyi nasıl seçtinse, yine öyle düşürebilirsin. <span class="calibre5">Çok iyi çalışırlar. Yaptıkları işin hesabını verirler. Hani, halkın arkasından koşan, halka vaiz verip halktan para toplayan papazları bilirsin, değil mi? </span><span class="calibre5">İşte onlar bu kampa girip vaiz vermek istediler. İhtiyarların çoğu bunları kampa almak istedi. Merkez Komitesi son kararı verecekti. Toplandılar ve kararlarını verdiler. Dediler ki: "Herhangi bir kimse bu kampta vaiz verebilir. </span><span class="calibre5">Ama, kimse burada para, toplayamaz!" İhtiyarlar bu kararı beğenmediler, çünkü o günden sonra ortada papaz kalmadı.</span></p>

  <p class="calibre7">Tom güldü, sonra sordu:</p>

  <p class="calibre7">— Yani kampı yönetenler namuslu insanlar mı demek istiyorsun?</p>

  <p class="calibre7">— Tabiî, öyledir.</p>

  <p class="calibre7">— Buranın polisleri de var dedin...</p>

  <p class="calibre7">— Merkez Komitesi düzeni korur ve kanunlar çıkarır. Sonra bir Kadınlar Komitesi vardır. Onlar da annenle görüşeceklerdir. Bu kadınlar, çocuklara bakarlar, sağlık tesisinin temizliğini kontrol ederler. Eğer annen başka bir yerde çalışmıyorsa, çalışan kadınların çocuğuna bakar. O da çalışmaya giderdi ise.. başkaları bulunur. Dikiş dikerler. İçlerinden biri dikiş dikmeyi öğretir. İşte hep bu gibi şeyler yaparlar.</p>

  <p class="calibre7">— Yani burada polis yok mu?</p>

  <p class="calibre7">— Hayır efendim, yok. Hiçbir polis, elinde tevkif müzekkeresi olmadan buraya giremez.</p>

  <p class="calibre7">— İyi ama, ya biri çıkıp da kafa tutmaya kalkarsa, ya da sarhoş olur, kavga çıkarırsa, o zaman ne olur?</p>

  <p class="calibre7">Bekçi, yazı kalemini kurutma kâğıdına sildi:</p>

  <p class="calibre7">— Merkez Komitesi birincisinde ihtar eder, ikincisinde şiddetle ihtar eder, üçüncüsünde kamptan atar.</p>

  <p class="calibre7">— Allah Allah, inanamıyorum. Bu gece muhtarlarla kafaları kapelâlı bir sürü hergele gelip, derenin kenarındaki kampı yaktılar.</p>

  <p class="calibre7">Bekçi:</p>

  <p class="calibre7">— Onlar buraya giremezler, dedi. Bazı geceler, bizim çocuklarımız tel örgünün kenarında nöbet beklerler, özellikle dans olduğu akşamlar...</p>

  <p class="calibre7">— Dans olduğu akşamlar mı dedin? Allah Allah!</p>

  <p class="calibre7">— Bu eyaletin en güzel dansları her cumartesi akşamı burada yapılır.</p>

  <p class="calibre7">— Peki, ne diye her yerde böyle kamplar kurmuyorlar? </p>

  <p class="calibre7">Bekçi dalgın görünüyordu:</p>

  <p class="calibre7">— Bunun nedenini sen kendin bulursun. Sen git de şimdi, biraz uyu bakalım.</p>

  <p class="calibre7">Tom:</p>

  <p class="calibre7">— İyi geceler, dedi. Anam bu yeri çok sevecek. Epey zamandır insan muamelesi görmedi zavallı.</p>

  <p class="calibre7">Bekçi:</p>

  <p class="calibre7">— Sana da iyi geceler, dedi. Git de biraz uyumaya bak. Kamp çok erken uyanır.</p>

  <p class="calibre7">Tom iki yanı, sıra sıra çadır bir yoldan yürüdü. Gözleri yıldızların ışığına alışmıştı. Çadırlar dümdüz bir sıra halinde kurulmuştu; çevrede çerçöp ve pislik yoktu. Yolun üstü tertemiz süprülmüş, üzerine kum dökülmüştü. Çadırlardan uyuyanların horultuları geliyordu. Bütün kamp arılar gibi vızıldıyor, horulduyordu. Tom, yavaş yavaş yürüyordu. 4 Numaralı Sağlık Tesisine yaklaştı; boyasız, alçak, kaba binaya merakla baktı. Çevresi açık bir damın altında dizin dizin çamaşır tekneleri duruyordu. Kendi kamyonlarının biraz ileride durduğunu gördü, ses çıkarmadan kamyona doğru yürüdü. Çadır yapılmıştı. Çıt çıkmıyordu. <span class="calibre5">Kampa yaklaşırken kamyonun gölgesinde bir karaltı belirdi; gölge Tom'a doğru yaklaştı.</span></p>

  <p class="calibre7">Ana tatlı bir sesle sordu:</p>

  <p class="calibre7">— Tom, sen misin?</p>

  <p class="calibre7">— Evet.</p>

  <p class="calibre7">Anası:</p>

  <p class="calibre7">— Hişt, dedi. Herkes uyuyor. Yorgunluktan bittiler. </p>

  <p class="calibre7">Tom:</p>

  <p class="calibre7">— Ama sen de uyumalısın, dedi.</p>

  <p class="calibre7">— Peki, ben seni merak ettim. Nasıl? </p>

  <p class="calibre7">Tom:</p>

  <p class="calibre7">— Çok iyi, dedi. Ben sana anlatmayacağım, yarın sabah onlar sana anlatacaklar. <span class="calibre5">Her halde çok beğeneceksin.</span></p>

  <p class="calibre7">Ana fısıldadı:</p>

  <p class="calibre7">— Sıcak suyu da varmış.</p>

  <p class="calibre7">— Evet. Sen şimdi git yat. Ne zamandan beri uyuduğun yok.</p>

  <p class="calibre7">Ana yalvardı:</p>

  <p class="calibre7">— Ne diye bana anlatmıyorsun?</p>

  <p class="calibre7">— Hayır, anlatmam. Haydi gidip yat.</p>

  <p class="calibre7">Sanki ana birdenbire bir genç kız oluvermişti:</p>

  <p class="calibre7">— Ama anlatmazsan, beni hiç uyku tutar mı? </p>

  <p class="calibre7">Tom:</p>

  <p class="calibre7">— Öyle ise düşünme işte, dedi. Sabahleyin ilk iş olarak başka bir entari giy, sonra., sonrasını görürsün.</p>

  <p class="calibre7">— Aklım bir şeye takılırsa, dünyada beni uyku tutmaz. </p>

  <p class="calibre7">Tom sevinçle gülümsedi:</p>

  <p class="calibre7">— Uyumalısın, dedi. Uyuman gerek. </p>

  <p class="calibre7">Ana, yumuşak:</p>

  <p class="calibre7">— İyi geceler, dedi. </p>

  <p class="calibre7">Eğildi ve karanlık çadırın altına kaydı.</p>

  <p class="calibre7">Tom, kamyonun arkasına tırmandı. Tahtanın üstüne sırt üstü yattı; kollarını çaprazlayarak yastık gibi başının altına koydu ve kulaklarına bastırdı. Gecenin serinliği daha da artmıştı. Tom, ceketini ilikledi, yeniden uzandı. Başının üzerindeki yıldızlar duru ve parlaktı.</p>

  <p class="calibre7">Tom uyandığı zaman ortalık daha karanlıktı. Kulağına gelen hafif vurgular, onu uykusundan uyandırmıştı. Tom dinledi, bir demirin arka arkaya başka bir demire vuruşunu işitti. Güçlükle kımıldadı ve sabahın ayazında titredi. Kamp hâlâ uyuyordu. Tom, ayağa kalktı, kamyonun kenarından baktı. Doğudaki dağlar lacivert bir renge boyanmıştı. Tom çevresine bakınırken, dağların arkasından hafif bir ışık belirdi, kenarları kırmızı oldu, sonra bu ışık başının üstünden doğru daha soğuk, daha gri, daha koyu bir renk alarak batı ufkunda son kalan gece ile kaynaştı. Uzaklarda vadinin toprakları, gün doğuşundaki eflatun rengini almıştı.</p>

  <p class="calibre7">Demirin sesi yeniden işitildi. Tom, çadır dizilerine baktı. Çadırlar artık belli oluyordu. Bir çadırın yanında duran eski demir sobanın çatlaklarından turuncu bir ışık sızdığını gördü. Kalın soba borusundan koyu bir duman çıkıyordu.</p>

  <p class="calibre7">Tom, kamyonun kenarından aşağıya atladı. Sobaya doğru yaklaştı. Bir genç kızın, sobanın yanında iş gördüğünü, bükülmüş kolunda bir çocuk taşıdığını, çocuğun gömleğin altında meme emdiğini gördü. Kız, boyuna gelip gidiyor, ateşe dallar atıyor, daha iyi hava akımı sağlamak için paslı soba kapaklarını oynatıyordu. Bu arada çocuk, meme emmekteydi; annesi çocuğu arada sırada dikkatle bir kolundan ötekine alıyordu. Çocuk, annesinin işine ve hoş hareketlerine engel olmuyordu. <span class="calibre5">Turuncu ateş ışığı sobanın çatlaklarından sızıyor, çadırların üzerine titrek görüntüler aksettiriyordu.</span></p>

  <p class="calibre7">Tom, daha yaklaştı. Kızaran etin ve fırınlanan ekmeğin kokusunu aldı. Doğuda ışık hızla artıyordu. Tom, sobaya yaklaştı, ellerini uzattı. Kız, Tom'a baktı, saçının iki örgüsünü fırlatarak başını salladı.</p>

  <p class="calibre7">— Günaydın, dedi.</p>

  <p class="calibre7">Ve tavada kızaran ete baktı.</p>

  <p class="calibre7">Çadırın kapağı kalktı, genç bir adam dışarı çıktı. Onu ihtiyar bir adam izledi. <span class="calibre5">Üzerlerinde mavi keten tulumlar ve keten ceketler vardı. Hepsi kolalıydı. Pirinç düğmeler pırıl pırıl parlıyordu. Sert yüzlü adamlardı ve birbirlerine çok benziyorlardı. Genç adamın fırça gibi siyah, ihtiyarın da yine fırça gibi beyaz bir sakalı vardı. Başları ve yüzleri ıslaktı, saçlarından sular akıyordu ve damlayan sular sert sakallarında </span><span class="calibre5">tane tane duruyordu. Yanakları ıslaklıktan parlıyordu. Her ikisi de ışıyan doğuya ses çıkarmadan baktılar. Birlikte esnediler, tepelerin kenarlarındaki ışıkları seyrettiler. Sonra dönünce Tom'u gördüler. </span></p>

  <p class="calibre7"><span class="calibre5">Yaşlısı:</span></p>

  <p class="calibre7">— Günaydın, dedi.</p>

  <p class="calibre7">Yüzlerinde ne dostluk, ne de düşmanlık vardı. </p>

  <p class="calibre7">Tom:</p>

  <p class="calibre7">— Günaydın, dedi. </p>

  <p class="calibre7">Genci de:</p>

  <p class="calibre7">— Günaydın, dedi.</p>

  <p class="calibre7">Yüzlerindeki su yavaş yavaş kuruyordu. Sobaya yaklaştılar, ellerini ısıttılar.</p>

  <p class="calibre7">Kız işine devam etti. Bir ara çocuğunu yere bıraktı, örgülerini bir sicimle başının arkasına bağladı; çalıştıkça örgüleri fırlıyor ve sallanıyordu. Büyük bir sandığın üzerine çinko sahanları, çinko tabakları, bıçakları ve çatalları koydu. Sonra bol yağın içinden eti kepçe ile aldı, tavaya bıraktı. Et büzülürken cızırdıyordu. Kız paslı fırın kapağını açtı, bir tava dolusu koca koca peksimet çıkardı.</p>

  <p class="calibre7">Peksimetlerin kokusu havaya yayılınca her iki adam da bu kokuyu içlerine çektiler. </p>

  <p class="calibre7">Genç tatlı bir sesle:</p>

  <p class="calibre7">— Oh, dedi. </p>

  <p class="calibre7">İhtiyar adam, Tom'a:</p>

  <p class="calibre7">— Kahvaltı ettiniz mi? dedi.</p>

  <p class="calibre7">— Hayır, daha etmedim. Ama, bizimkiler şuracıkta. Daha uyanmadılar. Çok uykusuz kaldılar da.</p>

  <p class="calibre7">— Peki öyleyse, otur da birlikte yiyelim, ekmeğimiz çok Allaha şükür.</p>

  <p class="calibre7">Tom:</p>

  <p class="calibre7">— Teşekkür ederim, dedi. O kadar nefis kokuyor ki, hayır diyemeyeceğim.</p>

  <p class="calibre7">Genç adam:</p>

  <p class="calibre7">— Çok nefis değil mi? diye sordu. Ömründe bu kadar güzel koku duydun mu?</p>

  <p class="calibre7">Sandığın yanına yaklaştılar, çevresine çömeldiler.</p>

  <p class="calibre7">Genç sordu:</p>

  <p class="calibre7">— Bu yanlarda mı çalışıyorsunuz? </p>

  <p class="calibre7">Tom:</p>

  <p class="calibre7">— Hayır, çalışmak istiyoruz, dedi. Daha dün akşam geldik. Çevrede iş aramaya vakit bulamadık ki.</p>

  <p class="calibre7">Genç:</p>

  <p class="calibre7">— Biz on iki günden beri çalışıyoruz, dedi. </p>

  <p class="calibre7">Kız, bir yandan sobanın yanında çalışırken:</p>

  <p class="calibre7">— Yeni elbise bile aldılar, dedi.</p>

  <p class="calibre7">Her iki adam da, mavi elbiselerine baktılar, daha sertliklerini kaybetmemişti elbiseleri; biraz utanarak gülümsediler. Kız, bir sahan et, esmer büyük peksimetler ve bir kâse et suyu, bir de kahve koydu. Kendisi de sandığın yanına geçip çömeldi. Çocuk hâlâ meme emiyordu, başı hâlâ kızın gömleğinin altındaydı.</p>

  <p class="calibre7">Tabaklarını doldurdular, peksimetlerin üzerine et suyu döktüler, kahvelerine şeker attılar.</p>

  <p class="calibre7">Yaşlı adam ağzına yemek doldurdu, çiğnedi, çiğnedi, yutkundu ve yuttu.</p>

  <p class="calibre7">— Çok güzel olmuş, dedi.</p>

  <p class="calibre7">Ve bir kere daha ağzını doldurdu. </p>

  <p class="calibre7">Genci:</p>

  <p class="calibre7">— On iki günden beri yiyoruz, dedi. On iki günden beri, hiçbir övünü kaçırmadan yedik. Hepimiz, herkes çalışıyor. Gündeliklerimizi alıyoruz ve yiyoruz.</p>

  <p class="calibre7">Yemeğin üstüne kudurmuşcasına eğildi, yeniden tabağını doldurdu. Kaynamış <span class="calibre5">kahvelerini içtiler, telvelerini yere döktüler, yeniden doldurdular.</span></p>

  <p class="calibre7">Işık renklenmişti artık, kırmızımtırak aydınlık bir renk almıştı. Baba ile oğul yemeklerini bitirdiler. Doğuya baktılar; gün doğuşu aydınlatmıştı yüzlerini. <span class="calibre5">Dağların şekli ve ışıklı kenarı gözlerinde yansıyordu. Sonra fincanlarındaki telveleri yere döktüler ve birlikte ayağa kalktılar.</span></p>

  <p class="calibre7">Yaşlısı:</p>

  <p class="calibre7">— Yola çıkmalı, dedi. </p>

  <p class="calibre7">Genci, Tom'a döndü:</p>

  <p class="calibre7">— Bana bak, dedi. Biz birtakım borular döşüyoruz. Bizimle gelirsen belki sana da iş çıkar.</p>

  <p class="calibre7">Tom:</p>

  <p class="calibre7">— Çok iyi insanlarsınız, dedi. Kahvaltıya çok teşekkür ederim.</p>

  <p class="calibre7">İhtiyar:</p>

  <p class="calibre7">— Tanıştığımıza çok memnun oldum, dedi. İstersen sana da bir iş bulmaya çalışalım.</p>

  <p class="calibre7">Tom:</p>

  <p class="calibre7">— Tabiî isterim, dedi. Bir dakika bekleyin de bizimkilere haber vereyim.</p>

  <p class="calibre7">Hızlı hızlı Joadların çadırına gitti. Eğildi, içeri baktı. Çadırın altındaki loşluğun içinde uyuyan birtakım insan yığınları gördü. Yorganların altında hafif bir hareket başladı. Ruthie yılan gibi kıvrıla kıvrıla dışarı çıktı. Saçları gözlerinin üstüne düşmüştü, entarisi kıvrılmış ve buruşmuştu. Yavaş yavaş <span class="calibre5">sürünerek çıktı ve ayağa kalktı. Gri gözleri uykudan duru ve durgun bir hal almış, gözlerinde yaramazlık izi kalmamıştı. Tom çadırdan uzaklaştı, Ruthie'ye kendisini izlemesini işaret etti. Arkasını dönünce Ruthie başını kaldırıp ona baktı.</span></p>

  <p class="calibre7">Tom:</p>

  <p class="calibre7">— Ooo, amma da boy atmışsın ha! dedi.</p>

  <p class="calibre7">Ruthie, anî bir heyecanla başını başka yanlara çevirdi. </p>

  <p class="calibre7"><span class="calibre5">Tom:</span><br class="calibre6"/></p>

  <p class="calibre7">— Bana bak, dedi. Sakın kimseyi uyandırayım deme. Herkes kalkıncaya kadar bekle. Kalktıkları zaman, elime bir çalışma fırsatı geçtiğini, bunun için gittiğimi söylersin. Buradaki komşuların biriyle sabah kahvaltısı ettiğimi de anama söyle. Anladın mı?</p>

  <p class="calibre7">Ruthie başını salladı ve öteye çevirdi. Genç bir kız olmuştu sanki. </p>

  <p class="calibre7">Tom bir daha uyardı:</p>

  <p class="calibre7">— Sakın kimseyi uyandırayım deme.</p>

  <p class="calibre7">Koşa koşa yeni dostlarının yanına gitti. Ruthie çekinerek sağlık tesisine yaklaştı, açık kapısından içeriyi gözetledi.</p>

  <p class="calibre7">Tom döndüğü zaman, her iki adam da kendisini bekliyordu. Genç kadın, dışarıya bir şilte çıkarmış, çocuğunu üstüne</p>

  <p class="calibre7">yatırmıştı. Kadın bulaşıkları yıkarken çocuk da orada yatıyordu.</p>

  <p class="calibre7">Tom:</p>

  <p class="calibre7">— Bizimkilere nereye gittiğimi söyleyecektim ama, onlar hâlâ uyuyorlar, dedi.</p>

  <p class="calibre7">Her üçü de çadırların arasındaki yolda yürümeye başladılar.</p>

  <p class="calibre7">Kamp canlanıyordu. Kadınlar yeni yaktıkları ateşlerin başında uğraşıyorlar, et kesiyorlar, sabaha ekmek hazır etmek için bazlama yoğuruyorlardı. Ve erkekler çadırların, otomobillerin çevresinde dolaşıp durmaktaydılar. Şimdi gökyüzü bir gül pembeliğini almıştı. Büronun önünde zayıf, ihtiyar bir adam toprağı tırmıklıyordu. Tırmığı çekerken, dişlerin düz ve derin çizgiler çizmesine dikkat ediyordu.</p>

  <p class="calibre7">Her üçü de büronun önünden geçerlerken, genç adam:</p>

  <p class="calibre7">— Bu sabah erken kalkmışsın, baba, dedi.</p>

  <p class="calibre7">— Eh, ne yaparsın, kirayı ödemek gerek. </p>

  <p class="calibre7">Genç:</p><!--StartFragment--><!--EndFragment-->

  <p class="calibre7"><span class="calibre5">— </span>Kira mı? Laf, dedi. Geçen cumartesi akşamı kör kütük sarhoş olmuştu. Bütün gece sabaha kadar çadırda şarkı söyledi. Komiteden angarya olarak ona bu işi verdiler.</p>

  <p class="calibre7">Yolun kıyısından gidiyorlardı. Yanında bir sıra ceviz ağaçları vardı; üzeri yağ <span class="calibre5">içindeydi. Güneş, dağların üzerinde görünmüştü.</span></p>

  <p class="calibre7">Tom:</p>

  <p class="calibre7">— Garip, dedi. Yemeğinizi yedim de, adımı söylemedim size, siz de adlarınızı söylemediniz... Benim adım, Tom Joad.</p>

  <p class="calibre7">Yaşlı adam, Tom'a baktı, hafifçe gülümsedi:</p>

  <p class="calibre7">— Her halde buraya geleli çok olmadı?</p>

  <p class="calibre7">— Yoo. Olmadı. Ancak bir iki gün...</p>

  <p class="calibre7">— Anlamıştım zaten. Çünkü sen adını söylemek huyunu daha bırakmamışsın da ondan. Benim adım Timothy Wallace. Bu da oğlum Wilkie'dir.</p>

  <p class="calibre7">Tom:</p>

  <p class="calibre7">— Tanıştığımıza memnun oldum, dedi. Siz buraya geleli çok oldu mu?</p>

  <p class="calibre7">Wilkie:</p>

  <p class="calibre7">— On ay oldu, dedi. Geçen yıl yağmurlar başladığı zaman geldik. Off., ne günler geçirdik, başımıza neler gelmedi. Az kaldı açlıktan ölüyorduk.</p>

  <p class="calibre7">Yağlı yolun üstünde hışırtılar çıkararak yürüyorlardı. Yanlarından bir kamyon dolusu adam geçti; hepsinin suratları asıktı. Hepsi kamyona yapışmış, kaşlarını çatmış, bakıyorlardı.</p>

  <p class="calibre7">Timothy:</p>

  <p class="calibre7">— Gaz şirketine çalışmaya gidiyorlar, dedi. Güzel iş doğrusu.</p>

  <p class="calibre7">Tom:</p>

  <p class="calibre7">— Keşke bizim kamyonu alsaydık!</p>

  <p class="calibre7">— Olmaz.</p>

  <p class="calibre7">Timothy yere eğildi, yerden yeşil bir ceviz aldı. Baş parmağı ile kırmayı denedi, ama sonra vazgeçip direklerin üzerine konmuş bir karatavuğa fırlatıp attı. Kuş uçtu, ceviz kuşa vurmadan, altından geçti, sonra kuş tele kondu, gagasıyle siyah parlak tüylerini düzeltti.</p>

  <p class="calibre7">Tom sordu:</p>

  <p class="calibre7">— Sizin otomobiliniz yok mu?</p>

  <p class="calibre7">Baba ile oğul ağızlarını açıp cevap vermediler; yüzlerine bakan Tom, sıkıldıklarını anladı. </p>

  <p class="calibre7">Wilkie:</p>

  <p class="calibre7">— Çalıştığımız yer uzak değil ki, bir mil ötede, dedi. </p>

  <p class="calibre7">Timothy kızmıştı:</p>

  <p class="calibre7">— Hayır, otomobilimiz yok. Sattık. Vardı. Yiyeceğimiz bitti, hiçbir şeyimiz kalmadı. İş de bulamamıştık. Her hafta bu taraflara birtakım adamlar gelir, otomobil satın alırlar. Bakarlar, aç olursan arabanı satarsın elbet. Aç olduğun için de on para vermezler. İşte biz de böyle aç kalmıştık. Otomobilimize on dolar verdiler.</p>

  <p class="calibre7">Yola tükürdü. Wilkie durgun:</p>

  <p class="calibre7">— Ben geçen hafta Bakersfield'deydim. Bizim otomobili gördüm. Kullanılmış <span class="calibre5">otomobil deposunda duruyordu... Üzerine yetmiş beş dolar fiyat konmuştu.</span></p>

  <p class="calibre7">Timothy:</p>

  <p class="calibre7">— Ne yaparsın, satmak zorunda kaldık, dedi. Zaten ya onlar bizden bir otomobil çalacaklar ya biz onlardan bir şey çalacağız. Daha bir şey çalmadık ama, galiba bu gidişle onu da yapacağız.</p>

  <p class="calibre7">Tom:</p>

  <p class="calibre7">— Biliyor musunuz, yola çıkmadan önce, burada çok iş olduğunu duymuştuk, dedi. <span class="calibre5">El ilânlarında adam lâzım deniyordu.</span></p>

  <p class="calibre7">Timothy:</p>

  <p class="calibre7">— Evet. Biz de gördük o ilânları ama, işe gelince., çok iş yok. Gündelikler de durmadan düşüyor. Nasıl geçineceğim diye düşünmekten anam ağlıyor.</p>

  <p class="calibre7">Tom:</p>

  <p class="calibre7">— Peki ama, işte şimdi işiniz var, ne düşünüyorsunuz? dedi.</p>

  <p class="calibre7">— Evet ama, bu iş uzun sürmez. Patron iyi bir adam. Ufak bir yeri var. Bizimle birlikte çalışır. Allah kahretsin!.. Çok sürmez, biter!..</p>

  <p class="calibre7">Tom:</p>

  <p class="calibre7">— Öyleyse beni ne diye sürüklüyorsunuz? dedi. Ben de çalışırsam iş daha çabuk biter. Neden kendi bindiğin dalı kesiyorsun?</p>

  <p class="calibre7">Timothy yavaşça başını salladı:</p>

  <p class="calibre7">— Bilmiyorum. Belki de akılsızım da ondan. Başımıza birer şapka alalım dedik de, onu bile bu gidişle alamayacağız galiba. İşte, al sana iyi bir iş!.. Saatine otuz sent alıyoruz. Patron da iyi bir adam.</p>

  <p class="calibre7">Asfalttan çıktılar, küçük bir bahçenin çakıllı yolundan geçtiler. Ağaçların arkasında küçük beyaz bir çiftlik evi, birkaç gölgelik ağaç, bir samanlık göründü. Samanlığın ötesinde bir bağ ve bir pamuk tarlası vardı. <span class="calibre5">Üç adam evin yanından geçtikleri sırada tel bir kapının çarptığını duydular. </span><span class="calibre5">İriyarı, güneş yanığı bir adam, mutfağın basamaklarından indi. Başında mukavvadan yazlık bir şapka vardı ve bahçeden geçerken kollarını sıvıyordu. </span><span class="calibre5">Güneşten sa</span><span class="calibre5">raran kocaman kaşları çatıkmış gibi aşağıya düşmüştü. Yanakları birer biftek gibi kıpkırmızıydı, güneşten yanmıştı. </span></p>

  <p class="calibre7">Timothy:</p>

  <p class="calibre7">— Günaydın Mr. Thomas, dedi. </p>

  <p class="calibre7">Adam, sinirli sinirli:</p>

  <p class="calibre7">— Günaydın, dedi.</p>

  <p class="calibre7">Timothy:</p>

  <p class="calibre7"><span class="calibre5">— Bu arkadaşın adı Tom Joad, dedi. Kendisine de acaba iş verebilir misiniz diye düşündük de!..</span></p>

  <p class="calibre7">Thomas, Tom'a bakarak kaşlarını çattı, sonra hafifçe güldü. Kaşları hâlâ çatıktı:</p>

  <p class="calibre7">— Aaa, tabiî veririm. Ona da iş veririm, herkese de iş veririm. Bu gidişle galiba yüz kişi çalıştıracağım.</p>

  <p class="calibre7">Timothy:</p>

  <p class="calibre7">— Yok, hani yalnızca aklımıza öyle geldi de!., diye özür dilemeye başladı.</p>

  <p class="calibre7">Thomas, Timothy'nin sözünü kesti:</p>

  <p class="calibre7">— Benim de aklıma geldi...</p>

  <p class="calibre7">Topuklarının üzerinde döndü, karşılarında dikilip durdu:</p>

  <p class="calibre7">— Size söyleyeceklerim var. Ben sizin saatinize otuz sent veriyorum, öyle değil mi?</p>

  <p class="calibre7">— Evet, otuz sent veriyorsunuz Mr. Thomas... Ama...</p>

  <p class="calibre7">— Ve ben de sizden otuz sentlik iş alıyorum... </p>

  <p class="calibre7">İri, sert elleri birbirini kavradı:</p>

  <p class="calibre7">— Biz de bütün gün elimizden geldiği kadar size yararlı olmaya çalışıyoruz.</p>

  <p class="calibre7">— Sen şimdi bırak orasını, bu sabahtan itibaren saatine yirmi beş sent alacaksınız. Ya buna razı olursunuz, ya da işi bırakıp gidersiniz.</p>

  <p class="calibre7">Adamın kırmızı yüzü, öfkeden kıpkırmızı kesildi. Timothy:</p>

  <p class="calibre7">— Biz iyi çalışıyorduk. Bunu siz de söylemiştiniz, dedi.</p>

  <p class="calibre7">— Biliyorum, ama anlaşılıyor ki artık bundan sonra kendime istediğim gibi adam tutamayacağım.</p>

  <p class="calibre7">Yutkundu:</p>

  <p class="calibre7">— Bana bakın, dedi. Benim burada altmış beş dönümlük <span class="calibre5">bir toprağım var. Siz hiç Çiftçiler Birliği diye bir şey duydunuz mu?</span></p>

  <p class="calibre7">— Tabiî duyduk.</p>

  <p class="calibre7">— Öyleyse bakın size söyleyeyim: İşte ben de bu birlik üyelerindenim. Dün gece toplantımız vardı. Çiftçiler Birliğini kimin yönettiğini biliyor musunuz? Bakın onu da size söyleyeyim: Batı Bankası. Bu ovanın büyük bir kısmı bankanın elindedir. Başkalarının mallarına ait senetler de ondadır. Dün gece bankada birisi bana dedi ki: "Siz saatine otuz sent verip adam çalıştırıyormuşsunuz. Bunu yirmi beşe indirseniz fena olmaz!" Ben de dedim ki: <span class="calibre5">"Benim adamlarım iyidir. Saatte otuz sent vermeye değer". O da: "Mesele bu değil" dedi. '"Şimdi ücretler yirmi beş senttir. Eğer siz otuz sent verirseniz, bu durum çevremizde gerginlik yaratır. Sonra bundan başka..." dedi, "gelecek yıl yine tohumluk için borç almayacak mısınız?"</span></p>

  <p class="calibre7">Thomas durdu. Soluyordu:</p>

  <p class="calibre7">— Anladınız ya?.. Gündelik artık yirmi beş senttir. Bunu kabul etmek zorundasınız!..</p>

  <p class="calibre7">Timothy ne söyleyeceğini şaşırmıştı.</p>

  <p class="calibre7">— Ama biz iyi çalışıyorduk, dedi.</p>

  <p class="calibre7">— Hâlâ anlamadın mı? Koca göbekli banka hazretlerinin iki bin adamı, benim ise üç tanecik adamım var. Ödemem gereken senetlerim var. Şimdi eğer siz buna karşı bir çare düşünebiliyorsanız söyleyin, yapayım. Elimi kolumu bağladılar.</p>

  <p class="calibre7">Timothy başını salladı:</p>

  <p class="calibre7">— Ne söyleyeceğimi bilmiyorum.</p>

  <p class="calibre7">— Siz burada bekleyin biraz.</p>

  <p class="calibre7">Thomas çabucak eve girdi. Kapı, arkasından çarptı. Biraz sonra döndü, elinde bir gazete vardı.</p>

  <p class="calibre7">— Bunu gördünüz mü? Size okuyayım da dinleyin: "Vatandaşlar kızıl tahrikçilere kızarak göçmenlerin kampını yaktılar. Birtakım vatandaşlar, mahallî bir göçmen kampında süregelen tahriklere kızarak çadırları yakıp kül etmişler ve tahrikçilerin eyaletimizden çıkarılmasını istemişlerdir.»</p>

  <p class="calibre7">Tom:</p>

  <p class="calibre7">— Ama ben... diye söze başladı ve sonra kesti, bir daha sesini çıkarmadı.</p>

  <p class="calibre7">Thomas gazeteyi dikkatle katladı, cebine soktu. Yeniden soğukkanlılığını ele almıştı. Sakin sakin:</p>

  <p class="calibre7">— Bu adamları birlik gönderdi. İşte ben size işin içyüzünü anlatıyorum. Eğer benim bunu size söylediğimi işitirlerse, gelecek yıl benim çiftliğin yerinde yeller eser.</p>

  <p class="calibre7">Timothy:</p>

  <p class="calibre7">— Ben ne diyeceğimi şaşırdım, dedi. Ama işin içinde tahrikçiler olduğuna göre, neden kızdıkları anlaşılıyor.</p>

  <p class="calibre7">Thomas:</p>

  <p class="calibre7">— Ben bu işi bilirim, dedi. Gündeliklerin indirilmesi gerektiğinde her zaman bakarsın kızıl tahrikçiler ortaya çıkar. Her zaman mı her zaman. Allah belâsını versin, elimi kolumu bağladılar. Eee, şimdi kararınız ne? Yirmi beş senti kabul ediyor musunuz?</p>

  <p class="calibre7">Timothy başını eğdi:</p>

  <p class="calibre7">— Ben çalışacağım, dedi. </p>

  <p class="calibre7">Wilkie:</p>

  <p class="calibre7">— Ben de, dedi. </p>

  <p class="calibre7">Tom:</p>

  <p class="calibre7">— Ben galiba uğursuz geldim, dedi. Evet, ben de çalışırım. Çalışmam gerek.</p>

  <p class="calibre7">Thomas üst cebinden bir mendil çıkardı, ağzını ve çenesini sildi:</p>

  <p class="calibre7">— Bu ne zamana kadar böyle sürer bilmem. Aldığınız para ile ailenizi nasıl geçindireceksiniz, aklım ermiyor?!..</p>

  <p class="calibre7">Wilkie:</p>

  <p class="calibre7">— Çalışırsak geçiniriz, dedi. İş olmazsa, o zaman halimiz duman.</p>

  <p class="calibre7">Thomas saatine baktı:</p>

  <p class="calibre7">— Eh, haydi bakalım çocuklar, gidelim de hendek kazmaya başlayalım. Haa! dedi. <span class="calibre5">Bakın size bir şey söyleyecektim: Siz hükümet kampında oturuyorsunuz, değil mi?</span></p>

  <p class="calibre7">— Evet efendim.</p>

  <p class="calibre7">— Her cumartesi gecesi sizin orada dans var, öyle değil mi?</p>

  <p class="calibre7">Wilkie gülümsedi:</p>

  <p class="calibre7">— Evet, tabiî var.</p>

  <p class="calibre7">— Eee, öyle ise önümüzdeki cumartesi akşamı dikkatli olun.</p>

  <p class="calibre7">Birdenbire Timothy doğruldu, Thomas'ın yanına yaklaştı:</p>

  <p class="calibre7">— Ne demek istiyorsunuz? Ben, Merkez Komitesindenim. Bu işi bilmeliyim.</p>

  <p class="calibre7">Thomas, onun bu halini anlamış gibi baktı:</p>

  <p class="calibre7">— Kimseye söylemeyeceksin ama. , </p>

  <p class="calibre7">Timothy sordu:</p>

  <p class="calibre7">— Peki, ne var? Ne olacakmış?</p>

  <p class="calibre7">— Birlik, hükümet kamplarını istemiyor. Çünkü muhtar yardımcıları bu kamplara giremiyorlar. Duyduğuma göre, oradaki halk, kendi kanunlarını kendileri yapıyormuş; tevkif müzekkeresi olmadan kimse tevkif edilemiyormuş. Ama büyük bir kavga çıkar da silâh patlarsa., o zaman muhtarlar içeri girip kampı dağıtabilirlermiş.</p>

  <p class="calibre7">Timothy bozulmuştu. Dimdik duruyordu, gözleri soğuk soğuk bakmaktaydı:</p>

  <p class="calibre7">— Peki, ne olacak? </p>

  <p class="calibre7">Thomas sinirli sinirli:</p>

  <p class="calibre7">— Nereden duyduğunuzu söylemeyeceksiniz ama, dedi. Cumartesi gecesi kavga çıkarılacak. Olay çıkar çıkmaz içeri girmek üzere çevrede muhtar yardımcıları bekleyecek.</p>

  <p class="calibre7">Tom sordu:</p>

  <p class="calibre7">— Peki ama, neden? Kamptakiler kimseye dokunmuyorlar, kimseyi rahatsız etmiyorlar ki...</p>

  <p class="calibre7">Thomas:</p>

  <p class="calibre7">— Ha, anlatayım size nedenini... dedi. Kamptakiler, insan muamelesi görmeye alışıyorlar. Yeniden göçmen kamplarına döner dönmez onları yönetmek güç oluyor.</p>

  <p class="calibre7">Thomas yüzünü bir daha sildi:</p>

  <p class="calibre7">— Haydi bakalım şimdi iş başına. Çiftlik işlerinden baş<span class="calibre5">ka konularda size fazla açılmamam gerekirdi ama, ne yapalım; sizleri, halkı seviyorum.</span></p>

  <p class="calibre7">Timothy, Thomas'ın önüne doğru bir adım attı. Sert kemikli bir el uzandı. Thomas eli sıktı.</p>

  <p class="calibre7">— Kimin haber verdiğini kimse bilmeyecek. Teşekkür ederiz. Kavga çıkarmayacağız.</p>

  <p class="calibre7">Thomas:</p>

  <p class="calibre7">— Haydi bakalım iş başına, dedi. Saati yirmi beş sent, ona göre.</p>

  <p class="calibre7">Wilkie:</p>

  <p class="calibre7">— Ziyanı yok, kabul ediyoruz, dedi. Sizin hatırınız için. </p>

  <p class="calibre7">Thomas eve doğru yürüyordu:</p>

  <p class="calibre7">— Ben biraz sonra gelirim, dedi. Siz işe başlayın. </p>

  <p class="calibre7">Tel kapı arkasından çarparak kapandı.</p>

  <p class="calibre7">Üç adam, beyaz badanalı evi geçtiler, bir tarla kenarından yürümeye başladılar. <span class="calibre5">İnce uzun bir hendeğe geldiler. Hendeğin kenarında beton borular vardı.</span></p>

  <p class="calibre7">Wilkie:</p>

  <p class="calibre7">— İşte, burada çalışıyoruz, dedi.</p>

  <p class="calibre7">Wilkie'nin babası samanlığı açtı, iki kazma ile üç kürek çıkardı. Tom'a:</p>

  <p class="calibre7">— İşte, bu da senin malın dedi. </p>

  <p class="calibre7">Tom, kazmayı tarttı:</p>

  <p class="calibre7">— Vay anasını! Bari ağırlık vermese. </p>

  <p class="calibre7">Wilkie:</p>

  <p class="calibre7">— Daha dur bakalım, dedi. Hele saat on bir olsun da, görürsün nasıl ağırlık verdiğini.</p>

  <p class="calibre7">Hendeğin ucuna doğru gittiler. Tom ceketini çıkardı, toprak yığınının üstüne attı. Kasketini geriye itti, hendeğin içine atladı. Sonra avuçlarına tükürdü. <span class="calibre5">Kazma havaya kalktı, indi. Tom yavaşça hınkladı. Artık kazma kalkıp iniyor, kazmanın toprağa saplanışında bir hınklama çıkıyor, toprak kabarıyordu.</span></p>

  <p class="calibre7">Wilkie:</p>

  <p class="calibre7">— Baba bak, dedi. Tom iyi bir kazmacı. Sanki herif kazmacı doğmuş.</p>

  <p class="calibre7">Tom:</p>

  <p class="calibre7">— Ben eski bir kazmacıyım elbet (hınk). Çok kazma salladım (hınk). Kazma sallamaya bayılırım (hınk).</p>

  <p class="calibre7">Önündeki toprak kabarmıştı. Meyve ağaçları güneşin altında artık iyice belirmişti. Asmaların üzerindeki yapraklar pırıl pırıl yeşildi. Tom iki metre uzunluğunda bir hendek kazdi, kenara çekildi, alnını sildi. Wilkie arkasından geliyordu. Kürek inip kalkıyor, uzun hendeğin yanındaki toprak yığınına toprağı fırlatıyordu.</p>

  <p class="calibre7">Tom:</p>

  <p class="calibre7">— Bu Merkez Komitesini ben de duydum, dedi. Demek sen de onlardan birisin?</p>

  <p class="calibre7">Timothy:</p>

  <p class="calibre7">— Evet, bayım, dedi. Merkez Komitesine girmek, sorumluluk yüklenmek demektir. <span class="calibre5">Bütün oradaki halkın sorununu taşımak demektir. Biz elimizden geldiği kadar çalışıyoruz. Kampta oturan halk da elinden geleni yapıyor. Büyük çiftçilerin bize böyle saldırmalarını doğrusu istemezdim. Bu olmamalıydı.</span></p>

  <p class="calibre7">Tom yeniden hendeğe girdi. Wilkie dışarı çıkıp kenarda durdu. </p>

  <p class="calibre7">Tom sordu:</p>

  <p class="calibre7">— Bu adamın haber verdiği (hınk), dansta olacak kavga nedir? (hınk). Neden kavga çıkarmak istiyorlar?</p>

  <p class="calibre7">Timothy, Wilkie'nin arkasından geliyor, küreğiyle hendeğin dibini düzeltiyor, hendeği boru döşenebilecek duruma getiriyordu.</p>

  <p class="calibre7">Timothy:</p>

  <p class="calibre7">— Bizi oradan atmak istiyorlar, dedi. Belki de örgütleniriz diye korkuyorlar. <span class="calibre5">Belki de hakları var. Bu kamp, bir örgüt demektir. Halk kendi kendini yönetiyor. </span><span class="calibre5">Bu çevrenin en iyi cazı bizim kamptadır. Aç olanlara kamta az bir miktar hesap açılır. Beş dolar kadar... İstersen bu kadarlık yiyecek alabilirsin. Kampta insana kolaylık gösterirler. Bizim bugüne kadar kanunsuz bir davranışımız görülmemiştir. Galiba büyük çiftçiler bu yüzden üç buçuk atıyorlar. Bizi hapse tıkamıyorlar... Neden? Çünkü bu örgüt onları korkutuyor. Tabiî düşünüyorlar ki, biz kendi kendimizi yönetmeyi öğrenirsek, belki başka şeyler de yaparız.</span></p>

  <p class="calibre7">Tom hendekten atladı, gözlerinin üstündeki teri sildi.</p>

  <p class="calibre7">— Gazetenin Bakersfield kuzeyindeki kışkırtıcılar üzerine yazdığını duydun mu?</p>

  <p class="calibre7">Wilkie:</p>

  <p class="calibre7">— Evet, duydum, dedi. Bunlar olağan işler. </p>

  <p class="calibre7">Tom:</p>

  <p class="calibre7">— Ben oradaydım. Kışkırtan filan yoktu. Bu kızıllar dedikleri de ne oluyor? <span class="calibre5">Boyuna bir kızıl lafıdır gidiyor, bu da ne demek Allahınızı severseniz?</span></p>

  <p class="calibre7">Timothy, hendeğin dibinde küçük bir tümseği düzeltti. Tepedeki güneş ak sakalını parlatıyordu.</p>

  <p class="calibre7">— Herkes kızılların ne olduğunu anlamak istiyor... </p>

  <p class="calibre7">Güldü:</p>

  <p class="calibre7">— Bizim çocuklardan biri, bunun cevabını buldu. </p>

  <p class="calibre7">Yığılmış toprağın üstüne vurdu kürekle:</p>

  <p class="calibre7">— Burada Hines isminde bir adam var. Herifin otuz bin dönüm şeftali bahçesiyle, üzüm bağı olduğu gibi, bir de şaraphanesi ve konserve fabrikası da var. Bu adam, boyuna: "Namussuz kızıllar!" deyip dururdu. "Bu namussuz kızıllar memleketi mahvediyorlar!" derdi. "Bu piç kızılları memleketten atacağız!" derdi. <span class="calibre5">Aramızda, batıdan gelme bir genç vardı. Bir gün yine adamın sözlerini dinlerken başını kaşıdı ve "Mr. Hines" dedi. "Ben buraya yeni geldim. Bu namussuz kızıllar dediğiniz kimlerdir, bilmiyorum?" Hines de: "Kızıl dediğimiz kimseler, yirmi beş senti kabul etmeyip otuz sent isteyen orospu çocuklarıdır!" dedi. Genç çocuk, iyice düşündü, kafasını kaşıdı, sonra: </span><span class="calibre5">"Demek öyle, Mr. Hines. Ben orospu çocuğu değilim, ama eğer kızıl dediğiniz adamlar böyle kimselerse... Eh, ben de saatine otuz sent almak istiyorum. </span><span class="calibre5">Yalnız ben değil, herkes de istiyor. Vay anasını, Mr. Hines, demek biz hepimiz kızılız!.."</span></p>

  <p class="calibre7">Timothy küreği hendeğin dibine sürdü, küreğin kestiği toprak parçası parlıyordu.</p>

  <p class="calibre7">Tom güldü:</p>

  <p class="calibre7">— Galiba ben de kızılım!..</p>

  <p class="calibre7">Kazması havaya kalkıp indi ve toprak kazmanın altında çatırdadı. Ter damlaları Tom'un alnından burnundan aşağıya yuvarlanıyor, boynunda parlıyordu:</p>

  <p class="calibre7">— Hey Allahım hey!., dedi. Kazma iyi bir araçtır, (hınk) ama kazma ile kavgaya kalkmazsan (hınk). Kavga etmemek için de insanların anlaşmaları, elele verip çalışmaları yeter (hınk).</p>

  <p class="calibre7">Üç adam ardarda sırayla çalıştılar, hendek uzadıkça uzadı. Güneş, gün ilerledikçe kızgın kızgın üzerlerinde parlıyordu.</p>

  <p class="calibre7">Tom gittikten sonra, Ruthie sağlık tesisi pavyonunun kapısından içeri şöyle bir baktı. Winfield olmadan içeri girmeye pek cesaret edemiyordu. Çıplak ayağını betona bastı, sonra çekti. Biraz öteden çadırın birinden bir kadın çıktı, sac bir kamp sobasında ateş yaktı. Ruthie o yöne doğru iki adım attı, ama pavyondan bir türlü ayrılamıyordu. Joadların çadırına doğru süzüldü. İçeri baktı. John Amca toprağın üstünde ağzı açık, boğazındaki tükrüğü gürüldete gürüldete uyuyordu. <span class="calibre5">Ana ile baba, üstlerine yorganı örtmüşlerdi, ışıktan korunmak için başlarını yorganın altına sokmuşlardı. Al, John Amcanın öte yanında yatıyordu. Kolunu gözlerinin üstüne kapatmıştı. Rose of Sharon ile Winfield, çadırın önüne yakın bir yerde yatıyorlardı; Winfield'in yanında Ruthie'nin yeri boştu. Ruthie çömeldi, çadırın içine baktı. Gözleri Winfield'in sapsarı başına takıldı kaldı. </span><span class="calibre5">Ruthie, Winfield'e baktığı sırada oğlanın gözleri açıldı, Ruthie parmağını dudaklarına götürdü, öteki eliyle Winfield'e "gel" işaretini verdi. Winfield, Rose of Sharon'a baktı. Rose of Sharon'un pembe yüzü hemen yanındaydı; ağzı bir parça da açıktı. Winfield, yavaşça battaniyeyi kaldırdı, içinden sıyrıldı. Ses çıkarmamaya, kimseye çarpmamaya çalışarak çadırdan sürünüp çıktı, Ruthie'nin yanına gitti.</span></p>

  <p class="calibre7">— Sen ne zaman kalktın? diye fısıldadı.</p>

  <p class="calibre7">Ruthie, gereken özenle Winfield'i oradan uzaklaştırdı, kimsenin duymayacağına emin oldukları bir yere gelince:</p>

  <p class="calibre7"><span class="calibre5">— Ben bu gece hiç yatmadım, dedi. Bütün gece ayaktaydım.</span></p>

  <p class="calibre7">Winfield:</p>

  <p class="calibre7">— Haydi canım atma, dedi. Pis yalancı, sen de!. </p>

  <p class="calibre7">Ruthie:</p>

  <p class="calibre7">— Peki, öyle olsun, dedi. Mademki ben yalancıyım, ben de sana bu gece olanları anlatmam. Ne adamın sivri bir bıçakla öldürüldüğünü, ne de bir ayının gelip küçük bir çocuk çalıp gittiğini sana söylemeyeceğim işte!..</p>

  <p class="calibre7">Winfield yerinde duramıyordu:</p>

  <p class="calibre7">— Haydi canım sen de, ne ayı geldi, ne bir şey oldu, dedi.  </p>

  <p class="calibre7">Saçını parmaklarıyle düzeltti, bacaklarını açarak tulumunu aşağı çekti.</p>

  <p class="calibre7">Ruthie, alaycı alaycı:</p>

  <p class="calibre7">— Peki, peki... Ayı filan gelmedi, dedi. Sonra kataloglarda gördüğümüz tabaklara benzeyen o beyaz şeylerden de yok.</p>

  <p class="calibre7">Winfield, Ruthie'ye ciddî ciddî baktı. Sağlık tesisini gösterdi:</p>

  <p class="calibre7">— Orada mı? diye sordu. </p>

  <p class="calibre7">Ruthie:</p>

  <p class="calibre7">— Ben, pis bir yalancıyım, dedi. Sana ne diye anlatayım?</p>

  <p class="calibre7">Winfield:</p>

  <p class="calibre7">— Haydi gidip de bakalım, dedi. </p>

  <p class="calibre7">Ruthie:</p>

  <p class="calibre7">— Ben gördüm, dedi. Üstlerine de oturdum. Dahası, birisine çişimi bile ettim.</p>

  <p class="calibre7">Winfield:</p>

  <p class="calibre7">— Atıyorsun, dedi.</p>

  <p class="calibre7">Birlikte pavyona gittiler. Ruthie artık korkmuyordu. Cesaretle yol gösteriyordu. <span class="calibre5">Büyük bir yerde bir sıra alafranga apteshane vardı. Apteshaneler kapılı bölmeler içindeydi. Porselen alafranga helalar beyaz beyaz parlıyordu. Karşı duvarda da musluklar diziliydi. Başka bir duvarda, dört tane duş bölmesi vardı.</span></p>

  <p class="calibre7">Ruthie:</p>

  <p class="calibre7">— İşte bak, dedi. İşte apteshaneler. Kataloglarda resimlerini gördüktü.</p>

  <p class="calibre7">Çocuklar bir apteshanenin yanına yaklaştılar. Ruthie büyük bir gösterişle eteğinin arkasını kaldırdı ve oturdu.</p>

  <p class="calibre7">— Sana demedim mi ben, buraya geldim, diye! dedi.</p>

  <p class="calibre7">Ve söylediklerini ispat etti; alafranga helânın çukurunda bir su şırıltısı işitildi.</p>

  <p class="calibre7">Winfield şaşırmıştı. Eli, yukarda sallanan sapı yakaladı. Birden bir su gürültüsü koptu. Ruthie havaya sıçradı ve oradan kaçtı. Winfield ile birlikte pavyonun ortasında durmuşlar, apteshaneye bakıyorlardı. Hâlâ içinden suyun sesi işitiliyordu. </p>

  <p class="calibre7">Ruthie:</p>

  <p class="calibre7">— Sen yaptın işte, dedi. Sen kırdın. Ben gördüm.</p>

  <p class="calibre7">— Vallahi ben yapmadım, ben yapmadım. </p>

  <p class="calibre7">Ruthie:</p>

  <p class="calibre7">— Ben gördüm, dedi. Sana zâten hiçbir şey göstermeye gelmez ki, hemen kırar, bozarsın.</p>

  <p class="calibre7">Winfield başını önüne eğmişti. Ruthie'ye baktı, gözleri yaşla doldu. Çenesi titriyordu. Ruthie, yaptığına pişmandı:</p>

  <p class="calibre7">— Haydi korkma, dedi. Ben söylemem. Zaten eskiden kırıkmış deriz. Sanki buraya hiç girmemiş gibi yaparız.</p>

  <p class="calibre7">Winfield'i binanın dışına çıkardı.</p>

  <p class="calibre7">Güneş, şimdi dağların arkasından çıkmış, beş Sağlık Pavyonunun oluklu saçtan damları ile, kampın gri çadırları üzerinde parlıyor, çadırların arasındaki yolların üzerini yalıyordu. Kamp uyanıyordu. Gaz tenekelerinden ve teneke parçalarından yapılmış kamp sobalarında ateş yanıyordu. Hava duman kokuyordu. <span class="calibre5">Çadır kapakları arkaya atılmıştı ve halk yollarda gidip geliyordu. Ana, Joadların çadırı önünde duruyor, yolun ilerisine bakıyordu. Çocukların geldiklerini gördü, onlara doğru ilerledi.</span></p>

  <p class="calibre7">Ana:</p>

  <p class="calibre7">— Ben de sizi merak etmeye başlamıştım, dedi. Neredeydiniz?</p>

  <p class="calibre7">Ruthie:</p>

  <p class="calibre7">— Ortalığı dolaşıyorduk, dedi.</p>

  <p class="calibre7">— Tom nerede? Hiç gördünüz mü? </p>

  <p class="calibre7">Ruthie büyük adam tavrı takındı:</p>

  <p class="calibre7">— Evet, madam. Tom beni uyandırdı ve size söyleyecek şeyi bana söyledi.</p>

  <p class="calibre7">Önemini belirtmek için bir an durdu. </p>

  <p class="calibre7">Ana:</p>

  <p class="calibre7">— İyi... Peki, ne dedi? diye sordu.</p>

  <p class="calibre7">— Size şunu söylememi rica etti ki...</p>

  <p class="calibre7">Yeniden durdu, Winfield'in kendi durumunu anlayıp anlamadığına baktı. <span class="calibre5">Ana, elini kaldırdı. Elinin arkası Ruthie'ye dönüktü.</span></p>

  <p class="calibre7">— Eeee?..</p>

  <p class="calibre7">Ruthie çabuk çabuk:</p>

  <p class="calibre7">— İş bulmuş, dedi. Çalışmaya gitti.</p>

  <p class="calibre7">Havaya kalkan elin ne anlama geldiğini Ruthie anlamıştı. Ele bakıyordu. El yeniden indi, sonra Ruthie'ye uzandı. Ana, Ruthie'nin omuzlarına anî bir hararetle sarıldı ve sonra bıraktı.</p>

  <p class="calibre7">Ruthie, şaşkın şaşkın yere bakıyordu, konuyu değiştirdi:</p>

  <p class="calibre7">— İleride apteshaneler var, dedi. Beyaz apteshaneler... </p>

  <p class="calibre7">Ana sordu:</p>

  <p class="calibre7">— Siz girdiniz mi içine? </p>

  <p class="calibre7">— Winfield ile birlikte girdik, dedi. </p>

  <p class="calibre7">Sonra verdiği söze ihanet ederek:</p>

  <p class="calibre7">— Winfield apteshaneyi bozdu, dedi.</p>

  <p class="calibre7">Winfield kıpkırmızı oldu. Ruthie'ye kızarak baktı. O da ona karşılık:</p>

  <p class="calibre7">— O da bir tanesine işedi, dedi. </p>

  <p class="calibre7">Ana durumu anlamıştı:</p>

  <p class="calibre7">— Ne yaptınız bakayım? Gösterin bana. </p>

  <p class="calibre7">Çocukları önüne katarak pavyonun kapısına geldi, içeri girdi.</p>

  <p class="calibre7">— Ne yaptınız bakayım? Gösterin bana. </p>

  <p class="calibre7">Ruthie gösterdi:</p>

  <p class="calibre7">— İçinden bir hışş sesi geliyordu, şimdi durmuş. </p>

  <p class="calibre7">Anaları:</p>

  <p class="calibre7">— Ne yaptığınızı gösterin bana bakayım, dedi. </p>

  <p class="calibre7">Winfield istemeye istemeye apteshaneye yaklaştı:</p>

  <p class="calibre7">— Çok çekmedim, ana, dedi. Şöylece biraz tuttum, sonra... </p>

  <p class="calibre7">Su hışırtısı yeniden başladı. Winfield geriye sıçradı. <span class="calibre5">Ana başını arkaya atarak güldü. Ruthie ile Winfield de bu sırada üzgün üzgün analarına bakıyorlardı. </span></p>

  <p class="calibre7"><span class="calibre5">Anaları:</span></p>

  <p class="calibre7">— Bu böyle çalışır zaten, dedi. Ben biliyorum, gördüm. İşini bitirince bunu çekersin.</p>

  <p class="calibre7">Çocuklar cehaletlerinden utanmışlar, yerin dibine geçmişlerdi. Kapıdan çıktılar, yola doğru yürüdüler, kalabalık bir ailenin sabah kahvaltısını nasıl yediğini, durup seyrettiler.</p>

  <p class="calibre7">Ana, onların kapıdan çıktıklarını gördükten sonra pavyona göz gezdirmeye başladı. Duş yerlerine gitti, içine baktı. Muslukların önündeki el yıkayacak yerlere baktı, parmağını beyaz porselenlerin üstünde gezdirdi. Musluğu bir parça açtı, parmağını akarsuya tuttu, su sıcak akmaya başlar başlamaz hemen elini çekti. Bir an el yıkayacak yere baktıktan sonra, orada duran kapağı deliğe kapattı, bir parça sıcak, bir parça soğuk su ile doldurdu. Ilık su ile ellerini sonra da yüzünü yıkadı. Parmaklariyle saçlarını ıslattığı sırada beton döşemede bir ayak sesi işitti, hemen döndü. İhtiyar bir adam, yüzünde, haklı bir hayretle ona bakıyordu. </p>

  <p class="calibre7">Kaba bir sesle:</p>

  <p class="calibre7">— Buraya neden girdiniz? dedi.</p>

  <p class="calibre7">Ana yutkundu, yüzündeki suların çenesinden damladığını ve entarisini ıslattığını hissediyordu.</p>

  <p class="calibre7">— Affedersiniz, bilmiyordum, diye özür diledi. Ben burasını herkes kullanabilir sanmıştım da.</p>

  <p class="calibre7">İhtiyar adam, kaşlarını çattı. Sert sert:</p>

  <p class="calibre7">— Burası erkekler için!., dedi.</p>

  <p class="calibre7">Kapıya doğru yürüdü, kapının üzerindeki levhayı gösterdi; levhanın üzerinde ERKEKLERE diye yazılıydı. </p>

  <p class="calibre7">Adam:</p>

  <p class="calibre7">— Bakın, dedi. Nasıl, bu yazıyı görmediniz mi? </p>

  <p class="calibre7">Ana, utanarak:</p>

  <p class="calibre7">— Hayır, dedi. Görmedim. Benim girebileceğim bir yer yok mu?</p>

  <p class="calibre7">Adamın kızgınlığı geçmişti. Daha yumuşak:</p>

  <p class="calibre7">— Yeni mi geldiniz? diye sordu. </p>

  <p class="calibre7">Ana:</p>

  <p class="calibre7">— Dün gece yarısı, dedi.</p>

  <p class="calibre7">— Demek daha Komite ile görüşmediniz?</p>

  <p class="calibre7">— Ne Komitesi?</p>

  <p class="calibre7">— Kadınlar Komitesi.</p>

  <p class="calibre7">— Hayır, görüşmedim. </p>

  <p class="calibre7">Adam gururlanarak:</p>

  <p class="calibre7">— Komite biraz sonra sizi çağırır, işleminizi yapar, dedi. Biz, buraya gelen herkesi memnun etmeye çalışırız. Şimdi kadınlar apteshanesini arıyorsanız, bu binanın öte yanına gidin. Orası sizindir.</p>

  <p class="calibre7">Ana sabırsızlanıyordu:</p>

  <p class="calibre7">— Kadınlar Komitesi mi dediniz? Bizim çadıra mı gelecekler? diye sordu.</p>

  <p class="calibre7">Adam başıyle doğruladı:</p>

  <p class="calibre7">— Evet, biraz sonra gelirler. </p>

  <p class="calibre7">Ana:</p>

  <p class="calibre7">— Teşekkür ederim, dedi.</p>

  <p class="calibre7">Hemen dışarı fırladı, hızlı hızlı sanki koşarak, çadıra geldi.</p>

  <p class="calibre7">— Heyy Tom!., diye bağırdı. John! Haydi kalkın bakayım! Sen de Al. Çabuk kalkıp yıkanın.</p>

  <p class="calibre7">Uykulu gözler anaya şaşkınlıkla bakıyordu. </p>

  <p class="calibre7">Ana bağırıyordu:</p>

  <p class="calibre7">— Çabuk, hepiniz! Hepiniz çabuk kalkın, yüzünüzü yıkayın! Saçlarınızı tarayın!..</p>

  <p class="calibre7">John Amca sararmıştı, hasta gibi bakıyordu. Çenesinde kırmızı bir şişkinlik vardı. </p>

  <p class="calibre7">Baba sordu:</p>

  <p class="calibre7">— Ne oluyoruz? </p>

  <p class="calibre7">Ana bağırıyordu:</p>

  <p class="calibre7">— Komite gelecek, Komite!.. Burada Komite varmış. Kadınlar Komitesi gelip bizi yoklayacaklarmış. Haydi kalkın diyorum size. Gidin, yıkanın bakayım. Biz horul horul uyurken Tom kalkmış da, iş bulup çalışmaya bile başlamış. Haydi kalkın, çabuk!..</p>

  <p class="calibre7">Uykulu uykulu çadırdan çıktılar. John Amca biraz sallandı. Yüzü ağrıyordu. </p>

  <p class="calibre7">Ana:</p>

  <p class="calibre7">— Şu kulübeye gidin, iyice yıkanın! diye emir verdi. Çabucak kahvaltımızı edelim, Komiteyi karşılamaya hazır olalım.</p>

  <p class="calibre7">Kampın deposunda duran küçük bir çalı çırpı yığınına doğru gitti. Bir ateş <span class="calibre5">yaktı ve tencereleri ateşin üzerine koydu. </span></p>

  <p class="calibre7"><span class="calibre5">Kendi kendine:</span></p>

  <p class="calibre7">— Mısır ekmeği yapmalı, dedi. Mısır ekmeğiyle biraz yemek suyu. Çabuk olur. <span class="calibre5">Acele etmeli.</span></p>

  <p class="calibre7">Boyuna kendi kendine konuşuyordu, yanında duran Ruthie ile Winfield şaşkın şaşkın analarına bakıyorlardı.</p>

  <p class="calibre7">Sabah ateşlerinin dumanları bütün kampı sarmıştı, her yandan mırıltılar, sesler geliyordu.</p>

  <p class="calibre7">Rose of Sharon saçı başı darmadağın, uykulu uykulu sürünerek çadırdan çıktı. <span class="calibre5">Ana, avucuyla ölçerek yemeğe mısır unu koyarken başını çevirdi; kızın buruşmuş </span><span class="calibre5">pis entarisine, taraz taraz olmuş, taranmamış saçına baktı, içi içine sığmayarak:</span></p>

  <p class="calibre7">— Çabuk temizlen!., dedi. Şuraya git, yıkan. Senin temiz bir entarin olacak. Ben yıkamıştım. Saçını da tara. Gözlerin den çapakları sil.</p>

  <p class="calibre7">Ana heyecanlanmıştı.</p>

  <p class="calibre7">Rose of Sharon, dalgın dalgın:</p>

  <p class="calibre7">— Bir fenalığım var. Keşke Connie bizimle birlikte gelseydi. Connie olmayınca elimi bir işe sürmek istemiyorum.</p>

  <p class="calibre7">Elleri ve bilekleri sarı mısır ununa bulanmıştı ananın. Kızının karşısına dikildi. <span class="calibre5">Sert sert:</span></p>

  <p class="calibre7">— Rosasharn, dedi. Kalk ayağa, artık yeter, vızıldanma! Hanımlar Komitesi gelecek; onlar geldiği zaman ailemiz tertemiz, çiçek gibi olmalı.</p>

  <p class="calibre7">— Ama, benim bir fenalığım var.</p>

  <p class="calibre7">Ana, kızına doğru ilerledi. Unlu ellerini uzattı:</p>

  <p class="calibre7">— Haydi, dedi. İnsan her zaman içindekilerini açığa vurmamalı, biraz da kendinde saklamalı.</p>

  <p class="calibre7">Rose of Sharon:</p>

  <p class="calibre7">— Kusacağım, diye inledi.</p>

  <p class="calibre7">— Peki, git kus. Kusacaksın elbette. Herkes kusar. Haydi git de ne yapacaksan yap, temizlen. Bacaklarını yıka, ayakkabılarını giy.</p>

  <p class="calibre7">Ana yeniden dönerek, işine başladı.</p>

  <p class="calibre7">— Saçını da ör, dedi.</p>

  <p class="calibre7">Tavanın içindeki yağ, ateşin üzerinden sıçramaya başladı. Ana, mısır hamurunu kaşıktan döktüğü zaman, yağ çatladı ve cızırdadı. Başka bir sahanda una yağ <span class="calibre5">kattı, üzerine su ve tuz ekledi, sonra hamuru karıştırdı. Kahve, benzin tenekesinde kaynamaya başlamıştı. Çevreye güzel bir kahve kokusu yayılıyordu.</span></p>

  <p class="calibre7">Baba, sağlık tesisinden doğru sallana sallana geldi, ana başını kaldırarak kusur bulmaya hazırlandı. </p>

  <p class="calibre7">Baba:</p>

  <p class="calibre7">— Tom iş mi buldu? dedi.</p>

  <p class="calibre7">— Evet efendim. Biz uyanmadan kalkıp gitmiş. Şimdi aç şu sandığı da kendine temiz bir tulumla bir gömlek çıkar. Benim, görüyorsun, çok işim var. Ruthie ile Winfield'in kulaklarını sil. Sıcak su var. Tamam mı? Kulaklarının altını, boyunlarını iyice sil. Pembe pembe olsun, pırıl pırıl parlasın.</p>

  <p class="calibre7">Baba:</p>

  <p class="calibre7">— Hiç seni bu kadar canlı görmedimdi, dedi. </p>

  <p class="calibre7">Ana bağırdı: </p>

  <p class="calibre7">— Ailemizin kendisini göstereceği zaman geldi. Yolda hiç yüzümüz gülmedi. <span class="calibre5">Şimdi talihimiz açılabilir. Kirli tulumunu çadırın içine at. Sonra ben yıkarım.</span></p>

  <p class="calibre7">Baba, çadırın içine girdi. Bir süre sonra üzerinde yıkanmış, soluk mavi bir tulum ve bir gömlekle dışarı çıktı. Yerlerinde duramayan mahzun çocukları pavyona götürdü.</p>

  <p class="calibre7">Ana, arkasından bağırdı:</p>

  <p class="calibre7">— Kulaklarının arkasını da iyice sil!</p>

  <p class="calibre7">John Amca erkekler bölmesinin kapısına geldi, arkasına <span class="calibre5">baktı, sonra yeniden geri döndü ve uzun bir süre apteshanede oturdu. Ağrıyan başını ellerinin içine almıştı.</span></p>

  <p class="calibre7">Ana, yanındaki toprağa gölge düştüğü sırada bir tava dolusu mısır hamuru hazırlamış, başka bir tavanın içindeki ya<span class="calibre5">ğa kaşık dolusu bazlamalar atmaya başlamıştı. Göz ucuyle yanına baktı. Yanında, beyazlar giymiş, kısa boylu bir adam duruyordu: Zayıf, ince uzun yüzlü, gözlerinin içi gülen bir adam... Dal gibi zayıftı. Beyaz, temiz elbisesinin dikiş yerleri eskimişti. </span></p>

  <p class="calibre7"><span class="calibre5">Anaya bakarak gülümsedi:</span></p>

  <p class="calibre7">— Günaydın, dedi.</p>

  <p class="calibre7">Ana, adamın beyaz elbiselerine baktı; yüzü, içinden gelen bir şüphe ile, sertleşti.</p>

  <p class="calibre7">— Günaydın.</p>

  <p class="calibre7">— Siz, Bayan Joad musunuz?</p>

  <p class="calibre7">— Evet.</p>

  <p class="calibre7">— Ben, Jim Rawley'im, kampın yönetim müdürü. Bir şeye ihtiyacınız olup olmadığını öğrenmeye geldim. Her şeyiniz tamam mı?</p>

  <p class="calibre7">Ana, adamı kuşku ile gözden geçirdi:</p>

  <p class="calibre7">— Tamam, dedi.</p>

  <p class="calibre7">Rawley: </p>

  <p class="calibre7">— Siz dün gece geldiğiniz zaman ben, uykudaydım, dedi. Neyse ki yerimiz vardı.</p>

  <p class="calibre7">Adamın sesi cana yakındı. </p>

  <p class="calibre7">Ana, kısaca ve basit olarak:</p>

  <p class="calibre7">— Çok güzel yer burası. Hele çamaşır tekneleri o kadar güzel ki.</p>

  <p class="calibre7">— Kadınlar çamaşıra başlayıncaya kadar bekleyeceksiniz. Birazdan başlarlar. <span class="calibre5">Ömrünüzde bu kadar gürültü işitmemişsinizdir. Toplantı gibi olur. Dün ne yaptılar, biliyor musunuz, Bayan Joad?.. Hep bir ağızdan şarkı söylediler. Bir yandan ilâhi söylediler, bir yandan da çamaşırlarını yıkadılar. Görülecek şeydi doğrusu. .</span></p>

  <p class="calibre7">Ananın yüzündeki kuşku yavaş yavaş kayboluyordu:</p>

  <p class="calibre7">— Öyle olsa gerek. Siz buranın patronu musunuz? </p>

  <p class="calibre7">Adam:</p>

  <p class="calibre7">— Hayır, ben buranın patronu değilim, dedi. Buradaki halk bana bu işi verdi. <span class="calibre5">Kampı onlar temizler. Kampın düzenini onlar korur, her şeyi halkın kendisi yapar. Ben, böyle çalışkan </span><span class="calibre5">insanlar görmedim. Toplantı yerinde elbise dikerler. Oyuncak yaparlar. Dedim ya; ben böyle insanlar görmedim ömrümde. </span></p>

  <p class="calibre7"><span class="calibre5">Ana, üzerindeki kirli elbiselere baktı:</span></p>

  <p class="calibre7">— Daha temizlenmedik, dedi. İnsan yolda o kadar kirleniyor ki.</p>

  <p class="calibre7">Adam:</p>

  <p class="calibre7"><span class="calibre5">— Bilmez miyim, dedi ve havayı kokladı. Bu kadar güzel kokan şey, sizin kahveniz mi?</span></p>

  <p class="calibre7">Ana gülümsedi:</p>

  <p class="calibre7">— Kokusu o kadar güzel mi? Her halde uzaktan öyle geliyor.</p>

  <p class="calibre7">Ve biraz gururla:</p>

  <p class="calibre7">— Bizimle birlikte kahvaltı ederseniz bize şeref verirsiniz!, dedi.</p>

  <p class="calibre7">Adam ateşe yanaştı, çömeldi. Anada direnmeden en ufak bir iz bile kalmamıştı.</p>

  <p class="calibre7">— Çok memnun oluruz, dedi. Pek o kadar güzel şeylerimiz yok ama, Allah ne verdiyse...</p>

  <p class="calibre7">Kısa boylu adam, anaya bakarak gülümsedi:</p>

  <p class="calibre7">— Ben kahvaltımı ettim. Ama bir fincan kahvenizi içmek isterim. Kokusu çok güzel.</p>

  <p class="calibre7">— Tabiî, tabiî, buyurun.</p>

  <p class="calibre7">— Siz işinize bakın, acele etmeyin.</p>

  <p class="calibre7">Ana, küçük benzin tenekesinden bir maşrapa kahve boşalttı.</p>

  <p class="calibre7">— Daha şeker almadık, dedi. Bugün belki de biraz bulur, alırız. Şekerle içmeye alışkınsanız, size fena gelecek.</p>

  <p class="calibre7">Adam:</p>

  <p class="calibre7">— Hiç şeker kullanmam, dedi. Şeker, kahvenin tadını bozar.</p>

  <p class="calibre7">Ana:</p>

  <p class="calibre7">— Ben biraz şeker koyarım, dedi.</p>

  <p class="calibre7">Birdenbire adama yakından baktı; onun bu kadar çabuk ve bu kadar yakına nasıl olup da sokulduğunu anlamak istiyordu; adamın yüzünde bu davranışın nedenini aradı ve dost<span class="calibre5">luktan başka hiçbir şey göremedi. Sonra beyaz ceketinin eskimiş dikiş yerlerini gördü. İçi rahat etti.</span></p>

  <p class="calibre7">Adam, kahvesini yudumladı:  </p>

  <p class="calibre7">— Bu sabah kadınlar sizi görmeye gelirler herhalde, dedi.</p>

  <p class="calibre7">Ana:</p>

  <p class="calibre7">— Daha pisliğimizi atamadık, dedi. Bari temizlenmeden gelmeseler.</p>

  <p class="calibre7">Yönetim müdürü:</p>

  <p class="calibre7">— Onlar durumdan anlarlar, dedi. Onlar da buraya aynı şekilde geldiler. Yok, üzülmeyin. Bu kamptaki bütün Komiteler iyidir, çünkü onlar da aynı yoldan geçmişlerdir.</p>

  <p class="calibre7">Kahvesini bitirdi, ayağa kalktı:</p>

  <p class="calibre7">— Eh, artık gitmeliyim. İstediğiniz bir şey var mı? Bir şeye ihtiyacınız olursa, büroya gelin. Ben, her zaman oradayım. Kahve nefisti. Teşekkür ederim.</p>

  <p class="calibre7">Adam maşrapasını öteki maşrapaların yanına koydu, elini salladı, çadırların aşağısına doğru yürüdü. Ana, adamın yürürken çevresindekilerle konuştuğunu işitiyordu. Başını eğdi, içindeki ağlamak isteğini yenmeye çalıştı.</p>

  <p class="calibre7">Baba, çocukları önüne katmış, geliyordu; çocukların gözleri, kulak ovmanın verdiği acının etkisiyle hâlâ yaşlıydı. Silinmişlerdi, yüzleri gözleri parlıyordu. Winfield'in burnunun üstündeki güneş yanığı esmer deri ovulmaktan soyulmuştu.</p>

  <p class="calibre7">Babaları:</p>

  <p class="calibre7">— Oğlanın suratı öyle pisti ki, dedi. Deri yüzülmeden kiri çıkmadı. Bir türlü rahat durmadılar. Ama benden de dayağı yediler.</p>

  <p class="calibre7">Ana, çocukları beğendi:</p>

  <p class="calibre7">— Bak ne güzel olmuşlar... dedi. Haydi bakalım, mısır ekmeği ile salçadan yiyin. Şunları toplayalım, çadırın içini düzeltelim.</p>

  <p class="calibre7">Baba, çocuklarına tabakları verdi, bir tane de kendisine aldı.</p>

  <p class="calibre7">— Tom acaba nerede kendisine iş buldu?</p>

  <p class="calibre7">— Bilmiyorum.</p>

  <p class="calibre7"><span class="calibre5">— O, iş bulduğuna göre, demek biz de bulabileceğiz.</span></p>

  <p class="calibre7">Al, heyecanlı heyecanlı çadıra geldi:</p>

  <p class="calibre7">— Ne güzel yer, dedi.</p>

  <p class="calibre7">Tabaklardan birini aldı, maşrapasına kahve boşalttı.</p>

  <p class="calibre7">— Adamın biri ne yapıyor, biliyor musun? Kendisine tekerlekli bir ev yapıyor. <span class="calibre5">Şurada, ileride, çadırların arkasında. İçinde yatakları da, sobası da var. Her şeyi tamam. İşte insan yaşayınca böyle yaşamalı. İstediğin yerde durur, orada yaşarsın.</span></p>

  <p class="calibre7">Ana:</p>

  <p class="calibre7">— Benim küçük bir evim olsa daha iyi olur, dedi. Paramız olur olmaz küçük bir ev isterim.</p>

  <p class="calibre7">Baba:</p>

  <p class="calibre7">— Al, dedi. Yemeğimizi yedikten sonra sen, ben, John Amca kamyona binelim de iş <span class="calibre5">aramaya gidelim.</span></p>

  <p class="calibre7">Al:</p>

  <p class="calibre7">— Olur, dedi. Ben bir garajda iş bulsam da çalışsam. O işden hoşlanıyorum. <span class="calibre5">Kendime küçük bir Ford bulurum. Sarıya boyar, caka satarım. Yolda güzel bir kız gördüm. Göz kırptım, öyle güzeldi ki...</span></p>

  <p class="calibre7">Baba, sert sert:</p>

  <p class="calibre7">— Zamparalık edeceğine, önce kendine bir iş bulsan daha iyi edersin, dedi.</p>

  <p class="calibre7">John Amca apteshaneden çıktı, yavaş yavaş çadıra yaklaştı. Ana onu görünce suratını astı.</p>

  <p class="calibre7">— Yıkanmamışsın!., diye söze başladı; </p>

  <p class="calibre7">Ama, sonra John' un ne kadar hasta, takatsiz ve canının sıkkın olduğunu gördü:</p>

  <p class="calibre7">— Çadıra gir de yat, dedi. Sen hastasın. </p>

  <p class="calibre7">John Amca başını salladı:</p>

  <p class="calibre7">— Hayır, dedi. Ben günah işledim, günahımın cezasını çekmeliyim.</p>

  <p class="calibre7">Mahzun mahzun çömeldi, maşrapasına kahve doldurdu. Ana, tavada kalan mısır ekmeklerini de aldı. Sözgelişiymiş gibi yaparak:</p>

  <p class="calibre7">— Kampın Yönetim Müdürü geldi, dedi. Oturdu, kahve içti.</p>

  <p class="calibre7">Baba, yavaşça başını çevirdi:</p>

  <p class="calibre7">— Yaa?!.. Sabah karanlığı neden böyle damlamış acaba? </p>

  <p class="calibre7">Ana, ağzı kulaklarına vararak:</p>

  <p class="calibre7">— Hiç... Vakit geçirmeye gelmiş, dedi. Oturup kahve içti. Epeydir iyi kahve içmediği için, bizim kahvenin kokusu hoşuna gitmiş.</p>

  <p class="calibre7">Baba yeniden sordu:</p>

  <p class="calibre7">— Ne istiyor acaba?</p>

  <p class="calibre7">— Hiçbir şey istediği yoktu. Bizim bir şeye ihtiyacımız olup olmadığını anlamaya gelmiş.</p>

  <p class="calibre7">Baba:</p>

  <p class="calibre7">— İnanmam, dedi. Belki bizi yoklamaya, ne biçim insanlar olduğumuzu anlamaya gelmiştir?..</p>

  <p class="calibre7">Ana, kızarak bağırdı:</p>

  <p class="calibre7">— Hayır!.. Ben yoklamaya gelen adamı daha yüzüne bakar bakmaz anlarım.</p>

  <p class="calibre7">Baba maşrapasındaki kahve telvesini silkip yere döktü. </p>

  <p class="calibre7">Ana:</p>

  <p class="calibre7">— Bu huyundan vazgeç, dedi. Burası temiz yer. </p>

  <p class="calibre7">Baba kıskanmıştı:</p>

  <p class="calibre7">— Tabiî, burası tertemiz olmazsa o herif burada nasıl oturur?., dedi. Haydi kalk Al, gidip iş arayalım. </p>

  <p class="calibre7">Al ağzını sildi:</p>

  <p class="calibre7">— Haydi, ben hazırım, dedi. </p>

  <p class="calibre7">Baba, John Amcaya döndü:</p>

  <p class="calibre7">— Sen de geliyor musun?</p>

  <p class="calibre7">— Evet, ben de geliyorum.</p>

  <p class="calibre7">— Ama sen, biraz hasta gibisin?..</p>

  <p class="calibre7">— Evet, hasta gibiyim ama, geleceğim. </p>

  <p class="calibre7">Al kamyona girdi.</p>

  <p class="calibre7">— Benzin almalı, dedi.</p>

  <p class="calibre7">Motoru işletti. Babası ile John, çıkıp yanına oturdular; kamyon yolun aşağılarına doğru uzaklaştı.</p>

  <p class="calibre7">Ana, onların uzaklaşmasına baktı. Sonra bir kova aldı, sağlık tesisinin dışındaki çamaşır teknelerine doğru yürüdü. Kovasına sıcak su doldurdu, kampın arkasına taşıdı. Rose of Sharon geldiği zaman ana, kovada tabakları yıkıyordu.</p>

  <p class="calibre7">Ana:</p>

  <p class="calibre7">— Ben senin yemeğini ayırdım, dedi.</p>

  <p class="calibre7">Sonra kızını gözden geçirdi: Saçları ıslaktı ve taranmıştı. Cildi pırıl pırıldı; pembeleşmişti. Küçük küçük beyaz çiçekli basma entarisini giymişti. Ayağında topuklu gelinlik terlikleri vardı. Annesinin baktığını görünce, kızardı.</p>

  <p class="calibre7">Ana:</p>

  <p class="calibre7">— Hamamda yıkandın galiba? dedi.</p>

  <p class="calibre7">Rose of Sharon kalın, boğuk bir sesle konuşmaya başladı:</p>

  <p class="calibre7">— Ben oradayken bir kadın geldi, yıkandı. Gördüm; muslukları çeviriyorsun, insanın tepesinden doğru sular akmaya başlıyor... Sıcak su istersen sıcak su, soğuk su istersen soğuk su. Canın hangisini isterse... İşte, ben de öyle yaptım.</p>

  <p class="calibre7">Ana:</p>

  <p class="calibre7">— Aman ben de gidip yıkanayım, dedi. Burada işimi bitireyim de... Sen bana nasıl kullanıldığını gösterirsin.</p>

  <p class="calibre7">Kız:</p>

  <p class="calibre7">— Ben her gün gidip yıkanacağım, dedi. Orada bir kadın vardı dedim ya. İşte o kadın, karnımı gördü, sonra ne dedi biliyor musun? "Buraya her hafta ebe gelir." <span class="calibre5">dedi. Geldiği zaman gidip göreceğim, çocuğumun güçlü olması için ne yapmak gerekiyor, bana söylesin. Kadın, "Burada herkes çocuğunu ona gösterir." dedi. Ben de göstereceğim.</span></p>

  <p class="calibre7">Kelimeler ağzında takılıp kalıyordu sanki:</p>

  <p class="calibre7">— Sonra... Biliyor musun? Geçen hafta bir çocuk doğmuş da kampta eğlence düzenlenmiş; çocuğa elbiseler, çamaşırlar almışlar... Dahası, çocuğa bir de beşik almışlar... Beşik yeni değilmiş ama, üzerine bir kat boya vurunca yeni gibi olmuş. Çocuğa bir de ad koymuşlar, ayrıca büyük bir pasta da yapmışlar... <span class="calibre5">Ah, Yarabbi!..</span></p>

  <p class="calibre7">Sustu, derin derin soluyordu. </p>

  <p class="calibre7">Ana:</p>

  <p class="calibre7">— Allaha şükür, dedi. Sonunda kendi milletimizin bulunduğu yere geldik. Ben de yıkanmak istiyorum.</p>

  <p class="calibre7">Kız:</p>

  <p class="calibre7">— İyi edersin ana, dedi.</p>

  <p class="calibre7">Ana tabakları sildi, birbiri üzerine koydu.</p>

  <p class="calibre7">— Bize Joad ailesi derler, dedi. Biz, kimseye şimdiye kadar boyun eğmemişiz. <span class="calibre5">Büyükbaba tam bir büyükbabaydı. İç savaşa karışmış bir adamdı. Biz de borca girinceye kadar çiftçiydik. Sonra onlar... O herifler bize bir şeyler yaptılar. </span><span class="calibre5">Her gelişlerinde sanki kafama bir yumruk indiriyorlar gibi gelirdi bana... </span><span class="calibre5">Hepimiz aynı şeyi duyardık!.. Ya o Neeldles'deki polis... Onu görünce, bana bir şey oldu, beynim attı. Kendimden utandım. Şimdi artık utanma duymuyorum. </span><span class="calibre5">Buradakiler bizimkiler; bizim kendi milletimiz, bizim halkımız. Ya şu buraya gelen, oturup kahve içen kamp müdürü... Bana hep, "'Şu şöyledir Bayan Joad", "Bu böyledir Bayan Joad", "Nasılsınız Bayan Joad?" dedi.</span></p>

  <p class="calibre7">Ana durdu, içini çekti.</p>

  <p class="calibre7">— Şimdi yeniden insan olduğumu anlamaya başlıyorum.</p>

  <p class="calibre7">Son tabağı da ötekilerin üstüne koydu. Çadıra girdi. Elbise sandığında ayakkabılarını ve temiz entarisini aradı. Küçük bir kâğıt parçası eline geçti. <span class="calibre5">İçinde küpeleri sarılıydı. </span></p>

  <p class="calibre7"><span class="calibre5">Rose of Sharon'un yanından geçerken:</span></p>

  <p class="calibre7">— Kadınlar gelirse, benim hemen geleceğimi söylersin, olmaz mı? dedi ve sağlık tesisinin bir köşesinde kayboldu.</p>

  <p class="calibre7">Rose of Sharon kendini sandığın üzerine bıraktı, gelinlik ayakkabılarına, üzeri pul pul işlemeli siyah rugan topuklu terliklerine baktı. Ayak parmaklarını ovdu, sonra parmaklarını etekliğinin içine sildi. Eğilmesiyle birlikte büyüyen karnına bir basınç bindi, doğruldu; parmaklarıyle kendini yokladı ve bunu yaparken biraz gülümsedi.</p>

  <p class="calibre7">İriyarı bir kadın yoldan geçiyordu. Elindeki elma sandığının içinde kirli çamaşırlar vardı. Çamaşırı teknelere götürüyordu. Yüzü güneşten yanmıştı, gözleri siyah ve bakışları sertti. Kareli entarisinin üzerinde, pamuk çuvalından yapılma büyük bir önlük, ayaklarında sarı bir erkek ayakkabısı vardı. Rose of Sharon'un kendi kendini okşadığını, kızın yüzünde küçük bir gülümseme olduğunu gördü.</p>

  <p class="calibre7">— Hayırlı olsun!., diye bağırdı ve zevkle güldü. Erkek mi, kız mı?</p>

  <p class="calibre7">Rose of Sharon kızardı, yere baktı, sonra başını kaldırarak karnını süzdü. <span class="calibre5">Kadının küçük parlak gözleriyle karşılaştı.</span></p>

  <p class="calibre7">— Bilmem, diye mırıldandı. Kadın, elma sandığını yere bıraktı.</p>

  <p class="calibre7">— Oldukça büyümüş, dedi.</p>

  <p class="calibre7">Bir tavuğun gıdaklamasına benzer sesler çıkardı.</p>

  <p class="calibre7">— Sen ne dersin bakayım? diye sordu.</p>

  <p class="calibre7">— Bilmem... Erkek galiba. Her halde., erkek.</p>

  <p class="calibre7">— Siz buraya yeni geldiniz, değil mi?</p>

  <p class="calibre7">— Evet. Dün gece geldik., geç vakit...</p>

  <p class="calibre7">— Kalacak mısınız?</p>

  <p class="calibre7">— Bilmem. İş bulursak kalacağız galiba.</p>

  <p class="calibre7">Kadının yüzünden hafif bir gölge geçti; küçük siyah, gözleri sertleşti.</p>

  <p class="calibre7">— Evet, iş bulursanız. Hepimiz aynı şeyi söylüyoruz.</p>

  <p class="calibre7">— Ağabeyim bu sabah iş buldu.</p>

  <p class="calibre7">— Yaa?.. Belki sizin bahtınız açıktır. Bu, talih işi. Talihe de güven olmaz ki.</p>

  <p class="calibre7">Kadın yaklaştı:</p>

  <p class="calibre7">— Herkesin bir şeyde talihi vardır da, başka bir şeyde talihi yoktur.</p>

  <p class="calibre7">Kadın sert sert:</p>

  <p class="calibre7">— Sen herhalde iyi bir kızsın, dedi. İyi bir kız olmalısın. Eğer sen de günah işlersen, çocuğuna dikkat et.</p>

  <p class="calibre7">Rose of Sharon'un önüne çömeldi. </p>

  <p class="calibre7">Kötü kötü:</p>

  <p class="calibre7">— Bu kampta neler neler olur, ah bir bilsen, dedi. Her cumartesi akşamı danslar edilir; iş, yalnız dansla kalmaz. Sarmaş dolaş olurlar. Gözlerimle gördüm.</p>

  <p class="calibre7">Rose of Sharon çekine çekine:</p>

  <p class="calibre7">— Ben de dans etmeyi severim, dedi ve saf saf ekledi:</p>

  <p class="calibre7">— Ben de öteki işi hiç yapmam.</p>

  <p class="calibre7">Esmer kadın başını korkunç bir şekilde eğdi:</p>

  <p class="calibre7">— Ama bazıları yapıyor. Tanrı bu gibi durumlara göz yummaz, öyle değil mi?</p>

  <p class="calibre7">Kız, tatlı bir sesle:</p>

  <p class="calibre7">— Evet, madam, dedi.</p>

  <p class="calibre7">Kadın, Rose of Sharon'un dizine esmer buruşuk bir el koydu; kız bu değmeden, ürperdi.</p>

  <p class="calibre7">— Bak, söz aramızda... Artık bütün insanların inancı azaldı. Her cumartesi akşamı çalgı toplanıyor. Hep bir ağızdan şarkılar söyleniyor, sarmaş dolaş olup, dönüyorlar... Evet, dönüyorlar. Gözlerimle gördüm. Ben yanlarına gitmedim. Allah korusun, hiç gider miyim? İşte söylüyorum sana; birbirlerine sarılmış olarak. <span class="calibre5">Hiç böyle olur mu?</span></p>

  <p class="calibre7">Sözlerine önem vermek üzere biraz durdu, kaba bir fısıltı halinde:</p>

  <p class="calibre7">— Ah, ah, yalnız orada kalsalar. Daha daha neler yapmıyorlar. Tiyatro oynuyorlar, dedi.</p>

  <p class="calibre7">Geri çekildi, başını uzattı, Rose of Sharon'un bu açıklamayı nasıl karşılayacağını anlamaya çalıştı.</p>

  <p class="calibre7">Kız, korkarak:</p>

  <p class="calibre7">— Aktörler mi var? dedi. </p>

  <p class="calibre7">Kadın atıldı:</p>

  <p class="calibre7">— Yoo, ne gezer. O kör olası aktörler yok burada. Kendi adamlarımız oynuyor. Kendi insanlarımız oynuyor. Aralarında küçük çocuklar da var. <span class="calibre5">Zavallıların hiçbir şeyden haberleri yok. Başka başka kılıklara giriyorlar. Ben yanlarına gitmedim. Oynadıkları şeyleri işittim ama. Şeytan, bu kampa kollarını sallaya sallaya giriyor.</span></p>

  <p class="calibre7">Rose of Sharon dinledi; gözleri ve ağzı açıktı.</p>

  <p class="calibre7">— Biz de okuldayken dinsel bir oyun oynamıştık: İsmi de Noel'di.</p>

  <p class="calibre7">— Ben tiyatro iyidir, ya da kötüdür demedim. İyi insanlar dinsel oyunları beğenirler. Ama., elbette ben de. Ama buradaki dinsel oyun değil ki kızım. <span class="calibre5">Burada oynanan şey, günah. Şeytan işi. Sanki başka insanlarmış gibi dolaşıyorlar, yürüyorlar, konuşuyorlar, dans ediyorlar, birbirlerine sarılıyorlar.</span></p>

  <p class="calibre7">Rose of Sharon içini çekti. Esmer kadın devam etti:</p>

  <p class="calibre7">— Bunları yapan birkaç kişi olsa, canım yanmaz. Bu iş hemen hemen bütün zavallı masum insanlara kadar yayıldı. Sakın bu günahkârları günah işlerken Allahı hatırlarına getir<span class="calibre5">diklerini sanma. Hayır, asla. Günah üstüne günah işliyorlar ve onlar günah işledikçe Allah da onlardan elini ayağını çekiyor. Ama Tanrı görüyor, ben de görüyorum. Zaten Allah bir ikisinin de cezasını verdi ya!.. </span></p>

  <p class="calibre7"><span class="calibre5">Rose of Sharon soluk soluğa:</span></p>

  <p class="calibre7">— Gerçek mi?</p>

  <p class="calibre7">Esmer kadının sesi, şiddetini artırıyordu:</p>

  <p class="calibre7">— Gözlerimle gördüm. Senin gibi karnında çocuğu olan bir kız vardı. O da tiyatro oynadı, sarmaş dolaş olup, dans etti. <span class="calibre5">Sonra...</span></p>

  <p class="calibre7">Sesi boğuk ve korkutucu bir hal almıştı:</p>

  <p class="calibre7">— Zayıfladı, bir deri bir kemik kaldı... Çocuğunu da düşürdü.</p>

  <p class="calibre7">— Vah, vah!.. </p>

  <p class="calibre7">Kız sararmıştı.</p>

  <p class="calibre7">— Kanlı kanlı ve ölü olarak düşürdü. Tabiî artık kimse onunla konuşmadı. <span class="calibre5">Buradan gitmek zorunda kaldı. İnsan, durduğu yerde günaha girmez ya!.. Başka birisinin de başına aynı felâket geldi. O da bir deri bir kemik kaldı. Sonra... </span><span class="calibre5">Ne oldu biliyor musun? Bir gece bir yere gitti. İki gün sonra dönüp geldi ve doktora gittiğini söyledi. Ama., döndüğü zaman, karnında çocuğu yoktu. Benim de aklıma ne geldi, biliyor musun? Galiba kamp müdürü onu doktora götürüp çocuğunu aldırdı? Bu adam günaha inanmaz. Bana kendisi söyledi. "Günah dediğiniz şey, açlıktır" dedi, "soğuktur" dedi. Vallahi kendi ağzıyle söyledi bunu. İşte ben de sana söylüyorum... "Bu gibi işlerle Allahın ilgisi yok." dedi. Kızlar iyi beslenmedikleri için bir deri bir kemik oluyorlarmış. Ben de ona dersini verdim ama!</span></p>

  <p class="calibre7">Ayağa kalktı, geriye doğru adımını attı. Gözleri keskin keskin bakıyordu. Rose of Sharon'ın yüzüne dimdik parmağını uzattı:</p>

  <p class="calibre7">— "Haydi çekil karşımdan!" dedim. "Şeytanın bu kampta dört döndüğünü biliyorum. Ben şeytanın kim olduğunu şimdi anladım. Çekil karşımdan, herif!.." <span class="calibre5">dedim. Vallahi sesini bile çıkarmadan geri çekildi. Tir tir titriyordu. </span><span class="calibre5">Sinmişti. "Rica </span><span class="calibre5">ederim" dedi. "Rica ederim. Buradaki insanları bedbaht etmeyiniz" dedi. "Bedbaht mı dediniz?" dedim, "Buradaki insanların ruhu zaten bedbaht olmamış mı? Ya şu ölü doğan çocuklara, tiyatro oynayarak günaha giren zavallılara ne dersiniz?" </span><span class="calibre5">dedim. Yalnızca şöyle bir baktı, kötü kötü gülümsedi, uzaklaşıp gitti. İsa'nın gerçek bir müridine rastladığını anladı. "Ben İsa'nın bütün bu olup bitenleri seyretmesine yardım ediyorum. Siz de, öteki günahkârlar da, onun elinden kurtulamayacaksınız!" dedim.</span></p>

  <p class="calibre7">Kirli çamaşırlarını yerden alarak:</p>

  <p class="calibre7">— Sen de dikkat et. Sana haber veriyorum. Karnındaki çocuğa acı da, günah işlememeye bak.</p>

  <p class="calibre7">Kabara kabara uzaklaştı; gözleri erdemli bir şekilde parlıyordu.</p>

  <p class="calibre7">Rose of Sharon, kadının arkasından baktı, sonra başını ellerinin arasına aldı, hıçkıra hıçkıra ağlamaya başladı. Yanında tatlı bir ses işitti. Utana utana başını kaldırıp baktı. Beyaz elbiseli, ufak tefek Yönetim Müdürüydü bu.</p>

  <p class="calibre7">— Üzülmeyin, dedi. Üzülmeyin.</p>

  <p class="calibre7">Kız gözlerindeki yaşlardan çevresini göremiyordu.</p>

  <p class="calibre7">— Ama bu günahı yaptım, dedi. Ben de dans ettim. Kadına söylemedim ama, Sallisaw'dayken dans ettim. Connie ile dans ettim.</p>

  <p class="calibre7">Yönetim Müdürü:</p>

  <p class="calibre7">— Üzülmeyin, dedi.</p>

  <p class="calibre7">— Ama ne diyor? Çocuğunu düşürürsün diyor.</p>

  <p class="calibre7">— Evet, o söyler. Ben onu hiçbir zaman gözümün önünden ayırmam. Kendisi iyi bir kadındır. Ama, buradaki insanları bedbaht ediyor.</p>

  <p class="calibre7">Rose of Sharon burnunu çekti:</p>

  <p class="calibre7">— İki kadının burada çocuklarını düşürdüğünü gözleriyle görmüş.</p>

  <p class="calibre7">Yönetim Müdürü, genç kadının önünde çömeldi:</p>

  <p class="calibre7">— Bana bakın. Beni dinleyin... Ben ikisini de bilirim. Her ikisi de aç ve bitkindiler. Çok çalışıyorlardı. Kamyonlarla gi<span class="calibre5">dip geliyorlardı. Kamyon sarsıyordu onları. Hastalanmışlardı. Onların ne günahı var?..</span></p>

  <p class="calibre7">— Ama kadın dedi ki...</p>

  <p class="calibre7">— Yok, yok, üzülmeyin. O kadın boyuna ortalığı karıştırmak ister.</p>

  <p class="calibre7">— Ama o, sizin şeytan olduğunuzu söylüyor.</p>

  <p class="calibre7">— Evet, biliyorum söylediğini. Çünkü onun buradaki insanları zehirlemesine izin vermiyorum.</p>

  <p class="calibre7">Kızın omzuna vurdu:</p>

  <p class="calibre7">— Üzülmeyin. O yaptığını bilmiyor. Ve hızla uzaklaştı.</p>

  <p class="calibre7">Rose of Sharon arkasından baktı: Müdürü yürüdükçe omuzları ileri geri gidip geliyordu. Kız, adamın zayıf şekline bakarken ana geldi. Temizlenmiş, yanakları pembe pembe olmuştu. Saçları taranmış ve ıslaktı; arkaya topuz yapılmıştı. <span class="calibre5">Üzerine çizgili entarisini giymiş, ayaklarına eski çatlak ayakkabılarını geçirmişti. Kulaklarında küçük küpeler vardı.</span></p>

  <p class="calibre7">— Yıkandım, dedi. Ayakta durdum, tepemden sıcak su aktı. Orada bir kadın vardı: <span class="calibre5">"İsterseniz her gün yıkanabilirsiniz" dedi. Şu, şey.. Kadınlar Komitesi geldi mi?</span></p>

  <p class="calibre7">Kız:</p>

  <p class="calibre7">— Iıh!.. dedi.</p>

  <p class="calibre7">— Burada oturdun da elini bir şeye sürmedin, değil mi? </p>

  <p class="calibre7">Ana bir yandan tabakları toplamaya başlamıştı.</p>

  <p class="calibre7">— Kendimize bir çeki düzen vermeliyiz, dedi. Haydi, kalk bakalım. Şu çuval parçasını al da yeri süpürüver.</p>

  <p class="calibre7">Ana çanak çömleği topladı, tavaları, tencereleri sandığa, sandığı da çadıra koydu.</p>

  <p class="calibre7">— Yatakları düzelt! diye emretti. Şu sudan hoşlandığım kadar, hiçbir şeyden hoşlanmadım.</p>

  <p class="calibre7">Rose of Sharon aldırmadan emirleri yapıyordu.</p>

  <p class="calibre7">— Connie bugün artık geri döner mi dersin, ana?</p>

  <p class="calibre7">— Belki gelir; belki gelmez. Ne bileyim ben.</p>

  <p class="calibre7">— Burasını bulabilir mi dersin?</p>

  <p class="calibre7">— Tabiî bulur.</p>

  <p class="calibre7">— Ana... Ne dersin?.. Kampı yaktıkları zaman onu da öldürmesinler?..</p>

  <p class="calibre7">Ana, kendisine güvenir bir sesle:</p>

  <p class="calibre7">— Ona bir şey olmaz, dedi. İstediği yere gider... Yıldırım gibi koşar, izini bile belli etmez.</p>

  <p class="calibre7">— Ah, bir gelse.</p>

  <p class="calibre7">— Hoş geldi, safa geldi.</p>

  <p class="calibre7">— Ana...</p>

  <p class="calibre7">— Sen işine baksana.</p>

  <p class="calibre7">— İnsan dans edince, tiyatro oynayınca günaha girip çocuğunu düşürür mü?</p>

  <p class="calibre7">Ana durdu, ellerini kalçasına dayadı:</p>

  <p class="calibre7">— Sen ne diyorsun, Allahını seversen?!.. Sen hiç ömründe tiyatro oynadın mı ki?</p>

  <p class="calibre7">— Ama buradakiler oynuyormuş. Bir kız, çocuğunu düşürmüş.. ölü olarak... <span class="calibre5">Kanlı kanlı. Bu da günahının kefareti olmuş.</span></p>

  <p class="calibre7">Ana, kızına baktı:</p>

  <p class="calibre7">— Sana bunları kim söyledi?</p>

  <p class="calibre7">— Buraya gelen kadın. Sonra, o beyaz elbiseli adam yok mu? O da geldi: Öyle değil, dedi.</p>

  <p class="calibre7">Ana kaşlarını çattı:</p>

  <p class="calibre7">— Rosasharn, dedi. Kendini dinlemekten vazgeç artık. İkide bir ağlayıp duruyorsun. Anlamıyorum, ne oldu sana. Ben bizim ailede böyle şey görmedim: Bizimkiler, başlarına ne gelirse gelsin, ağlamazlardı. Bu huyu sana Connie aşıladı galiba. Zaten ona erkek demeye de bin şahit isterdi ya!..</p>

  <p class="calibre7">Sonra sert sert ekledi:</p>

  <p class="calibre7">— Rosasharn... Sen, en sonunda bir tek insansın. Burada bir sürü başka insanlar da var. Haddini bil. Bazı kimseler günahı gözlerinde büyütüp dururlar; İsa'yı görmenin çok önemli bir şey olduğunu sanırlar...</p>

  <p class="calibre7">— Ama, ana...</p>

  <p class="calibre7">— Sus haydi!.. Kapa çeneni de işine bak. Sen daha Allah işlerini düşünecek yaşa gelmedin; daha doğrusu, aklın o işlere ermez. Eğer böyle kuruntu etmekte devam edersen, sana elimin tersini bir gösteririm, aklın başına gelir.</p>

  <p class="calibre7">Sobanın üzerindeki külleri ocağın içine doğru süpürdü; kenarındaki küçük taş <span class="calibre5">parçacıklarını attı. Bu sırada Komitenin yoldan doğru geldiğini gördü.</span></p>

  <p class="calibre7">— Çabuk çalışmaya başla, dedi. İşte bayanlar geliyor. Çabuk bir işe başla da benim de koltuklarım kabarsın.</p>

  <p class="calibre7">Kadınların geldikleri yana bir daha bakmadı, ama Komitenin yaklaşmakta olduğunu biliyordu.</p>

  <p class="calibre7">Komite herhalde buydu. Temiz elbiseler giymiş, temiz üç kadın... Bunlardan biri siyah saçlı, gözlerinde madenî çerçeveli gözlük, saygıdeğer bir kadın; öteki kıvırcık kır saçlı, güzel küçük ağızlı, ufak tefek, güçlü bir kadın; üçüncüsü de bir boğa kadar iriyarı, kocaman göğüslü, kadana kaslı, kuvvetli, kendinden emin iri bir dev. Komite, kendine özgü bir ciddilikle yoldan doğru geldi.</p>

  <p class="calibre7">Ananın arkası dönüktü. Sanki geldiklerinin farkında değildi. Kadınlar durdular, sıralandılar. </p>

  <p class="calibre7">İriyarı kadın gürledi:</p>

  <p class="calibre7">— Günaydın, bayan Joad. Nasılsınız?</p>

  <p class="calibre7">Ana habersiz yakalanmış gibi yaparak birden döndü:</p>

  <p class="calibre7">— Aaa... Evet... İyiyim. Benim adımı nereden biliyorsunuz? </p>

  <p class="calibre7">İriyarı kadın:</p>

  <p class="calibre7">— Biz Komiteyiz, dedi. 4 Numaralı Sağlık Tesisinin Kadınlar Komitesiyiz. <span class="calibre5">Adınızı bürodan öğrendik.</span></p>

  <p class="calibre7">Ananın yüzü pembe pembe olmuştu:</p>

  <p class="calibre7">— Daha kendimizi toparlayamadık. Size kahve ikram etmeyi ne kadar isterim.</p>

  <p class="calibre7">Komitedeki yumuk yüzlü kadın:</p>

  <p class="calibre7">— Bayan Joad'a adlarımızı söyleyelim: Başkan Jessie... diye başladı.</p>

  <p class="calibre7">Jessie, ağır başlı:</p>

  <p class="calibre7">— Bayan Joad, bu bayanın adı Annie Littlefield; bu bayanınki Ella Summers'tir. <span class="calibre5">Benimki ise Jessie Bullitt.</span></p>

  <p class="calibre7">Ana:</p>

  <p class="calibre7">— Sizinle tanıştığıma çok memnun oldum, dedi. Oturmaz mısınız?</p>

  <p class="calibre7">Sonra ekledi:</p>

  <p class="calibre7">— Daha oturacak bir yerimiz yok. Ama, size bir kahve yapayım.</p>

  <p class="calibre7">— Yok, yok, dedi. Zahmet etmeyiniz. Biz sizinle tanışmaya ve sizi görmeye, size hoş geldiniz demeye geldik.</p>

  <p class="calibre7">Jessie Bullitt ciddî bir tavır takınarak:</p>

  <p class="calibre7">— Benim başkan olduğumu hatırlarsanız, memnun olurum.</p>

  <p class="calibre7">— Aaa, tabiî. Ama gelecek hafta başkan benim.</p>

  <p class="calibre7">— O halde gelecek haftaya kadar bekleyiniz. </p>

  <p class="calibre7">Sonra anaya açıkladı:</p>

  <p class="calibre7">— Biz her hafta değişiriz.</p>

  <p class="calibre7">Ana şaşkın şaşkın sordu:</p>

  <p class="calibre7">— Hiç olmazsa bir parça kahve için, dedi. </p>

  <p class="calibre7">Jessie atıldı:</p>

  <p class="calibre7">— Yok, teşekkür ederiz, dedi. Biz size, önce sağlık tesisini göstermek, sonra da Kadınlar Kulübünde bir kâğıt imzalatmak ve size ödev vermek istiyoruz. Tabiî isterseniz kulübe girmeyebilirsiniz de.</p>

  <p class="calibre7">— Çok mu., çok mu pahalı? </p>

  <p class="calibre7">Annie söze karıştı:</p>

  <p class="calibre7">— Hiçbir ücret ödemeyeceksiniz. Yalnız, çalışacaksınız. İşinizin ustası olunca, bizim Komiteye de seçilebilirsiniz. Jessie bütün kampı yöneten komitedendir. Büyük Komitenin kadın üyesidir.</p>

  <p class="calibre7">Jessie koltukları kabararak gülümsedi:</p>

  <p class="calibre7">— Oy birliği ile seçildim, dedi. Bayan Joad, sanırım artık kampın nasıl yönetildiğini size anlatmanın zamanı geldi.</p>

  <p class="calibre7">Ana:</p>

  <p class="calibre7">— Size, kızım Rosasharn'ı tanıtayım, dedi. </p>

  <p class="calibre7">Kadınlar:</p>

  <p class="calibre7">— Nasılsınız? dediler. Siz de benimle birlikte gelin.</p>

  <p class="calibre7">Son sözü iriyarı Jessie söylemişti; durumunda bir saygı ve şefkat anlatımı vardı. Nutuk verir gibi konuşuyordu.</p>

  <p class="calibre7">— Sakın sizin özel işlerinize burnumuzu sokmak istediğimizi sanmayın, Bayan Joad. Bu kampta herkesin birlikte yararlandığı bir sürü şeyler vardır. Burada kendi kurduğumuz <span class="calibre5">bir düzene bağlıyız. Şimdi pavyona gidelim. Herkesin pavyonun bozulmamasma, kırılmamasına dikkat etmesi gerekir.</span></p>

  <p class="calibre7"><span class="calibre5">Pavyonun üstü açık bölümüne doğru yürüdüler. Burada, yirmi çamaşır teknesi vardı. Sekizinin üzerine kadınlar eğilmiş, çamaşır çitiliyorlardı. Temiz, beton yere çamaşırlar yığılmıştı.</span></p>

  <p class="calibre7">Jessie:</p>

  <p class="calibre7">— Burasını istediğiniz zaman kullanabilirsiniz, dedi. Yalnız tekneyi sonradan temiz bırakmalısınız.</p>

  <p class="calibre7">Çamaşır yıkayan kadınlar, ilgi ile başlarını kaldırınca Jessie, yüksek sesle:</p>

  <p class="calibre7">— İşte size Bayan Joad ve Bayan Rosasharn'ı tanıtıyorum. Burada bizimle birlikte oturmaya gelmişler, dedi.</p>

  <p class="calibre7">Hepsi bir ağızdan, anayı selâmladılar. Ana, iri vücuduyle hafifçe eğildi ve:</p>

  <p class="calibre7">— Tanıştığımıza memnun oldum, dedi.</p>

  <p class="calibre7">Jessie Komiteyi apteshaneye ve duş yerlerine soktu. </p>

  <p class="calibre7">Ana:</p>

  <p class="calibre7">— Ben biraz önce buraya girdim, dedi. Yıkandım. </p>

  <p class="calibre7">Jessie:</p>

  <p class="calibre7">— Zaten bunlar herkes yıkansın diye yapılmış, dedi. Burada da aynı kural var: Yıkandıktan sonra temiz bırakmak gerek. Her hafta buranın gündelik temizliğini yapmak için yeni bir Komite ayrılır. Belki siz de bu Komiteye girersiniz. Yalnız temizlikte kendi sabununuzu kullanmanız şarttır.</p>

  <p class="calibre7">Ana:</p>

  <p class="calibre7">— Gidip de sabun almalıyız, dedi. Sabunumuz bitti. </p>

  <p class="calibre7">Jessie'nin sesinde hemen hemen saygılı bir ton vardı:</p>

  <p class="calibre7">— Bu şekildeki helaları hiç kullandınız mı? diye sordu ve apteshaneleri gösterdi.</p>

  <p class="calibre7">— Evet madam, bu sabah kullandım. </p>

  <p class="calibre7">Jessie içini çekti:</p>

  <p class="calibre7">— İyi.</p>

  <p class="calibre7">Ella Summers:</p>

  <p class="calibre7">— Geçen hafta... diye söze başladı. </p>

  <p class="calibre7">Jessie, Ella'nın sözünü şiddetle kesti:</p>

  <p class="calibre7">— Bayan Summers!.. Ben anlatırım.</p>

  <p class="calibre7">Ella sesini kesti:</p>

  <p class="calibre7">— Haa, evet, dedi.</p>

  <p class="calibre7">Jessie: </p>

  <p class="calibre7">— Geçen hafta, siz başkanken bol bol konuşma hakkınızı kullandınız. Bu hafta bana fırsat verirseniz, memnun olurum.</p>

  <p class="calibre7">Ella:</p>

  <p class="calibre7">— Peki öyleyse, kadının yaptığını anlat, dedi. </p>

  <p class="calibre7">Jessie:</p>

  <p class="calibre7">— Evet, dedi. Gerçi boş sözlerle zamanı geçirmek bu Komitenin ödevi değildir... <span class="calibre5">Ama, ben isim vermeden anlatayım: Geçen hafta, buraya gelen bir kadın, Komite kendisini görmeden, kocasının pantolonunu alır apteshaneye getirir; </span><span class="calibre5">"Amma da alçak, amma da küçük yapmışlar ha!.. İnsanın beli kopacak" der. </span><span class="calibre5">"Sanki biraz daha yüksek yapamazlar mıydı?"</span></p>

  <p class="calibre7">Komite ne garip şey, der gibi gülümsedi. </p>

  <p class="calibre7">Ella yeniden atıldı:</p>

  <p class="calibre7">— "... Pantolonu bir kerede yıkamaya imkân yok." der. </p>

  <p class="calibre7"><span class="calibre5">Ella, Jessie'nin sert bakışları altında sindi. </span></p>

  <p class="calibre7">Jessie:</p>

  <p class="calibre7">— Tuvalet kâğıdı ile başımız dertte, dedi. Buranın düzenine göre kimsenin buradan bir şey almaya hakkı yoktur.</p>

  <p class="calibre7">Dilini şiddetle şapırdattı:</p>

  <p class="calibre7">— Kâğıdın parasını bütün kamptakiler ödüyor. Bir an sustu ve sonra açıkladı:</p>

  <p class="calibre7">— 4 numara hepsinden çok tuvalet kâğıdı kullanıyor. Bir çalan var. Kadınlar genel toplantısında da görüşüldü ve 4 numaralı pavyonun kadınlar yani çok kâğıt kullanmaktadır, denildi. Bu iş genel toplantıya kadar getirildi.</p>

  <p class="calibre7">Ana konuşmayı soluk almadan izliyordu:</p>

  <p class="calibre7">— Çalıyorlar mı?.. Ne diye çalıyorlar? </p>

  <p class="calibre7">Jessie:</p>

  <p class="calibre7">— Evet, dedi. Bu iş daha önce de başımıza geldi. O zaman küçük kızlar tuvalet kâğıtlarını kesip kesip bebek yapıyorlardı. Ama, yakaladık sonra. Bu sefer bir türlü suçluyu bulamıyoruz. Bir makara kâğıt çabucak bitiveriyor. Genel toplantıya kadar getirildi bu olay. Kadınların biri, "Kâğıt makarasına bir <span class="calibre5">çıngırak bağlayalım, her dönüşte çalsın" dedi. "Böylece bir insanın ne kadar kâğıt kullandığını anlayabiliriz" dedi.</span></p>

  <p class="calibre7">Jessie başını salladı:</p>

  <p class="calibre7">— Bilmem ki, dedi. Bütün hafta bu işle uğraşıyorum, 4 numaralı pavyonun tuvalet kâğıdını biri çalıyor, ama kim?</p>

  <p class="calibre7">Kapı tarafından bir inilti işitildi:</p>

  <p class="calibre7">— Bayan Bullitt!.. </p>

  <p class="calibre7">Komite döndü.</p>

  <p class="calibre7">— Bayan Bullitt, söylediklerinizi işittim.</p>

  <p class="calibre7"><span class="calibre5">—</span> Kapıda yüzü kızarmış, terleyen bir kadın duruyordu.</p>

  <p class="calibre7">— Toplantıda anlatamadım. Bayan Bullitt, elimden gelmedi. Ya gülerlerdi, ya da bir şey derlerdi.</p>

  <p class="calibre7">Jessie ilerledi:</p>

  <p class="calibre7">— Ne demek istiyorsunuz?</p>

  <p class="calibre7">— Evet... Bizdik... Yani, hepimiz. Ama çalmadık Bayan Bullitt.</p>

  <p class="calibre7">Jessie kadına yaklaştı; kıpkırmızı kesilen suçlu kadın, iri iri ter taneleri döküyordu.</p>

  <p class="calibre7">— Ne yapalım, Bayan Bullitt? </p>

  <p class="calibre7">Jessie:</p>

  <p class="calibre7">— Hadi söyle! dedi. Bu tesis, bu tuvalet kâğıdı yüzünden bütün kampa kepaze oldu.</p>

  <p class="calibre7">— Bütün hafta Bayan Bullitt, bütün hafta. Ne yapalım. Beş kızım var biliyorsunuz.</p>

  <p class="calibre7">Jessie bir önsezi ile:</p>

  <p class="calibre7">— Tuvalet kâğıdını ne yapıyorlar? dedi.</p>

  <p class="calibre7">— Kullanıyoruz. İnanın kullanıyoruz. Başka bir şey yapmıyoruz.</p>

  <p class="calibre7">— Ama hakları yok. Dört beş parça yeter. Fazlasını ne yapıyorlar?</p>

  <p class="calibre7">Kadın kekeledi:</p>

  <p class="calibre7">— Amel oldular. Beşi de amel oldu. Paramız kalmamıştı. Koruk yedik. Beşi de fena halde amel oldu. On dakikada bir taşınıyorlar. Ama çalmıyorlar.</p>

  <p class="calibre7">Jessie içini çekti: .</p>

  <p class="calibre7">— Ama söylemeniz gerekirdi, dedi. Söylemeliydiniz. İşte <span class="calibre5">işin aslını söylemediğiniz için, 4 numaralı tesis, ötekilerinin yanında kötü duruma düştü. Her insan amel olabilir. </span></p>

  <p class="calibre7"><span class="calibre5">Yumuşayan ses inledi:</span></p>

  <p class="calibre7">— Koruk yemeyin, dedim bin kere. Gün günden beter oluyorlar.</p>

  <p class="calibre7">— Yardım merkezi var. Yardım merkezine başvurmalıydınız, dedi.</p>

  <p class="calibre7">Jessie:</p>

  <p class="calibre7">— Ella Summers, dedi. Size son olarak söylüyorum. Başkan değilsiniz!..</p>

  <p class="calibre7">Yüzü kızaran ufak tefek kadına döndü:</p>

  <p class="calibre7">— Paranız yok mu, Bayan Joyce? </p>

  <p class="calibre7">Kadın, utana utana başını eğdi:</p>

  <p class="calibre7">— Hayır yok. Ama, herhalde iş bulacağız. </p>

  <p class="calibre7">Jessie:</p>

  <p class="calibre7">— Başınızı kaldırın, dedi. Parasız olmak bir suç değildir. Şimdi hemen Weedpatch'teki bakkala gidin, kendinize öteberi alın. Kampın bu dükkânda 20 <span class="calibre5">dolar kredisi var. Siz de kendinize beş dolarlık öteberi alabilirsiniz. İş </span><span class="calibre5">bulduğunuz zaman bedelini Merkez Komitesine ödersiniz.</span></p>

  <p class="calibre7">Jessie sertleşmişti:</p>

  <p class="calibre7">— Bayan Joyce, siz bunu biliyordunuz, dedi. Niçin kızlarınızı aç bıraktınız?</p>

  <p class="calibre7">Joyce:</p>

  <p class="calibre7">— Biz şimdiye kadar kimsenin sadakasına muhtaç olmadık, dedi.</p>

  <p class="calibre7">Jessie kızmıştı:</p>

  <p class="calibre7">— Bu, sadaka değil, siz bunu da biliyorsunuz, dedi. Hepimiz aynı yoldan geçtik. <span class="calibre5">Bu kampta sadaka ve acımanın yeri yok. Kimseye acımak istemiyoruz. Şimdi, hemen gidip bakkaldan öteberi alın ve kuponu bana getirin!</span></p>

  <p class="calibre7">Bayan Joyce, çekine çekine:</p>

  <p class="calibre7">— Ya ödeyemezsek? dedi. Uzun zamandan beri iş bulamadık.</p>

  <p class="calibre7">— Ne zaman paranız olursa o zaman ödersiniz. Eğer paranız olmazsa da veremezseniz, ne yapalım? Siz de bir şey ya<span class="calibre5">pamazsınız. Buradan giden birisi, gittikten iki ay sonra borcunu göndermişti. Bu kampta kızlarınızı aç bırakmaya hakkınız yok.</span></p>

  <p class="calibre7">Bayan Joyce sinmişti:</p>

  <p class="calibre7">— Başüstüne, madam, dedi. </p>

  <p class="calibre7">Jessie:</p>

  <p class="calibre7">— Kızlarınıza biraz peynir alın, dedi. Amellerine iyi gelir.</p>

  <p class="calibre7">— Başüstüne, madam. Bayan Joyce kapıda yok oldu. </p>

  <p class="calibre7">Jessie hiddetinden Komiteye döndü:</p>

  <p class="calibre7">— Kendini beğenmeye hakkı yok!.. Bizden olanların bize karşı büyüklük taslamaları doğru değil!..</p>

  <p class="calibre7">Annie Littlefield:</p>

  <p class="calibre7">— Kampa geleli daha çok olmadı, dedi. Belki de bilmiyordur. Belki de önce yardıma başvurmuştur da ondan... Jessie beni susturmaya çalışma, dedi. Sanırım ki hiç olmazsa bir iki söz söylemek hakkımdır.</p>

  <p class="calibre7">Anaya dönerek sözüne devam etti:</p>

  <p class="calibre7">— İnsan bir yerden sadaka aldı mı acısı içinden çıkmaz. Lanet eder. Ama burada verilen şey sadaka değil, yardım yapılıyor. İnsan, yapılan yardımı hiçbir zaman unutmaz. Yemin ederim, Jessie hayatında hiçbir zaman hiçbir yerden sadaka almamıştır.</p>

  <p class="calibre7">Jessie:</p>

  <p class="calibre7">— Hayır, almadım, dedi. </p>

  <p class="calibre7">Annie:</p>

  <p class="calibre7">— Oysa ben aldım. Geçen kış, aç kalmıştık... Ben, kocam ve çocuklarımız açtık. <span class="calibre5">Yağmur şakır şakır yağıyordu. «Salvation Army»</span><sup class="calibre10"><span class="calibre5">[</span><a href="../Text/index_split_031.html#n17" id="n17d">17</a><span class="calibre5">]</span></sup><span class="calibre5"> ye başvurmamızı söylediler...</span></p>

  <p class="calibre7">Annie'nin gözlerinde bir sertlik belirmişti:</p>

  <p class="calibre7">— Açtık... Yemeğimizi vermek için bizi yerlerde süründürdüler. Benliğimizi yok ettiler. Onlar... Onlardan tiksiniyorum!.. Belki Bayan Joyce buradaki yardımın o biçim olmadığını bilmiyordur? Bayan Joad, bu kampta kimsenin bu şekil<span class="calibre5">de davranmasına izin vermiyoruz. Bir kimsenin başka bir kimseye herhangi bir şey vermesine izin vermiyoruz. İsterse kampa verebilir; kamp, verilecek şeyleri dağıtır. Burada acımanın ve sadakanın yeri yoktur.</span></p>

  <p class="calibre7">Sesi kaba ve acıydı:</p>

  <p class="calibre7">— Ben o heriflerden tiksinirim, dedi. Ben, kocamın dövüldüğünü ömrümde görmedimdi. Ama onlar; Salvation Army, bu işi yaptı.</p>

  <p class="calibre7">Jessie başını salladı, yumuşak bir sesle:</p>

  <p class="calibre7">— Evet, yaptıklarını ben de işittim, dedi. Duydum. Bayan Joad'u dolaştırmalıyız.</p>

  <p class="calibre7">Ana:</p>

  <p class="calibre7">— Memnun olurum, dedi.</p>

  <p class="calibre7">— Dikimevine gidelim. İki makinemiz var. Dikiş dikiliyor, elbise yapılıyor. <span class="calibre5">Belki siz de orada çalışmak istersiniz?</span></p>

  <p class="calibre7">Komite, ana ile konuşmaya başladığı sırada, Ruthie ile Winfield, kimseye sezdirmeden gözden kaybolmuşlardı.</p>

  <p class="calibre7"> Winfield sordu:</p>

  <p class="calibre7">— Niye onlarla birlikte gidip de konuşmalarını dinlemiyoruz?</p>

  <p class="calibre9">Ruthie, Winfield'in kolunu yakaladı.</p>

  <p class="calibre7">— Hayır, gitmeyelim, dedi. Zaten o orospular yüzünden bizi yıkamadılar mı? <span class="calibre5">Ben gitmem.</span></p>

  <p class="calibre7">Winfield:</p>

  <p class="calibre7">— Sen benim apteshanede yaptığımı anlattın. Ben de bayanlara dediğini söyleyeyim de sen de gör, dedi.</p>

  <p class="calibre7">Ruthie'nin gözünden bir korku gölgesi geçti:</p>

  <p class="calibre7">— Yapma, söyleme. Ben apteshaneyi bozmadığını bildiğim için söyledim.</p>

  <p class="calibre7">Winfield:</p>

  <p class="calibre7">— Peki, söylemedin öyleyse. </p>

  <p class="calibre7">Ruthie:</p>

  <p class="calibre7">— Haydi, gel gidelim, çevreyi dolaşalım, dedi.</p>

  <p class="calibre7">Çadırların hepsinin içine baka baka ve bile bile aptal gö<span class="calibre5">rünerek aşağıya doğru inmeye başladılar. Tesisin sonundaki bir düzlükte kroket oyunu<sup class="calibre10">[</sup></span><a href="../Text/index_split_031.html#n18" id="n18d"><sup class="calibre10">18</sup></a><span class="calibre5"><sup class="calibre10">]</sup> için bir alan ayrılmıştı. Beş altı çocuk, uslu uslu oynuyorlardı. Bir çadırın önünde ihtiyar bir kadın, bankın üstüne oturmuş, çocukları seyrediyordu. </span><span class="calibre5">Ruthie ile Winfield hemen atıldılar. </span></p>

  <p class="calibre7">Ruthie:</p>

  <p class="calibre7">— Biz de oynayalım! diye bağırdı. Haydi, biz de oyuna girelim!..</p>

  <p class="calibre7">Çocuklar, başlarını kaldırıp baktılar. </p>

  <p class="calibre7">Saçları örülmüş bir kız:</p>

  <p class="calibre7">— Bir dahaki oyuna girersiniz, dedi. </p>

  <p class="calibre7">Ruihie bağırdı:</p>

  <p class="calibre9">— Ben şimdi oynamak istiyorum!</p>

  <p class="calibre7">— Şimdi oynayamazsınız. Bir dahaki oyuna girersiniz. </p>

  <p class="calibre7">Ruthie, kafa tutarcasına oyun alanının ortasına girdi:</p>

  <p class="calibre7">— Ben oynayacağım!</p>

  <p class="calibre7">Uzun saçlı kız, çekicini sımsıkı yakaladı. Ruthie, kızın üzerine atıldı. İtip kaktı, sonunda çekici elinden aldı. Bir zafer kazanmış gibi:</p>

  <p class="calibre7">— Ben sana demedim mi oynayacağım diye!., dedi. </p>

  <p class="calibre7">İhtiyar kadın, ayağa kalktı, oyun yerine geldi. Ruthie hiddetle kaşlarını çattı, çekici sımsıkı yakaladı.</p>

  <p class="calibre7">Kadın:</p>

  <p class="calibre7">— Bırakın kendi başına oynasın... Hani geçen hafta Ralph'a nasıl yapmıştınız.</p>

  <p class="calibre7">Çocuklar çekiçlerini bıraktılar, oyun yerinden çıktılar. Biraz ötede durup, donuk gözlerle baktılar. Ruthie çocukların uzaklaştıklarını gördü. Sonra topun birine vurdu ve arkasından koştu.</p>

  <p class="calibre7">— Haydi Winfield, sen de bir sopa al da gel! diye bağırdı.</p>

  <p class="calibre7">Bir de ne görsün? Winfield, Ruthie'yi seyreden çocuklara katılmamış mı? O da Ruthie'yi donuk gözlerle seyretmiyor mu? Ruthie, inadına yeniden topa vurdu. <span class="calibre5">Yerden toz kaldırdı. Çok eğleniyormuş gibi yaptı. Çocuklar kenarda durmuş, seyrediyorlardı. Ruthie iki topu yanyana koydu ve ikisine de bir</span><span class="calibre5">den vurdu, kendisini seyreden gözlere arkasını döndü. Birdenbire elindeki çekiçle çocukların üzerine doğru yürüdü.</span></p>

  <p class="calibre7">— Gelin de oynayalım, dedi.</p>

  <p class="calibre7">Çocuklar, onun yaklaştığını görünce arkalarını çevirdiler. Ruthie bir süre çocuklara baktı, sonra çekici yere fırlatarak çadıra doğru ağlaya ağlaya koşup gitti. Çocuklar oyun alanına girdiler.</p>

  <p class="calibre7">Uzun örgülü kız, Winfield'e:</p>

  <p class="calibre7">— Gelin de öteki oyunu birlikte oynayalım, dedi. </p>

  <p class="calibre7">Nezaretçi kadın, çocuklara hatırlattı:</p>

  <p class="calibre7">— Eğer o kız yeniden gelip uslu uslu oynamak isterse, aranıza alın. Sen de kıza iyi davranmadın Amy.</p>

  <p class="calibre7">Oyun devam ederken, Ruthie, Joadların çadırında hıçkıra hıçkıra ağlıyordu.</p>

  <p class="calibre7">Kamyon, güzel yollarda ilerliyor, şeftalileri kırmızılaşan bahçelerin, donuk ve yeşil salkımlı bağların arasından, dalları yolun yarısına kadar uzanmış ceviz ağaçlarının altından geçiyordu. Al, her kapının önünde kamyonu yavaşlatıyordu.</p>

  <p class="calibre7">Her kapının önünde şu levha vardı:</p>

  <p class="calibre7">«ADAMA İHTİYAÇ YOK. GİRMEYİN!..»</p>

  <p class="calibre7">Al:</p>

  <p class="calibre7">— Meyveler olunca iş bulacağız, baba, dedi. Garip memleket... İş istemeden insana, iş yok diyorlar.</p>

  <p class="calibre7">Kamyonu sürdü. </p>

  <p class="calibre7">Baba:</p>

  <p class="calibre7">— Evet, hiç olmazsa bir yere girip, nerede iş var, biliyor musunuz? diye sorsak. Fena olmaz.</p>

  <p class="calibre7">Yolun kenarında, mavi tulum ve mavi yelek giymiş bir adam yürüyordu. Al kamyonu adamın yanına yaklaştırdı.</p>

  <p class="calibre7">— Heyy, bayım! dedi. İşçi isteyen bir yer biliyor musunuz? </p>

  <p class="calibre7">Adam durdu ve gülümsedi. Ön dişlerinin yeri boştu.</p>

  <p class="calibre7">— Hayır, dedi, bilmiyorum. Siz biliyor musunuz? Bir haftadan beri yollarda sürünüyorum. İş bulamadım.</p>

  <p class="calibre7">Al sordu:</p>

  <p class="calibre7">— Şuradaki hükümet kampından mısın?</p>

  <p class="calibre7">— Evet.</p>

  <p class="calibre7">— Peki öyleyse, atla arabaya, hep birlikte arayalım. Adam kamyonun kenar tahtalarına tırmandı, içine atladı. </p>

  <p class="calibre7">Baba:</p>

  <p class="calibre7">— Bana, iş bulamayacağız gibi geliyor, dedi. Ama arayalım. İşi nerede arayalım, onu bile bilmiyoruz.</p>

  <p class="calibre7">Al:</p>

  <p class="calibre7">— Keşke kamptaki adama sorsaydık, dedi. Nasılsın şimdi John Amca?</p>

  <p class="calibre7">John Amca:</p>

  <p class="calibre7">— Ağrıyor, dedi. Her yanım ağrıyor. Kendim açtım başıma bu derdi. Aileme ziyanım dokunmayacak bir yere başımı alıp gitmeliyim.</p>

  <p class="calibre7">Baba, elini John Amcanın dizine koydu:</p>

  <p class="calibre7">— Bana bak, dedi. Sakın bir yere gideyim deme. Yeter. Zaten boyuna insan kaybedip duruyoruz. Büyükbaba ile büyükana öldüler. Noah ile Connie kaçtılar, papaz da., hapiste.</p>

  <p class="calibre7">John Amca:</p>

  <p class="calibre7">— İçimden öyle geliyor ki, biz papazı yine bir gün göreceğiz, dedi.</p>

  <p class="calibre7">Al, vites kolunun topunu yakaladı:</p>

  <p class="calibre7">— Sen, içinden gelenleri söyleyecek durumda değilsin, dedi. Boş ver. Biz şimdi geriye dönelim de, nerede iş bulabiliriz onu anlayalım. Bak, boyuna akıntıya kürek çekiyoruz.</p>

  <p class="calibre7">Kamyonu durdurdu. Pencereden uzandı, arkaya doğru seslendi:</p>

  <p class="calibre7">— Heyy, bana bak!.. Biz kampa dönüyoruz, nerede iş bulabileceğiz, onu soracağız. Boş yere benzin yakmayalım.</p>

  <p class="calibre7">Adam kamyonun kenarından sarktı:</p>

  <p class="calibre7">— Eee, ben de giderim, dedi. Ayaklarımda derman kalmadı. Hiç olmazsa küçük bir iş bulsaydım, canım yanmazdı.</p>

  <p class="calibre7">Al, yolun ortasından döndü, kamyonu geldiği yöne doğru sürmeye başladı. </p>

  <p class="calibre7">Baba:</p>

  <p class="calibre7">— Ananın canı sıkılacak biraz, dedi. Hele Tom'un bu kadar çabuk iş bulduğunu da biliyor.</p>

  <p class="calibre7">Al:</p>

  <p class="calibre7">— Belki o da iş bulmuş değildir? dedi. Belki o da bizim gibi iş arıyordur?.. <span class="calibre5">Ah, bir garajda iş bulabilsem, tamirciliği çabucak öğrenirim. Severim bu işi.</span></p>

  <p class="calibre7">Baba homurdandı. Hiç konuşmadan kampa doğru yol aldılar.</p>

  <p class="calibre7">Komite gittikten sonra ana, çadırlarının önünde bir sandığın üstüne kendini bıraktı, dertli dertli Rose of Sharon'a baktı:</p>

  <p class="calibre7">— Hey gidi hey!., dedi. Hey gidi hey!.. Bana bu kadar nazik davranan insanlar görmedim. Ne iyi insanlar, değil mi?</p>

  <p class="calibre7">Rose of Sharon:</p>

  <p class="calibre7">— Ben de çocuk yuvasında çalışmak isterim, dedi. Bana onlar söylediler. Orada çocukların nasıl bakılacağını görür, öğrenirim.</p>

  <p class="calibre7">Ana hayretler içindeydi, başını salladı:</p>

  <p class="calibre7">— Bir de erkekler iş bulsalar, ne iyi olur, değil mi? diye sordu. Onlar da çalışsa da elimize biraz para geçse.</p>

  <p class="calibre7">Gözleri uzaklara daldı:</p>

  <p class="calibre7">— Onlar çalışsa. Biz de burada çalışsak, ne iyi olur. Buradakiler iyi insanlar. <span class="calibre5">İlk olarak küçük bir mutfak sobası alacağım... Güzel bir soba. Pahalı olmasın. </span><span class="calibre5">Sonra bir de çadır alırız, büyük bir çadır, bir de kullanılmış somya. Bu çadırı da yemek yiyeceğimiz yerin üzerine gereriz. Cumartesi akşamları dans etmeye, eğlenmeye gideriz. İstediğiniz kimseleri çağırabilirsiniz, diyorlar. Keşke bizim de çağıracak tanıdıklarımız olsa. Belki erkeklerin vardır...</span></p>

  <p class="calibre7">Rose of Sharon yolu gözledi:</p>

  <p class="calibre7">— O kadın, çocuğunu düşürürsün... diye başladı. </p>

  <p class="calibre7">Ana kızdı:</p>

  <p class="calibre7">— Kes artık bu lakırdıyı!..</p>

  <p class="calibre7">Rose of Sharon, yumuşak bir sesle:</p>

  <p class="calibre7">— Gördüm, dedi. Buraya doğru geliyor galiba. Evet, evet. İşte geliyor. Ana, gelmesin o buraya!..</p>

  <p class="calibre7">Ana döndü ve yaklaşana baktı. </p>

  <p class="calibre7">Kadın:</p>

  <p class="calibre7">— Nasılsınız? dedi. Adım Bayan Sandry'dir. Lisbeth Sandry. Bu sabah kızınızla konuştum.</p>

  <p class="calibre7">Ana:</p>

  <p class="calibre7">— Biz iyiyiz, siz nasılsınız? dedi.</p>

  <p class="calibre7">— İnşallah buradan memnun kalmışsınızdır. </p>

  <p class="calibre7">Ana:</p>

  <p class="calibre7">— Eh, memnunuz, dedi.</p>

  <p class="calibre7">— Günahınız yok ya?</p>

  <p class="calibre7">— Yok.</p>

  <p class="calibre7">Ana tetikteydi, bekliyordu. </p>

  <p class="calibre7">Lisbeth:</p>

  <p class="calibre7">— Memnun oldum öyleyse, dedi. Burada çok günahkâr var. Berbat bir yere geldiniz. Her yanı fenalık dolu. İnsanları fena. Sağlam bir Hıristiyan bunlara asla dayanamaz. Her yanı günahkârlar kaplamıştır.</p>

  <p class="calibre7">Ananın yüzü biraz kızarır gibi oldu, ağzını sımsıkı kapattı. Kısaca:</p>

  <p class="calibre7">— Buradakiler iyi insanlara benziyor, dedi. </p>

  <p class="calibre7">Bayan Sandry gözlerini dikmiş, bakıyordu:</p>

  <p class="calibre7">— İyi mi?!., diye bağırdı. Dans edip birbirlerine sarıldıkları zaman görseniz, bakalım iyi insanlar der misiniz onlara?.. İşte size açıkça söylüyorum ki, burada sizin temiz kalbinizin barınacağı en ufak bir yer yok. Dün akşam Weedpadch'teki vaıza gitmiştim. Biliyor musunuz papaz ne dedi: "Bu kampta fenalık kol geziyor" dedi. "Fakirler, zengin olmaya çalışıyorlar." dedi. "Ve günahları için ağlayıp sızlayacakları yerde, birbirlerine sarılıp dans ediyorlar." dedi ve, "Burada vaıza gelmeyen herkes günahkârdır, kâfir oğlu kâfirdir!" dedi. Papazı dinleyince, insan rahat ediyor. Neyse ki bizim günahımız yok. Biz dans etmedik.</p>

  <p class="calibre7">Ananın yüzü kıpkırmızı kesilmişti. Yavaş yavaş ayağa kalktı ve Bayan Sandry'nin karşısına dikildi:</p>

  <p class="calibre7">— Defol! dedi. Çabuk defol gözümün önünden, beni günaha sokma. Nereye gidersen git. Orada istediğin kadar ağla sızla.</p>

  <p class="calibre7">Bayan Sandry'nin ağzı açık kaldı. Geri çekildi. Sonra birdenbire sertleşti:</p>

  <p class="calibre7">— Ben de seni Hıristiyan sanmıştım. </p>

  <p class="calibre7">Ana:</p>

  <p class="calibre7">— Biz Hıristiyanız, dedi.</p>

  <p class="calibre7">— Hayır, değilsiniz. Siz cehennemlik günahkârlardansınız. Hepiniz de öyle. Bunu da dinsel toplantıda söyleyeceğim. Senin ruhun kararmış. Şu kızın karnındaki masum çocuk da günahınızın kefaretini çekecek, cayır cayır yanacak.</p>

  <p class="calibre7">Rose of Sharon'un dudaklarından bir çığlık çıktı. Ana eğildi, yerden kocaman bir odun parçası kaptı. Kesin bir dille:</p>

  <p class="calibre7">— Defol!., dedi. Bir daha buraya ayak bastığını görmeyeyim! Ben senin gibileri çok gördüm. Başkalarına acı çektirmek hoşuna gidiyor, değil mi?</p>

  <p class="calibre7">Ana, Bayan Sandry'nin üzerine yürüdü.</p>

  <p class="calibre7">Kadın uzaklaştı, sonra birdenbire başını arkaya attı ve uludu. Gözleri döndü, omuzları ve kolları iki yanına sarktı, ağzından iplik iplik koyu salyalar akmaya başladı. Sonra bir daha, bir daha uludu; uzun uzun ve bir hayvan gibi... <span class="calibre5">Çevrelerindeki çadırlardan erkekler ve kadınlar fırladılar. Kadının yanına yaklaştılar... Bu manzarayı korka korka ses çıkarmadan seyrediyorlardı. Kadın yavaş yavaş diz çöktü. Uluması, titreyen ve köpüren bir inilti halini aldı. </span><span class="calibre5">Yanlamasına düştü, kolları ve bacakları kısıldı. Açık duran göz bebeklerinin altından akları gözüküyordu.</span></p>

  <p class="calibre7">Adamın biri, hafifçe:</p>

  <p class="calibre7">Ana ayakta durmuş, büzülen vücuda bakıyordu.</p>

  <p class="calibre7">Ufak tefek Müdür, rastgele oradan geçiyordu.</p>

  <p class="calibre7">— Bir şey mi var? diye sordu. </p>

  <p class="calibre7">Kalabalık yol verdi. Müdür, kadına baktı:</p>

  <p class="calibre7">— Çok fena, dedi. İçinizden biri kadını çadıra götürebilir mi?</p>

  <p class="calibre7">Çevredekiler kıpırdandılar. İki adam eğildi, kadını tuttu, biri kollarının altından, öteki ayaklarından yakaladı, kaldır<span class="calibre5">dı. Götürdüler. Arkalarından bir kalabalık geliyordu. Rose of Sharon çadırın altına girdi, yattı ve başını battaniyenin altına soktu.</span></p>

  <p class="calibre7">Müdür, anaya ve ananın elindeki oduna baktı. Yorgun yorgun gülümsedi:</p>

  <p class="calibre7">— Bu odunla vurdunuz mu? diye sordu.</p>

  <p class="calibre7">Ana, uzaklaşan insanların arkasından baktı.  <span class="calibre5">Ağır ağır başını salladı:</span></p>

  <p class="calibre7">— Hayır, vurmadım... Ama vurabilirdim. Bugün iki kere kızıma musallat oldu.</p>

  <p class="calibre7">Müdür:</p>

  <p class="calibre7">— Sakın vurmaya kalkmayın, dedi. Hasta bir kadındır. Ne yapsın, hasta.</p>

  <p class="calibre7">Sonra yumuşak bir sesle ekledi:</p>

  <p class="calibre7">— Ah, bu kadın da, ailesi de buradan gitseler iyi olacak. Onun çıkardığı gürültüyü bütün kamptakiler bir araya gelse çıkaramaz.</p>

  <p class="calibre7">Ana kendini toparladı:</p>

  <p class="calibre7">— Yeniden gelirse, kafasına bir şey indirebilirim. Belki kendimi tutamam. <span class="calibre5">Kızımı daha fazla rahatsız etmesine göz yumamam.</span></p>

  <p class="calibre7">Müdür:</p>

  <p class="calibre7">— Üzülmeyin, Bayan Joad, dedi. Bir daha yüzünü göremezsiniz. O, daima yeni gelenlere musallat olur. Bir daha gelmez, merak etmeyin. O, sizin günahkâr olduğunuzu sandı.</p>

  <p class="calibre7">Ana: </p>

  <p class="calibre7">— Evet, günahkârım, dedi.</p>

  <p class="calibre7">— Tabiî günahkârsınız. Herkes günahkâr, ama onun anladığı gibi değil. Kusuruna bakmayın, hasta, Bayan Joad.</p>

  <p class="calibre7">Ana memnun memnun, Müdüre baktı ve seslendi:</p>

  <p class="calibre7">— İşitiyor musun Rosasharn? Hastaymış, deliymiş!.. </p>

  <p class="calibre7">Kız, başını kaldırmadı.</p>

  <p class="calibre7">Anası:</p>

  <p class="calibre7">— Size önceden haber vereyim, dedi. O kadın yeniden buraya gelirse. Kendimi belki tutamam, kafasına odunu indiririm.</p>

  <p class="calibre7">Müdür, dudağının bir ucuyle güldü:</p>

  <p class="calibre7">— Sizi anlıyorum, dedi. Ama, böyle bir şey yapmamaya çalışın. Çok rica ederim. <span class="calibre5">Kendinizi tutun.</span></p>

  <p class="calibre7">Müdür, Bayan Sandry'nin kaldırıldığı çadıra doğru yavaş <span class="calibre5">yavaş yürüdü.</span></p>

  <p class="calibre7">Ana çadıra girdi, Rose of Sharon'un yanına oturdu:</p>

  <p class="calibre7">— Başını kaldır da bana bak, dedi.</p>

  <p class="calibre7">Kız hiç kıpırdamadı. Ana battaniyeyi kızın yüzünden yavaşça çekti.</p>

  <p class="calibre7">— Bu kadın delinin biri, dedi. Söylediklerinin hiçbirine inanma.</p>

  <p class="calibre7">Rose of Sharon dehşet içinde fısıldadı:</p>

  <p class="calibre7">— "Cayır cayır yanacak!" deyince, içim sanki yandı.</p>

  <p class="calibre7">Ana:</p>

  <p class="calibre7">— Söylediği şeyler doğru değil, dedi. </p>

  <p class="calibre7">Kız:</p>

  <p class="calibre7">— Bıktım artık, dedi. Bütün bu işlerden bıktım. Uyumak istiyorum. Uyumak.</p>

  <p class="calibre7">— Mademki uyumak istiyorsun, uyu. Burası güzel bir yer. <span class="calibre5">Canının istediği kadar uyu.</span></p>

  <p class="calibre7">— Ya yine gelirse?..</p>

  <p class="calibre7">Ana:</p>

  <p class="calibre7">— Gelmez, dedi. Ben dışardayım. Buraya sokmam. Sen şimdi dinlen biraz; biliyorsun ya sonra, bakımevinde çalışmaya başlayacaksın.</p>

  <p class="calibre7">Ana güçlükle yerinden kalktı, dışarı çıktı. Bir sandığın üzerine oturdu. Dirseklerini dizlerine, çenesini avuçlarına da<span class="calibre5">yadı. Kamptaki kaynaşmayı seyrediyor, çocukların bağrışlarını dinliyor, demir parçasına vurulan bir çekicin çıkardığı sesi işitiyordu. Ama gözleri, uzaklara dalmıştı.</span></p>

  <p class="calibre7">Yolun ilerisinden doğru gelmekte olan baba, anayı bu durumda buldu, yanına çömeldi. </p>

  <p class="calibre7">Ana yavaşça başını çevirip baktı:</p>

  <p class="calibre7">— İş buldun mu? diye sordu. </p>

  <p class="calibre7">Baba:</p>

  <p class="calibre7">— Hayır, dedi. </p>

  <p class="calibre7">Utanıyordu.</p>

  <p class="calibre7">— Aramadık değil.</p>

  <p class="calibre7">— Al nerede? John nerede? Kamyon nerede?</p>

  <p class="calibre7">— Al kamyonun bir yerini tamir ediyor. Takım lâzım oldu; adam takımları dışarı vermedi. "Burada yap" dedi.</p>

  <p class="calibre7">Ana, efkârlı efkârlı:</p>

  <p class="calibre7">— Güzel yer burası, dedi. Burada kalırsak biraz daha rahat yüzü göreceğiz.</p>

  <p class="calibre7">— Ama iş bulursak.</p>

  <p class="calibre7">— Evet, iş bulursanız.</p>

  <p class="calibre7">Baba, karısının yüzündeki üzüntüyü seziyor, yüzünü inceliyordu.</p>

  <p class="calibre7">— Senin bir dalgınlığın var, neden? Bu kadar güzel bir yer bulmuşsun da, daha ne diye düşünüp duruyorsun?</p>

  <p class="calibre7">Ana, kocasına baktı, gözlerini yavaşça kapadı.</p>

  <p class="calibre7">— Gerçekten garip. Günlerce hiç durmadan yol aldık. O zaman hiçbir şey düşünmüyordum, şimdi buradaki insanlar bana karşı bu kadar iyi davrandıkları halde., ben ne yapıyorum biliyor musun? Kötü şeyler düşünüyorum. Büyükbabanın ölümü, onu gömdüğümüz yer aklıma geliyor. O zamanlar hep aklım yoldaydı. Bir hay-huydur gidiyordu. Fena değildi. Ama şimdi, buraya gelince iş değişti. Daha fena oldu. Büyükana... Sonra, başını alıp giden Noah! Onun dere boyunu tutturup gidişi. Bütün bunlar o yolculuğun birer parçasıydı; ama şimdi, hepsi de birer birer geri geliyor. Büyükananın bir dilenci gibi gibi gömülüşü. Bunlar şimdi insanı perişan ediyor, mahvediyor. Ya Noah'ın suyun boyunca basıp gidişi?.. <span class="calibre5">Oranın neresi olduğunu bilmiyordu. Bunu bilmeye bile lüzum görmedi. Sonra biz de bilmiyoruz. Noah'ın hayatta mı, değil mi olduğunu... Hiçbir zaman da bilmeyeceğiz. Bir daha hiç ondan haber alamayacağız. Connie'nin usulca sıvışması. Önce bunlara kafamda hiç yer vermiyordum. Ama şimdi, hepsi sürü sürü akın ediyor. Oysa, memnun olmak gerek; güzel bir yerdeyiz...</span></p>

  <p class="calibre7">Baba, karısının yüzüne bakıyordu. Ananın gözleri kapalıydı:</p>

  <p class="calibre7">— Şimdi dağlar gözümün önüne geliyor, Noah'ın boyunca yürüdüğü derenin kenarındaki o sivri, sarp dağlar gözümün önüne geliyor. Büyükbabayı gömdüğümüz toprağın mezar ol<span class="calibre5">duğunu belli etmemeye nasıl çalıştığımız gözümün önüne geliyor. Evimizdeki et tahtası... Üzerinde yapışıp kalmış bir tüy... Bıçaklarla yol yol olmuş, üzeri tavuk kanlarıyle siyahlanmış et tahtamız gözümün önüne geliyor.</span></p>

  <p class="calibre7">Babanın da sesi karısının sesindeki tonu almıştı:</p>

  <p class="calibre7">— Bugün yaban ördekleri gördüm, dedi. Güneye akın ediyorlardı... Yüksekten uçuyorlardı. Yorgun bir halleri vardı. Telgraf tellerinin üzerinde karatavuklar, tel örgülerin üzerinde güvercinler gördüm.</p>

  <p class="calibre7">Ana gözlerini açtı, babaya baktı. Baba devam etti:</p>

  <p class="calibre7">— Küçük bir su pervanesi gördüm. Tarlanın ortasında dönüp duran bir adama benziyordu. Yabanî ördekler de aşağı doğru, güneye doğru ok gibi kayıp gidiyorlardı.</p>

  <p class="calibre7">Ana gülümsedi:</p>

  <p class="calibre7">— Hatırlıyor musun? dedi. Evimizdeyken ne derdin, yaban ördeklerinin uçtuğunu görünce: "Bu yıl kış erken gelecek" derdin. Oysa kış yine eskisi gibi, geleceği zaman gelirdi. Ama biz, her zaman bu yıl kış erken gelecek derdik. Bu sözle ne demek isterdik bilmem.</p>

  <p class="calibre7">Baba:</p>

  <p class="calibre7">— Telgraf tellerinin üzerinde karatavuklar gördüm, dedi. Yanyana. Sonra o küçük pervane. Bir insan kadar. Bir insan gibi tarlanın ortasında oynayıp duruyordu, Büyük adamlara benzeyen küçük insanlar çok hoşuma gider benim.</p>

  <p class="calibre7">Ana:</p>

  <p class="calibre7">— Keşke evimiz oradaki hayatımız aklıma gelmeseydi, dedi. Artık orası bizim yurdumuz, evimiz değil. Keşke unutmuş olsaydım... Noah'ı bile,</p>

  <p class="calibre7">— Zaten çocuk doğru bir iş yapmadı ki ömründe... Şey.. <span class="calibre5">Evet. Suç bende.</span></p>

  <p class="calibre7">— Sana kaç kere söyledim, bana bunu hatırlatma diye. <span class="calibre5">Belki de ölürdü.</span></p>

  <p class="calibre7">— Keşke bu işi biraz daha iyi bilseydim. </p>

  <p class="calibre7">Ana:</p>

  <p class="calibre7">— Bırak kes, dedi. Noah garip bir çocuktu. Belki de suyun kenarında daha iyi bir ömür sürer. Belki de daha iyi ol<span class="calibre5">du. Tasalanmayalım. Burası güzel bir yer, belki de yakında iş bulursunuz.</span></p>

  <p class="calibre7">Baba göğü gösterdi:</p>

  <p class="calibre7">— Bak... Yaban ördekleri geçiyor. Ne kadar da çok. Yaa, ana, "Kış bu yıl çabuk gelecek!"</p>

  <p class="calibre7">Ana güldü:</p>

  <p class="calibre7">— Öyleyse yapılacak işlerin var ve bunları niçin yapman gerektiğini bilmiyorsun.</p>

  <p class="calibre7">— İşte John da geliyor, dedi. John, gel otur.</p>

  <p class="calibre7">John Amca da aralarına katıldı. Ananın önüne çömeldi: </p>

  <p class="calibre7">— Bir yere gidemedik, dedi. Bir parça dolaştık, o kadar. <span class="calibre5">Al, seni görmek istiyor. Dış lastik gerekecek diyor, dış lastiğin bir tek katı kalmış.</span></p>

  <p class="calibre7">Baba da ayağa kalktı:</p>

  <p class="calibre7">— Allah vere de ucuzunu bulsa. Paramız kalmadı gibi bir şey. Al nerede?</p>

  <p class="calibre7">— Orada. İkinci kavşaktan sola sap, bulursun. Dış lastik almazsak iç lastiği patlatır, berbat ederiz, diyor.</p>

  <p class="calibre7">Baba yavaş yavaş uzaklaştı; gözleriyle yaban ördeklerinin havaya çizdikleri kocaman V biçimini izliyordu.</p>

  <p class="calibre7">John Amca, yerden bir taş aldı, yere bıraktı, sonra yine aldı. Anaya bakmıyordu.</p>

  <p class="calibre7">— İş yok, dedi. </p>

  <p class="calibre7">Ana:</p>

  <p class="calibre7">— Her yana bakmadınız ama, dedi.</p>

  <p class="calibre7">— Evet, bakmadık. Ama levhalarda yazılı: İş yok.</p>

  <p class="calibre7">— İyi ama, Tom herhalde iş bulmuş olacak?.. Geri dönmedi.</p>

  <p class="calibre7">John Amca, düşüncesini söyledi:</p>

  <p class="calibre7">— Kim bilir belki o da kaçmıştır?.. Connie gibi, Noah gibi. </p>

  <p class="calibre7">Ana, John Amcanın yüzüne dik dik baktı, sonra gözleri <span class="calibre5">yumuşadı:</span></p>

  <p class="calibre7">— İnsanın bildiği birtakım şeyler vardır, dedi. İnsanın güvendiği birçok şeyler vardır. Tom iş bulmuştur. Ve bu akşam buraya dönecektir. Bu böyledir.</p>

  <p class="calibre7">Ana memnunlukla gülümsedi:</p>

  <p class="calibre7"><span class="calibre5">— Tom çok iyi çocuktur, dedi. Çok iyi kalpli çocuktur, Tom.</span></p>

  <p class="calibre7">Otomobillerle kamyonlar kampa gelmeye başlamıştı, adamlar sağlık tesisine doğru yürüyorlardı. Hepsinin elinde temiz birer tulum, birer gömlek vardı.</p>

  <p class="calibre7">Ana, kendisini toparladı:</p>

  <p class="calibre7">— John, git babayı bul. Bakkala gidin, fasulye ile şeker alın. Bir parça kızartmalık etle havuç alın... Herhangi bir şey... Ama, iyi bir şey olsun... Bu gecelik. Bu gece... İyi bir gece geçirelim istiyorum.</p>

  <p class="calibre7"><br class="calibre6"/></p>
</body>
</html>