<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>John Steinbeck - Gazap Üzümleri.doc</title>
    <link href="../../page_styles.css" rel="stylesheet" type="text/css"/>
    <link href="../../stylesheet.css" rel="stylesheet" type="text/css"/>
</head>
  <body class="calibre3">
  <h1 class="calibre8"><b class="calibre2">ON ALTINCI BÖLÜM</b></h1>

  <p class="calibre7">Joadlarla Wilsonlar bir olmuşlar, batıya doğru akıp gidiyorlardı: El Reno ve Bridgeport, Cliston, Elk City, Seyre ve Texola. Ve işte sınır, Oklahoma arkada kalmıştı. Ve o gün otomobiller Panhandle of Texas'ı geçtiler. Shamrok ve Alanreed, Groom ve Yarnell. Sonra akşamüstü Amerillo'dan geçiyorlar. Bütün gün sürdüler arabaları, akşamüstü alaca karanlıkta konaklıyorlar. Yorgundular. Toz içinde kalmışlardı. Sıcaktan bitkindiler. Büyükânaya sıcaktan ürpermeler gelmişti. Kamyon durduğu zaman, hiç hali kalmamıştı.</p>

  <p class="calibre7">O gece Al, bir çit demiri çaldı, kamyonun üzerine çadır direği yaptı. Çadırı her iki yanından gerdi. O gece kızarmış, soğumuş ve katılaşmış, kahvaltıdan kalma peksimetlerden başka bir şey yemediler. Şiltelerinin üzerinde yorgun yattılar ve elbiseleriyle uyudular. Wilsonlar çadır bile kurmadılar.</p>

  <p class="calibre7">Joadlar ve Wilsonlar, Panhandle boyunca, eski sel yataklarının çizdiği ve kestiği gri toprağı izleyerek, kaçıp durdular. Oklahoma'dan kaçmışlardı, Texas'ı geçiyorlardı. Kaplumbağalar tozların içinde sürüne sürüne yürüyorlar; güneş, toprağı kamçılıyor; akşamları sıcaklık gidiyor, yerden bir sıcaklık dalgası yayılıyor.</p>

  <p class="calibre7">İki aile iki gündür durmadan kaçmıştı. Ama üçüncü gün memleket onlara o kadar büyük geldi ki, sonunda yeni bir yaşama tekniği bulmak zorunda kaldılar; yol onların evi, hareket anlatım aracı oldu. Yavaş yavaş yeni bir hayata başlamışlardı. Önce Ruthie ile Winfield, sonra Al, sonra Connie ile Rose of Sharon, ve sonunda daha yaşlılar bu hayata alıştılar. Toprak büyük, durgun bir dalga gibi önlerinde yuvarlanıp gidiyordu. <span class="calibre5">Wildorado ve Vega, Bosie ve Glenrio; Texsas'ın sonu. New</span> <span class="calibre5">Mexico ve dağlar. Uzaklarda, dalga dalga göğe yükselmiş duruyor. Arabaların tekerlekleri gıcırdayarak dönüyor, motorlar kızgın, radyatör kapaklarının kenarından buhar fışkırıyor. Pecos nehrine indiler, nehri Santa Rosa'da geçtiler. Yirmi mille gidiyorlardı.</span></p>

  <p class="calibre7">Otomobili Al Joad sürüyordu. Yanında anası ile Rose of Sharon vardı, önde kamyon. Kızgın hava toprağın üzerinde dalgalanıyor, dağlar sıcakta titreşiyorlar. Al, arkasına dayanarak oturuyor, kamburu çıkmış, direksiyon simidinin çubuklarını gevşek gevşek tutmuş, aldırmadan otomobili kullanıyor. <span class="calibre5">Önü kıvrılmış ve bir horoz gagası biçimi almış olan gri şapkası gözlerinin üzerine kadar inikti. Otomobil kullanırken arada sırada yanına dönüyor, dışarıya tükürüyor.</span></p>

  <p class="calibre7">Yanında oturan ana, ellerini kucağına kavuşturmuş, yorulmayacak şekilde oturuyordu. Kendisini olduğu gibi bırakmış, otomobilin hareketiyle birlikte vücudunu ve başını sallıyordu. Dağlara baktıkça gözlerini kısıyordu. Rose of Sharon, otomobilin hareketine karşı koymak için sımsıkı tutunmuştu. Ayak<span class="calibre5">larını yerlere sıkı sıkıya basıyordu, sağ kolunu kapıya kenetlemişti. Yuvarlak yüzü de hareket karşısında sert bir hal almıştı, başı sert sert sallanıyordu. </span><span class="calibre5">Çünkü boyun kaslarını sımsıkı germişti. Bütün vücudunu eğmeye ve kendini böylece karnındaki çocuğu sarsıntılardan koruyan sert bir kap haline getirmeye çalışıyordu. </span></p>

  <p class="calibre7"><span class="calibre5">Başını annesine çevirdi:</span></p>

  <p class="calibre7">— Ana, dedi.</p>

  <p class="calibre7">Ananın gözleri canlandı ve Rose of Sharon'la ilgilendi. Sert, yorgun, yuvarlak yüz üzerinde gözlerini gezdirdi ve gülümsedi.</p>

  <p class="calibre7">Kız:</p>

  <p class="calibre7">— Ana, dedi. Oraya vardığımız zaman hepiniz meyve toplayacak, artık orada kalacaksınız, değil mi?</p>

  <p class="calibre7">Ana, biraz alaylı şekilde gülümsedi:</p>

  <p class="calibre7">— Daha dur bakalım, oraya varmadık, dedi. Nasıl bir yer olduğunu bilmiyoruz, önce bir görelim.</p>

  <p class="calibre7">Kız:</p>

  <p class="calibre7">— Connie de, ben de artık köyde yaşamak istemiyoruz, dedi. Biz ne yapacağımızı şimdiden kararlaştırdık.</p>

  <p class="calibre7">Ananın yüzünü hafif bir kaygı kapladı bir an:</p>

  <p class="calibre7">— Bizimle kalmayacak mısınız., aile ile birlikte?., diye sordu.</p>

  <p class="calibre7">— Biz bu konuyu çok konuştuk. Connie ile birlikte. Ana, biz şehirde oturmak istiyoruz.</p>

  <p class="calibre7">Heyecanla devam etti:</p>

  <p class="calibre7">— Connie bir dükkânda, ya da fabrikada iş bulacak. Sonra evde çalışacak. Belki radyoculuk öğrenecek, uzman olacak, belki, sonra kendisinin bir dükkânı da olur. <span class="calibre5">Ara sıra sinemaya gideceğiz. Sonra, Connie diyor ki: "Çocuk doğarken yanında da bir doktor bulunur, çocuğun ne zaman doğacağını biliriz, belki de hastanede doğurursun" diyor. Sonra bir otomobilimiz olur, küçük bir otomobilimiz. Nedir ki, evde çalışacak, o kadar. Fena mı? Sadece Western Love Stories (Batı Aşk Hikâyeleri) adındaki dergiden bir sayfa koparacak, kurs görmek istediğini yazıp, bildirecek. Para, pul istemez. Zaten "Kuponu kesmek yeter" diye yazıyor. </span><span class="calibre5">Bunlardan birini gördüm. Sonra kursu bitirince adama iş buluyorlar... Radyo işi!.. Güzel, temiz iş, ilerisi parlak. Sonra şehirde yaşayacağız, sinemalara gideceğiz... Bir de elektrik ütüm olur, bebeğe de yeni çamaşırlar alırız. Connie hep yeni eşya alırız, diyor., bembeyaz. Sonra., çocuklara neler giydirdiklerini katalogda gördük. Tabiî Connie önce evde çalışırken kolay kolay bunları alamayız, ama.. elbette çocuk doğacağı sırada o da öğreneceğini öğrenmiş olur, başımızı sokacak bir yerimiz, küçücük bir evimiz olur. Biz kendimize lüks istemiyoruz ki, sadece çocuğumuz için...</span></p>

  <p class="calibre7">Yüzü heyecandan parlıyordu:</p>

  <p class="calibre7">— Sonra düşündüm... Evet, düşündüm, belki hepimiz de şehre gidebiliriz. Connie dükkânını açınca... Belki Al de onun dükkânında çalışır?..</p>

  <p class="calibre7">Ana, kızın al al olmuş yüzünden gözünü hiç ayırmamıştı. Düşlerin nasıl büyüyüp geliştiğini görmüş, izlemişti.</p>

  <p class="calibre7">— Bizden ayrılmanızı istemiyoruz, dedi. İnsanların birbirinden ayrılması doğru değil.</p>

  <p class="calibre7">Al, söylendi:</p>

  <p class="calibre7">— Ben, Connie'nin yanında mı çalışacakmışım?.. Connie gelip de benim yanımda çalışsın daha iyi eder!.. O, galiba geceleri çalışıp kurs öğrenecek kendisinden başka bir açıkgöz kalmadığını sanıyor!..</p>

  <p class="calibre7">Ana, birdenbire bunun bir düş olduğunu anlar gibi oldu. Yeniden başını önüne döndürdü, vücudunu gevşetti, ama gözlerinin çevresinde küçük bir gülümseme kalmıştı:</p>

  <p class="calibre7">— Büyükana, bugün nasıl acaba, merak ediyorum, dedi.</p>

  <p class="calibre7">Al, direksiyona sıkı sıkıya yapıştı. Motorda küçük bir tıkırtı başlamıştı. <span class="calibre5">Motoru hızlandırdı, tıkırtı da arttı. Ateşlemeyi rötar yaptı, dinledi, sonra bir süre yeniden hızını artırdı ve dinledi. Tıkırtı metal vuruşlar haline gelmişti. </span><span class="calibre5">Al, korna çaldı ve arabayı yolun kenarına çekti. Öndeki kamyon da durdu, sonra geri geri geldi. Batıya doğru üç araba geçti ve her biri korna çaldı, sonuncusunun şoförü başını dışarı uzatıp bağırdı:</span></p>

  <p class="calibre7">— Ne biçim yerde duruyorsunuz ulan, Allahın belâları?</p>

  <p class="calibre7">Tom, kamyonu geri geriye getirerek iyice yanaştırdı, sonra dışarı atladı; otomobile yaklaştı. Yüklü kamyonun üstünden başlar aşağıya doğru bakıyordu. Al yeniden rötar yaptı, rölantide çalışan motoru dinledi. </p>

  <p class="calibre7">Tom sordu:</p>

  <p class="calibre7">— Al, ne var?</p>

  <p class="calibre7">Al, motoru hızlandırdı:</p>

  <p class="calibre7">— Dinle, bak.</p>

  <p class="calibre7">Tıkırtılı vuruşlar şimdi daha iyi işitiliyordu. </p>

  <p class="calibre7">Tom, dinledi:</p>

  <p class="calibre7">— Hafif hafif rölantide çalıştır bakalım, dedi. </p>

  <p class="calibre7">Kapağı açtı ve başını içeri soktu:</p>

  <p class="calibre7">— Şimdi gazla bakalım.</p>

  <p class="calibre7">Bir süre dinledikten sonra, kapağı kapattı:</p>

  <p class="calibre7">— Galiba haklısın Al, dedi.</p>

  <p class="calibre7">— Piston kolu yatağı, değil mi? </p>

  <p class="calibre7">Tom:</p>

  <p class="calibre7">— Öyleye benziyor. </p>

  <p class="calibre7">Al yakındı:</p>

  <p class="calibre7">— Oysa içine çok yağ koymuştum.</p>

  <p class="calibre7">— Daha bir şey yok. Yağsız kalmış, o kadar. Söküp atmaktan başka yapılacak bir iş yok. Şimdi, bana bak, ben önden gider arabayı çekecek düz bir yer bulurum. <span class="calibre5">Sen de yavaş, yavaş gelirsin. Sakın karteri çıkarayım deme.</span></p>

  <p class="calibre7">Wilson sordu:</p>

  <p class="calibre7">— Durum kötü mü? </p>

  <p class="calibre7">Tom:</p>

  <p class="calibre7">— Oldukça, dedi. </p>

  <p class="calibre7">Kamyona doğru yürüdü ve yavaş yavaş ileri aldı.</p>

  <p class="calibre7">Al anlattı:</p>

  <p class="calibre7">— Neden oldu bilmiyorum. Oysa içine dünya kadar da yağ koymuştum.</p>

  <p class="calibre7">Al, kendisinin sorumlu olduğunu biliyor, suçunu anlıyordu. </p>

  <p class="calibre7">Ana:</p>

  <p class="calibre7">— Senin ne suçun var, dedi. Sen her şeyi doğru dürüst yaptın.</p>

  <p class="calibre7">Ve sonra biraz çekine çekine sordu:</p>

  <p class="calibre7">— Çok mu kötü?</p>

  <p class="calibre7">— Tamiri güç, ya yeni bir piston kolu, ya da içindeki metalin eşini bulmak gerekiyor.</p>

  <p class="calibre7">Derin derin içini çekti:</p>

  <p class="calibre7">— İyi ki Tom burada. Ben şimdiye kadar hiç yatak koymadım yerine. Umarım Tom bu işi yapmıştır.</p>

  <p class="calibre7">İleride, yolun kenarında, kocaman kırmızı bir reklam levhası duruyordu. Büyük dikdörtgen bir gölge şahnişti. Tom, kamyonu yolun kenarına aldı, dar hendekten geçti, gölgeye çekti. Kamyondan dışarı atladı. Al'ın gelmesini bekledi.</p>

  <p class="calibre7">— Dikkat et, diye seslendi: Yavaş yavaş, sonra makasları da kırarsın.</p>

  <p class="calibre7">Al'ın yüzü hiddetten kıpkırmızı oldu. Motorun gazını kesti.</p>

  <p class="calibre7">— Allah kahretsin! diye bağırdı. Bu yatağı ben yakmadım ya!.. Ne demek istiyorsun yani, makasları da mı kıracağım?</p>

  <p class="calibre7">Tom gülümsedi:</p>

  <p class="calibre7">— Dalga geçme, dedi. Ben sana bir şey demedim. Hendeği geçerken dikkat et dedim, o kadar.</p>

  <p class="calibre7">Al, otomobili yavaş yavaş öte yana alırken söyleniyordu:</p>

  <p class="calibre7">— Sakın bu yatağı Al yaktı diye kimseye söyleme. </p>

  <p class="calibre7">Motor şimdi daha yüksek sesle tıkırdıyordu. Al, arabayı <span class="calibre5">gölgeye çekti, motoru durdurdu. </span></p>

  <p class="calibre7"><span class="calibre5">Tom kapağı kaldırdı, dayadı:</span></p>

  <p class="calibre7">— Soğumadan işe başlayamayız, dedi.</p>

  <p class="calibre7">Her iki aile de arabalardan aşağı indiler, otomobilin çevresinde toplandılar.</p>

  <p class="calibre7">Baba sordu:</p>

  <p class="calibre7">— Berbat mı? dedi ve yere çömeldi. </p>

  <p class="calibre7">Tom, Al'a döndü:</p>

  <p class="calibre7">— Şimdiye kadar hiç motora bir şey takmadın mı? </p>

  <p class="calibre7">Al:</p>

  <p class="calibre7">— Hayır, dedi. Hiç takmadım. Ama söktüm. </p>

  <p class="calibre7">Tom:</p>

  <p class="calibre7">— Peki öyleyse, şimdi karteri söker, kolu dışarı çıkarırız, yenisini alıp zımparalar, düzeltir, uydururuz. Bu iş bir gün sürer. Parçayı almak için yeniden geçtiğimiz yere, Santa Rosa' ya gitmek gerek. Albuquerque buradan yetmiş beş mil uzakta... Vay anasını, yarın da pazar! Bir şey alamayız.</p>

  <p class="calibre7">Aile ses çıkarmadan duruyordu. Ruthie sokuldu, kırılan parçayı görmek için açık kapağın içine başını soktu. </p>

  <p class="calibre7">Tom, yumuşak bir sesle devam etti:</p>

  <p class="calibre7">— Yarın pazar. Pazartesi parçayı alır, belki salı günü yerine koyarız. Parçayı kolayca yerine koymaya yarayacak takımlarımız da yok, epey zor olacak.</p>

  <p class="calibre7">Bir şahinin gölgesi kayıp geçti yerden ve ailede herkes başını kaldırdı, havada kayıp giden siyah kuşa baktı. </p>

  <p class="calibre7">Baba:</p>

  <p class="calibre7">— Benim korktuğum şu: Ya paramız biter de Kaliforniya'ya varamazsak, dedi. <span class="calibre5">Herkes bir yandan yemek yiyor, oysa benzin almak, yağ almak da lâzım. Paramız kalmazsa ne yaparız, bilmiyorum.</span></p>

  <p class="calibre7">Wilson:</p>

  <p class="calibre7">— Bütün bunlar benim yüzümden. Bu Allanın belâsı hurda bütün yol boyunca benim canıma okudu. Sizler bize çok iyilik ettiniz. Şimdi siz eşyanızı alın da yolunuza devam edin. Sairy ile ben burada kalır, bir çaresini buluruz. Size bir ziyanımız dokunmasını istemeyiz.</p>

  <p class="calibre7">Baba ağır ağır:</p>

  <p class="calibre7">— Öyle şey olur mu, dedi. Biz artık hemen hemen akraba sayılırız. Büyükbaba sizin çadırınızda öldü.</p>

  <p class="calibre7">Sairy yorgun yorgun:</p>

  <p class="calibre7">— Biz sizin başınıza dert olduk, hem nasıl dert, dedi. </p>

  <p class="calibre7">Tom, bir sigara sardı, baktı ve yaktı. Eskimiş kasketini <span class="calibre5">çıkardı, alnını sildi.</span></p>

  <p class="calibre7">— Benim aklıma bir şey geldi, dedi. Belki kimsenin hoşuna gitmeyecek ama, söylüyorum: Biz Kaliforniya'ya yaklaştıkça para suyunu çekiyor. Bu otomobil, kamyondan bir kat daha hızlı gidiyor. Ben şöyle düşünüyorum: Kamyondakilerin bir kısmını alırsınız, sonra papazla benden başka hepiniz kamyona binersiniz. Casy ile ben burada kalır, otomobili tamir ederiz, sonra otomobile biner, gece gündüz yol alırız, size yetişiriz. Size yolda rastlamasak bile hiç olmazsa siz işe başlamış olursunuz. Eğer sizde de bir arıza olursa yolun kenarına çeker, bizi beklersiniz. Böyle bir, şey olmaz da, arızasız yolu bitirirseniz, hemen çalışmaya başlarsınız. Böylece iş de kolaylaşır. Casy otomobilin tamirinde bana yardım eder, sonra işimizi bitirince hemen yola çıkarız.</p>

  <p class="calibre7">Toplanmış olan aile bu öneriyi düşündü. John Amca da babanın yanına çökmüştü.</p>

  <p class="calibre7">Al:</p>

  <p class="calibre7">— Piston kolunu takmak için bana ihtiyacın olmaz mı? dedi.</p>

  <p class="calibre7">— Daha demin, şimdiye kadar bu işi yapmadığını kendin söyledin.</p>

  <p class="calibre7">Al hak verdi:</p>

  <p class="calibre7">— Doğru, dedi. Senin kuvvetli bir adamdan başkasına ihtiyacın yok. Ama belki papaz kalmak istemez.</p>

  <p class="calibre7">— Eh... Kim isterse o kalsın... Bana ne, dedi.</p>

  <p class="calibre7">Baba, şehadet parmağı ile kuru toprağı kazdı.</p>

  <p class="calibre7">— Tom doğru söylüyor gibi geliyor bana, dedi. Hepimizin burada kalmasında bir yarar yok. Karanlık basmadan önce elli, belki de yüz mil almış oluruz.</p>

  <p class="calibre7">Ana kuşkulanmıştı:</p>

  <p class="calibre7">— Bizi nasıl bulacaksınız?<br class="calibre6"/></p>

  <p class="calibre7">Tom:</p>

  <p class="calibre7">— İkimiz de aynı yolda değil miyiz? dedi. 66 ikimizin de yolu. Bakersfield denilen bir yere geleceksiniz. Bendeki haritada gördüm. Doğruca oraya varacaksınız.</p>

  <p class="calibre7">— İyi ama, Kaliforniya'ya varınca bu yolu bırakacağız, o zaman ne olacak?..</p>

  <p class="calibre7">Tom:</p>

  <p class="calibre7">— Merak etme, diye anayı yatıştırmaya çalıştı. Biz sizi buluruz. <span class="calibre5">Kaliforniya dünya kadar büyük değil ya.</span></p>

  <p class="calibre7">Ana:</p>

  <p class="calibre7">— Haritada kocaman bir yer gibi duruyor, dedi. </p>

  <p class="calibre7">Baba, John'a danıştı:</p>

  <p class="calibre7">— John, sen ne düşünüyorsun? Bir diyeceğin var mı? </p>

  <p class="calibre7">John:</p>

  <p class="calibre7">— Yok, dedi.</p>

  <p class="calibre7">— Mister Wilson, otomobil sizin. Oğlumun arabayı tamir ettikten sonra getirmesine bir diyeceğiniz var mı?</p>

  <p class="calibre7">Wilson:</p>

  <p class="calibre7">— Ben diyecek bir şey bulamıyorum, dedi. Siz elinizden gelen bütün iyilikleri yapıyorsunuz. Ben ne diye sizin oğlunuza kolaylık göstermeyeyim.</p>

  <p class="calibre7">Tom:</p>

  <p class="calibre7">— Biz size yetişemezsek bile siz çalışır, biraz para artırırsınız, dedi. Bir de burada kaldığımızı düşünün. Burada su yok, sonra otomobili işletemiyoruz. Oysa hepiniz Kaliforniya' ya gider de çalışmaya başlarsanız, paranız da olur. Belki başınızı sokacak bir ev de bulursunuz. Ne dersin Casy?.. Benimle kalıp, bana yardım etmek ister misin?</p>

  <p class="calibre7">Casy:</p>

  <p class="calibre7">— Ben size elimden gelen yardımı yapmak isterim, dedi. <span class="calibre5">Siz beni arabanıza aldınız ve taşıdınız. Ben ne isterseniz yaparım. </span></p>

  <p class="calibre7"><span class="calibre5">Tom:</span></p>

  <p class="calibre7">— Ama, burada kalırsan, arka üstü yere yatacaksın, yüzün gözün yağlara bulanacak, dedi.</p>

  <p class="calibre7">— Daha iyi.</p>

  <p class="calibre7">Baba:</p>

  <p class="calibre7">— Peki, o halde yola devama razı olursanız, yola çıkalım. Belki yüz mil daha alırız.</p>

  <p class="calibre7">Ana, babanın önüne geçti:</p>

  <p class="calibre7">— Ben gitmiyorum.</p>

  <p class="calibre7">— Gitmiyorum ne demek? Sen de gideceksin. Bize kim bakacak?</p>

  <p class="calibre7">Baba, bu baş kaldırma karşısında şaşırıp kalmıştı.</p>

  <p class="calibre7">Ana otomobile ayağını attı, arkadaki oturacak yerin döşemesine elini uzattı. Bir demir manivela aldı, elinde dengeledi.</p>

  <p class="calibre7">— Ben gitmiyorum!., dedi.</p>

  <p class="calibre7">— Sana söylüyorum. Gideceksin!.. Biz kararımızı verdik. </p>

  <p class="calibre7">Ananın ağzı kenetlenmişti.  <span class="calibre5">Yumuşak bir sesle:</span></p>

  <p class="calibre7">— Beni ancak döverek götürebilirsiniz, dedi.</p>

  <p class="calibre7">Yeniden demiri yavaş yavaş salladı.</p>

  <p class="calibre7">— Seni utandıracağım. Bende dövülecek, ağlayacak, yalvaracak göz yok. Senin canına okurum, beni dövemezsin. Eğer beni tutarsan yemin ediyorum; arkanı dönünceye kadar ya da oturuncaya kadar bekler, o zaman kovayı kafanın ortasına yerleştiririm, İsa'nın aşkına yemin ederim ki yaparım.</p>

  <p class="calibre7">Baba çaresiz, gruba baktı:</p>

  <p class="calibre7">— Şirret karı, dedi. Ben onun bu kadar şirretleştiğini hiç görmedim.</p>

  <p class="calibre7">Ruthie ince sesiyle kıkır kıkır güldü.</p>

  <p class="calibre7">Ana, elindeki manivelayı korkutur gibi sallıyordu:</p>

  <p class="calibre7">— Haydi göreyim seni, dedi. Mademki kafana koydun, gel de bana vur bakalım. <span class="calibre5">Ah, bir elini kaldırsan... İşte ben gitmiyorum. Zaten gitsem de seni uyku tutmaz ki, çünkü başın</span><span class="calibre5">da bekleyip dururum, sen uyumak için gözlerini kapar kapamaz odunu kafana indiririm. </span></p>

  <p class="calibre7"><span class="calibre5">Baba:</span></p>

  <p class="calibre7">— Şirret karı, dedi. Sözüm ona, yaşını başını da almış. </p>

  <p class="calibre7">Bütün grup bu baş<span class="calibre5">kaldırmayı seyrediyordu. Babaya ba</span><span class="calibre5">kıyor, onun öfkelenmesini, bağırıp çağırmasını bekliyorlardı. Gevşek duran elinin yumruk haline gelmesini bekliyorlardı. Ama baba, öfkelenmedi, elleri yanına sarkık kaldı, bir an içinde grup, ananın kazandığını anladı. Ana da anladı bunu. </span></p>

  <p class="calibre7"><span class="calibre5">Tom:</span></p>

  <p class="calibre7">— Ana, neden gitmiyorsun? Niye böyle yapıyorsun? Neyin var? Bize niye böyle kızıyorsun?</p>

  <p class="calibre7">Ananın yüzü yumuşadı, ama gözleri hâlâ sertti:</p>

  <p class="calibre7">— Bu işe iyice düşünmeden karar verdiniz, dedi. Dünyada nemiz kaldı? <span class="calibre5">Kendimizden başka... Bizimkilerden başka... Daha yola çıkar çıkmaz büyükbaba öteki dünyaya gitti. Bunu bildiğiniz halde şimdi de, aileyi darmadağın etmek istiyorsunuz...</span></p>

  <p class="calibre7">Tom bağırdı:</p>

  <p class="calibre7">— Ana, biz size yetişeceğiz! Çok gecikmeyiz!.. </p>

  <p class="calibre7">Ana, elindeki demiri salladı:</p>

  <p class="calibre7">— Tut ki biz bir yerde konakladık, siz de bizi görmeden geçip gittiniz. Ya da biz Kaliforniya'ya vardık... Sizi kimden sorup bulacağız, siz bizi kime soracaksınız? dedi. Yolculuk kötü gidiyor. Büyükana hasta, kamyonda, onun da bir küreklik canı kaldı. Bitkin. Önümüzde uzun ve kötü bir yolculuk var.</p>

  <p class="calibre7">John Amca:</p>

  <p class="calibre7">— Ama hiç olmazsa biraz para kazanabiliriz. Biraz da artırabiliriz. O zamana kadar da ötekiler gelmiş olur, dedi.</p>

  <p class="calibre7">Bütün ailenin gözleri yeniden anaya döndü. O, bir güçtü. Yönetimi eline almıştı.</p>

  <p class="calibre7">— Para kazanacağız da ne olacak? dedi. Asıl iş, aileyi dağıtmamakta. Çevrede kurt dolaştığı zaman inekler nasıl birbirlerine sokulurlar. Hepimiz sağ olarak burada bulunduğumuz zaman gönlüm rahat. Ama ailemizin dağılmasına gönlüm razı olmuyor. Wilsonlar da, papaz da burada, bizim yanımızda bu<span class="calibre5">lunuyorlar. Onlar gitmek isterlerse onlara bir diyeceğim yok. Ama bizimkiler dağılmak isterlerse elimdeki şu demirle kıyameti koparırım.</span></p>

  <p class="calibre7">Sesi soğuk ve kesindi.</p>

  <p class="calibre7">Tom, anasını yola getirmeye çalıştı:</p>

  <p class="calibre7">— Ana, hepimiz burada konaklayamayız. Burada su yok. Doğru dürüst gölge de yok. Büyükanaya gölge lâzım.</p>

  <p class="calibre7">Ana:</p>

  <p class="calibre7">— Peki, dedi. Mademki öyle; biz yolumuza devam ederiz. İlk rastladığımız gölgelikte, su bulunan bir yerde dururuz. Sonra, kamyon geri döner, sizi alır şehre gider. Orada alacağınızı alır, gerisin geriye dönersiniz. Sen de güneşte yürümemiş, ben de seni yalnız bırakmamış olurum. Yoksa, yakayı ele verirsen sana kim yardım eder?</p>

  <p class="calibre7">Tom dudaklarıyle dişlerini kapattı, sonra açtı. Kollarını bitkin bir halde bıraktı, elleri iki yanına çarptı:</p>

  <p class="calibre7">— Baba, dedi. Anaya bir yandan sen, öte yandan da ben saldırsak, ötekiler de üstüne çullansalar, büyükana da kamyondan atlasa, belki onu yakalayabiliriz, ama bir ikimiz de şu demirin altında can verir. Eğer kafanın tuzla buz olmasını istemiyorsan, ananın partiyi kazandığını kabul et. Hey Yarabbim! Kafasına bir şey koymuş olan bir tek insan, öteki bir sürü insanı da önüne katıp yola getiriyor! Ana, kazandın; kimsenin bir yanını kırmadan şu demiri elinden at.</p>

  <p class="calibre7">Ana şaşkınlıkla elindeki demir çubuğa baktı. Eli titriyordu. Silâhını yere bıraktı. Tom demiri özenle alarak yeniden otomobilin içine koydu.</p>

  <p class="calibre7">— Baba, şimdi kalk bakalım. Al, sen milleti al git, onlara kamp kur. Sonra kamyonu buraya getir. Biz papazla karteri çıkarırız. Tamir edebilirsek, Santa Rosa'ya gider, yatak ararız. Cumartesi gecesidir, belki buluruz. Hemen işe başlayalım ki çabuk gidelim. Dur, İngiliz anahtarıyle kıskacı kamyondan alalım.</p>

  <p class="calibre7">Arabanın altına uzandı ve yağlı karteri yokladı:</p>

  <p class="calibre7">— Aaa, sahi unutuyordum, bana bir teneke ver, ya da şu kovayı ver, içine yağ <span class="calibre5">akıtırım. Ziyan etmeye gelmez.</span></p>

  <p class="calibre7">Al kovayı Tom'a verdi, Tom arabanın altına koydu, yağ kapağını bir kıskaçla gevşetti. Tom kapağı çevirerek çıkarırken siyah yağ kolundan aşağı, sonra oradan da siyah bir derecik halinde ve sessizce kovaya akmaya başladı. Kova yarı yarıya dolduğu sırada Al da aileyi kamyona yükledi. Şimdiden yüzü yağa bulanmış olan Tom, tekerleklerin arasından baktı:</p>

  <p class="calibre7">— Çabuk dön! diye bağırdı.</p>

  <p class="calibre7">Kamyon yavaşça bir hendeği geçti ve uzaklaştı. Bu sırada Tom, karterin cıvatalarını gevşetmeye uğraşıyordu. Tom bir cıvatayı bir kere döndürüyor, contalara bir ziyan vermemek için her yanını düzenle gevşetiyordu.</p>

  <p class="calibre7">Papaz tekerleklerin yanına diz çöktü:</p>

  <p class="calibre7">— Ben ne yapabilirim?</p>

  <p class="calibre7">— Şimdi senin yapacağın bir şey yok. Bütün yağ boşaldıktan sonra, şu cıvataları da iyice gevşetince, bana yardım edersin, karteri çıkarırız.</p>

  <p class="calibre7">Tom arabanın altında yılan gibi kıvranıp duruyor, İngiliz anahtarıyle cıvataları gevşetip sonra parmaklarıyle çeviriyordu. Karter düşmesin diye uçlardaki cıvataları gevşek olarak yerinde bıraktı.</p>

  <p class="calibre7">— Burada bile toprak hâlâ sıcak, dedi. </p>

  <p class="calibre7">Sonra:</p>

  <p class="calibre7">— Casy, son birkaç günden beri hiç sesin çıkmıyor, dedi. Neden Allahını seversen? Seninle birlikte ilk olarak çiftliğe gelirken aşağı yukarı yarım saatte bir vaiz veriyordun. Oysa birkaç günden beri ağzından on kelime bile çıkmadı. Neden, canın mı sıkılıyor?</p>

  <p class="calibre7">Casy arabanın altına yüzükoyun uzanmış, altına bakıyordu. Dimdik seyrek kılların kapladığı çenesini elinin arkasına dayamıştı. Şapkasını o kadar geriye atmıştı ki, ensesi görünmüyordu.</p>

  <p class="calibre7">— Papazken o kadar çok söz söyledim ki, ömrümün sonuna kadar yeter, dedi.</p>

  <p class="calibre7">— Evet ama, doğru söylediğin de oldu. </p>

  <p class="calibre7">Casy:</p>

  <p class="calibre7">— Her zaman tedirginim de ondan, dedi. Vaiz verdiğim zamanlar bile bunun farkına varmamıştım. Ama o zaman da çevrede yine zamparalık yapmaktan kendimi alamıyordum. Eğer ben artık vaiz vermeyeceksem, evlenmeliyim. Tom, ben ete düşkün bir adamım.</p>

  <p class="calibre7">Tom:</p>

  <p class="calibre7">— Ben de, dedi. Mac Alester'den çıktığım gün sigaramı tellendirdim, doğru bir karıya, bir orospuya koştum, bir tavşan gibiydi. Başıma geleni anlatamam. Başıma gelenleri kimseye söyleyemem.</p>

  <p class="calibre7">Casy güldü:</p>

  <p class="calibre7">— Ben başına gelenleri biliyorum. Ben bir zamanlar itikâfa çekilmiştim. <span class="calibre5">Oradan döndüğüm zaman aynı şey benim de başıma geldi.</span></p>

  <p class="calibre7">Tom:</p>

  <p class="calibre7">— Allah belâsını versin! dedi. Ama ben para vermedim. Kızı başımdan defettim. <span class="calibre5">Beni deli sandı. Gerçi kıza parasını vermeliydim ama, yanımda beş dolar kalmıştı. Kız da para istemem, dedi zaten. Şuraya uzan, tut şunu. Ben vurarak gevşetirim. Senin taraftaki cıvatayı sen çıkar, ben de benim taraftaki cıvatayı çıkarırım, kolayca aşağı alırız. Contaya dikkat et. Görüyor musun, tek parça olarak çıkıyor. Bu eski Dodge' larda yalnız dört silindir vardır. Bir zamanlar bir tanesini çıkarmıştım. Ana yatağı nah kocaman bir kavun kadar vardı. </span><span class="calibre5">İyi... Şimdi bırak aşağı gelsin., tut. Elini uzat da contayı yapıştığı yerden çıkar., tamam. İşte oldu!..</span></p>

  <p class="calibre7">Yağlı karter, ikisinin arasında, yerde duruyordu ve karterin çukur yerlerinde hâlâ bir parça yağ vardı. Tom ön çukurlardan birine elini uzattı, kırılmış bir yatak metal parçası çıkardı.</p>

  <p class="calibre7">— İşte, dedi.</p>

  <p class="calibre7">Metali parmaklarında çevirdi.</p>

  <p class="calibre7">— Kol yukarıda. Arkaya bak, oradadır. Al, sana dur deyinceye kadar kolu çevir.</p>

  <p class="calibre7">Casy ayağa kalktı, kolu buldu, yerine soktu.</p>

  <p class="calibre7">— Hazır mısın?</p>

  <p class="calibre7">— Tamam... Haydi, iyi... Biraz daha. Biraz... Biraz daha. Daha... <span class="calibre5">Tamam.</span></p>

  <p class="calibre7">Casy diz çöktü, arabanın altına bir daha baktı. Tom, kranka çarpan piston kolu yatağını tıkırdattı...</p>

  <p class="calibre7">— İşte hastalık burada. </p>

  <p class="calibre7">Casy:</p>

  <p class="calibre7">— Neden olmuş dersin? diye sordu.</p>

  <p class="calibre7">— Bilmem! Bu moloz on üç yıldan beri çalışmış bir makine. Kilometre saatinde altmış bin mil varmış diyorlar. Bu, yüz altmış bin mil demektir. Hem, kimbilir kaç kere numaraları geri çevirmişlerdir. Makine kızmış., kimbilir belki de birisi yağını çalmıştır., yağı bitmiş...</p>

  <p class="calibre7">Somun pimlerini çekti, İngiliz anahtarını yatak somununa yerleştirdi. Somunu çevirmeye çalıştı, anahtar kaydı. Elinin arkasında uzun bir çizgi hâsıl oldu. <span class="calibre5">Tom çizgiye baktı; yaradan durmadan kan akıyor, kan yağla karışıyor ve kartere damlıyordu.</span></p>

  <p class="calibre7">Casy:</p>

  <p class="calibre7">— Kötü oldu be, dedi. İstersen ben yapayım da sen elini sar.</p>

  <p class="calibre7">— Yok, yok olmaz! Bir yerimi kesmeden ömrümde bir motor tamir ettiğimi hatırlamıyorum. Artık olan oldu, üzülecek bir şey kalmadı.</p>

  <p class="calibre7">Anahtarı yeniden somuna yerleştirdi.</p>

  <p class="calibre7">— Sabit anahtar olsaydı iyi olurdu, dedi.</p>

  <p class="calibre7">Somunlar gevşeyinceye kadar eliyle anahtara vurdu. Somunları çıkardı, karterdeki cıvataların yanına koydu, somun pimleri de oradaydı. Yatak somunlarını gevşetti ve pistonu dışarı aldı. Pistonla piston kolunu kartere koydu.</p>

  <p class="calibre7">— Oh, tamam!..</p>

  <p class="calibre7">Arabanın altından kıvrıla kıvrıla, karteri de beraber sürükleyerek çıktı. Elini bir çuval parçasına sildi, kesilen yerini inceledi.</p>

  <p class="calibre7">— Kötü kanıyor namussuz, dedi. Ben onu durdurmasını bilirim.</p>

  <p class="calibre7">Toprağa işedi, sidiği içen topraktan bir avuç aldı, yaranın üzerine bastırdı. <span class="calibre5">Kan bir süre daha sızdı, sonra durdu.</span></p>

  <p class="calibre7">— Kanı durdurmanın en iyi yolu, dedi. </p>

  <p class="calibre7">Casy:</p>

  <p class="calibre7">— Örümcek ağı da iyi gelir, dedi.</p>

  <p class="calibre7">— Biliyorum ama, çevrede örümcek ağı yok. Oysa, insan her zaman işeyebilir.</p>

  <p class="calibre7">Tom otomobilin basamağına oturdu, kırık yatağı inceledi:</p>

  <p class="calibre7">— Şimdi 25 modeli Dodge bulur da, kullanılmış bir piston koluyla yatak alabilirsek, her şey yoluna girer. Al kimbilir hangi cehenneme gitti.</p>

  <p class="calibre7">Reklam tabelasının gölgesi şimdi iki metre daha uzamıştı. İkindi vakti geçiyordu. Casy, otomobilin basamağına oturdu, batıya doğru baktı:</p>

  <p class="calibre7">— Bundan sonra dağlara tırmanacağız, dedi. Bir iki dakika sustu. </p>

  <p class="calibre7">Sonra:</p>

  <p class="calibre7">— Tom! dedi.</p>

  <p class="calibre7">— Ne var?</p>

  <p class="calibre7">— Yoldan giden otomobilleri, geçtiğimiz otomobilleri, bizi geçen otomobilleri gördüm. Yoldan gözümü ayırmadım.</p>

  <p class="calibre7">— Hangi yoldan?</p>

  <p class="calibre7">— Tom, bizim gibi yüzlerce aile batıya gidiyor. Dikkat ettim. İçlerinden hiç doğuya giden yoktu... Yüzlercesi de batıya gidiyordu. Sen buna dikkat ettin mi?</p>

  <p class="calibre7">— Evet, dikkat ettim.</p>

  <p class="calibre7">— Sanki., tıpkı askerlerden kaçıyorlarmış gibi; sanki bütün memleket ayağa kalkmış.</p>

  <p class="calibre7">Tom:</p>

  <p class="calibre7">— Evet, dedi. Bütün memleket ayaklanmış. Memleket kaynıyor. Biz de kaynıyoruz.</p>

  <p class="calibre7">— Peki ama, ya bunlar, ya herkes., orada iş bulamazsa ne olacak?</p>

  <p class="calibre7">Tom:</p>

  <p class="calibre7">— Bırak Allahını seversen! diye bağırdı. Ben ne bileyim. Ne yaparlarsa yapsınlar, bana ne? Ben şimdi kendi işime bakıyorum. Ben, Mac'ta da dört yıl aynı şeyi yaptım. Hücre<span class="calibre5">ye girdim, hücreden çıktım, yemeğe gittim, yemekten çıktım. Hey gidi hey!.. </span><span class="calibre5">Hapishaneden çıkınca bambaşka bir hayata kavuşacağımı sanmıştım. Hapishanede başka türlü düşünemezdim. Yoksa rahatım kaçardı. Şimdi burada da başka türlü düşünemezsin.</span></p>

  <p class="calibre7">Casy'ye döndü:</p>

  <p class="calibre7">— Bu yatak kırılmış, sen ona bak. Biz bu yatağın kırılacağını nereden bilirdik. <span class="calibre5">Onun için bunu düşünmüyordum bile. Şimdi yatak hapı yutmuş, tabiî tamir edeceğiz. İşte her şey böyle! Onun için aldırmıyorum. Elden bir şey gelmez ki. </span><span class="calibre5">İşte küçük bir demir parçası ve yatak. Görüyorsun değil mi?.. Gördün değil mi? </span><span class="calibre5">İşte şimdi dünyada tek düşündüğüm şey bu. Ulan, Al da nerede kaldı be?..</span></p>

  <p class="calibre7">Casy:</p>

  <p class="calibre7">— Tom, dinle beni şimdi. Hay Allah kahretsin! Bir şey anlatmak da ne kadar güç.</p>

  <p class="calibre7">Tom elindeki çamuru sıyırıp toprağa attı. Yaranın etrafını pislik çevirmişti. <span class="calibre5">Papaza baktı.</span></p>

  <p class="calibre7">— Galiba bir vaiz vermeye niyetleniyorsun, dedi. Peki öyleyse, başla bakalım. <span class="calibre5">Ben vaizi çok severim. Bizim gardiyan da boyuna söylev verirdi. Bize bir zararı olmazdı zavallının. Demeç vermek çok hoşuna giderdi. Eee, şimdi ne yumurtlayacaksan söyle bakalım.</span></p>

  <p class="calibre7">Casy yumru yumru uzun parmaklarını çıtlattı.</p>

  <p class="calibre7">— Giden eşyalar ve bir şeyler yapmaya çalışan insanlar var. Senin dediğin gibi yalnız kendi işine bakan insanlar, senin dediğin gibi, nereye gittiklerini de düşünmüyorlar... Ama hepsi de aynı yere gidiyorlar. Eğer dinlersen, kulağına, kıpırtı, sürünme, hışırtı sesleri gelecek... ve tedirginlik sesleri duyacaksın. <span class="calibre5">Bu insanların yaptıklarından bir şey çıkacak ama, onlar bunu da bilmiyorlar... </span><span class="calibre5">ve hâlâ da bilmiyorlar. Bu insanların batıya gitmelerinden., çiftliklerini bırakıp gitmelerinden bir şey doğacak. Öyle bir şey doğacak ki, bütün memleket bu yüzden değişecek.</span></p>

  <p class="calibre7">Tom:</p>

  <p class="calibre7">— Ben hâlâ ayak ayak üstüne atmışım, vızgelir bana, dedi.</p>

  <p class="calibre7">— İyi ama, önüne bir engel çıkarsa o zaman bu engeli aşmak zorunda kalırsın.</p>

  <p class="calibre7">Tom:</p>

  <p class="calibre7">— Önüme çıktığı zaman aşarım, dedi.  </p>

  <p class="calibre7">Casy içini çekti:</p>

  <p class="calibre7">— Doğrusu da budur. Sana hak veriyorum. Ama engelden engele fark vardır. Sonra benim gibi, daha gerilmemiş telleri bile atlamayı beceremeyenler var... Elde değil.</p>

  <p class="calibre7">Tom sordu:</p>

  <p class="calibre7">— Şu gelen Al mı?</p>

  <p class="calibre7">— Galiba. Benziyor.</p>

  <p class="calibre7">Tom ayağa kalktı. Piston kolunu ve yatak metalinin her iki yarısını bir çuval parçasına sardı.</p>

  <p class="calibre7">— Aynını bulurum belki, dedi.</p>

  <p class="calibre7">Kamyon yolun kenarına yanaştı. Al pencereden dışarı sarktı. </p>

  <p class="calibre7">Tom:</p>

  <p class="calibre7">— Amma da uzattın ha! Nerelere gittin?</p>

  <p class="calibre7">Al içini çekti.</p>

  <p class="calibre7">— Kolu çıkardın mı?</p>

  <p class="calibre7">— Evet.</p>

  <p class="calibre7">Tom, sarılı çuvalı uzattı:</p>

  <p class="calibre7">— Metal kırılmış.</p>

  <p class="calibre7">Al:</p>

  <p class="calibre7">— Benim suçum yok, dedi.</p>

  <p class="calibre7">— Tabiî yok. Bizimkileri nereye götürdün?</p>

  <p class="calibre7">Al:</p>

  <p class="calibre7">— Sorma başımıza gelenleri, dedi. Büyükana avazı çıktığı kadar bağırmaya başladı. Onu gören Rosasharn'ın da aklı başından gitti, o da bağırdı. Başını şiltenin altına soktu da öyle bağırdı. Ama büyükana, çenesini dayamış, köpek gibi uluyordu. Büyükana şimdi aklını kaçırmış gibi. Küçük çocuğa benziyor. <span class="calibre5">Kimseyle konuşmuyor. Kimseyi tanımıyor sanki. Sadece büyükbabaya bir şeyler söylüyormuş gibi, boyuna konuşup duruyor.</span></p>

  <p class="calibre7">Tom tekrarladı:</p>

  <p class="calibre7">— Sen nerede bıraktın onları?</p>

  <p class="calibre7">— Bir kampa rastladık. Gölge de, su da var. Bir günlüğü yarım dolarmış. <span class="calibre5">Ama herkes o kadar yorgun, o kadar bitkin ki, çaresiz orada konaklamak zorunda kaldık. Anam, "Burada kalalım, büyükana çok yorgun, hali yok" dedi. Wilsonların çadırını kurduk. Çadır bezini de çıkardık. Büyükana kaçırdı galiba.</span></p>

  <p class="calibre7">Tom ufka inmekte olan güneşe baktı:</p>

  <p class="calibre7">— Casy, dedi. Otomobilin yanında bir kimsenin kalması gerek. Yoksa söküp götürürler. Sen kalır mısın?</p>

  <p class="calibre7">— Tabiî kalırım.</p>

  <p class="calibre7">Al, kamyonun şoför yerinden bir kese kâğıdı çıkardı:</p>

  <p class="calibre7">— Bunun içinde biraz ekmekle et var. Anam gönderdi. Burada da bir parça su var.</p>

  <p class="calibre7">Casy:</p>

  <p class="calibre7">— Kimseyi de unutmaz, dedi. </p>

  <p class="calibre7">Tom, Al'ın yanına girdi.</p>

  <p class="calibre7">— Bana bak, dedi. Elimizden geldiği kadar çabuk döneceğiz. Ama ne kadar süreceğini bilmeyiz.</p>

  <p class="calibre7">— Ben buradayım.</p>

  <p class="calibre7">— Peki. Sakın kendi kendine vaiz verme. Haydi gidelim Al.</p>

  <p class="calibre7">Kamyon yola çıktığı zaman, akşam oluyordu.</p>

  <p class="calibre7">— Çok iyi adam, dedi. Her zaman, her şeyi düşünür durur.</p>

  <p class="calibre7">— Tabiî, sen de papaz olsaydın aynı şeyi yapardın. Baba bir ağacın altında konaklamak için elli sent verilmesine öyle kızıyor ki. Gözü hiç kimseyi görmüyor. Boyuna durup durup küfrediyor. "Yarın da bakacaksın, adama bir fıçı hava satacaklar!" diyor. Ama, anam, "Büyükana için gölgelik, su bulunan bir yer lâzım" diyor.</p>

  <p class="calibre7">Kamyon şose boyunca takırdaya takırdaya gidiyordu. Üstünde yük yoktu artık; kamyonun her parçası ayrı ayrı takırdıyor ve birbirine çarpıyordu. Yan tahtalar oynayıp duruyordu. Kamyon hafiflemişti, ama yine de güçlükle yol alıyordu. Al hızı saatte otuz sekiz mile çıkardı; motor korkunç şe<span class="calibre5">kilde gürültü çıkarıyor, yanan yağın mavi dumanı kamyonun alt tahtalarının arasından çıkıyordu. </span></p>

  <p class="calibre7">Tom:</p>

  <p class="calibre7">— Biraz kes, dedi. Kamyonu dingil kapaklarına kadar yakacaksın. Büyükananın nesi var?..</p>

  <p class="calibre7">— Bilmiyorum. Unuttun mu, iki günden beri zaten mızmızlığı üstünde, kimseyle konuşmuyor. Şimdi de, bağırıp çağırıyor. Boyuna konuşuyor. Yalnız büyükbabaya bir şeyler söylüyor. Büyükbabaya bağırıyor. Aklını oynatmış gibi; büyükbaba gelmiş de her zamanki gibi büyükanaya bağırıyormuş sanki. Büyükana da onu sanki görüyor, ona küfürler savuruyor. Haa! Babam bana yirmi dolar verdi, sana verilmek üzere. Ne kadar lâzım bilmiyor. Hiç anamın bugünkü gibi direndiğini gördün mü?</p>

  <p class="calibre7">— Hatırlamıyorum. Ben de kefaletle tahliye edilecek zamanı tam bulmuşum. <span class="calibre5">Akşama kadar gezer, sabahları geç kalkar, eve gelince bol bol yemek yerim diye düşünüyordum. Dans edecek, kız yakalayacaktım. Oysa şimdi, hiçbir şey yapacak zamanımız yok.</span></p>

  <p class="calibre7">Al:</p>

  <p class="calibre7">— Haa, unuttum, dedi. Anam bir sürü şeyler tembih etti. Bir şey içmeyin, kimseyle ağız kavgası etmeyin, kavga çıkarmayın, dedi. Çünkü senin yakalanıp yeniden geri gönderilmenden korkuyor.</p>

  <p class="calibre7">Tom:</p>

  <p class="calibre7"><span class="calibre5">—</span> Kendi işi başından aşkın. Benimle uğraşacağına, kendi işlerine baksa daha iyi eder, dedi.</p>

  <p class="calibre7">— Ama ne de olsa iki çift bira içeriz yine. Öyle değil mi? Bira diye deli oluyorum.</p>

  <p class="calibre7">Tom:</p>

  <p class="calibre7">— Bilmiyorum, dedi. Babam kıyameti koparır bira içersek!</p>

  <p class="calibre7">— Bana bak, Tom. Bende altı dolar var. Birlikte bir iki tek atarız, sonra bara gideriz. Bende altı dolar olduğunu kimse bilmiyor. Oh, güzelce bir eğleniriz.</p>

  <p class="calibre7">Tom:</p>

  <p class="calibre7">— Paranı harcetme, dedi. Deniz kıyısına varır varmaz birlikte harcar, eğleniriz. Belki de çalıştığımız zaman...</p>

  <p class="calibre7">Oturduğu yerde döndü:</p>

  <p class="calibre7">— Ben senin bara gittiğini sanmıyordum. Sadece, bu işlerin lafıyle geçiniyor, diyordum.</p>

  <p class="calibre7">— Eee, tabiî ne yaparsın, buralarda kimseyi tanımıyorum ki. Böyle boyuna dolaşıp durursak evlenmek zorunda kalacağım galiba. Kaliforniya'da iyice eğleneceğim.</p>

  <p class="calibre7">Tom:</p>

  <p class="calibre7">— Belki, dedi.</p>

  <p class="calibre7">— Artık sen hiçbir şeyden kesinlikle söz etmiyorsun.</p>

  <p class="calibre7">— Tabiî, çünkü hiçbir şeye güvenim yok da ondan.</p>

  <p class="calibre7">— Herifi öldürdüğün zaman hiç, hiç sonunu düşünmedin mi? Başına geleceklerden korkmadın mı?</p>

  <p class="calibre7">— Hayır.</p>

  <p class="calibre7">— Hiç pişman olmadın mı?</p>

  <p class="calibre7">— Oldum. Çocukcağızın ölmesine çok üzüldüm.</p>

  <p class="calibre7">— Kendinde hiçbir suç görmedin mi?</p>

  <p class="calibre7">— Hayır. Ben cezamı çektim, kendi cezamı...</p>

  <p class="calibre7">— Orası... Orası çok kötü, berbat bir yer mi? </p>

  <p class="calibre7">Tom sinirli sinirli:</p>

  <p class="calibre7">— Bana bak Al, dedi. Ben cezamı çektim ve artık ceza falan kalmadı. İkide birde bu konuyu deşmek istemiyorum. Önümüzdeki nehri, sonra da şehri görüyor musun? <span class="calibre5">Şimdi biz kendimize bir piston kolu bulalım, gerisine boş ver.</span></p>

  <p class="calibre7">Al:</p>

  <p class="calibre7">— Anam sana düşkün, dedi. Gittiğin zaman öyle kederlendi ki, kendini yiyip bitirdi. Sanki boğazına bir şeyler tıkanmış gibiydi. Ama biz, onun ne düşündüğünün farkındaydık.</p>

  <p class="calibre7">Tom kasketini gözlerinin üzerine indirdi.</p>

  <p class="calibre7">— Bana bak Al, sen başka laf bilmez misin?</p>

  <p class="calibre7">— Canım ben sana sadece, anamın yaptığını anlatıyorum.</p>

  <p class="calibre7">— Biliyorum... Biliyorum, ama., bilmesem daha iyi olur. Ben sadece kendi işime bakarım, başkalarından bana ne?..</p>

  <p class="calibre7">Al, azarlanmış gibi sustu. Bir süre sonra:</p>

  <p class="calibre7">— Sana diyecektim ki...</p>

  <p class="calibre7">Tom, Al'a baktı. Al gözünü yoldan ayırmıyordu. Hafifleyen kamyon, gürültüyle takırdayarak yol alıyordu. Tom'un uzun dudakları dişlerinin üzerinden çekildi, hafifçe güldü:</p>

  <p class="calibre7">— Biliyorum, Al. Ne demek istediğini biliyorum. Belki ben fazla işkilliyim. Ben sana bir gün bunlardan söz ederim.. Senin de zaten öğrenmek istediğin bu. Merak edilecek şey doğrusu. Ama bende tuhaf bir düşünce var: Eğer bir süre bunları unutursam, daha iyi olur diyorum. Belki bir zaman sonra geçer. <span class="calibre5">Ama şimdi aklıma geldikçe içim burkuluyor, midem bulanıyor gibi oluyor. </span><span class="calibre5">Beni dinle Al, sana bir şey söyleyeceğim: Hapishane, insanı yavaş yavaş deli eden bir yerdir. Anlıyor musun? Hapishanedekiler yavaş yavaş akıllarını yitirirler ve sen onların kaçırdıklarını görür, işitirsin; biraz sonra kendinin de kaçırıp kaçırmadığının farkına varamazsın. Bazen geceleyin mahpusların çığlıklarını işittiğin zaman, sanki sen bağırıyormuşsun gibi gelir... Bazen sen de bağırırsın. </span></p>

  <p class="calibre7"><span class="calibre5">Al:</span></p>

  <p class="calibre7">— Peki! Bir daha bu konuya girmem Tom, dedi.</p>

  <p class="calibre7">Tom:</p>

  <p class="calibre7">— Hapisliğin otuz günü iyi geçer, dedi. Yüz seksen günü de iyi geçer. Ama bir yılı geçti mi... O zaman iş değişir. Öyle bir şeydir ki o, dünyada hiçbir şey ona benzemez. Saçma bir şey. İnsanların kilit altında tutulması saçmadır. <span class="calibre5">Allah belâsını versin! Hiç sözünü etmek istemiyorum. Sen, camın üstünde pırıl pırıl yanan güneşe bak.</span></p>

  <p class="calibre7">Kamyon bir servis istasyonuna yaklaşmıştı. Yolun sağında hurda deposu vardı; dört yanı yüksek dikenli telle çevrilmiş bir dönümlük bir arsa. Önünde oluklu saçtan bir sundurma; yığın yığın kullanılmış lastikler üzerlerinde fiyatları yazılı. Sundurmanın arkasında eski tahta ve teneke parçalarından yapılmış bir kulübe. Pencereler, duvara çakılmış otomobil camları... Otlar bürümüş arsada hurda otomobiller., eğrilip bükülmüş, radyatörleri içeri girmiş, var olmayan tekerleklerden yana yatmış, paramparça otomobiller. Toprağın üzerinde ve sundurmanın karşısında paslanıp duran motorlar. Kocaman bir hurda yığını; kamyon kenarları, tekerlekler ve akslar. Bütün arsada bir çürüme, bir dağılma ve paslanma. Eğri büğrü demirler, içi dışına çıkmış motorlar, kalıntı yığınları.</p>

  <p class="calibre7">Al kamyonu sundurmanın önündeki yağlı toprağa kadar çekti. Tom dışarı fırladı, karanlık kapıdan içeri doğru baktı.</p>

  <p class="calibre7">— Kimseyi göremiyorum... dedi ve bağırdı: Kimse yok mu burada?.. Belki 25 modeli bir Dodge vardır.</p>

  <p class="calibre7">Sundurmanın arkasında bir kapı çarptı. Karanlık içinden bir insan hayali belirdi: Sıska, pis, ipince kaslarına yağlı derisi yapışmış bir adam. Bir gözü yoktu, sağlam gözü oynadıkça göz kaslarıyle birlikte, kaba bir şekilde yapılmış, dışarı fırlamış bir kabarcık da olmayan gözünde sağa sola oynayıp duruyordu. <span class="calibre5">Tulumu ve gömleği yağdan koyulaşmış, parlıyordu; elleri çatlamış, çizilmiş ve kesilmişti. Kocaman somurtkan alt dudağını bir şeye kızmış gibi sarkıtmıştı.</span></p>

  <p class="calibre7">Tom sordu:</p>

  <p class="calibre7">— Patron sen misin? </p>

  <p class="calibre7">Tek gözlü canlandı:</p>

  <p class="calibre7">— Ben patronun adamıyım. Ne istiyorsunuz?</p>

  <p class="calibre7">— Hurda bir 25 model Dodge'unuz var mı? Bize bir piston kolu lâzım.</p>

  <p class="calibre7">— Bilmiyorum. Patron burada olsaydı size söylerdi. Şimdi burada değil, evine gitti.</p>

  <p class="calibre7">— Biz bakıp, arayabilir miyiz?</p>

  <p class="calibre7">Adam burnunu avucuna sümkürdü, elini pantolonuna sildi.</p>

  <p class="calibre7">— Siz buralı mısınız?</p>

  <p class="calibre7">— Doğudan geliyoruz. Batıya gidiyoruz.</p>

  <p class="calibre7">— Peki öyleyse, bakın arayın. İsterseniz bütün depoyu ateşe verin, bana vız gelir.</p>

  <p class="calibre7">— Galiba patronla aran iyi değil?..</p>

  <p class="calibre7">Adam sallana sallana yaklaştı, tek gözü heyecandan parlıyordu. Hafif bir sesle:</p>

  <p class="calibre7">— Allah belâsını versin onun, dedi. Pezevenkten tiksiniyorum!.. Şimdi eve gitti. Kendi evine gitti.</p>

  <p class="calibre7">Kelimeler ağzından dökülüyordu:</p>

  <p class="calibre7">— Gitti... Tavladığı birisinin anasını bellemeye gitti, pezevenk!.. On dokuz yaşında bir kız buldu, güzel. Bana diyor <span class="calibre5">ki: "Kızla evlenmek ister misin?" Bunu bana söylüyor. Bu akşam da dedi ki: "Bu akşam dans var. Gitmek ister misin?" Bunu da bana söylüyor!..</span></p>

  <p class="calibre7">Gözlerinde yaşlar belirdi; kırmızı takma gözünün kenarından yaşlar damladı.</p>

  <p class="calibre7">— Bir gün, bir gün inşallah. Cebime bir mengene koyacağım. Yine gözüme baka baka, böyle şeyler söylemeye kalktığı zaman, bu mengeneyle kafasını parça parça edeceğim!..</p>

  <p class="calibre7">Kızgınlıktan sık sık soluyordu:</p>

  <p class="calibre7">— Parça parça edip, boynundan keseceğim!.. </p>

  <p class="calibre7">Güneş dağların arkasında kaybolmuştu. </p>

  <p class="calibre7">Al, depodaki <span class="calibre5">otomobillere baktı:</span></p>

  <p class="calibre7">— Bak şuraya Tom. Ya 25, ya 26 modeli. </p>

  <p class="calibre7">Tom, tek gözlü adama döndü:</p>

  <p class="calibre7">— Gidip baksak bir şey der misin?</p>

  <p class="calibre7">— Yok yahu! İstediğinizi alıp gidin.</p>

  <p class="calibre7">Ölmüş otomobillerin arasında dolaşa dolaşa, düz lastiklerin üzerine yaslanmış, paslanan bir otomobile doğru yürüdüler </p>

  <p class="calibre7">Al:</p>

  <p class="calibre7">— Dediğim gibi, 25 modeli! diye bağırdı. Karterini çıkarabilir miyiz bayım?</p>

  <p class="calibre7">Tom diz çöktü ve otomobilin altına baktı:</p>

  <p class="calibre7">— Zaten karteri de yok. Bir piston kolu da alınmış. Bir tanesi daha gitmiş <span class="calibre5">gibi.</span></p>

  <p class="calibre7">Kıvrıla kıvrıla arabanın altına girdi.</p>

  <p class="calibre7">— Bir kol al da krankı çevir, Al. </p>

  <p class="calibre7">Piston kolunu ana miline doğru oynattı:</p>

  <p class="calibre7">— Yağdan sıkışmış.</p>

  <p class="calibre7">Al, krankı yavaş yavaş çevirdi. </p>

  <p class="calibre7">Tom:</p>

  <p class="calibre7">— İyi. Dur!., diye bağırdı.</p>

  <p class="calibre7">Yerden uzunca bir tahta parçası aldı, yatağın ve yatak somunlarının üzerindeki yağı sıyırdı. </p>

  <p class="calibre7">Al sordu:</p>

  <p class="calibre7">— Nasıl, işe yarar mı?</p>

  <p class="calibre7">— Biraz bol ama, ziyanı yok.</p>

  <p class="calibre7">— Nasıl, aşınmış mı?</p>

  <p class="calibre7">— Bir sürü metal var. Hepsini almamışlar. Evet. Tamam. Şimdi biraz daha çevir. <span class="calibre5">Aşağı doğru, biraz geriye, tamam. Kamyona git de takımları getir.</span></p>

  <p class="calibre7">Tek gözlü adam:</p>

  <p class="calibre7">— Ben size bir takım sandığı getireyim, dedi.</p>

  <p class="calibre7">Paslanmış arabalar arasından sıyrıldı, sonra teneke bir takım sandığı ile geri geldi. Tom bir somun anahtarı çıkardı, Al'a verdi:</p>

  <p class="calibre7">— Piston kolunu çıkar. Sakın metalleri kaybetme. Somunlar da kaybolmasın, pimleri de kırmamaya dikkat et. Haydi, çabuk ol. Ortalık kararıyor.</p>

  <p class="calibre7">Al, otomobilin altına girdi:</p>

  <p class="calibre7">— Bizim de bir takım somun anahtarımız olmalı, dedi. İngiliz anahtarıyle hiçbir iş olmuyor.</p>

  <p class="calibre7">Tom:</p>

  <p class="calibre7">— Yardım istediğin zaman bağır, dedi.</p>

  <p class="calibre7">Tek gözlü adam ne yapacağını bilmez durumda orada durup duruyordu.</p>

  <p class="calibre7">— İsterseniz ben de size yardım edeyim? dedi. Bu pezevengin yaptıklarını bir bilsen!.. Yanıma gelir; üstünde de beyaz pantolon, "Haydi gel seninle kotrama gidelim" der. İnşallah günün birinde canına okuyacağım ya!..</p>

  <p class="calibre7">Soluyordu:</p>

  <p class="calibre7">— Gözümü kaybettiğimden beri hiçbir kadınla yatmadım. Oysa herif, gelip bana böyle sözler söylüyor.</p>

  <p class="calibre7">Burnunun kenarındaki toz dolu çizgilerden kocaman yaş damlaları akıyordu. </p>

  <p class="calibre7">Tom sabredemedi:</p>

  <p class="calibre7">— Niye bırakıp gitmiyorsun? Seni burada hapsetmediler ya!..</p>

  <p class="calibre7">— Evet, bunu söylemek kolay. Ama iş bulmak o kadar kolay değil... Hele tek gözlü bir adam için.</p>

  <p class="calibre7">Tom, adama döndü:</p>

  <p class="calibre7">— Bak, beni dinle dostum. Şu gözün evinden fırlamış; pissin, leş gibisin. <span class="calibre5">Demek, canın böyle olmak istiyor. Kaşınıyor</span><span class="calibre5">sun. Kendi kendine acımayı seviyorsun. Elbette, şu evinde dönen patlak gözünle kadın yakalayamazsın. Gözünü bir şeyle kapat, yüzünü yıka. O zaman kimseyi mengeneyle öldürmeye lüzum kalmaz. </span></p>

  <p class="calibre7"><span class="calibre5">Adam:</span></p>

  <p class="calibre7">— İnanın bana, tek gözlü bir adam için yaşamak çok zor, dedi. Hiçbir şeyi öteki insanların gördüğü gibi göremezsin. Bir şey ne kadar uzaktadır, kestiremezsin. Her şey sanki dümdüzdür.</p>

  <p class="calibre7">Tom:</p>

  <p class="calibre7">— Senin, için geçmiş arkadaş, dedi. Tek ayaklı bir orospu vardı. Kerhanede, yirmi sent alırdı. Yoo, pardon ayrıca bir yarım dolar fazla alırdı. <span class="calibre5">"Şimdiye kadar kaç kere tek ayaklı kadınla yattın?" diye sorardı. "Hiç, değil mi?" derdi. "Peki öyleyse, sen burada görülmemiş bir şey gördüğün için yarım dolar daha vereceksin!" derdi. Alırdı da yani!.. Sonra odadan da çıkanlar, talihimiz varmış, derlerdi. Kadın: "Ben uğurlu </span><span class="calibre5">kadınım!" derdi. Bir de böyle bir kambur tanırım., benim bulunduğum bir yerdeydi. Uğur gelmesi için herkese kamburunu sıvazlatarak para kazanır, geçinirdi. Hele bak, senin de tek gözünün biri yok. Bundan ne çıkar?..</span></p>

  <p class="calibre7">Adam şaşırmıştı:</p>

  <p class="calibre7">— Ama insan, başkalarının kendisinden uzaklaştığını görür de nasıl dayanır?</p>

  <p class="calibre7">— Allah belânı versin, kapat öyleyse!.. Yine dönüp dolaşıp aynı yere geliyorsun. Kör değneğini bellemiş gibi, aynı şeyi bellemişsin. Kendine acımak senin hoşuna gidiyor. Yoksa, senin hiçbir şeyin yok. Kendine beyaz bir pantolon al. Sen, garanti, kendi kendine sarhoş olup yatağında ağlıyorsundur. Al, yardıma geleyim mi?</p>

  <p class="calibre7">Al:</p>

  <p class="calibre7">— Hayır, dedi. Ben yatağı gevşettim. Pistonu aşağı almaya çalışıyorum.</p>

  <p class="calibre7">Tom:</p>

  <p class="calibre7">— Bir yerini incitme, dedi. </p>

  <p class="calibre7">Tek gözlü adam, hafif sesle:</p>

  <p class="calibre7">— Ne dersin, acaba hoşlanan olur mu., benden?.. </p>

  <p class="calibre7">Tom:</p>

  <p class="calibre7">— Tabiî olur, dedi. Gözlerimi kaybettiğimden beri tokmağım büyüdü dersin.</p>

  <p class="calibre7">— Siz nereye gidiyorsunuz?</p>

  <p class="calibre7">— Kaliforniya'ya. Bütün aile gidiyoruz. Orada iş bulup çalışacağız.</p>

  <p class="calibre7">— Acaba benim gibi bir adama da orada iş var mıdır? Gözüme siyah bir bağ da bağlarım.</p>

  <p class="calibre7">— Niye olmasın, elin ayağın tutuyor, rahat filan değilsen.</p>

  <p class="calibre7">— Peki., acaba sizinle birlikte gelsem olur mu?</p>

  <p class="calibre7">— Yoo! İmkânı yok. Kıpırdanacak yerimiz kalmadı. Senin için başka bir çare var: Şu külüstür otomobillerden birini tamir et, kendi başına yola çık.</p>

  <p class="calibre7">Tek gözlü adam:</p>

  <p class="calibre7">— İnşallah bir gün yaparım, dedi.</p>

  <p class="calibre7">Bir metal parçasının çarpışı işitildi. </p>

  <p class="calibre7">Al:</p>

  <p class="calibre7">— Çıkardım!., diye seslendi.</p>

  <p class="calibre7">— Peki, ver de bakalım.</p>

  <p class="calibre7">Al, Tom'a piston kolunu ve yatağın alt yarısını uzattı. </p>

  <p class="calibre7">Tom, metalin üstünü sildi, içine baktı:</p>

  <p class="calibre7">— Fena değil, dedi. Elimizde bir fener olsaydı. Biz bu gece otomobili yapardık.</p>

  <p class="calibre7">Al:</p>

  <p class="calibre7">— Tom, bana bak, dedi. Aklıma bir şey geldi. Segman tutacak şeyimiz yok. <span class="calibre5">Segmanları sokmak, hele aşağıdan sokmak çok güç olacak.</span></p>

  <p class="calibre7">Tom:</p>

  <p class="calibre7">— Bir zamanlar birisi, "Segmanı tutmak için çevresine pirinçten bir tel sararsın" demişti.</p>

  <p class="calibre7">— Peki ama, sonra teli nasıl çıkarırsın?</p>

  <p class="calibre7">— Senin çıkarmana lüzum yok. O, kendi kendine hiçbir ziyan vermeden, eriyip gidermiş.</p>

  <p class="calibre7">— Bakır tel sarılırsa daha iyi olur. </p>

  <p class="calibre7">Tom:</p>

  <p class="calibre7">— Kuvvetli olmaz, dedi.</p>

  <p class="calibre7">Tek gözlü adama döndü:</p>

  <p class="calibre7">— Temiz bir pirinç telin var mı?</p>

  <p class="calibre7">— Bilmiyorum. Bir yerde bir kangal olacak. Tek gözlü adamların taktığı şu bağlar nerede satılır acaba, biliyor musun?</p>

  <p class="calibre7">Tom:</p>

  <p class="calibre7">— Bilmiyorum, dedi. Bakalım şu teli bulabilir miyiz?</p>

  <p class="calibre7">Saç sundurmadaki bir sürü sandıkların içine baktılar, sonunda bir kangal tel buldular. Tom, pistonu bir mengeneye sıkıştırdı, segmanları yataklarına iterek teli iyice segmanların çevresine doladı, tellerin kıvrılmış yerlerini de çekiçle vura vura düzeltti, sonra pistonu tersine çevirdi, telin iyice pistonun sırasına gelmesi için tele hafif hafif vurdu. Segmanlarla telin, piston kenarı ile tam bir düzeye gelip gelmediğini anlamak için parmaklarını yukarı aşağı gezdirdi. Ambarın içi kararmak üzereydi. Tek gözlü adam, bir cep feneri getirdi, fenerin ışığını iş yapılan yere tuttu.</p>

  <p class="calibre7">Tom:</p>

  <p class="calibre7">— İşte oldu! dedi. Bu fenere ne istersin?</p>

  <p class="calibre7">— İyi bir fener değil. On beş sent vererek yeni bir pil almak lâzım. Bunu sana., otuz beş sent ver, vereyim.</p>

  <p class="calibre7">— Peki. Eee, bu piston koluyla pistona ne vereceğiz? Tek gözlü adam elinin tersiyle alnını ovaladı ve bir kir <span class="calibre5">tabakası çıkardı.</span></p>

  <p class="calibre7">— Ne bileyim ben, bayım. Patron burada olsaydı, yedek parça defterine gider, bakar; yenisinin ne kadar ettiğini bulur, siz orada çalışırken bu parçaya ne kadar ihtiyacınız olduğunu, yanınızda ne kadar para bulunduğunu kestirir, sonra; meselâ yedek parça katalogunda yenisi sekiz dolarsa; sizden beş dolar ister. Eğer kafa tutarsanız üç dolara alırsınız. Kabahati bana buluyorsunuz, ama gerçekten bu adam namussuz herifin biridir. Parçaya ne kadar ihtiyacınız olduğunu hesabeder. Bir dişliyi, otomobile verdiği paradan fazlaya sattığını gördüm.</p>

  <p class="calibre7">— Peki!.. Bunlara ne vereceğiz sen onu söyle?</p>

  <p class="calibre7">— Bir dolar ver, yeter.</p>

  <p class="calibre7">— Peki... Yirmi beş sent de bu anahtara veriyorum. Bununla iş daha kolay oluyor.</p>

  <p class="calibre7">Tom, gümüş parayı uzattı.</p>

  <p class="calibre7">— Teşekkür ederiz. Sonra, şu pis gözünü örtmeyi de unutma.</p>

  <p class="calibre7">Tom ile Al kamyona bindiler. <span class="calibre5">Karanlık iyice bastırmıştı. Al, motoru çalıştırdı, farları yaktı.</span></p>

  <p class="calibre7">Tom:</p>

  <p class="calibre7">— Hoşça kal!., diye bağırdı. İnşallah Kaliforniya'da görüşürüz!</p>

  <p class="calibre7">Asfalta girdiler, geldikleri yere doğru gitmeye başladılar.</p>

  <p class="calibre7">Tek gözlü adam arkalarından bakakaldı; sonra saç sundurmadan geçerek arkadaki kulübesine girdi. İçerisi karanlıktı. El yordamıyle yerdeki döşeğini buldu, döşeğin üzerine uzandı, hüngür hüngür ağlamaya başladı. Asfalttan vızır vızır geçen otomobiller sadece yalnızlığının duvarlarını kuvvetlendirmeye yarıyordu.</p>

  <p class="calibre7">Tom:</p>

  <p class="calibre7">— Bunları bulacağımızı, hem de bu gece bulacağımızı söyleseydin, sen delirmişsin derdim, dedi.</p>

  <p class="calibre7">Al:</p>

  <p class="calibre7">— Arabayı iyice tamir ederiz, dedi. Ama sen yaparsın. Çünkü çok sıkı yaparsam yanar, çok gevşek olursa çarpar diye korkarım.</p>

  <p class="calibre7">Tom:</p>

  <p class="calibre7">— Ben yaparım, dedi. Yeniden bozulursa bozulur ne yapayım. Bir şey kaybetmiş <span class="calibre5">olmam.</span></p>

  <p class="calibre7">Al, alaca karanlığı gözlüyordu. Işıklar zifirî karanlıkta hiçbir şeye çarpmıyordu. Yalnız yolun ilerisinde bir yabanî kedinin gözleri ışıkları yansıtarak yeşil yeşil parladı. </p>

  <p class="calibre7">Al:</p>

  <p class="calibre7">— Herife dersini verdin, dedi. Başını hangi taşa çarpması gerektiğini anlattın.</p>

  <p class="calibre7">— Ama kerata, hak etti yani!.. Bir gözüm yok diye dövünüp duruyor. Bütün suçu tek gözünde buluyor. Pis, tembel, <span class="calibre5">eşeğin biri. Belki insanların kendisine iyi davrandıklarını anlarsa bu kuruntulardan kurtulur dedim. </span></p>

  <p class="calibre7"><span class="calibre5">Al:</span></p>

  <p class="calibre7">— Tom, şu yatağın yanmasında benim hiçbir suçum yok, dedi.</p>

  <p class="calibre7">Tom bir an sustuktan sonra:</p>

  <p class="calibre7">— Artık senin gagana yapacağım, Al!.. Vazgeç şu fiyakacılıktan artık. Biri seni suçlu çıkaracak diye ödün kopuyor. Ben dalgayı anlıyorum. Biliyorum; gençler belâlı olurlar. Her zaman kafa tutmak isterler. Ama Al, boş ver, seninle uğraşan kimse bulunmadıkça kendini korumaya kalkışma. O zaman rahat edersin.</p>

  <p class="calibre7">Al cevap vermedi. Dosdoğru, ilerisine bakıyordu. Kamyon yolun üzerinde takırdaya takırdaya gidiyordu. Yolun kıyısından bir kedi fırladı. Al, kediye çarpmak için direksiyonu kırdı, ama tekerlekler dokunmadı, kedi otların içine atladı.</p>

  <p class="calibre7">Al:</p>

  <p class="calibre7">— Ah, kaçırdım, dedi. Tom, bana bak. Connie'nin geceleri çalışmak istediğini işittin mi? Ben de geceleri bir şeye çalışsam diyorum. Radyo, televizyon, dizel motorları... Ne olursa. İnsan böyle çalışmaya başlamalı.</p>

  <p class="calibre7">Tom:</p>

  <p class="calibre7">— İyi olur, dedi. Ama şunu bil ki, dersten önce seni nasıl kazıklayacaklarını düşünürler. Sonra derslere çalışıp çalışamayacağını da düşün. Mac Alester'de mektupla ders alanlar vardı. Hiçbirinin kursunu bitirdiğini görmedim. Hepsi bıkıp, dersleri serdilerdi.</p>

  <p class="calibre7">— Bak şimdi, görüyor musun; yiyecek bir şey almayı unuttuk.</p>

  <p class="calibre7">— Anam birçok yiyecek göndermişti. Papaz hepsini yiyemez ya. Elbette biraz bize de kalmıştır. Kaliforniya'ya ne kadar zamanda varacağız dersin?</p>

  <p class="calibre7">— Ben de bilmiyorum. Şimdi bunu düşünme.</p>

  <p class="calibre7">İkisi de sustular. Karanlık bastırmıştı; yıldızlar parlak ve duruydu gökyüzünde. </p>

  <p class="calibre7"><span class="calibre5">Kamyon durduğu sırada Casy, Dodge'un arkasından çıktı, yolun kıyısına geldi.</span></p>

  <p class="calibre7">— Bu kadar çabuk döneceğinizi ummadım, dedi.</p>

  <p class="calibre7">Tom, yerdeki çuval parçasının içine motor parçalarını topladı.</p>

  <p class="calibre7">— Talihimiz varmış, dedi. Bir cep feneri de bulduk. Şimdi otomobili tamir edeceğiz.</p>

  <p class="calibre7">Casy:</p>

  <p class="calibre7">— Yemeğini yemeyi unuttun, dedi.</p>

  <p class="calibre7">— İşimi bitireyim de, yerim. Al, şimdi sen biraz daha yoldan ayrıl da gel, bana feneri tut.</p>

  <p class="calibre7">Tom, doğruca Dodge'a gitti ve yere sürünerek sırt üstü altına yattı. Al da yüzükoyun altına girdi ve cep fenerinin ışığına yön verdi.</p>

  <p class="calibre7">— Gözüme tutuyorsun, şöyle yukarı tut.</p>

  <p class="calibre7">Tom, pistonu kıvıra kıvıra ve döndüre döndüre silindire sokmaya çalışıyordu. <span class="calibre5">Pirinç tel silindir kenarına biraz dayandı; kuvvetlice itince segmanları içeri soktu.</span></p>

  <p class="calibre7">— Allahtan gevşek, yoksa kompresyonda tutardı. Her halde motor iyi çalışacak.</p>

  <p class="calibre7">Al:</p>

  <p class="calibre7">— Tel, segmanları sıkıştırmasa bari, dedi.</p>

  <p class="calibre7">— İşte ben de bunun önüne geçmek için teli iyice, bura bura düzelttim. Yerinden bile oynamaz. Her halde kendi kendine eriyecektir. Belki de silindir kenarlarına pirinçten bir kat yapar.</p>

  <p class="calibre7">— Kenarları çizmez mi? </p>

  <p class="calibre7">Tom güldü:</p>

  <p class="calibre7">— Amma da yaptın ha, kenarlar bozulur mu hiç? Silindire oluk gibi yağ akar. <span class="calibre5">Öyle ufak tefek şeylerden bozulmaz.</span></p>

  <p class="calibre7">Piston kolunu kranka doğru çekti ve kolun yarısının uyup uymadığına baktı.</p>

  <p class="calibre7">— Biraz metal lâzım, dedi. Casy!..</p>

  <p class="calibre7">— Ne var?</p>

  <p class="calibre7">— Ben buradaki yatağı yerine koyacağım. Şu kolu al da sana söylediğim zaman hafif hafif çevir.</p>

  <p class="calibre7">Cıvataları sıkıştırdı.</p>

  <p class="calibre7">— Şimdi, çevir yavaşça!</p>

  <p class="calibre7">Köşeli krank dönerken yatağı yerine koydu.</p>

  <p class="calibre7">— Çok geldi, dedi. Casy dur.</p>

  <p class="calibre7">Cıvataları çıkardı, her iki yandan ince metalleri aldı, cıvataları yeniden yerine koydu.</p>

  <p class="calibre7">— Çevir bakalım bir daha Casy. </p>

  <p class="calibre7">Yeniden piston kolunun durumuna baktı.</p>

  <p class="calibre7">— Daha bol. Biraz daha metal çıkarırsam bu sefer de çok sıkı olur diye korkuyorum. Bakalım, bir deneyelim.</p>

  <p class="calibre7">Yeniden cıvataları aldı, bir çift ince metal çekip çıkardı.</p>

  <p class="calibre7">— Şimdi çevir bakalım, Casy!.. </p>

  <p class="calibre7">Al:</p>

  <p class="calibre7">— Ziyansız, dedi. </p>

  <p class="calibre7">Tom:</p>

  <p class="calibre7">— Eskisinden daha mı zor çevriliyor, Casy?.. diye seslendi.</p>

  <p class="calibre7">— Hayır, sanmıyorum. Eskisi gibi.</p>

  <p class="calibre7">— İyi, herhalde iyice oturdu. Takımsız metal konur mu hiç. Allahtan şu anahtar var da o, biraz işi kolaylaştırıyor.</p>

  <p class="calibre7">Al:</p>

  <p class="calibre7">— Deponun sahibi bu boyda anahtar arayıp bulamayınca kimbilir nasıl küplere binecek.</p>

  <p class="calibre7">Tom:</p>

  <p class="calibre7">— Tamam galiba, dedi.</p>

  <p class="calibre7">Al, otomobile atladı, marşa bastı. Motor bir kükremeyle aldı. Egzoz borusundan mavi duman çıkıyordu. </p>

  <p class="calibre7">Tom:</p>

  <p class="calibre7">— Gazı biraz kıs! diye bağırdı. Tel kopuncaya kadar yağ yakar. Şimdi azalmaya başladı.</p>

  <p class="calibre7">Motor çalıştıkça dikkatle dinliyordu.</p>

  <p class="calibre7">— Avansı yap, rölantiye ver. </p>

  <p class="calibre7">Yeniden dinledi.</p>

  <p class="calibre7">— Tamam, oldu Al. Kapa artık. Galiba yaptık. Şu et nerede bakalım?</p>

  <p class="calibre7">Al:</p>

  <p class="calibre7">— Sen iyi bir tamirci olmuşsun, Tom?., dedi.</p>

  <p class="calibre7">— Tabiî. Tamirhanede bir yıl çalıştım. Birkaç yüz mil yavaş götürmeli. Motoru alıştırmalı.</p>

  <p class="calibre7">Yağa bulanmış ellerini otlara sürdüler, sonra pantolonlarına sildiler. Açlıktan gözleri kararmıştı. Söğüşün başına çöktüler, şişedeki suyu kana kana içtiler.</p>

  <p class="calibre7">Al:</p>

  <p class="calibre7">— Açlıktan ölmüşüm, dedi. Şimdi ne yapacağız? Kampa mı döneceğiz?</p>

  <p class="calibre7">Tom:</p>

  <p class="calibre7">— Bilmem, dedi. Belki bizim için de yarım dolar daha isterler. Gidelim de bizimkilerle konuşalım. Otomobili tamir ettiğimizi söyleyelim. Eğer bizim için fazla bir para isterlerse, o zaman başka bir yere gideriz. Bizimkiler merak ederler. İyi ki anam bugün bizi durdurdu. Al, feneri al da çevreye bak. <span class="calibre5">Bir şey unutmuş olmayalım. Anahtarı al, yine lâzım olur.</span></p>

  <p class="calibre7">Al cep feneriyle yeri araştırdı:</p>

  <p class="calibre7">— Bir şey görmüyorum.</p>

  <p class="calibre7">— Peki o halde. Ben otomobili götürürüm. Sen kamyonu sürersin, Al.</p>

  <p class="calibre7">Tom motoru işletti. Papaz otomobile atladı. Tom yavaş yavaş hareket etti. <span class="calibre5">Otomobili aşağı viteste götürüyordu. Al kamyonla arkadan geliyordu. Aşağı vitesle dar hendeği geçti.</span></p>

  <p class="calibre7">Tom:</p>

  <p class="calibre7">— Bu Dodge'lar aşağı vitesle bir evi bile çeker doğrusu. <span class="calibre5">Otomobilin hızı şimdi biraz azaldı. Daha iyi, yoksa yatak kolayca kırılabilirdi.</span></p>

  <p class="calibre7">Dodge şosede yavaş yavaş ilerliyordu. 12 voltluk fenerler asfalt yolun üzerine küçük sarıca bir ışık fırlatıyordu.</p>

  <p class="calibre7">Casy, Tom'a döndü:</p>

  <p class="calibre7">— Aşkolsun, nasıl da otomobili tamir ettiniz. İçine bir ışık tuttunuz, yaptınız. Ben imkânı yok bir otomobil tamir edemem. Nasıl yapıldığını şimdi gördüm, ama yine de yapamam.</p>

  <p class="calibre7">Tom:</p>

  <p class="calibre7">— Bu işin içinde küçükten pişmeli, dedi. Öğrenmek yetmez. Daha başka şeyler ister. Şimdi çocuklar bile gözleri kapalı otomobili sökebiliyorlar.</p>

  <p class="calibre7">Projektörde bir tavşan göründü. Büyük kulaklarını her sıçrayışında çarparak, sağa sola yalpa vura vura koşuyordu. İkide birde yolun dışına çıkmak istiyor, ama karanlığın duvarına çarparak geri dönüyordu. Taa uzakta parlak otomobil projektörleri göründü, bu projektörler onlarınkini bastırdı. Tavşan şaşırdı, sindi sonra döndü ve Dodge'un zayıf ışığına sığındı. Tekerleklerin altına girer girmez, otomobil hafifçe kalkıp indi. Arkadan gelen otomobil hişş diye geçti.</p>

  <p class="calibre7">Casy:</p>

  <p class="calibre7">— Ezdik, dedi. </p>

  <p class="calibre7">Tom:</p>

  <p class="calibre7">— Bazıları, yoldaki hayvanları ezmeye bayılırlar. Ama bu iş her zaman ürperti verir bana. Otomobil iyi gidiyor. Segmanların üzerindeki teller herhalde gitmiştir. Artık kötü kötü kokular çıkmıyor.</p>

  <p class="calibre7">Casy:</p>

  <p class="calibre7">— Gerçekten aşkolsun sana, dedi.</p>

  <p class="calibre7">Küçük ahşap bir ev, kamp alanına bakıyor. Evin sahanlığında bir lüks lambası hışırtı ile yanıyor, büyük bir daire halinde parlak bir ışık veriyor. Evin yakınlarında birçok çadırlar kurulmuş; çadırların yanında otomobiller duruyor. O <span class="calibre5">gece yenecek yemekler pişirilmiş, ama kamp ateşlerinin kömürleri kamp yerlerinde hâlâ kor olarak yanıyor. Lambanın yandığı sahanlıkta bir erkek grubu toplanmıştı. Şiddetli beyaz ışık altında adamların yüzleri sert ve kaslı görünüyordu. Alınlarına ve gözlerine şapkalarının kara gölgeleri düşüyor, çenelerini dışarı fırlatıyordu. Basamaklara oturmuşlardı. Bir kısmı yerde ayakta durmuş, dirseklerini sahanlığın döşeme tahtalarına dayamıştı. Mal sahibi olan asık suratlı, uzun boylu bir adam sahanlıkta bir sandalyeye oturmuştu. </span><span class="calibre5">Sandalyesini duvara dayamıştı, parmaklarını dizine vurup duruyordu. Evin içinde bir gaz lambası yanıyordu. Ama lüks lambasının parlak ışığı gaz lambasının ışığını boğmuştu. Toplanan adamlar mal sahibinin çevresini sarmışlardı.</span></p>

  <p class="calibre7">Tom, Dodge'u yolun kıyısına çekti ve orada bıraktı. Al, kamyonla kampın içine girdi. </p>

  <p class="calibre7">Tom:</p>

  <p class="calibre7">— İçeriye çekmeye lüzum yok, dedi.</p>

  <p class="calibre7">Otomobilden atladı ve kapıdan geçerek lambanın beyaz ışığına doğru yürüdü.</p>

  <p class="calibre7">Mal sahibi, iskemlesinin ön ayaklarını döşemeye indirdi, ileri doğru eğildi:</p>

  <p class="calibre7">— Burada konaklamak mı istiyorsunuz? </p>

  <p class="calibre7">Tom:</p>

  <p class="calibre7">— Hayır, dedi. Burada ailemiz var da. Hey, baba!.. </p>

  <p class="calibre7">En alt basamakta oturan baba:</p>

  <p class="calibre7">— Bir hafta sürer diyordunuz. Tamir ettiniz mi? dedi. </p>

  <p class="calibre7">Tom:</p>

  <p class="calibre7">— Talihimiz varmış, dedi. Karanlık basmadan bozulan parçaları bulduk. Yarın sabah hemen yola çıkabiliriz.</p>

  <p class="calibre7">Baba:</p>

  <p class="calibre7">— Çok iyi, çok iyi, dedi. Ananın da canı çok sıkılıyordu. Büyükananın durumu kötü.</p>

  <p class="calibre7">— Evet, Al söyledi. Şimdi nasıl?</p>

  <p class="calibre7">— Bilmem?.. Uyuyor. </p>

  <p class="calibre7">Mal sahibi:</p>

  <p class="calibre7">— Eğer arabalarınızı buraya çekerek konaklarsanız yarım dolar verirsiniz, dedi. <span class="calibre5">Size kamp kuracak bir yer, su ve odun veririz. Sizi kimse rahatsız etmez.</span></p>

  <p class="calibre7">Tom:</p>

  <p class="calibre7">— Ne münasebet, dedi. Biz yolun kenarındaki hendeğin içinde besbedava yatar, uyuruz.</p>

  <p class="calibre7">Mal sahibi parmaklarını dizine vurup duruyordu.</p>

  <p class="calibre7">— Muhtar geceleyin gelir. Sonra başınız belâya girer. Bu devlet dahilinde dışarıda, açıkta yatmak, yasaktır. Serserilere karşı kanun var.</p>

  <p class="calibre7">— Demek sana yarım dolar verirsem, serserilikten kurtuluyorum, öyle mi?</p>

  <p class="calibre7">— Evet.</p>

  <p class="calibre7">Tom'un gözleri parladı, kızmıştı:</p>

  <p class="calibre7">— Muhtar sakın senin kayınbiraderin olmasın?..</p>

  <p class="calibre7"><span class="calibre5">Mal sahibi ileri doğru eğildi:</span></p>

  <p class="calibre7">— Hayır, değil. Şunu da bil ki, buralılar daha sizin gibi pis dilencilerden lakırdı işitecek kadar düşmediler.</p>

  <p class="calibre7">— Sen bizim yarım dolarımızı almaya sıkılmıyorsun ama. Sonra ne diye dilenci oluyormuşuz? Biz senden bir şey istedik mi? Hepimiz dilenciyiz demek? Biz bir insandan durup dinlenmesi için para almayız.</p>

  <p class="calibre7">Sahanlıktaki adamlar sert, hareketsiz ve sessizdiler. Yüzlerinde hiçbir hareket yoktu. Şapkalarının gölgeleri altında kalan yüzleri mal sahibinin yüzüne doğru dönmüştü gizlice.</p>

  <p class="calibre7">Baba söylendi:</p>

  <p class="calibre7">— Tom, vazgeç, bırak.</p>

  <p class="calibre7">— Tabiî bırakacağım.</p>

  <p class="calibre7">Erkekler sessiz sessiz basamakta oturuyorlar, sahanlığa dayanıyorlardı. Gözleri lüksün çiğ ışığında parlıyordu. Yüzleri, sert ışığın altında sert bir anlatım kazanmıştı ve kıpırtısızdı. Söz söyleyenlere yalnız gözleri dönüyor, yüzleri anlatımsız ve hareketsiz duruyordu. Bir pervane lambaya gelip çarptı, karanlığa düşüp kayboldu.</p>

  <p class="calibre7">Çadırların bulunduğu yerde bir çocuk ağlıyor, bir kadının yumuşak sesi bu çığlığı yatıştırmaya çalışıyor ve ses hafif bir ninni halini alıyor: Güzel güzel uyu, ninni; güzel güzel uyu, ninni. Mesih, geceleri gelir sever seni ninni. Geceleri seni görür, ninni. Uyu yavrum ee, ee ee eeh.</p>

  <p class="calibre7">Lamba sahanlıkta hışırdıyordu. Mal sahibi, gömleğinin V şeklindeki açık yakasından görünen beyaz kıllı göğsünü kaşıdı. Çevresindekilerden gözünü ayırmıyor, tetikte duruyordu. Gruptaki adamlara bakıyor, bir şeyler sezmeye çalışıyordu. Ve onlar hiç kıpırdamadılar.</p>

  <p class="calibre7">Tom uzun bir süre sesini çıkarmadı. Koyu gözleri yavaş yavaş kalktı, mal sahibine baktı:</p>

  <p class="calibre7">— Kavga çıkarmak istemiyorum, yoksa... dedi. Dilenci sözü, pek yenilir yutulur bir laf değil.</p>

  <p class="calibre7">Soğukkanlılıkla devam etti:</p>

  <p class="calibre7">— Sakın korktuğumu sanma. Bir yumrukta senin de, muhtarının da canına okurum!.. <span class="calibre5">Hem de şimdi burada. Ama bir yararı yok bunun.</span></p>

  <p class="calibre7">Adamlar kıpırdadılar, durumlarını değiştirdiler. Parlayan gözler yavaşça mal sahibinin ağzına döndü, dudakların oynamasını bekledi. Mal sahibi, memnundu. <span class="calibre5">Kazandığını, ama parayı alacak kadar kesin bir zafer kazanmadığını anlıyordu.</span></p>

  <p class="calibre7">— Yarım dolarınız yok mu? diye sordu.</p>

  <p class="calibre7">— Yoo, var ama bana lâzım. Uyumak için harcayacak param yok.</p>

  <p class="calibre7">— İyi ama, biz de geçineceğiz. </p>

  <p class="calibre7">Tom:</p>

  <p class="calibre7">— Evet doğru, dedi. Ama, başkasının cebindeki parayı almadan geçinmenin yolunu bulsan, daha iyi edersin.</p>

  <p class="calibre7">Adamlar yeniden durumlarını değiştirdiler. </p>

  <p class="calibre7">Baba dedi ki:</p>

  <p class="calibre7">— Biz sabah karanlığı yola çıkacağız. Şimdi beni dinleyin bayım: Biz paramızı verdik. Bu delikanlı bizim ailemizden. Bizimle kalamaz mı? Parasını vermişiz.</p>

  <p class="calibre7">Mal sahibi:</p>

  <p class="calibre7">— Otomobil başına yarım dolar, dedi.</p>

  <p class="calibre7">— Peki öyleyse. Otomobili yok. Otomobili yolun orada. </p>

  <p class="calibre7">Mal sahibi:</p>

  <p class="calibre7">— Ama otomobille geldi ya, dedi. Öyle olsa, herkes otomobilini dışarıda bırakıp içeri girer, benim arsamı bedava kullanır.</p>

  <p class="calibre7">Tom:</p>

  <p class="calibre7">— Biz yolun ötesine arabaları çekeriz, dedi. Sabahleyin buluşuruz. Biz sizi bekleriz. Al isterse kalsın, John Amca bizimle gelsin...</p>

  <p class="calibre7">Mal sahibine baktı:</p>

  <p class="calibre7">— Buna da bir diyeceğin yok ya?</p>

  <p class="calibre7">Mal sahibi çarçabuk bir karara vardı. İzin verecekti.</p>

  <p class="calibre7">— Eğer kalacak kimselerin sayısı değişmezse mesele yok... Aynı parayla olur.</p>

  <p class="calibre7">Tom, tütün paketini çıkardı; paket yumuşak, koyu renk <span class="calibre5">bir paçavra olmuştu; dibinde azıcık tütün tozu kalmıştı. İnce bir sigara sardı, paketi fırlatıp attı.</span></p>

  <p class="calibre7">— Biraz sonra gideriz, dedi.</p>

  <p class="calibre7">Baba, çevresine doğru konuşmaya başladı:</p>

  <p class="calibre7">— İnsanların, yerlerini yurtlarını bırakıp gitmeleri kadar kötü bir şey yok. <span class="calibre5">Bizlerin hepimizin toprağı ve evi vardı. Tembel değildik. Traktörler bizi sürüp atıncaya kadar çiftlik sahipleriydik.</span></p>

  <p class="calibre7">Alnı güneşten yanmış, zayıf bir genç, yavaşça başını çevirdi:</p>

  <p class="calibre7">— Rençber miydiniz? diye sordu.</p>

  <p class="calibre7">— Evet, ortakçıydık. Ama çiftliğimizin sahibiydik. </p>

  <p class="calibre7">Genç adam yeniden döndü:</p>

  <p class="calibre7">— Tıpkı bizim gibi, dedi.</p>

  <p class="calibre7">Baba:</p>

  <p class="calibre7">— Allahtan, bu durum çok sürmeyecek, dedi. Şimdi batıya gidiyoruz. İş <span class="calibre5">bulacağız. Bereketli bir toprak alacağız. İçinde suyu da olacak.</span></p>

  <p class="calibre7">Sahanlığın kenarına yakın bir yerde, üstü başı yırtık bir adam duruyordu. Siyah paltosu yol yol parçalanmış, sarkık, bir bayrağa benziyordu. Dizleri, pantolonundan gözüküyordu. Yüzü tozdan siyahlaşmış, terlerin aktığı yerlerde çizgiler olmuştu. Başını babaya doğru çevirdi:</p>

  <p class="calibre7">— Epeyce paranız var öyleyse?.. </p>

  <p class="calibre7">Baba:</p>

  <p class="calibre7">— Yok canım ne gezer, dedi. Ama biz kalabalığız, hepimiz de çalışkan insanlarız. Orada epey para alacağız. Kazandıklarımızı bir araya getireceğiz. <span class="calibre5">İşimizi yoluna koyacağız.</span></p>

  <p class="calibre7">Baba bunları anlatırken, yırtık elbiseler içindeki adam da babaya bakıyordu. <span class="calibre5">Sonra gülmeye başladı; daha sonra katılırcasına güldü. Yüzler ona döndü. Adamın kahkahası büsbütün arttı, sonunda öksürük halini aldı. Kendini tutabildiği sırada gözleri kıpkırmızı kesilmiş ve sulanmıştı.</span></p>

  <p class="calibre7">— Demek oraya gidiyorsunuz?.. Hay Allah!.. </p>

  <p class="calibre7">Adam yeniden kıkır kıkır gülmeye başladı:</p>

  <p class="calibre7">— Demek oraya gidiyorsunuz, ha?!.. İyi para alacaksınız ha?!.. Hey Allahım!..</p>

  <p class="calibre7">Durdu ve kurnazca sordu:</p>

  <p class="calibre7">— Portakal toplayacaksınız, değil mi? Yoksa şeftali mi toplayacaksınız?..</p>

  <p class="calibre7">Baba, sesine gururlu bir hava vererek:</p>

  <p class="calibre7">— Ne varsa onları toplayacağız. Orada dünya kadar yapılacak iş var.</p>

  <p class="calibre7">Paçavralar içindeki adam, için için gülüyordu. </p>

  <p class="calibre7">Tom kızarak döndü:</p>

  <p class="calibre7">— Bunda gülecek ne var be?..</p>

  <p class="calibre7">Paçavralar içindeki adam ağzını kapadı ve suratını asarak sahanlığın tahtalarına baktı.</p>

  <p class="calibre7">— Korkarım hepiniz de Kaliforniya'ya gidiyorsunuz. </p>

  <p class="calibre7">Baba:</p>

  <p class="calibre7">— Oraya gittiğimizi söyledim ya, dedi. Yeni bir şey keşfetmiş değilsin.</p>

  <p class="calibre7">Paçavralar içindeki adam, ağır ağır:</p>

  <p class="calibre7">— Ben... Ben oradan geliyorum, dedi. Kaliforniya'daydım. </p>

  <p class="calibre7">Yüzler hemen adama döndü. Adamlar sinir olmuştular. <span class="calibre5">Lambanın hışırtısı kesilmiş, hafif bir soluk olmuştu. Mal sahibi iskemlenin ön ayaklarını indirdi, ayağa kalktı; yeniden keskin ve yüksek bir hışırtı çıkıncaya kadar lambayı pompaladı. Yeniden iskemlesine oturdu, ama iskemlesini arkaya dayamadı. </span></p>

  <p class="calibre7"><span class="calibre5">Üstü başı yırtık adam, yüzlere döndü:</span></p>

  <p class="calibre7">— Aç kaldım, geriye dönüyorum. Ölürsem, bari kendi toprağımda ölürüm.</p>

  <p class="calibre7">Baba:</p>

  <p class="calibre7">— Sen ne diyorsun be yahu? dedi. Bende bir ilân var, içinde yazıyor. İyi para veriyorlarmış, daha biraz önce başka bir ilân gördüm. Meyve toplayacak insanlar arıyorlar.</p>

  <p class="calibre7">Paçavralar içindeki adam, babaya döndü:</p>

  <p class="calibre7">— Memleketinizde gidecek bir yeriniz var mı? </p>

  <p class="calibre7">Baba:</p>

  <p class="calibre7">— Hayır, dedi. Bizi dışarı attılar. Evimizin üzerinden traktör geçirdiler.</p>

  <p class="calibre7">— Demek ki dönemezsiniz, öyle mi?</p>

  <p class="calibre7">— Elbet dönemeyiz. </p>

  <p class="calibre7">Paçavralar içindeki adam:</p>

  <p class="calibre7">— Öyleyse sizi yolunuzdan döndürmeyeyim, dedi.</p>

  <p class="calibre7">— Beni zaten yolumdan döndüremezsin. İlân elimde. Adam arıyorlar. Adam aramasalar ne diye ilân versinler? İlân bastırmak parayla olur. Adamlara ihtiyaçları olmasa ilânları dağıtırlar mıydı?</p>

  <p class="calibre7">— Sizi yolunuzdan döndürmek istemem. </p>

  <p class="calibre7">Baba kızgınlıkla:</p>

  <p class="calibre7">— Eşeklik ediyorsun ama!., dedi. Sözünün arkasını kesme. Elimdeki ilânda işçi aranıyor diyor. Oysa sen gülüyorsun; iş yok diyorsun. Söyle öyleyse, kim yalan söylüyor?</p>

  <p class="calibre7">Paçavralar içindeki adam, babanın kızgın gözlerine baktı. Kederli görünüyordu.</p>

  <p class="calibre7">— İlânlar doğru söylüyor, dedi. İş var.</p>

  <p class="calibre7">— Peki, o halde ne diye gülerek bizi kızdırdın?</p>

  <p class="calibre7">— Çünkü, onların nasıl adamlar aradıklarını bilmiyorsunuz.</p>

  <p class="calibre7">— Ne demek istiyorsun?</p>

  <p class="calibre7">Paçavralar içindeki adam, kararını vermişti:</p>

  <p class="calibre7">— Bana bak, dedi. İlânlarda ne kadar adam lâzım diye yazılı?</p>

  <p class="calibre7">— Sekiz yüz. O da küçük bir yerde.</p>

  <p class="calibre7">— Bunlar, turuncu ilânlar mı? </p>

  <p class="calibre7">— Haa... Evet.</p>

  <p class="calibre7">— Altında posta başı filan falan diye bir isim de var mı?</p>

  <p class="calibre7">Baba cebine elini soktu, bükülmüş ilânı çıkardı:</p>

  <p class="calibre7">— Var, nereden biliyorsun? </p>

  <p class="calibre7">Adam:</p>

  <p class="calibre7">— Bana bak, dedi. Akıl erer gibi değil... Adama sekiz yüz kişi lâzım ya. O <span class="calibre5">şeylerden beş bin tane bastırıyor ve belki de yirmi bin kişi onları görüyor. </span><span class="calibre5">Bunu gören iki, üç bin kişi yola çıkıyor. Zaten yola çıkanlar da, felâket içinde bunalmış insanlar...</span></p>

  <p class="calibre7">Baba, bağırdı:</p>

  <p class="calibre7">— Ama akıl ermez bu işe.</p>

  <p class="calibre7">— Bu ilânı çıkaran herifi görünce, anlarsın. O herifi ya da o herifin adamını gidip görürsünüz. Bir çukurun kenarında konaklamışsınızdır; elli aileyle birlikte... Sonra herif gelip, çadırınızın içine başını sokar, yiyecek bir şeyiniz kalıp kalmadığına bakar. Eğer yiyeceğiniz kalmadıysa: "İş ister misiniz?" der. Siz de: "Tabiî bayım" dersiniz. "Bana bir iş verirseniz çok memnun olurum." O da der ki: "Siz benim işime yararsınız." Siz de: "Ne zaman başlayayım?" diye sorarsınız. Sonra o da size nereye gideceğinizi, ne zaman işe başlayacağınızı söyler, basıp gider. Olsa olsa iki yüz kişi lâzımdır ona, ama beş yüz kişiyi çağırır. Onlar da başkalarını çağırır. İşyerine gittiğiniz zaman bir de bakarsınız ki, bin kişi toplanmış. O zaman adam der ki: "Ben saatine yirmi sent veriyorum." Belki gelenlerin yarısı bırakıp gider. Ama hâlâ orada beş <span class="calibre5">yüz kişi vardır ve açlıktan anaları ağlamıştır. Peksimet bile verseler çalışacaklar. Herif müteahhit, şeftali toplamak, ya da pamuk çapalatmak için imzalanmış sözleşme herifin elinde. Şimdi anlıyor musunuz işi? Ne kadar çok adam toplarsa, adamlar ne kadar çok olursa o kadar az para veriyor. Sonra daha çok çocukları almak ister, çünkü... Hay Allah! Bakın sizin aklınızı çelmeyecektim.</span></p>

  <p class="calibre7">Çevresindeki suratlar adama soğuk soğuk bakıyorlardı. Gözler adamın sözlerini tartıyordu. Paçavralar içindeki adam kendini toparladı:</p>

  <p class="calibre7">— Ben sizi yolunuzdan döndürmeyeceğime söz verdiğim halde şimdi sözümde durmuyorum. Yolunuz açık olsun. Sakın geriye dönmeyin.</p>

  <p class="calibre7">Sahanlığa derin bir sessizlik çöktü. Işık hışırdıyor, kelebekler fenerin çevresinde dönüp duruyor. </p>

  <p class="calibre7">Paçavralar içindeki adam, sinirli sinirli devam etti:</p>

  <p class="calibre7">— İşçi isteyen adamı gördüğünüz zaman ona ne söyleyeceğinizi size anlatayım. <span class="calibre5">Kaç para vereceğini ona sorun. Vereceği parayı kâğıda yazmasını isteyin. Bunu ondan ille isteyin. Bana bakın, size söyleyeyim; eğer böyle yapmazsanız, sizi kazıklar.</span></p>

  <p class="calibre7"><span class="calibre5">Mal sahibi, paçavralar içindeki pis adamı daha iyi görebilmek için iskemlesinde ileri doğru uzandı. Göğsündeki kırçıl kılları kaşıdı. Soğuk soğuk:</span></p>

  <p class="calibre7">— Sakın sen de şu bozgunculardan olmayasın?.. Hani şu işçileri kışkırtanlardan?..</p>

  <p class="calibre7">Paçavralar içindeki adam bağırdı:</p>

  <p class="calibre7">— Yok, Tanrı sizi inandırsın ki, değilim!.. </p>

  <p class="calibre7">Mal sahibi:</p>

  <p class="calibre7">— Çünkü onlardan çok var, dedi. Her yanda bulunuyor, kavga çıkarmaya bakıyorlar. Halkı baştan çıkarıyorlar. Halkın içine sızıyorlar. Çok var onlardan. Onların, o bozguncuların canlarına okuyacağımız günler gelecek ya, dur bakalım. Namussuzları memleketten kovacağız. Halk çalışmak istiyor, pekâlâ. <span class="calibre5">Eğer çalışmazlarsa... Allah belâlarını versin! Bu bozgunculara fırsat vermeyeceğiz!..</span></p>

  <p class="calibre7">Paçavralar içindeki adam doğruldu:</p>

  <p class="calibre7">— Size dilimin döndüğü kadar anlatmaya çalıştım, dedi. Bütün bunları ancak bir yılda öğrenebildim. Bu ders bana, iki çocuğumun ve karımın ölümüne mal oldu. <span class="calibre5">Ama anlatamam </span><span class="calibre5">size. Ah, keşke önceden bilseydim. Kimse önüme çıkıp da bana anlatmadı ki. </span><span class="calibre5">Anlatamam size, çocukların nasıl bağırsakları dışarı fırlaya fırlaya çadırda yattıklarını, nasıl bir deri bir kemik kaldıklarını, nasıl köpek yavruları gibi titreyip inlediklerini, benim nasıl para kazanmak, gündelik almak için değil, iş </span><span class="calibre5">bulmak için didindiğimi... </span></p>

  <p class="calibre7"><span class="calibre5">Bağırdı:</span></p>

  <p class="calibre7">— Allahım, sadece bir fincan un bir kaşık yağ alabilmek için nasıl her yana baş<span class="calibre5">vurduğumu... Sonra hükümet doktoru geldi. "Çocuklar kalp yetersizliğinden ölmüş." </span><span class="calibre5">dedi. Bir kâğıda yazdı. Çocuklar orada, bağırsakları domuzların sidik keseleri gibi dışarı fırlamış yatıyor, titreşiyorlardı.</span></p>

  <p class="calibre7">Grupta çıt çıkmıyordu; ağızlar hafif aralanmıştı. Adamlar ağır ağır soluk alıyorlar, bakınıp duruyorlardı.</p>

  <p class="calibre7">Paçavralar içindeki adam çevresine bakındı, sonra döndü ve çarçabuk karanlığın içinde kayboldu. Karanlık yuttu onu. Ama adam, gözden kaybolduktan sonra bile asfaltta sürünen <span class="calibre5">ayaklarının sesi bir süre işitildi; bir otomobil göründü; paçavralar içindeki adamın, başını önüne eğmiş, elleri siyah paltosunun cebinde, asfalt boyunca yürüdüğü projektörlerin ışığında görüldü.</span></p>

  <p class="calibre7">Adamların rahatları kaçmıştı. İçlerinden biri:</p>

  <p class="calibre7">— Eh., geç oldu artık. Gidip yatmalı. </p>

  <p class="calibre7">Mal sahibi:</p>

  <p class="calibre7">— Belki bir serseriydi, dedi. Şimdi yollarda serseri o kadar çoğaldı ki.</p>

  <p class="calibre7">Sonra sustu. Sandalyesini yeniden duvara dayadı, boğazını elledi. </p>

  <p class="calibre7">Tom:</p>

  <p class="calibre7">— Gideyim de bir kere anamı göreyim, sonra basıp gideriz, dedi.</p>

  <p class="calibre7">Joadlar uzaklaştılar. </p>

  <p class="calibre7">Baba:</p>

  <p class="calibre7">— Acaba doğru mu söylüyor, bu adam?., dedi. </p>

  <p class="calibre7">Papaz cevap verdi:</p>

  <p class="calibre7">— Gerçeği söylüyor. Doğrudur... Ona göre gerçek odur. Uydurduğu bir şey yok.</p>

  <p class="calibre7">Tom:</p>

  <p class="calibre7">— Peki, ya bize göre?., diye sordu. Bizim için de gerçek o mu?</p>

  <p class="calibre7">Casy:</p>

  <p class="calibre7">— Bilmem, dedi. </p>

  <p class="calibre7">Baba:</p>

  <p class="calibre7">— Bilmem, dedi.</p>

  <p class="calibre7">Çadıra doğru yürüdüler. Çadır, gerilmiş bir ipin üzerine atılmış bir bezden ibaretti. İçerisi karanlık ve sessizdi. Yaklaştıkları zaman kapının yanında koyu renk bir yığın kıpırdadı, bir insan boyunca yükseldi. Ana, gelenleri karşılamak üzere dışarı çıkıyordu.</p>

  <p class="calibre7">— Hepsi uyuyorlar, dedi. Büyükana da sonunda biraz uyur gibi oldu.</p>

  <p class="calibre7">Sonra, konuştuğu insanın Tom olduğunu anladı. </p>

  <p class="calibre7">Heyecanla:</p>

  <p class="calibre7">— Nasıl geldin buraya? diye sordu. Kavga falan çıkarmadın ya?..</p>

  <p class="calibre7">Tom:</p>

  <p class="calibre7">— Otomobili tamir ettik, dedi. Dinlendikten sonra yola çıkacağız.</p>

  <p class="calibre7">Ana:</p>

  <p class="calibre7">— Tanrıma çok şükürler olsun, dedi. Gitsek diye can atıyorum. Zengin ve yeşillik yerlere gitmek istiyorum. Bir an önce onlara kavuşmak istiyorum.</p>

  <p class="calibre7">Baba boğazını temizledi:</p>

  <p class="calibre7">— Şimdi herifin biri diyordu ki...</p>

  <p class="calibre7">Tom, babasının kolunu yakaladı ve çimdikledi.</p>

  <p class="calibre7">— Acayip şeyler söyledi herif canım, dedi. Yollarda çok adam varmış.</p>

  <p class="calibre7">Ana karanlığın içini gözetledi. Çadırın içinde Ruthie öksürdü; uykusunda horluyordu. </p>

  <p class="calibre7">Ana:</p>

  <p class="calibre7">— Yıkadım onları, dedi. İlk olarak şöyle bol bir su bulduk. Siz de yıkanırsınız diye kovaları dışarı bıraktık. Yolda her şey leş gibi oluyor.</p>

  <p class="calibre7">Baba sordu:</p>

  <p class="calibre7">— Herkes çadırda mı?</p>

  <p class="calibre7">— Yalnız Connie ile Rosasharn yok. Açıkta uyumaya gittiler. Çadırın içi onlara çok sıcak gelmiş.</p>

  <p class="calibre7">Babanın canı sıkılmıştı:</p>

  <p class="calibre7">— Bu Rosasharn da miskin, mızmız bir şey oldu!.. </p>

  <p class="calibre7">Ana:</p>

  <p class="calibre7">— Daha ilk çocuğu, dedi. Connie ile birlikte çocuk için bir sürü şeyler tasarlayıp duruyorlar. Sen de aynı şeyi yaptındı, unuttun mu?</p>

  <p class="calibre7">Tom:</p>

  <p class="calibre7">— Artık gidelim, dedi. Otomobili biraz ileride yolun kıyısına çekeriz. Belki biz sizi göremeyiz. Dikkatli olun. Biz arabayı yolun sağına çekeriz.</p>

  <p class="calibre7">— Al kalıyor mu?</p>

  <p class="calibre7">— Evet. John Amca bizimle gelsin. İyi geceler ana. </p>

  <p class="calibre7">Uyuyan kampın içinden geçiyorlardı. Bir çadırın önünde <span class="calibre5">sönük bir ateş yanıp sönüyor, bir kadın sabahleyin erkenden kahvaltı etmek için kaynattığı tencerenin başında bekliyordu. Kaynayan fasulyelerin kuvvetli, keskin bir kokusu vardı. </span></p>

  <p class="calibre7"><span class="calibre5">Tom çadırın önünden geçerken kibarca:</span></p>

  <p class="calibre7">— Ah, bir tabak olsa da yesem, dedi. </p>

  <p class="calibre7">Kadın, gülümsedi:</p>

  <p class="calibre7">— Daha pişmedi, yoksa verirdim, dedi. Gün ağarırken gel de ye.</p>

  <p class="calibre7">Tom:</p>

  <p class="calibre7">— Teşekkür ederim madam, dedi.</p>

  <p class="calibre7">Casy, John Amca ile birlikte sahanlığın önünden geçiyordu. Mal sahibi hâlâ sandalyesinde oturuyordu. Lamba hâlâ hışırdıyor ve yanıyordu. Üçü de geçerken başını çevirdi.</p>

  <p class="calibre7">Tom:</p>

  <p class="calibre7"><span class="calibre5">— Gazın bitecek, dedi.</span></p>

  <p class="calibre7">— Evet, artık kapatmalı. </p>

  <p class="calibre7">Tom:</p>

  <p class="calibre7">— Artık yoldan bir yarım dolar daha gelmez bu saatten sonra, dedi.</p>

  <p class="calibre7">Sandalyenin ayakları yere vurdu:</p>

  <p class="calibre7">— Benimle uğraşma. Ben seni mimledim, sen de o bozgunculardan birisin.</p>

  <p class="calibre7">Tom:</p>

  <p class="calibre7">— Bak bunu iyi buldun doğrusu, dedi. Ben komünistim be!</p>

  <p class="calibre7">— Zaten sizin gibi serseriler her yanda çoğaldı. </p>

  <p class="calibre7">Kapıdan çıkarken Tom güldü, Dodge'a atladı. Bir toprak <span class="calibre5">parçası aldı, lambaya fırlattı. Toprak parçasının eve çarptığını duydular, mal sahibinin fırlayıp ayağa kalktığını, karanlığı gözetlediğini gördüler. Tom arabayı çalıştırdı, yola çıktı. Bu sırada motorun sesini, vuruşlarını dikkatle dinliyordu. Arabanın zayıf ışıkları altında yol güçlükle seçiliyordu.</span></p>

  <p class="calibre7"><br class="calibre6"/></p>
</body>
</html>