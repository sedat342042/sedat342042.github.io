<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>02 - Tüccar Prensin Yükselişi - Yılan Savaşları Efsanesi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_12">-9-</p>
	<p class="block_12">BÜYÜME</p>
	<p class="block_13"> </p>
	<p class="block_14">Roo gülümsedi.</p>
	<p class="block_13"> </p>
	<p class="block_14">Çalışan işçilerin çekiç sesleriyle dolu dükkâna Robert de Loungville girmişti. Bina bir zamanlar, dar boğaza düşen tüccarlara komisyonculuk yapan zengin bir işletmeydi. Roo burayı sevmişti çünkü arka tarafta küçük bir mutfak vardı ve onu koruma tutma ve yatacak yer için para ödeme derdinden kurtararak uyumak için büyük dükkânın bir köşesini kullandıklarından beridir o, Duncan ve Luis yemek yapabiliyordu.</p>
	<p class="block_13"> </p>
	<p class="block_14">"Çavuş," dedi Roo, işçilerin gürültülerini bastıracak kadar yüksek sesle.</p>
	<p class="block_13"> </p>
	<p class="block_14">De Loungville etrafa göz attı. "Son girişimin bu mu?"</p>
	<p class="block_13"> </p>
	<p class="block_14">Roo gülümsedi. "Evet. İşleri büyütüyoruz ve ortağımın evinin arkasında iki arabadan fazlasına yer yok."</p>
	<p class="block_13"> </p>
	<p class="block_14">"Kaç tane arabanız var?" diye sordu Bobby.</p>
	<p class="block_13"> </p>
	<p class="block_14">"Altı," diye yanıtladı Roo. "Artık egzotik ticaretimize diğer işleri de ekliyorum." "Ben de bu yüzden buraya geldim," dedi de Loungville.</p>
	<p class="block_13"> </p>
	<p class="block_14">Bir anda Roo'nun merakı uyandı ve konuğuna onu ofisin arka tarafına doğru takip etmesini işaret etti. Ofisin arkasındaki büyük depoda gürültü daha az değildi, ama konuşacak nispeten sessiz bir köşe buldular. "Nasıl yardımcı olabilirim?" diye sordu Roo.</p>
	<p class="block_13"> </p>
	<p class="block_14">De Loungville, "Saraya mal nakliyatında birtakım sıkıntılarımız oldu," dedi. Roo'nun gözleri kısıldı. "Sıkıntı mı?" "Sıkıntı," de Loungville'in tek yanıtıydı.</p>
	<p class="block_13"> </p>
	<p class="block_14">Roo başını salladı. Pantathialıların ajanları Prens ve Dük için uzun zamandır sabit bir endişe kaynağı olmuştu ve en güvendikleri kişiler hariç Prens'in ne planladığına dair en ufak bir bilginin bile sızmaması için yapılan her şeye rağmen, gizliliği garanti etmek için saray çevresinde her zaman çok fazla insana ihtiyaç duyuluyordu. Novindus'tan döndükten sonra De Loungville ve Calis, Calis'in yeni ordusunun garnizonunu sarayın içinde tutmanın daha az tehlikeli olacağına ve dışarıdaki bu adamlarla temasa geçenleri yakından izlemeye karar vermişti.</p>
	<p class="block_13"> </p>
	<p class="block_14">"Saraya önemli kargoları getirecek yeni bir nakliye şirketine ihtiyacımız var."</p>
	<p class="block_13"> </p>
	<p class="block_14">Roo sevincini belli etmedi. Bu işte rakibi olmadığını biliyordu. Sarayda gördüklerini söylemeyecek kadar güvenilir başka bir nakliyeci yoktu.</p>
	<p class="block_13"> </p>
	<p class="block_14">"Arabacılar," dedi Roo.</p>
	<p class="block_13"> </p>
	<p class="block_14">De Loungville başını salladı. "Bu bir sorun."</p>
	<p class="block_13"> </p>
	<p class="block_14">Roo, "Belki eğittiğiniz adamların içinde," dedi sesini hiç kimsenin duyamayacağı şekilde alçaltarak, "planlarınıza gerçekten uygun olmayan ama böylesi bir nakliyatı yapacak kadar güvenilir birileri vardır."</p>
	<p class="block_13"> </p>
	<p class="block_14">"Bizden seninle bir anlaşma yapmamızı ve ardından da sana arabacılar sağlamamızı mı istiyorsun?" diye sordu de Loungville.</p>
	<p class="block_13"> </p>
	<p class="block_14">Roo sırıttı. "Tam olarak değil, ama şu andaki nakliye şirketinizle zaten sorunlarınız varsa, kiraladığım her yeni arabacıyla birlikte benim de aynı riskleri taşıyacağımı biliyorsunuzdur. Şu anda sadece ben, Luis ve Duncan değerli mallarla ilgileniyoruz ve diğer üç araba için işe aldığım oldukça güvenilir üç delikanlı var. Ama onlara kefil olmaya istekli değilim."</p>
	<p class="block_13"> </p>
	<p class="block_14">"Anladım," dedi de Loungville. "Eh, James'i bir han açmaya ikna ettiysek, neden sana birkaç tane arabacı vermeyelim ki?"</p>
	<p class="block_13"> </p>
	<p class="block_14">"Neden bu işi askerlerle kendi başınıza yapmıyorsunuz?" diye sordu Roo.</p>
	<p class="block_13"> </p>
	<p class="block_14">"Çünkü çok belli olur," dedi de Loungville. "Yaptıklarımızı gizleyebilecek kurulu bir nakliye şirketine ihtiyacımız olduğu için buradasın. Grindle ve Avery birkaç aydır genişliyor ve kendine bir isim yaptın. Etrafa fazla yaymadan ama hiçbir şeyi de gizlemeye çalışmadan yeni bir anlaşma için ihale açacağız."</p>
	<p class="block_13"> </p>
	<p class="block_14">Roo başını salladı. "Yani ihaleye girip kazanacağım."</p>
	<p class="block_13"> </p>
	<p class="block_14">"Göründüğün kadar aptal değilsin Avery." De Loungville sesini daha da alçaltıp elini Roo'nun omzuna koydu. "Bak, neden dikkatli olmak zorunda olduğumuzu biliyorsun; tabii tehlikeyi de." Roo, Calis'in birliğinde askerken denizin ötesinde başından geçenler hakkında çok az şey düşünmeye çalışarak başını salladı. "İşte anlaşma: sen ihtiyaçlarımızın zamanında teslim edileceğini garanti et, ben de zamanında ödeme almanı garanti edeyim. Ve bize aşırı fiyatlar yükleyebileceğini de düşünme, yoksa elimizdeki nakliyeciyi kullanırız." De Loungville sırıttı ve yüzü Roo'nun çok iyi bildiği bir ifadeye büründü: birazdan duyacakları hoşuna gitmeyecekti. "Dük ile beraber seni ya işinden edecek ya da herhangi bir suçtan astıracak bir yol bulduktan sonra tabii." De Loungville'in onu uydurma bir suçlamayla memnuniyetle asacağından hiç kuşkusu yoklu Adamın Krallık'ı koruma isteği fanatiklik denebilecek bir noktadaydı.</p>
	<p class="block_13"> </p>
	<p class="block_14">Roo, "Zamanında ödeme almak harika olur," dedi. "Bazı ödemeleri almak için neler çektiğime inanamazsın."</p>
	<p class="block_13"> </p>
	<p class="block_14">De Loungville'in sırıtışı genişledi, ama bu kez içinde keyif vardı. "Elbette inanırım. Çünkü bir adamın unvanı olması, birbirine sürtecek iki sikkesi olduğu anlamına gelmez." Avluyu inceleyip, "Saraya yapacağın yeni iş için kaç tane araba ayırabilirsin?" diye sordu.</p>
	<p class="block_13"> </p>
	<p class="block_14">"Bir haftada kaç teslimata ihtiyacınız var?" diye sordu Roo.</p>
	<p class="block_13"> </p>
	<p class="block_14">De Loungville elini tuniğine soktu ve bir parşömen çıkarıp Roo'ya verdi. "Yarın Ylith'ten bir gemi gelecek. Saraya gidecek olan kargo bu. Şu andan itibaren benzer teslimatları haftada iki, üç kez isteyeceğiz."</p>
	<p class="block_13"> </p>
	<p class="block_14">Kargonun büyüklüğü karşısında Roo'nun gözleri büyüdü. "Görülmeye değer bir ordu kuruyorsunuz Çavuş. Burada Kesh'i işgal etmeye yetecek kadar kılıç var."</p>
	<p class="block_13"> </p>
	<p class="block_14">"Eğer ihtiyacımız olursa. Bunu yapabilir misin?"</p>
	<p class="block_13"> </p>
	<p class="block_14">Roo başını salladı. "Üç, hatta belki de dört araba daha almak zorunda kalacağım ve eğer nakliye ihtiyacınız artacaksa... " De Loungville'in yüzünü inceledi. "Peki ya kervanlarla gelenler?" De Loungville, "Onları şehir kapısında boşaltıyoruz, bu yüzden şehir içinde taşınmaları için sana ihtiyacımız olacak," dedi.</p>
	<p class="block_13"> </p>
	<p class="block_14">Roo şaşkınlıkla kafasını iki yana salladı. "Beş araba alsam daha iyi olacak." Kafasında bir hesap yaptı ve altın sıkıntısı çektiğini fark etti. Yüz ifadesini değiştirmeksizin, "Biraz nakde ihtiyacım olacak," dedi.</p>
	<p class="block_13"> </p>
	<p class="block_14">De Loungville, "Ne kadar?" diye sordu.</p>
	<p class="block_13"> </p>
	<p class="block_14">"Yüz altın. Bu para arabaları ve katırları almamı ve arabacıları kiralamamı sağlayacak, ama bana hemen ödeme yapmanız gerekiyor, çünkü bu iş için ayırabileceğim param yok."</p>
	<p class="block_13"> </p>
	<p class="block_14">"Eh, sana biraz daha fazlasını veririz," dedi de Loungville. "Zor durumda kalıp batmanı istemem." Tuniğinin içinden bir kese çıkartıp Rupert'e verdi. Ardından elini Roo'nun omzuna koyup öne doğru eğildi. "Bizim için düşündüğünden daha önemlisin Avery.</p>
	<p class="block_13"> </p>
	<p class="block_14">Kendin ya da bizim için sorun yaratma ve çok zengin bir adam olma yolunda ilerlemeye devam et. Bir ordu çavuşlara ve generallere ihtiyaç duyduğu kadar levazım subayları ve maaş kâtiplerine de ihtiyaç duyar. Bu işi yüzüne gözüne bulaştırma, anlaşıldı mı?" Roo anladığından pek emin değildi, ama başını salladı.</p>
	<p class="block_13"> </p>
	<p class="block_14">"Başka bir şekilde anlatmama izin ver: işin herhangi bir evresinde bana ya da Yüzbaşı'ya en ufak bir sorun çıkartırsan, artık emrimiz altındaki bir asker olmadığın gerçeği, acıdan kurtulduğun anlamına gelmeyecektir. Bağırsaklarını, seni darağacından kurtarıp hayatının benim olduğu günmüş gibi bir sopaya dolarım. Şimdi anladın mı?"</p>
	<p class="block_13"> </p>
	<p class="block_14">Roo'nun ifadesi değişti. "Evet, ama yine de tehditlerini umursamıyorum Çavuş."</p>
	<p class="block_13"> </p>
	<p class="block_14">"Ah, bunlar tehdit değil tatlım. Sadece hayatın gerçekleri..." Ardından sırıttı. "İstersen bana 'Bobby' diyebilirsin."</p>
	<p class="block_13"> </p>
	<p class="block_14">Roo bir şeyler mırıldandıktan sonra, "Pekâlâ Bobby," dedi.</p>
	<p class="block_13"> </p>
	<p class="block_14">"Aşk hayatın nasıl gidiyor? Bu yakınlarda evlenmeye niyetin var mı?"</p>
	<p class="block_13"> </p>
	<p class="block_14">Roo omuzlarını silkti. "Babasına sordum, o da düşüneceğini söyledi; eğer evet derse, ardından kızına soracağım."</p>
	<p class="block_13"> </p>
	<p class="block_14">De Loungville çenesindeki hafif uzamış sakalları ovuşturup, "Birkaç hafta önce söylediğin şeylere bakılırsa, bunu çoktan kabul ettiğini sanmıştım," dedi.</p>
	<p class="block_13"> </p>
	<p class="block_14">Roo omuzlarını silkti. "Grindle beni ortağı yaptı ve haftada iki kez o ve Karli ile akşam yemeği yiyor, Altıncıgünlerde de kızına çarşıya ya da şehir meydanına kadar eşlik ediyorum, ama... " Omuzlarını silkti.</p>
	<p class="block_13"> </p>
	<p class="block_14">"Böyle devam et," dedi de Loungville.</p>
	<p class="block_13"> </p>
	<p class="block_14">"Kız benden hoşlanmıyor."</p>
	<p class="block_13"> </p>
	<p class="block_14">"Senden mi hoşlanmıyor, yoksa onunla babasının işi için evleneceğin fikrinden mi hoşlanmıyor?" Roo omuzlarını silkti. "Luis onun kalbini kazanmam gerektiğini söyledi, ama... "</p>
	<p class="block_13"> </p>
	<p class="block_14">"Ama ne?"</p>
	<p class="block_13"> </p>
	<p class="block_14">"Sadece onu çok ilgi çekici bulmuyorum," dedi Roo.</p>
	<p class="block_13"> </p>
	<p class="block_14">De Loungville bir süre sessiz kaldı, ardından, "Onu dolaştırırken ve ona kur yapmaya çalışırken Avery, onunla ne konuşuyorsun?" diye sordu.</p>
	<p class="block_13"> </p>
	<p class="block_14">Roo tekrar omuzlarını silkti. "Onu etkilemeye çalışıyorum, bu yüzden onunla, babasıyla birlikte yaptığımız işler ya da savaşta yaptıklarım hakkında konuşuyorum." De Loungville'in ifadesi sertleşince ekledi, "Yüzbaşı'nın hoşuna gitmeyecek hiçbir şey anlatmıyorum tabii ki. Başka şeylerden bahsediyorum."</p>
	<p class="block_13"> </p>
	<p class="block_14">De Loungville, "Al sana bir öneri," dedi. "Ona soru sor."</p>
	<p class="block_13"> </p>
	<p class="block_14">"Ne sorayım?"</p>
	<p class="block_13"> </p>
	<p class="block_14">"Herhangi bir şey… Kendisi hakkında bir şeyler sor. Bir konu üstündeki fikrini sor." De Loungville sırıttı. "Konuşma konusunda sandığın kadar büyüleyici olmadığını keşfedebilirsin."</p>
	<p class="block_13"> </p>
	<p class="block_14">Roo iç geçirdi. "Her şeyi deneyeceğim." Ofisin kapısına doğru yürürlerken ekledi, "Günün ilk ışıklarında arabalarım limanda bekliyor olacak. Beş arabacını şafaktan bir saat önce orada bulundursan iyi edersin."</p>
	<p class="block_13"> </p>
	<p class="block_14">"Orada olacaklar," dedi de Loungville ofise açılan kapıdan geçerken arkasına bakmaksızın. Kapı kapandı. Roo konşimentoya göz atıp hesap yapmaya başladı.</p>
	<p class="block_13"> </p>
	<p class="block_14">Bir saat sonra dükkâna Helmut Grindle girdi ve değerli malların taşınmadan önce depolanacağı bölmelerin önüne demir kapı takılmasını denetleyen Avery'ye işaret etti.</p>
	<p class="block_13"> </p>
	<p class="block_14">Roo, yakında kayınpederi olmasını umduğu ortağının yanına gitti ve "Evet?" dedi.</p>
	<p class="block_13"> </p>
	<p class="block_14">Helmut Grindle, "Değerli malları Ravensburg'e ben götüreceğim," dedi. "Çok değerli mallardan birkaçının Baron'un annesine gösterilmesi gerekiyor ve geçmişiniz göz önüne alınırsa, bu yolculuğu senin yapmamanın en iyisi olacağını düşündüm."</p>
	<p class="block_13"> </p>
	<p class="block_14">Roo başını salladı. "İyi fikir." Etrafa göz gezdirerek, "Zaten burada başında durmam gereken çok fazla iş var," dedi.</p>
	<p class="block_13"> </p>
	<p class="block_14">"Akşam yemeğine gelecek misin?" diye sordu Grindle.</p>
	<p class="block_13"> </p>
	<p class="block_14">Roo biraz düşündükten sonra, "Sanırım burada kalıp her şeyin yolunda gidip gitmediğine bakacağım," dedi. "Karli'ye yarın uğrayacağımı söylersen çok sevinirim."</p>
	<p class="block_13"> </p>
	<p class="block_14">Grindle'ın gözleri kısıldı ve yüzü anlaşılmaz bir hal aldı. Bir süre sonra, "Pekâlâ," dedi. Başka bir şey söylemeden gitti ve Roo dikkatini dükkândaki işlere çevirdi. Aylardır beraber çalıştıkları yaşlı ortağını gittikçe daha iyi tanımaya başlamıştı, ama iş Karli'yi ilgilendiren bir konuya gelince, Roo yaşlı adamın ne düşündüğünden tam olarak emin olamıyordu. Beraber geçirdikleri akşamlarda birkaç kere, kurnaz ortağının o an aklından neler geçtiğini merak etmişti. Roo oturma odasında sessizce oturuyordu. Babası Darkmoor'a lüks mallarla dolu bir araba götürdüğü için, Karli ve Roo evde ilk kez yalnız kalıyordu. Daha önceleri ya babasıyla birlikte hep beraber akşam yemeği yiyorlar, ya da Roo Karli'yi, şehirdeki panayırlardan birine ya da çarşıya götürüyordu.</p>
	<p class="block_13"> </p>
	<p class="block_14">Karli mutfakla kendisinin ilgileneceği konusunda ısrarcı davranınca, Roo akşamın bir kısmını yalnız geçirmişti. Roo, görünüşte sade olan Grindle'ın evinde bir hizmetçiyle bir aşçının yaşadığını keşfetmişti, ama Karli babasıyla, kendisinden başka hiç kimsenin ilgilenmesine razı olmuyordu. Artık akşam yemeği bitmişti ve Helmut'un iş görüşmelerini yaptığı ve "oturma odası" dediği odalardan birinde sessizce oturuyorlardı. Yine de, artık Roo odanın konforunun ve gizliliğinin rahatlamayı kolaylaştırdığını kabul ediyordu. O bir divanda, Karli de divanın yanındaki bir sandalyede oturuyordu.</p>
	<p class="block_13"> </p>
	<p class="block_14">Karli her zamanki gibi alçak sesle konuşuyordu. "Bir sorun mu var?"</p>
	<p class="block_13"> </p>
	<p class="block_14">Roo düşüncelerinden sıyrıldı. "Hayır, bir şey yok, gerçekten. Oturup konuşmaktan başka hiçbir şey yapılmayan kocaman bir odası olan bir eve sahip olma fikrinin ne kadar garip göründüğünü düşünüyordum sadece. Ravensburg'de yalnızca, Erik'in annesinin çalıştığı handaki yemekler üzerine ya da bir şeyler yapmak için dışarı çıktığımızda konuşurduk." Kız başını salladı ve gözlerini yerde tuttu. Sessizlik oldu.</p>
	<p class="block_13"> </p>
	<p class="block_14">Bir süre sonra Roo, "Babanın ne zaman dönmesini bekliyorsun?" diye sordu.</p>
	<p class="block_13"> </p>
	<p class="block_14">"Eğer her şey planlandığı gibi giderse, iki hafta," diye yanıt verdi kız. Roo tombul kızı inceledi. Kız ellerini kucağında tutuyor ve dik oturuyordu ama gergin ya da kaskatı değildi. Kızın yere dikilmiş gözleri, Roo'ya onun yüzünü bir kez daha inceleme fırsatı verdi. Onunla karşılaştığı ilk andan beri, bu yüzde onu heyecanlandıracak bir şeyler aramıştı. Buraya gelirken, bu kıza kur yapıp onun gönlünü kazanmak ve bir tüccar olarak yükselmek üzere babasının bağlantılarını kullanmak için duygusuzca bir plan yapmıştı, ama kıza kur yapmak için ne zaman uygun bir fırsat ele geçirse söyleyecek hiçbir şey düşünemiyordu.</p>
	<p class="block_13"> </p>
	<p class="block_14">Sonunda bu kızı uzaktan yakından çekici bulmadığının farkına varmıştı. Karli'den çok çok daha çirkin, ağızları ekşi şarap ve çürük diş kokan fahişelerle birlikte olmuştu, ama bu savaş sırasında Novindus'dayken olmuş ve bu ilişkileri korkunç ölüm olasılığı zorunlu kılmıştı. Bu farklıydı. Bu ömür boyu bir yükümlülük ve taşınacak büyük bir sorumluluk demekti. Bu kızla evlenmeyi ve ondan çocuk yapmayı düşünüyordu, ama yine de onun hakkında neredeyse hiçbir şey bilmiyordu. Luis ona kur yapmasını, de Loungville de ona kendisini anlatmaktan vazgeçmesini söylemişti. Roo sonunda, "Karli?" dedi.</p>
	<p class="block_13"> </p>
	<p class="block_14">"Evet?" dedi kız kafasını kaldırıp ona bakarak.</p>
	<p class="block_13"> </p>
	<p class="block_14">"Ah... " diye başladı Roo, ardından aceleyle, "sarayla yaptığımız şu yeni anlaşma hakkında ne düşünüyorsun?" diye sordu.</p>
	<p class="block_13"> </p>
	<p class="block_14">Kelimeler havadaki yankısını yitirmeden önce Roo kendine aptal diye sövmüştü bile. Bu kızı uygun bir âşık ve koca olacağına ikna etmeye çalışıyordu ve sorduğu ilk soru iş hakkındaydı!</p>
	<p class="block_13"> </p>
	<p class="block_14">Ama kız bozulmak yerine hafifçe gülümsedi. "Ne düşündüğümü mü bilmek istiyorsun?" diye sordu utangaç bir tavırla.</p>
	<p class="block_13"> </p>
	<p class="block_14">"Şey, babanı biliyorsun," dedi Roo çabucak. "Sanırım bütün hayatın boyunca... babanın işinin çevresinde oldun." Her geçen saniye kendini daha da aptal hissediyordu. "Yani, bir iki fikir edinmişsindir. Ne düşünüyorsun?"</p>
	<p class="block_13"> </p>
	<p class="block_14">Kızın gülümsemesi biraz daha yayıldı. "Bence küçük de olsa sabit bir gelire sahip olmak lüks mallara bel bağlamayı sürdürmekten çok daha az riskli." Roo başını salladı. "Ben de böyle düşünüyorum." Kızın, şehirde bu önemli malzemeleri taşıması için Prens'in güvenebileceği tek nakliyecinin o olduğunu bilmesine gerek olmadığına karar verdi.</p>
	<p class="block_13"> </p>
	<p class="block_14">"Babam sürekli azami kâr elde etmekten söz eder, ama bunu yaparken büyük risklere giriyor. Bazen onu çok zorlayan terslikler yaşadı." Babasını eleştirdiğini fark edince sesini alçalttı. "İyi zamanları hatırlayıp kötü zamanları unutma eğilimindedir."</p>
	<p class="block_13"> </p>
	<p class="block_14">Roo kafasını iki yana salladı. "Ben öyle düşünmüyorum sanırım. Aslında, kötüyü her zaman daha kolay hatırlıyorum." Ardından kendisiyle ilgili bir şey fark etti. "Doğrusunu söylemek gerekirse, bu işte çok fazla iyi zaman yok." Kız hiçbir şey söylemeyince konuyu değiştirdi. "Yani sarayla yaptığımız bu anlaşmanın iyi bir anlaşma olduğunu düşünüyorsun öyle mi?" "Evet," dedi kız ve sonra tekrar sessizleşti.</p>
	<p class="block_13"> </p>
	<p class="block_14">Kızı konuşturmanın en iyi yolunu düşünmeye çalışan Roo sonunda, "Anlaşmada iyi olan nedir?" diye sordu.</p>
	<p class="block_13"> </p>
	<p class="block_14">Kız gülümsedi; Roo onunla karşılaştığından beridir ilk kez yüzünde gerçek bir keyif gördü. Gamzeleri olduğunu fark edince de şaşırdı. Birden, gülümsediği zaman kızın düşündüğü kadar çirkin olmadığını fark etti.</p>
	<p class="block_13"> </p>
	<p class="block_14">Aniden kendini kıpkırmızı bulan Roo, "Komik bir şey mi söyledim?" diye sordu.</p>
	<p class="block_13"> </p>
	<p class="block_14">"Evet." Kız bakışlarını tekrar yere çevirdi. "Bana anlaşma hakkında hiçbir şey anlatmadın ki iyi tarafını bileyim."</p>
	<p class="block_13"> </p>
	<p class="block_14">Roo güldü. Kızın anlaşmanın esasını bildiği belliydi ve Helmut'a ne kadar az şey anlatabildiğini düşününce, kızın anlaşma hakkında daha da az şey bildiğini fark etti. "Şey, şöyle bir şey," diye başladı Roo.</p>
	<p class="block_13"> </p>
	<p class="block_14">Konuşmaya başladılar ve Roo kızın, babasının işi hakkında tahmin edebileceğinden çok daha fazlasını bildiğini fark edince şaşırdı.</p>
	<p class="block_13"> </p>
	<p class="block_14">Dahası, iş konusunda kızın kafası çalışıyordu; kilit noktalarda sorular soruyor ve Roo'nun görememiş olduğu zayıf noktalar buluyordu.</p>
	<p class="block_13"> </p>
	<p class="block_14">Gecenin ilerleyen saatlerinde bir yerde, Roo bir şişe şarap açmıştı ve içiyorlardı. Karli'nin daha önce içki içtiğine hiç dikkat etmemişti ve utanarak daha önce kıza gerçekten ilgi göstermemiş olduğunu anladı. Haftalardır ona kur yapmaya geldiği için onu sadece etkilemeye çalışmıştı, gerçekten tanımaya değil.</p>
	<p class="block_13"> </p>
	<p class="block_14">Bir noktada kızın düzeltmek için lambanın fitilini yükselttiğini, ardından da bir horozun öttüğünü duyduğunu fark etti. Pencereye göz atınca, gökyüzünün aydınlanmaya başladığını fark etti ve</p>
	<p class="block_13"> </p>
	<p class="block_14">"Tanrılar!" dedi. "Bütün gece konuşmuş olmalıyız."</p>
	<p class="block_13"> </p>
	<p class="block_14">Karli güldü ve kıpkırmızı kesildi. "Benim hoşuma gitti."</p>
	<p class="block_13"> </p>
	<p class="block_14">"Sung adına, benim de. Uzun zamandır kimseyle bu kadar konuşmamıştım..." Durdu. Kız artık ona bakıyordu ve gülümsüyordu.</p>
	<p class="block_13"> </p>
	<p class="block_14">Ani bir dürtüyle eğilip kızı öptü. Daha önce hiç böyle bir şey denememişti ve çizgiyi aştığı korkusuyla az kalsın geri çekiliyordu.</p>
	<p class="block_13"> </p>
	<p class="block_14">Ama kız karşı koymamış ve bu nazik, yumuşak bir öpüş olmuştu. Roo iyice kafası karışmış bir şekilde yavaşça doğruldu. "Ah... " dedi, "yarın - bu gece uğrayıp seni alırım. Tabii senin için bir sakıncası yoksa. Akşam pazarını gezebiliriz. Eğer istersen!" Son cümlesi ağzından aceleyle çıkmıştı.</p>
	<p class="block_13"> </p>
	<p class="block_14">Kız utanarak bir kez daha bakışlarını indirdi. "Çok isterim."</p>
	<p class="block_13"> </p>
	<p class="block_14">Kıza arkasını dönmeye korkuyormuş gibi geri geri kapıya doğru gitti. "Ve konuşabiliriz," dedi. "Evet," diye karşılık verdi kız, onu geçirmek için kalkarken. "Çok isterim, hem de çok." Roo'nun aklı o kadar karışıktı ki evden kaçarcasına çıktı. Dışarı çıktıktan sonra kapı kapanınca durup alnını sildi. Terliyordu ve alnına dokunduğunda vücudunu ateş basmış olduğunu fark etti. Ne oluyor bana? diye düşündü. Helmut Grindle'ın kızının gönlünü kazanmak için giriştiği bu mücadelenin sonuçlarını iyice düşünmesi gerektiğine karar verdi.</p>
	<p class="block_13"> </p>
	<p class="block_14">Şehir hareketlenmeye başlarken, Roo ofise ve hiç bitmeyecekmiş gibi görünen önündeki işe döndü. Kapıya altı araba yaklaştı ve bir nöbetçi durması için Roo'ya el etti. Nöbetçi Krondor Prensi'nin alışılagelmiş yeleğini giyiyordu; lacivert bir çember içindeki bir tepenin üstünde uçan sarı bir kartal. Roo'nun fark ettiği tek değişiklik gri yeleğin kraliyet moru ve sarısıyla süslenmiş olmasıydı. Çok uzun bir süreden sonra Batı Toprakları'nı, tekrar Adalar Krallığı tahtının varisi olan bir Taç Prensi yönetiyordu.</p>
	<p class="block_13"> </p>
	<p class="block_14">Roo bunun ne anlama geldiğini unutmamaya çalıştı; Prensin Krallık tahtına oturana kadar Krondor'u yönetmesi geleneğinden belli belirsiz haberdardı, ama yakın tarih Krondor tahtına tacın varisi olmayan Kral'ın babası Arutha'yı getirmişti. Roo, eğer unutmazsa bunu birilerine sorabileceğini düşündü.</p>
	<p class="block_13"> </p>
	<p class="block_14">Nöbetçi, "İşiniz?" dedi.</p>
	<p class="block_13"> </p>
	<p class="block_14">"Çavuş de Loungville'e teslimat," Roo'dan söylenmesi istenen tek şeydi.</p>
	<p class="block_13"> </p>
	<p class="block_14">Bu adın söylenmesiyle Jadow Shati kapının yanındaki nöbetçi kulübesinden sanki yoktan var olmuş gibi ortaya çıktı. Göğsünün üstünde sadece kızıl kartal olan, Calis'in özel birliklerinin siyah tuniğini giyiyordu. "Kapıyı aç," dedi kalın sesiyle.</p>
	<p class="block_13"> </p>
	<p class="block_14">Roo'ya bakıp sırıttı. "Yüzüne alışacaklar Avery."</p>
	<p class="block_13"> </p>
	<p class="block_14">Roo gülümsedi. "Seninkine alıştılarsa, benimkine alışmaları kolay olur."</p>
	<p class="block_13"> </p>
	<p class="block_14">Jadow güldü. "Ne de olsa en yakışıklımız sensin."</p>
	<p class="block_13"> </p>
	<p class="block_14">Derken Roo'nun gözüne arkadaşının tuniğinin kolu ilişti ve "Üçüncü şeridin var!" dedi. "Çavuş mu oldun?"</p>
	<p class="block_13"> </p>
	<p class="block_14">Jadow'un geniş gülümsemesi daha da genişlemiş gibi geldi. "Evet ahbap. Erik de." "De Loungville'e ne oldu?" diye sordu Roo kapılar açılırken. Katır takımını dehledi.</p>
	<p class="block_13"> </p>
	<p class="block_14">"Hâlâ lordumuz ve üstümüz," dedi Jadow. "Ama artık Çavuşbaşı ya da Başçavuş deniliyor; hangisi olduğunu hep unutuyorum." Roo'nun sürdüğü ilk araba kapıdan geçerken Jadow, "Erik sana doğrusunu söyleyecektir," dedi. "Boşaltmayı o denetleyecek."</p>
	<p class="block_13"> </p>
	<p class="block_14">Roo el sallayıp takımını avluya sürdü. Bu saraya yaptığı ilk teslimat değildi, ama en büyüğüydü.</p>
	<p class="block_13"> </p>
	<p class="block_14">Kesh'ten ve Düşler Vadisi'nden mal getiren bir kervan gelmiş ve üstüne, saray için işaretlenmiş Şövalye-Mareşal William'a gelmiş mallar da eklenmişti. Artık Calis'in özel birliklerine gelen bütün mallar, Şövalye-Mareşal adına gönderiliyordu. Limana giren çıkan mal akışını kontrol eden saray komisyoncuları ve şehir dışındaki kervansaraylar, bu gibi kargoların Grindle ve Avery'nin arabalarıyla doğruca saraya götürülmesi için bilgilendirilmişti.</p>
	<p class="block_13"> </p>
	<p class="block_14">Sarayın dış duvarının bitişiğine, uzunluğu arabaların konulduğu avlunun yarısına gelen yeni bir depo yapılmıştı. Roo saraya geldiği son birkaç keresinde bu binanın inşası üzerine çok düşünmüş, ama bir şey söylememişti. Üç kişinin beklediği girişe gelince takımını durdurdu.</p>
	<p class="block_13"> </p>
	<p class="block_14">Erik ve bir zamanlar Darkmoor Baronu'nun Kılıç Ustası olan Greylock el salladı. Yanlarında Şövalye-Mareşal vardı ve arkasında -Roo'nun tabiriyle yeşil pullu uçan kertenkele- evcil hayvanı oturuyordu.</p>
	<p class="block_13"> </p>
	<p class="block_14">"Beyler," dedi Roo arabadan inerken, "kargoyu nereye boşaltmamı istersiniz?"</p>
	<p class="block_13"> </p>
	<p class="block_14">Greylock, "Adamlarımız boşaltır," dedi. "Şuraya." Elini sallayarak yapımı yeni biten depoyu gösterdi.</p>
	<p class="block_13"> </p>
	<p class="block_14">Erik işaret verince siyah tunikler giyen bir grup asker seğirtip arabanın üstünü açtı. Arka kapağı indirip kargoyu boşaltmaya başladılar.</p>
	<p class="block_13"> </p>
	<p class="block_14">Roo, "Jadow ikinizi de tebrik etmem gerektiğini söyledi," dedi. Erik omuzlarını silkti. "Terfi ettirildik."</p>
	<p class="block_13"> </p>
	<p class="block_14">Greylock elini Roo'nun omzuna koydu. "Her ikisinin de rütbeye ihtiyacı vardı. Komuta zincirimiz şekillenmeye başlıyor."</p>
	<p class="block_13"> </p>
	<p class="block_14">Şövalye-Mareşal'in evcil hayvanı tıslayınca Lord William, "Sus Fantus," dedi. "Rupert bizimle daha önce de çalıştı. Yüzbaşı Greylock düşmana devlet sırlarını söylemiyor."</p>
	<p class="block_13"> </p>
	<p class="block_14">Ateş ejderi, sanki anlamış gibi Baş Mareşal'in ayaklarının dibine oturdu. Boynunu öne doğru uzattı ve Lord William gözünün üstündeki çıkıntıların arkasını kaşıdı.</p>
	<p class="block_13"> </p>
	<p class="block_14">"Yüzbaşı Greylock mu?" dedi Roo. "Bu da ne demek oluyor?"</p>
	<p class="block_13"> </p>
	<p class="block_14">Greylock omuzlarını silkti. "İşlerin normal ordu komutasıyla idaresini daha kolay hale getiriyor.</p>
	<p class="block_13"> </p>
	<p class="block_14">Birimlerimiz... alışılmadık," dedi, Roo ile konuşmasının yetkisini aşıp aşmadığını anlamak için Lord William'a göz atarak. Şövalye-Mareşal aldırış etmeyince devam etti. "Yapacak bir sürü işim var ve bu şekilde hiç kimseden emir almak zorunda kalmıyorum." Lord William gülümseyip, "Ben hariç tabii ki," dedi.</p>
	<p class="block_13"> </p>
	<p class="block_14">"Bir de Yüzbaşı," dedi Erik.</p>
	<p class="block_13"> </p>
	<p class="block_14">"Hangi Yüzbaşı?" diye sordu Roo.</p>
	<p class="block_13"> </p>
	<p class="block_14">Greylock gülümsedi. "Ben öylesine bir yüzbaşıyım Roo. Asıl Yüzbaşı olan yalnızca bir kişi var.</p>
	<p class="block_13"> </p>
	<p class="block_14">Calis."</p>
	<p class="block_13"> </p>
	<p class="block_14">"Elbette," dedi Roo ikinci araba boşaltılırken. Arabacıya el sallayıp, "Arabayı dükkâna götür," diye bağırdı. "Birazdan orada olacağım."</p>
	<p class="block_13"> </p>
	<p class="block_14">Bu ordunun eski askerlerinden biri olan arabacı anladığını belirtir şekilde el sallayıp katırları dehledi, yarım daire çizdi ve kapıya yöneldi.</p>
	<p class="block_13"> </p>
	<p class="block_14">" Yüzbaşı nerede?" diye sordu Roo.</p>
	<p class="block_13"> </p>
	<p class="block_14">"Sarayda, Prens ile konuşuyor," dedi Greylock. Şövalye-Mareşal William Greylock'a göz atıp kafasını hafifçe iki yana salladı.</p>
	<p class="block_13"> </p>
	<p class="block_14">Roo Erik'e bakınca, arkadaşının dikkatle kendisine baktığını gördü. Roo bir süre sonra yüksek sesle iç geçirdi. "Pekâlâ. Kimseye tek kelime etmeyeceğim. Ne zaman gidiyorsunuz?" Şövalye-Mareşal William bir adım atıp Roo'nun tam karşısına geçti. "Gitmekle neyi kastediyorsun?"</p>
	<p class="block_13"> </p>
	<p class="block_14">Roo gülümsedi. "Dostum Erik gibi askeri konularda uzman olmayabilirim lordum, ama ben de askerdim." Depodaki yığılı mallara göz attı. "Bunlar saraydaki fazladan bir garnizon için alınmış olağan gereçler değil. Sefere çıkmaya hazırlanıyorsunuz. Bir kez daha," sırayla adamlara baktı, "oraya gidiyorsunuz."</p>
	<p class="block_13"> </p>
	<p class="block_14">Şövalye-Mareşal William, "Teorilerini kendine saklamanı tavsiye ederim Rupert Avery," dedi.</p>
	<p class="block_13"> </p>
	<p class="block_14">"Güvenilirsin, ama sadece bir yere kadar."</p>
	<p class="block_13"> </p>
	<p class="block_14">Roo omuzlarını silkti. "Bu duvarların dışında konuşmuyorum, bu yüzden endişelenmeyin." Ardından bir şey düşünüp ekledi, "Ama içeri sadece neyin girip neyin çıkmadığına dikkat ederek bunu fark edecek tek kişi ben değilim."</p>
	<p class="block_13"> </p>
	<p class="block_14">Şövalye-Mareşal William bu söylenenlerden rahatsız olmuş gibiydi. Greylock ve Erik'e dönerek, "Boşaltma işiyle siz ilgilenin," dedi. "Sanırım Dük James ile konuşmam gerekiyor." Parmaklarını şaklatıp gökyüzünü gösterdi ve ateş ejderi kanatlarını büyük bir güçle çırparak havalandı. William irkilen Roo'ya, "Ona avlanmaya gitmesini söyledim," dedi. "Yaslı ve eskisi kadar iyi göremediğini iddia ediyor, ama aslında tembel. Eğer mutfak personelinin ona artık yemek vermesine izin verirsem, katırların kadar büyür ve havalanamaz."</p>
	<p class="block_13"> </p>
	<p class="block_14">Sonuncuyu buruk bir gülümsemeyle söylemişti. Şövalye-Mareşal uzaklaşırken Roo, "Kendisinin de eskisi kadar iyi göremediğini iddia ediyor mu?" diye sordu.</p>
	<p class="block_13"> </p>
	<p class="block_14">Erik güldü. "Şövalye-Mareşal'i hafife alma. Saray personelinden birtakım hikâyeler duydum."</p>
	<p class="block_13"> </p>
	<p class="block_14">Greylock da güldü. "Onun hayvanlarla, hayvanların da onunla konuşabildiğini söylüyorlar." Roo Greylock'un dalga geçip geçmediğini anlamak için gözlerinin içine baktı. Çocukluk arkadaşının yüz ifadesini anlayan Erik, "Hayır şaka yapmıyor," dedi. "Onu atlarla konuşurken gördüm." Kafasını iki yana sallayarak, "Tanrıların gerçeği!" dedi. Uzaklaşan Şövalye-Mareşal'e bakarak, "Nasıl bir at iyileştiricisi olurdu düşünsene," dedi.</p>
	<p class="block_13"> </p>
	<p class="block_14">Greylock elini Erik'in omzuna koydu. Erik'in atları iyileştirme yeteneği Greylock'un dikkatini yıllar önce çekmiş ve arkadaş olmalarını sağlamıştı. "Bu iş, hayvanların acılarını bilmekten çok daha fazlasını gerektirir Erik. Bir at sana toynağının altındaki çürük kemik ya da bir çıban hakkında ne söyleyebilir ki? Duyduklarıma göre, Lord William'ın öğreneceği sadece 'Acıyor' olacaktır. Sorunu bulmak için ne yapman gerektiğini ve iyileştirmeyi bilmek zorundasın yine de."</p>
	<p class="block_13"> </p>
	<p class="block_14">"Belki de," dedi Erik. Roo'ya döndü. "Burada yaptıklarımızı gizlemenin yolları hakkında herhangi bir önerin var mı?"</p>
	<p class="block_13"> </p>
	<p class="block_14">"Hemen aklıma gelen bir şey yok. Belki bana üstlerinde Şövalye-Mareşal'in adının olduğu birkaç tane sahte kargo ve rota verebilirsiniz." Kapıdan geçip saray avlusuna giren son arabasını gösterdi. "Arabaları bu kapıdan geçir, sarayda başka bir yere gönder, ama bunu görmelerini sağla." Depoyu gösterdi.</p>
	<p class="block_13"> </p>
	<p class="block_14">"Onu görmelerini mi sağlayalım?" dedi Greylock.</p>
	<p class="block_13"> </p>
	<p class="block_14">"Evet," dedi Roo. Erik'in bildiği bir tarzda gülümsedi.</p>
	<p class="block_13"> </p>
	<p class="block_14">Erik'in gülümseyişi, iki arkadaş birbirine bakıp sırıtana kadar yayıldı. "Onu görmelerini sağlayalım." Greylock'a döndü. "Yüzbaşı onu görmelerini sağlayalım! Evet. Burada ne olduğunu görmelerini sağlayacağız, ama onlara göstermek istediğimiz şeyi göstereceğiz." Greylock çenesini ovuşturdu. "Olabilir. Onlara gösterecek neyimiz var?"</p>
	<p class="block_13"> </p>
	<p class="block_14">Roo, "Bak, o kertenkeleler onlar için hazırlandığımızı biliyor," dedi. Elini sallayarak binanın ön tarafını gösterdi. "Bunu sanki yeni bir kışlaymış gibi gösterin. Sarayın içinde büyük bir ordu için yapılan bir bina dikkatlerini çok çekmeyecektir."</p>
	<p class="block_13"> </p>
	<p class="block_14">Greylock başını salladı. "Bu işe yarayabilir."</p>
	<p class="block_13"> </p>
	<p class="block_14">Erik omuzlarını silkti. "Şehirde casusları olduğunu biliyoruz. Aslında her zaman öyle olduğunu varsayıyoruz."</p>
	<p class="block_13"> </p>
	<p class="block_14">Tam o anda bir muhafız kapıdan koşarak onlara doğru gelmeye başladı. "Lordum," diye seslendi. Greylock utangaç bir tavırla gülümsedi. "Buna asla alışamadım." "Lordum mu?" diye sordu Roo.</p>
	<p class="block_13"> </p>
	<p class="block_14">Erik sırıttı. "Düşük rütbelileri yakamızdan düşürmek için hepimizin birtakım saray rütbeleri var. Hiç kimse kimin kim olduğundan emin değil, bu yüzden de bizim komutamız dışındakiler bize bu şekilde hitap ediyor."</p>
	<p class="block_13"> </p>
	<p class="block_14">"Ne oldu?" diye bağırdı Greylock,</p>
	<p class="block_13"> </p>
	<p class="block_14">"Kapının dışında, bu nakliye şirketinin sahibini görmek isteyen biri var lordum." Roo, "Kimmiş o?" diye sordu.</p>
	<p class="block_13"> </p>
	<p class="block_14">"Kuzeniniz olduğunu söylüyor..." Asker bir anlık bir duraksamadan sonra, "Efendim," diye ekledi. Roo hemen kapıya doğru koşmaya başladı. Saray avlusunu terk eden arabalarının yanından geçip dış kapıya doğru koştu. Kapının hemen dışında sinirli sinirli at sırtında oturan Duncan'ı gördü.</p>
	<p class="block_13"> </p>
	<p class="block_14">"Ne oldu?" diye sordu Roo.</p>
	<p class="block_13"> </p>
	<p class="block_14">Duncan, "Helmut," dedi. "Yaralanmış." Roo, "Şu anda nerede?" diye sordu.</p>
	<p class="block_13"> </p>
	<p class="block_14">"Evde. Karli seni almam için beni gönderdi." Roo, "İn aşağı!" dedi.</p>
	<p class="block_13"> </p>
	<p class="block_14">Duncan atından inip, "Arabalarla gelirim," dedi.</p>
	<p class="block_13"> </p>
	<p class="block_14">Roo başını salladı, topuklarını atın böğrüne geçirdi ve kelimeler Duncan'ın ağzından çıkmadan önce dörtnala uzaklaştı.</p>
	<p class="block_13"> </p>
	<p class="block_14">Roo hızla ortağının evine giderken neredeyse yarım düzine insanı eziyordu. Helmut'un çalışanlarından ikisini kapının dışında buldu ve diğerinin yanından geçerek kapıya giderken dizginleri diğerine attı.</p>
	<p class="block_13"> </p>
	<p class="block_14">Luis onu bekliyordu. "Pusuya düşürülmüş," dedi.</p>
	<p class="block_13"> </p>
	<p class="block_14">"Durumu nasıl?" diye sordu Roo.</p>
	<p class="block_13"> </p>
	<p class="block_14">Luis kafasını iki yana salladı. "Kötü. Karli üst katta yanında."</p>
	<p class="block_13"> </p>
	<p class="block_14">Roo aceleyle merdivenleri çıktı ve daha önce evin ikinci katına hiç çıkmadığını fark etti. Bir odaya göz attı ve hizmetçinin odası olduğunu tahmin ettiği sade bir tarzda döşenmiş bir oda gördü. Yandaki oda ipek perdeler, renkli duvar asmaları ve canlı yün halılarla döşenmişti; burasının Karli'nin odası olduğunu tahmin etti.</p>
	<p class="block_13"> </p>
	<p class="block_14">Koridorun sonuna ilerlerken Karli'nin sesini duydu. Kapı açıktı ve içeri girerken ortağının yatakta olduğunu gördü. Yanında duran Karli bitkin ve solgundu, ama ağlamıyordu. Yatağın diğer tarafında bir Killian -Çiftçilerin, Ormancıların ve Denizcilerin Tanrıçası- rahibi duruyordu. Doğa tanrıçası olduğu için rahipleri şifacılar olarak nam salmıştı.</p>
	<p class="block_13"> </p>
	<p class="block_14">"Durumu nasıl?" diye sordu Roo.</p>
	<p class="block_13"> </p>
	<p class="block_14">Rahip, "Çok kan kaybetmiş," derken, Karli yalnızca kafasını iki yana salladı.</p>
	<p class="block_13"> </p>
	<p class="block_14">Roo yatağa yaklaşıp yaşlı adama baktı. Çok güçsüz görünüyor! diye düşündü Roo korkuyla. Daha önce yaşlı görünen adam, artık kadim görünüyordu. Başı ve göğsü sarılmıştı. "Nasıl olmuş?" diye sordu Roo.</p>
	<p class="block_13"> </p>
	<p class="block_14">"Dün gece şehrin dışında saldırıya uğramış," dedi Karli. Sesi çocuk gibi çıkmıştı. "Çiftçiler onu bir hendeğin içinde bulmuşlar ve sen bu sabah saraya gitmek için çıktıktan hemen sonra onu buraya getirdiler. Bir rahip çağırttım, rahip buraya geldiğinde seni bulması için Duncan'ı gönderdim." Roo duraksadı, ardından, yolculukları sırasında Nakor'dan öğrenmiş olduğu dersleri hatırlayarak, havada birkaç işaret yapıp elini Helmut'un göğsüne koydu. Ellerinden enerji akamaya başlayınca anında bağlantıyı hissetti.</p>
	<p class="block_13"> </p>
	<p class="block_14">Rahip ona baktı ve yüzüne kuşkulu bir ifade yerleşti. "Ne yapıyorsun?" diye sordu.</p>
	<p class="block_13"> </p>
	<p class="block_14">"Öğrendiğim bir iyileştirme yöntemini uyguluyorum," diye yanıtladı Roo.</p>
	<p class="block_13"> </p>
	<p class="block_14">"Kimden öğrendin?" diye sordu rahip.</p>
	<p class="block_13"> </p>
	<p class="block_14">Roo Nakor'u herhangi birine anlatmak yerine sadece, "Bir Dala keşişinden," dedi. Rahip başını salladı. "Reiki olduğunu anlamıştım." Omuzlarını silkerek, "Ona bir zararı dokunmaz," dedi. "Ya iyileşmesine, ya da bu hayattan ayrılmasına yardım edecektir."</p>
	<p class="block_13"> </p>
	<p class="block_14">Rahip Karli'ye dönerek, "Kendine gelirse, size verdiğim şifalı otları bir bardak sıcak suya koyup içirin," dedi. "Bir şeyler yiyebilecek duruma gelir gelmez, biraz et suyu çorba ve ekmek yedirin." Karli'nin gözleri aniden umutla doldu. "Yaşayacak mı?"</p>
	<p class="block_13"> </p>
	<p class="block_14">Rahibin tavırları tersti, ama alçak sesle yanıt verdi. " 'Kendine gelirse' dedim. Tanrıçanın isteğine bağlı…"</p>
	<p class="block_13"> </p>
	<p class="block_14">Rahip başka bir şey söylemeden ayrıldı ve Karli ile Roo baş başa kaldı. Zaman geçti. Roo yaklaşık bir saat boyunca Helmut için elinden geleni yaptıktan sonra ellerini çekti. Yaralı adama verdiği enerjiden dolayı elleri karıncalanıyordu.</p>
	<p class="block_13"> </p>
	<p class="block_14">Öne doğru eğilerek, Karli'nin kulağına, "Hemen geleceğim," diye fısıldadı. "Halletmem gereken birtakım işler var."</p>
	<p class="block_13"> </p>
	<p class="block_14">Kız başını salladı. Roo odadan çıkıp merdivenlerden aşağı indi ve alt katta Duncan ile Luis'in beklediğini gördü. "Durumu nasıl?" diye sordu Duncan.</p>
	<p class="block_13"> </p>
	<p class="block_14">"İyi değil," dedi Roo. Yaşlı adamın bir daha kendine gelemeyebileceğini göstermek için kafasını iki yana salladı. "Şimdi ne olacak?" diye sordu Luis.</p>
	<p class="block_13"> </p>
	<p class="block_14">Roo, "Ofise dönüp işlerin olması gerektiği gibi gittiğinden emin ol," dedi. Luis başını sallayıp ayrıldı. Roo Duncan'a dönerek, "Şehir kapısının yakınındaki hanlara git," dedi. "Olanlarla ilgili herhangi bir şey bilen birilerini bulup bulamayacağına bak. Özellikle Helmut'u bulan çiftçilerin kim olduklarını öğrenmeye çalış. Onlarla konuşmak istiyorum."</p>
	<p class="block_13"> </p>
	<p class="block_14">Duncan, "Haydutlar olmadığını mı düşünüyorsun?" diye sordu. "Şehrin bu kadar yakınında mı?" diye karşılık verdi Roo. "Hayır. Sanırım... sanmak istemiyorum." Kuzenini kolundan tutup kapıya doğru yönlendirdi. "O kadar yorgunum ki düşünemiyorum ve günün yalnızca yarısı geçti." İç geçirdi. "Öğrenebildiğin kadar çok şey öğren. Ben burada olacağım."</p>
	<p class="block_13"> </p>
	<p class="block_14">Duncan hafifçe kuzeninin omzuna vurup ayrıldı. Roo, acısı yüzünden açıkça okunan hizmetçiyi mutfak kapısının yanında dikilirken buldu.</p>
	<p class="block_13"> </p>
	<p class="block_14">"Mary," dedi Roo, "Karli'ye çay götür." Kız duraksayınca Roo, "Teşekkür ederim," dedi. Kız başını sallayıp mutfağa girdi.</p>
	<p class="block_13"> </p>
	<p class="block_14">Roo üst kata çıkıp Karli'nin yanına gitti. Duraksadı, ardından elini kızın omzuna koydu. "Mary'ye sana çay getirmesini söyledim," dedi.</p>
	<p class="block_13"> </p>
	<p class="block_14">"Teşekkür ederim," dedi kız, gözlerini babasından ayırmadan. Gün yavaşça geçti ve akşam gölgeleri gecenin karanlığına karışmaya başladığında Duncan geldi. Bu sabah şehre getirilen yaralı adam hakkında bir şeyler bildiğini iddia edenlerin hiçbirinden işe yarayacak bir şey öğrenememişti. Roo ona kapının yakınındaki hanlara geri dönmesini ve bolca para harcayan ya da ani zenginliğiyle övünen birilerine bakınmasını söyledi.</p>
	<p class="block_13"> </p>
	<p class="block_14">Roo'nun, Helmut'un Darkmoor'dan ne getirdiğine dair hiçbir fikri yoktu, ama ortağının bir servet değerinde mal getirdiğini kesinlikle biliyordu; onu her kim soymuşsa, Grindle ve Avery'nin bugünkü net değerinin üçte ikisinden fazlasını almıştı. Bir yıllık kârlarından fazlasını kaybetmişlerdi. Gece oldu. Mary yemek getirdi, ama ikisi de yemeğe dokunmadı. Hayatta kalma savaşı veren Helmut'un hareketsiz bedenine bakıyorlardı. Nefes alışverişleri rahatlamış gibi görünüyordu -en azından Roo öyle olduğunu düşünüyordu- ama neredeyse hiç kıpırdamamıştı.</p>
	<p class="block_13"> </p>
	<p class="block_14">Karli, başı babasının yatağının yanında uyuklarken, Roo oturma odasından getirdiği sandalyenin üstünde uyuyakalmıştı. Roo adının söylendiğini duyunca kıpırdandı.</p>
	<p class="block_13"> </p>
	<p class="block_14">Birdenbire uyandı ve Helmut'un göz kapakları kıpırdanarak açılırken Karli'nin yanına gitti.</p>
	<p class="block_13"> </p>
	<p class="block_14">Ardından, adını söyleyenin yaşlı adam olduğunu fark etti.</p>
	<p class="block_13"> </p>
	<p class="block_14">Karli, "Baba!" diyerek yaşlı adamın üzerine eğildi.</p>
	<p class="block_13"> </p>
	<p class="block_14">Kız babasına sarılırken Roo hiçbir şey söylemedi. Adam bir şeyler fısıldayınca kız babasının üstünden kalktı. "Seni istiyor."</p>
	<p class="block_13"> </p>
	<p class="block_14">Roo öne doğru eğildi. "Buradayım Helmut."</p>
	<p class="block_13"> </p>
	<p class="block_14">Adam hafifçe başını kaldırıp fısıldayarak, "Karli," dedi. "Ona iyi bak."</p>
	<p class="block_13"> </p>
	<p class="block_14">Roo arkasına göz attı ve kızın, babasının ne dediğini duymadığını gördü. Roo fısıldayarak,</p>
	<p class="block_13"> </p>
	<p class="block_14">"Bakacağını Helmut," dedi. "Sana söz veriyorum."</p>
	<p class="block_13"> </p>
	<p class="block_14">Ardından yaşlı adam bir kelime fısıldadı. Roo doğruldu ve kız ona bakıp, "Ne oldu?" diye sorunca, yüzünün bir öfke maskesine dönüşmüş olduğunu anladı.</p>
	<p class="block_13"> </p>
	<p class="block_14">Soğukkanlılığını kaybetmemeye çalışarak, "Sonra söylerim," dedi. Göz kapakları titreyen yaşlı adama bakıp, "Sana ihtiyacı var," dedi.</p>
	<p class="block_13"> </p>
	<p class="block_14">Karli babasının yanına geçip adamın elini tuttu. "Buradayım baba," diye fısıldadı, ama yaşlı adam tekrar bilincini kaybetmişti. Şafaktan hemen önce, Helmut Grindle öldü.</p>
	<p class="block_13"> </p>
	<p class="block_7"><img alt="Line" src="images/image.png" class="calibre3"/></p>
	<p class="block_13"> </p>
	<p class="block_14">Roo yaşlı adamın böyle olmasını isteyeceğini bildiği için tören sadeydi. Siyah yas peçesi takan Karli, Ölüm Tanrıçası Lims-Kragma rahibi kutsama duasını okuyup ardından cenaze ateşini yakarken sessizce izledi. Yarım düzine cenaze kaldırıldığı için tapınağın iç avlusu o sabah hareketliydi. Her biri tapmak bahçesinin belirli bir bölgesini kaplıyordu, ama diğer cenaze ateşlerinin etraflarındaki çalı perdesinin üstünde yükselen duman görülebiliyordu.</p>
	<p class="block_13"> </p>
	<p class="block_14">Karli, Roo, Duncan, Luis, Mary ve cenazeye Grindle ve Avery'nin çalışanları adına katılan iki işçi sessizce bekledi. Roo etrafına göz gezdirdi ve yaşamını Krallık'taki güçlü ve nüfuzlu kişilere mal satarak geçiren bir adam için sayılarının oldukça az olduğunu düşündü. Son iki gündür iş adamlarından birkaç tane başsağlığı mektubu gelmişti, ama Helmut'un en iyi müşterileri arasında yer alan soylulardan bir tanesi bile, tüccarın kızına bir tek satır teselli notu göndermemişti. Roo, öldüğü zaman, Krallık'ın zengin ve nüfuzlu insanlarının kendi cenaze törenine katılacağına yemin etti.</p>
	<p class="block_13"> </p>
	<p class="block_14">Sonunda alevler cesedi yiyip bitirdiğinde, Karli dönüp, "Gidelim," dedi.</p>
	<p class="block_13"> </p>
	<p class="block_14">Roo kolunu uzattı ve kıza kiraladıkları arabaya kadar eşlik etti. O ve Mary arabaya bindiklerinde, "Gelenek, bir veda içkisi içmek için çalışanların yanında olmam gerektiğini söylüyor," dedi. "Bunu dükkânda yapacağız. Sen iyi misin?"</p>
	<p class="block_13"> </p>
	<p class="block_14">"İyiyim," dedi Karli. Solgun görünümüne rağmen, sesi sakindi ve gözlerinde yaş yoktu. Önceki gün ağlamayı kesmiş ve Roo'nun şaşırtıcı bulduğu bir dayanıklılık göstermişti.</p>
	<p class="block_13"> </p>
	<p class="block_14">"Sonra sana uğrarım," dedi. Ardından, "Senin için bir sakıncası yoksa tabii," diye ekledi. "Çok hoşuma gider," dedi kız gülümseyerek. Roo arabanın kapısını kapayıp, "Arabacı, onu evine götür," dedi.</p>
	<p class="block_13"> </p>
	<p class="block_14">Roo, Duncan, Luis ve işçiler hep beraber sessizce Krondor Tapınak Meydanı'nı terk etti. Şehrin orta kısmından ayrılıp dükkâna giden yolu yarıladıklarında Luis, "Tanrılar, cenazelerden nefret ediyorum," dedi.</p>
	<p class="block_13"> </p>
	<p class="block_14">Duncan, "Ölüm Tanrıçası'nın rahiplerinin bile cenazelere çok bayıldığını zannetmiyorum," dedi.</p>
	<p class="block_13"> </p>
	<p class="block_14">Roo, "Bir hafta boyunca odun isi kokacağım," dedi. İşçilerden biri, "Ve ölüm," dedi.</p>
	<p class="block_13"> </p>
	<p class="block_14">Roo adama bir bakış attı, ama sadece başını salladı. Ölüm Tanrıçası'nın tapınağının özelliklerinden biri de, etrafının sürekli odun isi kokmasıydı. Ateşe güzel kokulu otlar ve hoş koku veren odunlar yerleştirilirdi, ama dumanda her zaman başka bir şeylerin, Roo'nun düşünmemeyi tercih ettiği şeylerin izini taşıyan bir koku olurdu. Yanan etin kokusuydu bu ve Maharta'nın yağmalanması sırasında bunu yeterince solumuştu.</p>
	<p class="block_13"> </p>
	<p class="block_14">Dükkâna varıp içeri girdiklerinde, arabacıların ve diğer çalışanların etrafta olduğunu gördüler. Bir tezgâhın üzerine birkaç şişe sert bira koyuldu ve çabucak açılıp elden ele dolaştırıldı. Herkes bir tane alınca Roo, "Helmut Grindle," dedi. "Zor ama adil, iyi bir ortak, sevgi dolu bir baba ve iyiliğe layık..."</p>
	<p class="block_13"> </p>
	<p class="block_14">"Lims-Kragma bağışlayıcı olsun," dedi Luis.</p>
	<p class="block_13"> </p>
	<p class="block_14">Helmut'un anısına içip ondan bahsettiler. Hiç kimse, Roo ile güçlerini birleştirene kadar yalnız çalışan Helmut ile Roo kadar uzun süre çalışmamıştı. Bir yıldan az bir sürede Roo Grindle'ın gelirini üçe katlamıştı ve artık Grindle ve Avery için Duncan ve Luis hariç yedi adam daha çalışıyordu.</p>
	<p class="block_13"> </p>
	<p class="block_14">Şimdi Roo için çalışan adamların birbirleriyle çok fazla geçmişi olmadığı için, sohbet çabucak yaşlı adamın nasıl öldüğüne geldi. Roo bir süre sonra çalışanları erkenden evlerine gönderdi.</p>
	<p class="block_13"> </p>
	<p class="block_14">İşçiler gittiğinde Roo, Helmut'un söylediği şeyi paylaşmak için Luis ve Duncan ile kısa bir toplantı yaptı. Ne yapmaları gerektiğini tartıştılar ve sonunda planlarını yaptıklarında, Roo ayrıldı. İçi o kadar öfke ve uğursuz niyetlerle doluydu ki, neredeyse Karli'nin evini geçip gidecekti. Kapıyı çaldı. Mary kapıyı açar açmaz Roo'nun girebilmesi için yana çekildi.</p>
	<p class="block_13"> </p>
	<p class="block_14">Karli geleneksel siyah yas kıyafetlerini, neredeyse bir festivale yakışan dantelli şeritlerle süslenmiş parlak mavi bir gece elbisesiyle değiştirmişti. Roo zengin bir akşam yemeği bulduğuna şaşırdı ve aniden açlıktan öldüğünü fark etti.</p>
	<p class="block_13"> </p>
	<p class="block_14">Yemeklerini neredeyse sessizlik için yediler. Sonunda Karli, "Dalgın görünüyorsun," dedi. Roo kızardı ve "Babanın ölümü yüzünden kendi öfkeme o kadar kapıldım ki, senin neler yaşadığını düşünemedim bile," dedi. İkisini ayıran masanın köşesinden uzanıp kızın elini tuttu.</p>
	<p class="block_13"> </p>
	<p class="block_14">Kızın elini hafifçe sıkıp, "Özür dilerim," dedi.</p>
	<p class="block_13"> </p>
	<p class="block_14">Kız da Roo'nun elini sıktı. "Gerek yok. Anlıyorum."</p>
	<p class="block_13"> </p>
	<p class="block_14">Yemeklerini bitirdiler. Mary masayı temizlerken, onlar oturma odasına geçti. Karli Roo'ya, babasının ona ikram ettiğinden çok çok daha iyi bir konyak getirdi. Roo duygulanıp kadehi havaya kaldırarak, "Helmut," dedi ve ardından konyağı bir dikişte içti.</p>
	<p class="block_13"> </p>
	<p class="block_14">Karli oturup, "Bir daha şu kapıdan girmeyecek olduğunu aklım almıyor hâlâ," dedi.</p>
	<p class="block_13"> </p>
	<p class="block_14">Roo kapıya bakıp başını salladı. "Anlıyorum." O da aynı şekilde hissediyordu. Karli aniden, "Ne yapacağım ben?" dedi.</p>
	<p class="block_13"> </p>
	<p class="block_14">"Ne demek istiyorsun?" diye sordu Roo.</p>
	<p class="block_13"> </p>
	<p class="block_14">"Babam öldü... " Aniden gözyaşlarına boğuldu ve Roo kollarını, göğsüne dayanmış ağlayan kızın omuzlarına doladı.</p>
	<p class="block_13"> </p>
	<p class="block_14">Roo bir süre sonra, "Babana, sana bakacağıma dair söz verdim," dedi.</p>
	<p class="block_13"> </p>
	<p class="block_14">Karli, "İyi niyetli olduğunu biliyorum, ama sonradan pişman olacağın bir şey söylemene gerek yok," dedi.</p>
	<p class="block_13"> </p>
	<p class="block_14">Roo, "Anlamadım," dedi.</p>
	<p class="block_13"> </p>
	<p class="block_14">Karli sesinin titrememesine çalıştı. "Babamın bizi evlendirme niyeti olduğunu biliyorum Rupert. Onu görmeye gelenlerin arasında hoşlandığı ilk kişi sendin. Ama aynı zamanda giderek yaşlandığı için tam olarak bu durumdan endişe duyduğunu da biliyorum. Bunu benimle hiç konuşmadı, ama bir süre sonra bizim... evlenmeye karar vereceğimizden emindi.</p>
	<p class="block_13"> </p>
	<p class="block_14">"Ama artık şirket senin... Herhangi bir yükümlülük hissetmene gerek yok."</p>
	<p class="block_13"> </p>
	<p class="block_14">Roo, sanki odanın duvarları üstüne geliyormuş gibi hissetti. Ne kadarının konyaktan, uzun saatlerden, hissettiği öfkeden ya da bu garip, sık sık da anlaşılması olanaksız kızla uğraşmaktan olduğunu bilmiyordu.</p>
	<p class="block_13"> </p>
	<p class="block_14">"Karli," dedi yavaşça, "babanın bizim için planları olduğunu biliyorum." Bakışlarını indirdi. "Ve doğrusunu söylemek gerekirse, buraya ilk geldiğimde, seni ya da hislerini düşünmeksizin onun gözüne girmek için sana kur yapmaya hazırdım."</p>
	<p class="block_13"> </p>
	<p class="block_14">Bir süre sessizce durduktan sonra, "Bunun açıklayabileceğim bir şey olup olmadığını bilemiyorum," dedi, "ama sana... değer vermeye başladım. Seninle... birlikte zaman geçirmekten keyif alıyorum. Babana karşı bazı yükümlülükler hissediyorum, ama sana karşı olan hislerim bunların çok ötesinde."</p>
	<p class="block_13"> </p>
	<p class="block_14">Kız bir süre ona baktıktan sonra, "Bana yalan söyleme Rupert," dedi.</p>
	<p class="block_13"> </p>
	<p class="block_14">Kızın beline sarıldı. "Bunu yapmam. Seni gerçekten umursuyorum Karli. Bunu sana kanıtlamama izin ver."</p>
	<p class="block_13"> </p>
	<p class="block_14">Kız Roo'nun yüzünü incelerken sessizdi. Saniyelerce Roo'nun gözlerinin içine baktıktan sonra sonunda elini tutup, "Benimle gel," dedi.</p>
	<p class="block_13"> </p>
	<p class="block_14">Roo'yu merdivenlere, oradan da odasına götürdü. Odaya girdiklerinde arkasından kapıyı kapadı. Elini Roo'nun göğsüne koydu ve Roo oturana kadar onu yatağa itti. Çabucak elbisesinin düğmelerini çözdü ve elbisenin vücudundan kayıp yere düşmesine izin verdi. Ardından kombinezonun omuz bağlarını çözdü ve tek bir hareketle elbisesinin üstüne düşmesini sağladı.</p>
	<p class="block_13"> </p>
	<p class="block_14">Komodinin üstünde duran tek mumun ışığında Roo'nun önünde çırılçıplak duruyordu. Karli'nin memeleri körpe ve diriydi ama beli, kalçaları ve bacakları gibi kalındı. Yüzü, ışıkta parlayan gözleri hariç, hâlâ herhangi bir erkeğin güzel diyebileceği herhangi bir nitelikten yoksundu.</p>
	<p class="block_13"> </p>
	<p class="block_14">"İşte ben buyum," dedi kız, duyguyla yüklü bir ses tonuyla. "Çirkinim. Ve şişmanım. Ve artık zengin bir babam yok. Bunu sevebilir misin?"</p>
	<p class="block_13"> </p>
	<p class="block_14">Roo kalkıp kızı kollarının arasına alırken gözlerinin dolduğunu fark etti. Güçlükle yutkunup sesinin titrememesine çalışarak, "Benim de kadınların hayallerini süslediğim söylenemez," dedi. "Bana 'fare surat' ve daha kötülerinin denmesine alıştım," derken yanağından bir damla yaş süzüldü.</p>
	<p class="block_13"> </p>
	<p class="block_14">"Görünüş her şey demek değildir."</p>
	<p class="block_13"> </p>
	<p class="block_14">Kız başını Roo'nun göğsüne koyup, "Gitme," dedi.</p>
	<p class="block_13"> </p>
	<p class="block_14">Sonrasında, Karli kollarında uyurken Roo karanlıkta tavana bakarak yatıyordu. Beceriksizce ve çılgın bir sınırda sevişmişlerdi. Karli hiçbir beceri gösterememiş, Roo da kendini arzu ettiğinden daha nazik davranmaya zorlamıştı.</p>
	<p class="block_13"> </p>
	<p class="block_14">Bir noktada onunla evleneceğine söz vermişti ve yas dönemi bittikten sonra evlenmek üzere nişanlandığının güçlükle farkındaydı. Ama karanlıkta aklı bir kez daha öfkesine ve Duncan ve Luis ile yaptıkları planlara döndü. Babasının ölmeden önce kulağına ne fısıldadığını Karli'ye söylememişti.</p>
	<p class="block_13"> </p>
	<p class="block_14">Bu bir isimdi. "Jacoby."</p>
	<p class="block_13"> </p>
	<p class="block_7"><img alt="Line" src="images/image.png" class="calibre3"/></p>
	<p class="block_13"> </p>
	<p class="block_3" id="calibre_pb_11"> </p>
</body></html>
