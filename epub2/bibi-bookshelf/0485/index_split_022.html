<?xml version='1.0' encoding='utf-8'?>
<html xmlns="http://www.w3.org/1999/xhtml" lang="tr" xml:lang="tr">
  <head>
    <title>02 - Tüccar Prensin Yükselişi - Yılan Savaşları Efsanesi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_12">-20-</p>
	<p class="block_12">KEŞİF</p>
	<p class="block_13"> </p>
	<p class="block_14">Roo gülümsedi.</p>
	<p class="block_13"> </p>
	<p class="block_14">İyi bir uyku çekmiş ve sesle dolu bir evde uyanmıştı. Ama gürültü onu sinirlendirmek yerine, neşelendirdi. Bebek çığlıklar atıp mırıldanıyor, Abigail yarım yamalak konuşuyordu.</p>
	<p class="block_13"> </p>
	<p class="block_14">Karli her zamanki uysal tavırlarında görünüyordu, ama çocuğun yaptığı küçük yorum her neyse ona gülümsedi. Roo kahvaltıyı biraz uzattı ve sonunda ofise gitmek üzere kalktığında, Karli onunla birlikte kapıya geldi.</p>
	<p class="block_13"> </p>
	<p class="block_14">"Taşrada yaşamak ister miydin?" diye sordu Roo.</p>
	<p class="block_13"> </p>
	<p class="block_14">"Aklımın ucundan bile geçmemişti," diye yanıtladı Karli.</p>
	<p class="block_13"> </p>
	<p class="block_14">Roo sokağın karşısındaki Barret'in yerine baktı ve "Çocukken, başka hiç kimseye rastlamadan saatlerce koşardım, ya da en azından bana öyle gelirdi," dedi. "Hava temiz ve geceleri sessiz olur. Sanırım şehir dışında, ufaklıkların koşup oynayabileceği ve sağlıklı büyüyebilecekleri bir yerde, bir ev yaptıracağım."</p>
	<p class="block_13"> </p>
	<p class="block_14">Karli, onlardan nadiren bahsettiği için Roo'nun çocuklara ilişkin söylediği şeye gülümsedi. "O kadar uzaktan işlerini yürütebilecek misin?"</p>
	<p class="block_13"> </p>
	<p class="block_14">Roo güldü. "Artık şirket benim kontrolümde. Sanırım günlük işler için Dash, Jason ve Luis'i görevlendirebilirim."</p>
	<p class="block_13"> </p>
	<p class="block_14">"Ya Duncan?"</p>
	<p class="block_13"> </p>
	<p class="block_14">"Tabii," dedi Roo. "Sonuçta kuzenim." Karısı başını salladı.</p>
	<p class="block_13"> </p>
	<p class="block_14">"Ara sıra buraya gelmem gerekebilir ve sen ve çocuklar tatil için benimle birlikte gelebilirsiniz ve kış süresince şehirde kalabiliriz, ama havalar ısınınca, şehirden atla bir günlük mesafedeki bir ev çok sıkıntı yaratmaz,"</p>
	<p class="block_13"> </p>
	<p class="block_14">"En iyisini sen bilirsin," dedi karısı, gözlerini yere dikerek.</p>
	<p class="block_13"> </p>
	<p class="block_14">Karli'nin çenesini tutup hafifçe kaldırdı. "Mutlu olmanı istiyorum Karli. Şehirden uzakta yaşamak istemiyorsan, burada kalırız. Güzel olacağını düşünüyorsan, başka bir ev yaparız. Sen karar ver." Karli gerçekten şaşırmış gibiydi. "Ben mi?"</p>
	<p class="block_13"> </p>
	<p class="block_14">"Evet," dedi Roo gülümseyerek. "Düşün bunu. Bana ihtiyacın olursa sokağın karşısındayım." Karşıya geçip binaya girdi. Kurt, "Günaydın Bay Avery," derken, Roo'ya kapıyı açmak için az kalsın kapının üstüne düşüyordu.</p>
	<p class="block_13"> </p>
	<p class="block_14">Roo neredeyse tökezliyordu; genellikle huysuz olan garsonun kibarlığı onu çok şaşırtmıştı. Üye olduğundan beri suratına bakmayan adamların, onu selamlamak için yerlerinden kalktığını gördü.</p>
	<p class="block_13"> </p>
	<p class="block_14">"Günaydın Bay Avery," lafı, adlarını güçlükle hatırladığı adamlar tarafından tekrar edildi. Merdivenleri çıktığında, üst balkonun dibindeki üçte birlik kısma yeni korkuluklar konulmuş olduğunu gördü. Korkulukların diğer tarafında Luis, Jason ve Dash oturuyordu. Dash yerinden fırlayıp etkileyici bir hareketle korkulukların kapısını açtı.</p>
	<p class="block_13"> </p>
	<p class="block_14">"Ne oluyor?"</p>
	<p class="block_13"> </p>
	<p class="block_14">Dash sırıttı. "Bay McKeller ile birlikte, buraya sürekli yerleşmek üzerine, ileride balkonun bu kısmının kalanını da içerebilecek şekilde bir anlaşma yaptım."</p>
	<p class="block_13"> </p>
	<p class="block_14">"Sahi mi?" dedi Roo, Dash'a uğursuz bir bakış atarak "Peki bu aşağıda olanlar da neyin nesi?" Dash masum görünmeye çalıştı. "Acı Deniz Şirketini artık senin yönettiğini dün öğleden sonra, sen eve gitmek için ayrıldıktan sonra, öğrendim." Sesini alçaltarak, "Bu sabah muhtemelen Krondor'daki en zengin adam oldun Rupert," diye ekledi.</p>
	<p class="block_13"> </p>
	<p class="block_14">Dash elini uzatınca Jason bir avuç dolusu kâğıt çıkardı. Onları Dash'a verdi, o da Roo'ya uzattı.</p>
	<p class="block_13"> </p>
	<p class="block_14">"Özgür Şehirler'e gitmiş olan ticaret filosu dün gece döndü!"</p>
	<p class="block_13"> </p>
	<p class="block_14">Roo kâğıtları alıp göz gezdirdi. "Bu inanılmaz!" Gemiler tahılı son tanesine kadar tahmini piyasa fiyatının -çekirge istilası Gri Kuleler'e yayılmış ve Uzak Sahil'i çok kötü vurmuştu- çok üzerinde satmakla kalmamış, kâr getireceğinden emin oldukları çok zekice kargolarla dönmüştü. Hesapları gemilerin boş döneceği üzerinden yapmışlardı, demek ki Roo aslında düşündüğünden çok daha zengindi.</p>
	<p class="block_13"> </p>
	<p class="block_14">"Demek buradasın!" dedi Crowley, aceleyle merdivenleri çıkarken.</p>
	<p class="block_13"> </p>
	<p class="block_14">Roo, "Günaydın Brandon," dedi. "Bana günaydın deme hırsız." "Ne?" dedi Roo, keyfi kaçarak. "O filonun geldiğini biliyordun, ama yine de orada oturup risklerle ilgili gevezelik yaparak bizi kandırdın ve-"</p>
	<p class="block_13"> </p>
	<p class="block_14">"Kandırmak mı!" diye bağırdı Roo. Sırtını dikleştirdi. "Brandon, Acı Deniz Şirketi'ndeki hisselerimi sana satmak isteyen bendim!"</p>
	<p class="block_13"> </p>
	<p class="block_14">"Hepimizi kandırmak için yapılmış zekice bir planın parçası olduğu belli." "Ah, merhamet," dedi Roo, Dash'a doğru dönerek.</p>
	<p class="block_13"> </p>
	<p class="block_14">"İnkâr etme," dedi Crowley.</p>
	<p class="block_13"> </p>
	<p class="block_14">Roo arkasını döndü. "Brandon, inkâra pek hoşgörüyle bakmam." Eski ortağına baktı. "Bak ne yapalım. Sana bir seçenek sunacağım. Jason'a filodaki kâr hesaplamasını ve Acı Deniz Şirketi'ndeki hisselerini dün gece bana satmamışsın gibi paylaştırmasını söyleyeceğim. Eğer bunu yaparsam, bir daha benden, seni Acı Deniz Şirketi ile herhangi bir iş yapmaya çağırmamı bekleme.</p>
	<p class="block_13"> </p>
	<p class="block_14">Bugün sana vereceğimiz altın bizden alacağın son altın olur. Aslında, kader bizi karşı karşıya getirirse, batmanı sağlarım." Devam ederken gülümsedi. "Ya da sadece yanlış kart üstüne bahse girdiğini kabul eder ve nazikçe gidersin. Bunu yapmayı başarabilirsen, ileride başka işler için ortak aradığımda Acı Deniz Şirketi'ne katılman için seni davet edeceğimi garanti ederim. Seçeneklerin bunlar; hangisini tercih ediyorsun?"</p>
	<p class="block_13"> </p>
	<p class="block_14">Crowley orada uzun bir süre dikildikten sonra, "Hah!" dedi. "Aşağı tükürsen sakal, yukarı tükürsen bıyık... Ama buraya iyilik dilenmeye gelmedim. Senin haksız kazançlarından hiçbir şey istemiyorum Roo Avery. Anlaşma anlaşmadır ve Brandon Crowley'den başka türlüsünü duymazsın." Döndü ve mırıldanarak gitti.</p>
	<p class="block_13"> </p>
	<p class="block_14">O gittikten sonra Dash güldü. Jason, "Teklifini düşünmek için sadece bir gün istemiş olsaydı, çok daha zengin bir adam olacaktı," dedi.</p>
	<p class="block_13"> </p>
	<p class="block_14">Roo başıyla onayladı. "Yakınmasının tek sebebi bu... Kendine çok kızmış." "Sence bir düşman mı edindin?" diye sordu Luis.</p>
	<p class="block_13"> </p>
	<p class="block_14">Roo, "Hayır," dedi. "Brandon sadece söylenmeyi sever. Birtakım kârlı anlaşmalara dahil olacağından emin olduğu için çağırdığım an gelir, ama söylenmeye devam eder."</p>
	<p class="block_13"> </p>
	<p class="block_14">Diğer ortaklar sabahın ilerleyen saatlerinde geldi, ama Crowley'nin aksine sadece Roo'yu şansı için ve kendilerini de hâlâ sahip oldukları şirket hisselerinin artan kârları için kutladılar. Roo bir sonraki saati kahve evindeki önemli adamların tebriklerini kabul ederek geçirdi. Öğleden önce kutlama için gelen son ziyaretçi de ayrılınca Roo, "Duncan nerede?" diye sordu. "Dünden beri görmedim," dedi Dash.</p>
	<p class="block_13"> </p>
	<p class="block_14">Roo omuzlarını silkti. "Buradan ayrıldıktan sonra benim için bir yere haber götürmesini istemiştim.</p>
	<p class="block_13"> </p>
	<p class="block_14">Duncan'ı tanıyorsam, bahse girerim ondan sonra dışarı çıkmış ve tepişecek bir kadın bulmuştur." Roo etrafta başka kimsenin olmadığından emin olmak için etrafa baktı, ardından üç arkadaşına sessizce konuşabileceği bir mesafeye gelmelerini işaret etti. "Aramızda bir hain var." Jason, Luis ile Dash'a baktı. "Nereden biliyorsun?" "Birisi, bu şirket hakkında içeride bağlantısı olmadan bilmesi mümkün olmayacak kadar çok şey biliyordu; o birisi Jacobylere haber yolluyordu."</p>
	<p class="block_13"> </p>
	<p class="block_14">Helen ve çocukları için Jacoby ve Oğulları'nın idaresini almayı nasıl kabul ettiğini anlattı. "Jason ofislerine git ve hâlâ orada olabilecek herkese kendini tanıt; Tim'in attığı adamların çoğu bugün hapse girdi, bu yüzden etrafta bir iki yazmandan başka kimse olmayabilir. Eğer ikna edilmeleri gerekiyorsa, birisini Helen Jacoby'nin evine gönder, anlaşmamız olduğuna dair onay alsın. "Hesapları incele ve neyin tam neyin eksik olduğuna bak. Hainin kim olabileceğine dair herhangi bir ipucuna dair gözlerini de açık tut." Jason başını salladı. "Hemen gidiyorum." O gittikten sonra Roo, "Pekâlâ beyler, bugün başka ne gibi işlerimiz var?" dedi. Oturdu ve Krondor'un en zengin adamı olmanın gereklerini yerine getirmeye başladı. Sylvia ona uzun bir öpücük verirken Duncan kapıda duruyordu. "Kes şunu," dedi Duncan, "yoksa tekrar üst kata çıkacağız."</p>
	<p class="block_13"> </p>
	<p class="block_14">Kadın gülümsedi ve düşüp açılmış olan üstündeki incecik sabahlığı kapadı. "Üzülerek söylüyorum, ama çıkmayacağız. Biraz uyumam gerekiyor ve sabahın yarısı gitti. Git artık."</p>
	<p class="block_13"> </p>
	<p class="block_14">Duncan merdivenlerden inip bir seyisin getirdiği atına doğru giderken kadın arkasından kapıyı kapadı ve at uzaklaşana kadar bekledi. Sol koridora yönelip ofise doğru devam etti. Kapıyı açıp içeri girdi.</p>
	<p class="block_13"> </p>
	<p class="block_14">Jacob Esterbrook kafasını kaldırdı ve önü açık sabahlığı görünce, "Önünü kapa Sylvia," dedi.</p>
	<p class="block_13"> </p>
	<p class="block_14">"Hizmetçiler ne der sonra?"</p>
	<p class="block_13"> </p>
	<p class="block_14">"İstediklerini söyleyebilirler," dedi Sylvia, söylenene aldırış etmeyip sabahlığını açık bırakarak. Babasını kızdırmak hoşuna gidiyordu. Masanın diğer tarafına oturdu. "Aralarında ara sıra beni çıplak görmemiş olmayanı yok." Bazılarıyla yıllarca yatağını paylaşmış olduğundan bahsetmeye gerek görmedi. Baba-kız, onun zaafını bilmiyormuş gibi davranıyordu.</p>
	<p class="block_13"> </p>
	<p class="block_14">"O giden genç Avery miydi?"</p>
	<p class="block_13"> </p>
	<p class="block_14">Sylvia sırıttı. "Diğer genç Avery idi. Kuzeninin yerine Duncan geldi. Ben de, Roo'nun bütün görevlerini onun da yapabileceğine karar verdim." Jacob iç geçirdi. "Olası sorunlar yaratıyorsun Sylvia."</p>
	<p class="block_13"> </p>
	<p class="block_14">Kız sabahlığının daha da açılmasına aldırış etmeden, arkasına yaslanarak güldü. "Ben her zaman sorun yaratırım; yapım böyle. Ama bahse girerim bu Duncan karşılaştığım her erkek gibi altına ya da vücuda onurunu satmaya hazır. Bence onu kullanabiliriz, özellikle hem altın, hem de vücut önerirsek."</p>
	<p class="block_13"> </p>
	<p class="block_14">"Öyle mi?" dedi Jacob, kızının onu utandırmak için küstahça girişimine aldırış etmeden.</p>
	<p class="block_13"> </p>
	<p class="block_14">"Bizim için yararlı bir silah olabilir," dedi kız gülümseyerek.</p>
	<p class="block_13"> </p>
	<p class="block_14">Jacob başını salladı. "Eh, Acı Deniz Şirketi'nin içinde bir adam edinmek çok yararlı olur. İki kişi daha da iyi olur. Ama durumu göz önüne alırsak, bir hata yapıp da ikisinin birbirinden haberi olmasına izin verirsen başımıza ne gibi felaketler açacağını hatırlatmak isterim."</p>
	<p class="block_13"> </p>
	<p class="block_14">Kız kalktı ve başını arkaya vererek kedi gibi gerindi. "Konu erkekler olunca hiç hata yaptım mı baba?"</p>
	<p class="block_13"> </p>
	<p class="block_14">Adam arkasına yaslandı. "Şimdiye kadar hayır, ama daha gençsin."</p>
	<p class="block_13"> </p>
	<p class="block_14">"Kendimi genç hissetmiyorum," dedi kız, dönüp ofisten çıkarken. Jacoby bir süre kızı olan varlığı düşündü, ardından bu gibi düşüncelerini uzaklaştırdı. Kadınları asla anlamamıştı, ne Sylvia'yı, ne onun merhum annesini, ne de ara sıra Beyaz Kanat'ta beraber olduğu fahişeyi. Ona göre kadınlar ya kullanılmalı ya da görmezden gelinmeliydi. Ardından tekrar kızını düşündü ve onun gibi birisini görmezden gelmenin ölümcül bir hata olacağını fark etti. Kızının neye dönüştüğü görerek iç geçirip, suçu kendinde bulmayı reddetti; onun şu anda olduğu gibi birisi olmasını asla istememişti ve ayrıca, Jacob Esterbrook ve Şirketi'nin ihtiyaçlarına olağanüstü bir biçimde hizmet ediyordu.</p>
	<p class="block_13"> </p>
	<p class="block_7"><img alt="Line" src="images/image.png" class="calibre3"/></p>
	<p class="block_13"> </p>
	<p class="block_14">Erik ileriyi gösterdi. "Şu nedir?"</p>
	<p class="block_13"> </p>
	<p class="block_14">Putun arkasındaki basamakların aşağısında, ileri uzanan uzun bir tünel bulmuşlardı. De Loungville yukarıdaki kıyımın arasında ilgi çekici hiçbir şey bulamadıklarını rapor etmiş, Calis de birliği tünele doğru yöneltmişti.</p>
	<p class="block_13"> </p>
	<p class="block_14">Calis adamların çok yorgun olduğunu görerek durmalarını emretmişti. Karanlığa uzanan geniş tünelde ilerlemeden önce, merdivenlerin dibinde Erik'in birkaç saat olacağını tahmin ettiği bir uyku çekiyorlardı.</p>
	<p class="block_13"> </p>
	<p class="block_14">Beklerlerken, Erik tünelin tavanı boyunca giden geniş bir boruya benzeyen bir şey fark etmişti.</p>
	<p class="block_13"> </p>
	<p class="block_14">"Atık su borusu olabilir mi?" dedi Praji.</p>
	<p class="block_13"> </p>
	<p class="block_14">Erik boruyu incelemeye çalıştı ve sonunda, "Bana bir fener verin," dedi.</p>
	<p class="block_13"> </p>
	<p class="block_14">Vaja ona bir fener verince Erik dikkatle boruyu inceledi. Feneri yaklaştırıp, "Bu boru değil," dedi. "Sanırım masif." Kılıcını çıkarıp yanıyla hafifçe vurdu.</p>
	<p class="block_13"> </p>
	<p class="block_14">Şiddetli bir yeşil ışık çakması Erik'i neredeyse kör ederken, çok yüksek bir çığlık uyanık olanların kulaklarını kapamasına, uyuyanların da korkuyla sıçramasına yol açarak tünelde yankılandı. Miranda, dudakları hafifçe kımıldayarak bir büyü okuyup elini savururken, Erik'in yanında duran Praji, "Bunu bir daha yapma," dedi.</p>
	<p class="block_13"> </p>
	<p class="block_14">Erik kolunun omzuna kadar uyuştuğunu hissetti ve "Merak etme, yapmam," dedi.</p>
	<p class="block_13"> </p>
	<p class="block_14">Miranda, "Bu bir kanal," dedi.</p>
	<p class="block_13"> </p>
	<p class="block_14">"Ne için?" diye sordu Calis. "Yaşam için."</p>
	<p class="block_13"> </p>
	<p class="block_14">Erik kaşlarını çatıp patronunun yanında duran Boldar'a baktı. Paralı asker omuzlarını silkti. "Neden bahsettiğine dair en ufak bir fikrim yok."</p>
	<p class="block_13"> </p>
	<p class="block_14">Calis, "İlerlemeye başlıyoruz, hemen!" dedi.</p>
	<p class="block_13"> </p>
	<p class="block_14">Adamlar sıraya girip tünelde ilerlemeye başladı. Erik, Alfred'in, "O çığlığa bakılırsa, ortaya çıktığımızda kimse şaşırmayacak," diye mırıldandığını duydu.</p>
	<p class="block_13"> </p>
	<p class="block_14">Erik, "Gördüklerimize bakılırsa, buradaki herhangi bir şeye şaşıran biri aptaldır," dedi.</p>
	<p class="block_13"> </p>
	<p class="block_14">"O da doğru," dedi Darkmoorlu eski onbaşı.</p>
	<p class="block_13"> </p>
	<p class="block_14">Erik, "Arkayı al Alfred," dedi. "Arkada sinirleri sağlam olan birisine ihtiyacım var."</p>
	<p class="block_13"> </p>
	<p class="block_14">İltifata hafif bir gülümsemeyle karşılık veren eski kavgacı, diğer adamların geçebilmesi için kenara çekildi.</p>
	<p class="block_13"> </p>
	<p class="block_14">Büyük ahşap bir kapıya gelene kadar ilerlediler. Sesleri dinleyerek dikkatle kapıyı incelediler ve hiçbir şey duyamayınca, Calis elini kapıya koydu. İtince kapı ardına kadar açıldı.</p>
	<p class="block_13"> </p>
	<p class="block_14">Calis ve Erik büyük bir salona girdi ve Erik'in saçları, hatta kollarındaki tüyler bile dikildi. Oda, bütün vücudundan geçen enerjiler ve içini sersemletici bir hisle dolduran garip bir güçle doluydu. Ortam, ışığın kaynağı tam altında durulmadıkça görünmesin diye gömme yapılmış, tavandaki bir dizi fenerle aydınlatılıyordu. Yumuşak parıltı hafifçe yeşille renkleniyordu ve Erik, kılıcıyla Miranda'nın "kanal" dediği şeye dokunduğunda gördüğü yeşil ışık parlamasıyla, bu odadaki garip ışığın birbirleriyle ilişkili olduğundan kuşkulandı.</p>
	<p class="block_13"> </p>
	<p class="block_14">Onlar içeri girdiğinde beş kişi dönünce Calis anında kılıcını çekip saldırıya geçmişti. Erik, Praji ve Vaja emir beklemeden Yüzbaşı'nın ardından saldırıya katıldı.</p>
	<p class="block_13"> </p>
	<p class="block_14">Miranda büyü yapmaya başlarken, arkasındakilere, "Geri çekilin!" diye bağırdı.</p>
	<p class="block_13"> </p>
	<p class="block_14">Beş Pantathialı yılan rahip de büyü yapmaya başladı. Gösterişli cüppeler içindeki altıncı bir rahip, olanları yüzünde herhangi bir değişim olmaksızın izleyerek kımıldamadan büyükçe bir tahtta oturuyordu. Rahiplerden birinin elinden kör edici bir enerji patlaması çıkarken Erik hızla, yaratığın uzattığı kolunun altına doğru hareket etti. Öne doğru yuvarlandı ve bir an için Miranda'nın patlamayı yere doğru yansıtmak için bir çeşit kalkan oluşturduğunu gördü.</p>
	<p class="block_13"> </p>
	<p class="block_14">Onların olduğu tarafta doğru başka bir enerji topu patlaması olduğunda Calis, Praji ve Vaja bir arada bulunuyordu. Praji ve Vaja patlamayı tam cepheden yedi ve ikisi de vücutları alev alarak geriye doğru düştü. Erik daha yere çarpmadan öldüklerini tahmin etti. Calis dönünce patlamanın bir kısmını sol tarafına yedi ve enerjiler vücudunu yakarken sendeleyip acı içinde bağırdı. İşkence verici bir süre, ışık saçan ve tükenen canlı bir mum gibi göründü. Derken büyü ateşi söndü, ama Calis'in vücudunun sol tarafının tamamı kömürleşmiş bir halde tütüyor ve yaralarından kan akıyordu.</p>
	<p class="block_13"> </p>
	<p class="block_14">"Calis!" diye bağırdı Miranda, Erik ilk yılan rahibe doğru yuvarlanmaya devam ederken. Yaratığı yere devirdi ve başka bir rahibi öldürmek için ayağa kalkıp ikinci rahibi biçti. Duraksamaksızın, yere devirdiği yaratığın gırtlağına çizmesinin topuğunu geçirdi ve yılan rahibi ezilmiş bir nefes borusuyla soluk almaya çalışırken acı içinde kıvranarak boğulmaya terk etti.</p>
	<p class="block_13"> </p>
	<p class="block_14">Üçüncü bir rahip büyü yapmak için Erik'e döndü, ama Erik kafasını omuzlarından ayırınca büyü yapamadan öldü.</p>
	<p class="block_13"> </p>
	<p class="block_14">Aniden tünelin öteki ucundan gelen bir bağırış daha çok sorunları olabileceğini hatırlatarak Erik'i uyardı. Kalan üç rahibe döndü. Bir tanesi bir büyü yapmaya başlamıştı ki, Miranda saldırınca, kafasından kör edici beyaz ve mor titreşimli ince bir ışık çizgisiyle vuruldu.</p>
	<p class="block_13"> </p>
	<p class="block_14">Yaratık acı içinde tısladı, ardından kafası mistik bir alevle patladı; çok kısa bir ışık parlamasının ardından yok oldu. Başsız kalan vücut yere yığıldı.</p>
	<p class="block_13"> </p>
	<p class="block_14">Erik erişemeden, Calis beşinci rahibi öldürmek için, iradesini zorlayarak doğruldu. Yaralıyken bile, Calis kılıcını rahibin öteki tarafından çıkaracak kadar güçlüydü.</p>
	<p class="block_13"> </p>
	<p class="block_14">De Loungville, "Saaurlar geliyor!" diye bağırınca Erik yüzünü hızla kapıya çevirdi.</p>
	<p class="block_13"> </p>
	<p class="block_14">Erik oturan rahibe döndü. Aynı anda Miranda öne çıktı; öncelikle Calis'i tutup ayakta kalmasına yardım etmek, sonrasında da onu korumak için. Ölümlü yardımının çok ötesinde oldukları belli olduğu için, Praji ile Vaja'nın dumanlar tüten cesetlerine yalnızca göz ucuyla bakmıştı. Yüksek Rahip herhangi bir saldırıda bulunursa Calis'i korumaya hazırlanarak son Pantathialı ile yüzleşmek için Calis'e katıldı.</p>
	<p class="block_13"> </p>
	<p class="block_14">Ama oturan Pantathialı önündeki katliama bakarken yalnızca gözlerini kırpıştırdı.</p>
	<p class="block_13"> </p>
	<p class="block_14">Yavaşça yaklaşan Erik beş rahibin bir şeyi, tahtın tabanının önünde ve birkaç metre aşağısında bulunan taş bir kuyunun içindeki bir nesneyi koruduğunu gördü. Bir nesneye, bir de tahtta oturan Pantathialıya bakarak yavaşça ilerledi.</p>
	<p class="block_13"> </p>
	<p class="block_14">Nesne büyük bir zümrüde, doğaüstü bir ışıkla parlayan bir zümrüde benziyordu. "Tanrılar!" dedi Miranda korkudan kısılmış bir sesle.</p>
	<p class="block_13"> </p>
	<p class="block_14">"Tanrılarının bununla bir ilgisi yok insan," dedi Erik'in Yüksek Rahip olduğunu tahmin ettiği tahtta oturan yaratık. Konuşması ıslığı andırmasına rağmen anlaşılabiliyordu. "Bu dünyaya yeni gelenler var, mütecavizler ve hak iddia eden sahtekârlar."</p>
	<p class="block_13"> </p>
	<p class="block_14">Erik yukarı bakınca metal bir çubuktan hafif parlak yeşil bir enerji aktığını ve taşın üzerine zayıf bir şelale gibi döküldüğünü gördü. Çubuğu kapının üstündeki duvara kadar takip edince, vurduğu borunun devamı olduğunu tahmin etti. Tünelde çatışma sesleri yankılanıyordu.</p>
	<p class="block_13"> </p>
	<p class="block_14">Erik, halsiz bir şekilde, "Şu kapıyı kapayıp bir şekilde önünü kapatın," diyen Calis'e göz attı.</p>
	<p class="block_13"> </p>
	<p class="block_14">Erik de Loungville'in yanına gitti. "Yüzbaşı kapıyı kapayıp önünü kapamamızı istiyor," dedi Erik.</p>
	<p class="block_13"> </p>
	<p class="block_14">De Loungville, "Geri çekilin!" diye bağırdı. Erik'e dönüp, "Bir avantajımız var," dedi. "O kadar iriler ki, tünelden her seferinde bir tanesi geçebiliyor ve çirkin yüzlerini gösterdikleri an onları haklıyoruz."</p>
	<p class="block_13"> </p>
	<p class="block_14">Adamlar geri çekildiğinde Erik çoğunun kanla kaplı olduğunu gördü. Sıranın sonundakilerin amansız bir iş yaptıklarını düşündü. Gelen son adam, hamle yapıp görünmez rakibinin darbesini savuşturan Alfred olmuştu. Ardından Erik, hafifçe kamburunu çıkarmış bir şekilde ilerleyip dövüşmeye çalışan bir Saaur savaşçısının büyük yeşil kafasını gördü. Erik duraksamadan bıçağını çıkardı ve geri çekilen Alfred'in omzunun üstünden bütün gücüyle fırlattı. Bıçak Saaurun gırtlağına saplandı ve yaratık kapının yarısını kapayarak öne doğru düşerken bir eliyle bıçağı çıkarmaya çalıştı. Yaratığın arkasından gelen bir bağırış Erik'e, arkadaşlarının yaratığın düştüğünü gördüklerini haber veriyordu.</p>
	<p class="block_13"> </p>
	<p class="block_14">De Loungville duraksamadan, "Onu içeri çekin!" diye bağırdı. Diğer bir asker Erik'in hareketini taklit edip arkadaki Saaura bıçağını atarken, aynı taraftaki üç adam, neredeyse altı metre boyundaki yaratığı tutup kapıdan dışarı çekti. Onlar kapıyı kapatana kadar yaratığın yeterince uzağa çekilmesi sağlanarak istenen sonuç elde edilmişti. Kapının yanında büyük bir kalas vardı. Erik diğer askerlere kalası kapıdaki devasa demir desteklere yerleştirmelerini işaret etti. Bir süre sonra Erik'in bir Saaur küfrü olarak tahmin ettiği kızgın bir bağrışı takiben, kapıya iri bir vücudun çarptığı duyuldu. "Kapının önünü kapayın!" diye bağırdı Erik.</p>
	<p class="block_13"> </p>
	<p class="block_14">Adamlardan dördü, ölen Saauru çekerek kapının önünden uzaklaştırırken, diğerleri sanki bir şeyi koruyormuş gibi çömelmiş, yılan figürlerinden oluşan birtakım taş putları kapının önüne itiyordu. Erik arkasını dönünce Miranda ile Calis'in yavaşça yeşil mücevhere yaklaştığını gördü.</p>
	<p class="block_13"> </p>
	<p class="block_14">"Bu da ne?" diye sordu Miranda.</p>
	<p class="block_13"> </p>
	<p class="block_14">Rahip, "Düşük zekânız anlamak için yetersiz insan," dedi.</p>
	<p class="block_13"> </p>
	<p class="block_14">Calis Miranda'nın yardımıyla topallayarak nesnenin yanına gitti. Yeşil ışığın onu yıkamasına aldırış etmiyordu. Büyücünün patlamasından meydana gelen yanıkları inanılmaz derecede acı çekmesine sebep oluyor olmalıydı, ama hiçbir şey belli etmedi. "Bir anahtar," dedi.</p>
	<p class="block_13"> </p>
	<p class="block_14">Yılan, "Göründüğünden daha zekisin elf," dedi.</p>
	<p class="block_13"> </p>
	<p class="block_14">Calis Miranda'nın desteğinden kurtuldu ve zümrüdün olduğu kuyunun kenarına ve Pantathialının sanki hastalık ya da yaş omuzlarında ağır bir yükmüş gibi yavaşça ayağa kalktığı yere gitti.</p>
	<p class="block_13"> </p>
	<p class="block_14">"Hayır!" dedi Pantathialı. "Ona dokunma! Neredeyse hazır!"</p>
	<p class="block_13"> </p>
	<p class="block_14">"Bitti," dedi Calis elini mücevherin üstüne koyup gözlerini kaparken. Titreşen yeşil ışık yavaşça kolundan yukarı tırmanıyor gibiydi. Calis'in yaraları -pembe et ve yanmış saçlar- hâlâ çok kötüydü, ama yeşil ışık onu güçlendiriyormuş gibi görünüyordu. Elini mücevherden çekti ve yüzünde şaşkın bir ifadeyle ona bakarak, artık tamamen ayağa kalkmış olan yaratığa doğru yürümeye başladı. "Ölmüş olman gerekiyordu," dedi rahip. "Bu iş onlarca yıl sürdü, katledilmiş binlerce yaratığın yaşam gücüne sahiptir ve Hanımımızı geri getirecek olan anahtardır."</p>
	<p class="block_13"> </p>
	<p class="block_14">"Hanımınız bir yalan!" diye bağırdı Calis. Hafifçe sallanarak Pantathialının yanına gidip, "Siz yılanlardan kaldırıldınız ve size kollar, bacaklar, dil ve kurnazlık verildi, ama sonuçta yılansınız!" dedi. Yaratıkla neredeyse burun buruna gelene kadar eğildi. "Gözlerime bak yılan! Karşındakinin kim olduğunu gör!"</p>
	<p class="block_13"> </p>
	<p class="block_14">Yaşlı rahip gözlerini kırpıştırıp Calis'in gözlerine baktı. Aralarında mistik bir iletişim oldu, çünkü rahip Calis'in bakışlarından korunmak istiyormuş gibi kollarını kaldırıp dönerek aniden dizlerinin üstüne düştü. "Hayır!</p>
	<p class="block_13"> </p>
	<p class="block_14">Olamaz!"</p>
	<p class="block_13"> </p>
	<p class="block_14">"O soyu kanımda taşıyorum!" diye bağırdı Calis. Erik Calis'in kendine o şekilde hakim olacak gücü nereden bulduğunu merak etti; normal bir insan o yanıklardan sonra ölmüş olurdu.</p>
	<p class="block_13"> </p>
	<p class="block_14">"Yalan!" diye bağırdı kertenkele adam, yüzünü çevirerek.</p>
	<p class="block_13"> </p>
	<p class="block_14">"Yalan olan sizin Yeşil Anneniz!" diye bağırdı Calis. "O tanrıça değil! Valherulardan biri!"</p>
	<p class="block_13"> </p>
	<p class="block_14">"Hayır! Onlar daha küçük akrabaları. Hiçbiri, Bize Yaşam Veren kadar büyük değildir! Onu geri getirmeye uğraşıyoruz, böylece ölerek, onun ayakları altında hükmetmek için yeniden doğacağız!" "Aptallar!" dedi Calis. Erik Calis'in gücünün yavaş yavaş azalmaya başladığını hissedebiliyordu. Dik durabilmesine yardım etmek için Miranda sağ tarafından dikkatlice onu tutuyordu. "Kana susamış aptallar, siz sadece sizi ne yaptıysa o'sunuz, doğal kökeni olmayan değiştirilmiş yaratıklarsınız, yalnızca kendi keyfini düşünen kibirli bir varlığın yarattıklarısınız. Siz onun ayağının altındaki tozdunuz ve kardeşleriyle birlikte başkaldırdığı Kaos Savaşları sırasında unutuldunuz!" Calis sendeleyince de Loungville yardımına koştu. "Eğer seni ve senin türünü kurtarmak için herhangi bir yol olsaydı, burada olmazdık."</p>
	<p class="block_13"> </p>
	<p class="block_14">Ardından Calis derin bir nefes aldı. "Sen bir piyonsun ve her zaman da öyleydin. Yok edilmek zorunda olmanız senin suçun değil, ama kökünüzün kazınması gerekiyor." "Buraya bunu yapmaya mı geldin?" diye sordu Yüksek Rahip.</p>
	<p class="block_13"> </p>
	<p class="block_14">"Evet," dedi Calis. "Ben, Alma-Lodakanızı hapsedenin oğluyum!" "Hayır!" diye haykırdı Yüksek Rahip. "Hiç kimse isimlerin en yücesini söyleyemez!" Yaşlı yılan ayağa kalkıp cüppesinden bir hançer çıkardı. Erik duraksamadan platforma çıkan iki basamağı koşarak tırmandı ve Yüksek Rahip'i elinden geldiği kadar sert bir şekilde biçti. Yaşlı yaratığın başı omuzlarından uçtu ve vücudu yere yığılırken biraz ileriye düştü.</p>
	<p class="block_13"> </p>
	<p class="block_14">Erik, "İyi yaptın," diyen Calis'e baktı.</p>
	<p class="block_13"> </p>
	<p class="block_14">"Şimdi ne yapacağız?" diye sordu de Loungville, kapıdaki gümbürtü daha ritmik bir hal alırken. "Koçbaşı getirmişler. Kapıda kalınca bir kalas var, ama sonsuza kadar dayanmayacaktır. Saaurlar güçlü yaratıklar."</p>
	<p class="block_13"> </p>
	<p class="block_14">Calis, "Başka bir çıkış bulun, yoksa dövüşerek geldiğimiz yoldan gitmek zorunda kalırız," dedi. De Loungville dönüp adamlara başka bir çıkış aramaya başlamalarını emretti. "İşte tapınakları," dedi Calis, Miranda basamaklara oturmasına yardım ederken. "Bunu yaratabilmek için, son elli yılda iğrenç kurbanlarla on binlerce yaşama kıydılar." Bitkin bir şekilde yeşil taşı gösterdi. "Yaşamları tutsak eden bir şey bu..."</p>
	<p class="block_13"> </p>
	<p class="block_14">Miranda, "Baban bir keresinde sahte Murmandamus'un, Hayattaşı ile aynı boyuta geçmek için onun hizmetinde ölenlerin tutsak edilmiş yaşamlarını kullandığından bahsetmişti," dedi. "Tekrar böyle bir yolu deneyeceklerinden şüphelenmeliydik." Taşı gösterdi. "Bu, basit bir aldatmacadan çok çok daha güçlü bir alet..."</p>
	<p class="block_13"> </p>
	<p class="block_14">"Ne yapacağız bunu?" diye sordu Erik.</p>
	<p class="block_13"> </p>
	<p class="block_14">Calis acıyla inledi. "Sen," dedi Miranda'ya, "al onu. Onu babama götürmelisin. Bu dünyada onun nasıl kullanıldığını anlayabilecek sadece iki kişi var, onlar da babam ve Pug." Kapıdan gelen gürültü söyleyeceklerini çabuk söylemesi gerektiğine işaret ediyordu. "Zümrüt Kraliçe bu anahtarı Sethanon'a götürüp Hayattaşı ile temas ettirirse... "</p>
	<p class="block_13"> </p>
	<p class="block_14">Miranda başını salladı. "Sanırım anlıyorum. Buradan birkaç kişiyi çıkarabilirim... "</p>
	<p class="block_13"> </p>
	<p class="block_14">"Hayır," dedi Calis. "Ben kalıyorum. Burada bulabileceğimiz herhangi bir şeyi anlamaya yakın tek kişi benim. Bulduğumuz Valheru miğferini ve bu anahtarı al. Yüzeye çıkmaya çalışın." Boldar'a bakıp, "Paralı askeri de yanına al," dedi. "Geri dönmek için sanatlarını kullanabileceğin bir yer bulana kadar hayatta kalmanı sağlar."</p>
	<p class="block_13"> </p>
	<p class="block_14">Miranda gülümsedi. "Seni piç. Büyü hakkında hiçbir şey bilmediğini söylemiştin bana." Calis, "Büyü yoktur, unuttun mu?" dedi.</p>
	<p class="block_13"> </p>
	<p class="block_14">"Keşke Nakor da burada olsaydı," dedi Erik.</p>
	<p class="block_13"> </p>
	<p class="block_14">Calis, "Pug elli yıl aradıktan sonra Pantathialıları bulamadıysa, bu, burasının çok güvenli olduğunu gösterir ve sanırım büyü kullanarak içeri girmek ya da dışarı çıkmak aynı derecede imkânsız olmalı," dedi.</p>
	<p class="block_13"> </p>
	<p class="block_14">"Lanet olsun sana," dedi kadın, yanağından bir damla yaş süzülerek. "Yüzeye ya da yakınlarına çıkmamız gerekiyor."</p>
	<p class="block_13"> </p>
	<p class="block_14">"Eh, o halde başka bir çıkış olduğunu umut etsek iyi olur."</p>
	<p class="block_13"> </p>
	<p class="block_14">Birkaç dakika sonra de Loungville, salonun arka tarafında yukarı doğru giden merdivenler bulduklarını rapor etti. "İşte," dedi Calis, gülümsemeye çalışarak. "Biraz dinlenmem gerekiyor.</p>
	<p class="block_13"> </p>
	<p class="block_14">Adamların da etrafa göz gezdirmesi gerekiyor."</p>
	<p class="block_13"> </p>
	<p class="block_14">Miranda Calis'in elini tutup sıktı. "Babana ne diyeyim?"</p>
	<p class="block_13"> </p>
	<p class="block_14">"Onu sevdiğimi söyle, anneme de aynısını söyle," dedi Calis. "Ona bir iblisin serbest kaldığını ve bu oyunda üçüncü bir oyuncu olduğunu söyle. Sanırım o mücevhere bakınca, göründüğü gibi olmadığını anlayacaktır."</p>
	<p class="block_13"> </p>
	<p class="block_14">"Ne demek istiyorsun?"</p>
	<p class="block_13"> </p>
	<p class="block_14">"Bırak Efsunörücüler o şeyi teorilerim düşüncelerini etkilemeden incelesinler."</p>
	<p class="block_13"> </p>
	<p class="block_14">Miranda dikkatle nesneye yaklaşıp hafifçe dokundu. Mırıldanıp ellerini taşın üzerinde gezdirdikten sonra nesneyi aldı. "Seni bırakmak hoşuma gitmiyor."</p>
	<p class="block_13"> </p>
	<p class="block_14">Calis cesurca gülümsemeyi başardı. "Benim de pek hoşuma gitmiyor. Şimdi, eğer yaralı tarafıma dokunmadan bana bir öpücük vermeyi başarabilirsen, beni öp ve git buradan."</p>
	<p class="block_13"> </p>
	<p class="block_14">Miranda diz çöküp Calis'in yüzünün sağ tarafını öptü, ardından fısıldayarak, "Senin için geri geleceğim," dedi.</p>
	<p class="block_13"> </p>
	<p class="block_14">"Sakın," dedi Calis. "Burada olmayacağız. Dışarı çıkmanın bir yolunu buluruz. Bir şekilde şu Brijan gemisine ulaşırım. Dük William'a her olasılığa karşı bizi karşılayacak birilerini göndermesini söyle, ama benim için buraya gelmeye kalkışma. Çok yüksek olasılıkla bu dağlarda hâlâ başka rahipler var ve merkezi gruplarını öldürmüş olsak bile, geri dönmek için büyü kullandığını anlayacak kadar güçlü olacaklardır."</p>
	<p class="block_13"> </p>
	<p class="block_14">Ardından kadının ona verdiği kolyeye dokundu. "Ayrıca beni nasıl bulacaksın?" Sorusu kapıya yapılan başka bir saldırıyla son buldu.</p>
	<p class="block_13"> </p>
	<p class="block_14">Miranda sağ elinde parlak mücevheri tutarken sol eliyle Calis'in sağlam elini sıktı. "Ölme lanet olası!"</p>
	<p class="block_13"> </p>
	<p class="block_14">"Olur," dedi Calis. "Bobby!" De Loungville, "Yüzbaşı?" dedi.</p>
	<p class="block_13"> </p>
	<p class="block_14">"Yanına bir düzine adam alıp onlarla git."</p>
	<p class="block_13"> </p>
	<p class="block_14">De Loungville dönüp, "Grup iki ve grup üç, buraya gelin!" diye bağırdı.</p>
	<p class="block_13"> </p>
	<p class="block_14">On iki adam salonu araştırmayı bırakıp rapor verdi. "Hanımefendiyle gidin," diye emir verdi de Loungville.</p>
	<p class="block_13"> </p>
	<p class="block_14">Calis, "Sen de Bobby," dedi.</p>
	<p class="block_13"> </p>
	<p class="block_14">De Loungville döndü ve kötücül bir sırıtışla, "Göndermeyi dene," dedi. Bekleyen on iki adama kapıyı gösterip, "Hanımefendiyle paralı askeri alıp defolun buradan!" dedi.</p>
	<p class="block_13"> </p>
	<p class="block_14">On iki adam Miranda ile Boldar'a göz attı. Boldar başıyla onaylayıp önden gitmeye başlayınca altı adam peşinden gitti, diğer altısı Miranda Calis'in elini bir kez daha sıkıp bırakırken bekledi. Ardından Miranda'yı takip etmeye başladılar. Erik Calis'e döndü. "Şimdi ne yapacağız Yüzbaşı?" "Kaç adamımız kaldı?" diye sordu Calis.</p>
	<p class="block_13"> </p>
	<p class="block_14">Erik'in saymaya ihtiyacı yoktu. "İki grup gittiğine göre, siz dahil otuz yedi kişiyiz." "Yaralı?" "Beş tane, ama dövüşebilirler." "Kalkmama yardım et," dedi Calis.</p>
	<p class="block_13"> </p>
	<p class="block_14">Erik kalkmasına yardım ettikten sonra yanmış tenine değmemek için elini Calis'in kemerine koyarak kolunu beline doladı. Calis sağlam tarafının ağırlığını iyice Erik'e verdi ve "Etrafta, Kadim Kişiler'in, Ejderha Lordları'nın eşyası olabilecek herhangi bir şey olup olmadığına bakmam gerekiyor," dedi.</p>
	<p class="block_13"> </p>
	<p class="block_14">Erik'in, böyle bir eşyanın üstünden atlasa bile nasıl bilebileceğine dair bir fikri yoktu, ama Calis, "O miğfere dokunduğunda neler hissettiğini hatırlıyor musun?" dedi.</p>
	<p class="block_13"> </p>
	<p class="block_14">Erik, "Unutamam," dedi</p>
	<p class="block_13"> </p>
	<p class="block_14">"Böyle bir şey arıyoruz."</p>
	<p class="block_13"> </p>
	<p class="block_14">On beş gergin dakika boyunca salonu taradılar. Bir duvar halısının arkasında, büyük bir kalasla kapatılmış bir kapı buldular. Kapı açılır açılmaz Calis, "Geri çekilin," dedi. Erik'i onu bırakmaya zorladı ve topallayarak kapı eşiğine gitti. İçeride bir zırh takımı vardı. Yeşil yeşil parlıyordu ve Erik bir kez daha kollarındaki tüylerin diken diken olduğunu hissetti.</p>
	<p class="block_13"> </p>
	<p class="block_14">Calis, "Bu onun gücünün gerçek kaynağı," dedi.</p>
	<p class="block_13"> </p>
	<p class="block_14">Erik, Calis'in tanrıçayı ya da kadın Ejderha Lordu'nu ya da her ne ise onu kastettiğini tahmin etti, ama Saaurlar ağır kapıya düzenli olarak vurmaya devam ederken çatlayan tahtanın ve inleyen menteşelerin sesi dikkatini dağıttı.</p>
	<p class="block_13"> </p>
	<p class="block_14">Bobby, "Ne yapacağız bunu?" diye sordu. "Yok edeceğiz," dedi Calis.</p>
	<p class="block_13"> </p>
	<p class="block_14">Sallanarak bir adım atınca Erik ile de Loungville yardımına koştu. Erik derisinin sızlamaya başladığını hissetti ve eşyalara yaklaşırken kaşınma dürtüsüyle savaştı. Zırhın yanı sıra, bir takım zümrüt mücevher vardı: bir taç, büyük taşlardan yapılmış bir gerdanlık, bilezikler ve yüzükler.</p>
	<p class="block_13"> </p>
	<p class="block_14">Calis yavaşça uzanıp zırha dokundu. Ardından sanki parmakları yanmış gibi elini hızla geri çekti. "Hayır!" dedi.</p>
	<p class="block_13"> </p>
	<p class="block_14">"Ne oldu?" diye sordu de Loungville.</p>
	<p class="block_13"> </p>
	<p class="block_14">"Bu zırh... hatalı." Çabucak odadaki bütün nesnelere dokundu ve "Hepsi bozulmuş. Bir şey bunları... değiştirmiş."</p>
	<p class="block_13"> </p>
	<p class="block_14">Aniden ve Erik'in onu tanıdığından beri ilk kez, Calis'in yüzünde korku görüldü. "Tam bir aptalım!</p>
	<p class="block_13"> </p>
	<p class="block_14">Neredeyse Pantathialılar kadar koca bir aptalım."</p>
	<p class="block_13"> </p>
	<p class="block_14">Bobby'ye dönerek, "Bu şeyleri elimizden geldiğince çabuk bir biçimde yok etmeliyiz, ama daha da önemlisi, kaçmalıyız," dedi.</p>
	<p class="block_13"> </p>
	<p class="block_14">De Loungville, "Buna karşı çıkmam Yüzbaşı," dedi.</p>
	<p class="block_13"> </p>
	<p class="block_14">Calis, "Erik, sen demirciydin," dedi. "Bu zırhı yok etmenin en iyi yolu nedir?"</p>
	<p class="block_13"> </p>
	<p class="block_14">Erik, üstünde yarım kabartma bir yılanın olduğu donuk donuk titreyen yeşil metali zırhın göğüs plakasını aldı. Plaka elindeyken, garip görüntüler, baştan çıkarıcı bir müzik ve damarlarında yabancı bir öfkenin dolaştığını hissetti. Plakayı elinden bıraktı. Yere çarpınca çınladı. "Bunun yok edilip edilemeyeceğini bilmiyorum; en azından normal yollarla," dedi Erik. "Metali eritmek için çok yüksek ısı gerekir; yüksek ısı aynı zamanda yapısındaki çeliği de ayrıştırabilir. Yeterince ısı verecek bir ateş yakabilirsek... " Calis çevresine bakarak, "Ne yakabiliriz ki?" dedi. Ardından bayıldı ve Bobby onu yere yatırdı. Erik'e bakarak, Alfred'e seslendi. Onbaşı yanlarına gelince de Loungville, "Üzülerek belirtiyorum ki, bir anda kendimi komutada buldum," dedi. "Şu andan itibaren, her ikinizden de gelebilecek herhangi bir teklife açığım."</p>
	<p class="block_13"> </p>
	<p class="block_14">Alfred, "Buradan defolup gitmeliyiz Başçavuş," dedi. "Kapı daha fazla dayanmaz." "Peki şu lanet şeyleri ne yapacağız?" diye sordu Bobby Erik'e.</p>
	<p class="block_13"> </p>
	<p class="block_14">Erik elinden geldiğince hızlı düşünmeye çalıştı. "Büyü işlerinden hiç anlamam. Ben silahtan, atlardan ve dövüşmekten anlarım." Ardından devam etti, "Bunlar hakkında bildiğim tek şey, Miranda'nın birbirleriyle temas etmelerine izin verilmemesi hakkındaki uyarısı. Eğer her adam tek bir parçayı sararsa, hepsini yanımızda götürebiliriz. En azından onlardan uzak tutmuş oluruz." Gümbürdeyen kapıyı gösterdi.</p>
	<p class="block_13"> </p>
	<p class="block_14">"Yapın."</p>
	<p class="block_13"> </p>
	<p class="block_14">Erik emirleri verdi ve adamlar duvardaki halıları indirip zırhı, mücevherleri ve diğer nesneleri bunlara sardı. Erik, "Herkes etrafındakileri kontrol etsin," dedi. "Eğer herhangi birinde bir... gariplik -dalgın, şaşkın ya da dikkati dağılmış- görürseniz hemen bana söyleyin!" Nesneleri dağıttı. Hiçbiri -ne kadar küçük olduğunun önemi yoktu- başka bir parçayı taşıyan adamın yanında durmayacaktı. De Loungville, "Önden git," dedi.</p>
	<p class="block_13"> </p>
	<p class="block_14">"Peşinden geleceğim. Eğer kapıyı kıramazlarsa, on dakika içinde yola koyulacağım.</p>
	<p class="block_13"> </p>
	<p class="block_14">"Diğer kapıyı arkandan kapatıp kapatamayacağına bak," dedi Erik.</p>
	<p class="block_13"> </p>
	<p class="block_14">"Defol," dedi de Loungville alaycı bir gülümseyişle.</p>
	<p class="block_13"> </p>
	<p class="block_14">Erik bir meşale yakıp eşyaları taşıyan adamları çabucak ikinci kapıdan geçirdi. Merdivenler karanlığa doğru yükseliyordu ve tırmanmaya başladı.</p>
	<p class="block_13"> </p>
	<p class="block_7"><img alt="Line" src="images/image.png" class="calibre3"/></p>
	<p class="block_13"> </p>
	<p class="block_14">Nakor aniden doğrulduğunda, bir ağacın altında uyukluyordu. Etrafa göz atınca, Sho Pi'nin biraz ileride ona bakarak oturduğunu gördü. Deli dilenci de oturmuş ona bakıyordu.</p>
	<p class="block_13"> </p>
	<p class="block_14">"Ne oldu?" diye sordu Nakor.</p>
	<p class="block_13"> </p>
	<p class="block_14">"Seni rahatsız etmek istemediğim için bekledim Usta; Vencar Lordu geldi. Prens yönetimi devralması için onu göndermiş."</p>
	<p class="block_13"> </p>
	<p class="block_14">"Onu demiyorum," dedi Nakor kalkarak. "Hissetmedin mi?"</p>
	<p class="block_13"> </p>
	<p class="block_14">"Neyi hissetmedim mi usta?"</p>
	<p class="block_13"> </p>
	<p class="block_14">Nakor, "Boş ver," dedi. "Buradan gidiyoruz."</p>
	<p class="block_13"> </p>
	<p class="block_14">Sho Pi de ayağa kalktı. "Nereye gidiyoruz?"</p>
	<p class="block_13"> </p>
	<p class="block_14">"Bilmiyorum. Krondor'a sanırım. Belki de Elvandar'a. Duruma göre değişir." Nakor adaya hakim olan büyük binaya doğru seğirtirken Sho Pi onu takip etti. Binaya yaklaştıklarında, deli dilenci mutfağa doğru seğirtti. Çarpık bacaklı Isalani kumarbaz binaya girip doğruca ana salona yöneldi ve salondaki masanın başında oturan iyi giyimli bir adamın yanı sıra, Kalied, Chalmes ve diğer büyücülerin de orada olduğunu gördü.</p>
	<p class="block_13"> </p>
	<p class="block_14">Saray Kontu, "Sen de Nakor olmalısın," dedi.</p>
	<p class="block_13"> </p>
	<p class="block_14">Nakor, "Öyle olmalıyım," dedi. "Size birkaç şey söyleyeceğim. Öncelikle, bunların hepsi yalancıdır."</p>
	<p class="block_13"> </p>
	<p class="block_14">Diğer büyücüler nefeslerini tuttu ya da karşı çıktı, ama Nakor konuşmaya devam etti. "Öyle bir niyetleri yok, ama işleri öylesine gizlilik içinde yürütmeye alışmışlar ki, kendilerine engel olamıyorlar. Söyledikleri hiçbir şeye inanmayın. Ama bunun dışında iyi niyetlidirler." Vencar Lordu Arutha gülmeye başladı. "Babam tuhaf biri olduğunu söylemişti."</p>
	<p class="block_13"> </p>
	<p class="block_14">"Bence Lord James de oldukça tuhaf biridir," dedi Nakor. "Çok iyi bir kart oyuncusudur." Göz kırptı. "Kart oyunlarında bana hile yediren tanıdığım tek insan. Bunu takdir ediyorum." Arutha, "Eh, bunu akşam yemeğinde konuşabiliriz," dedi.</p>
	<p class="block_13"> </p>
	<p class="block_14">"Hayır konuşamayız," dedi Nakor. "Gitmem gerekiyor."</p>
	<p class="block_13"> </p>
	<p class="block_14">Rengi daha açık olan saçları dışında babasına benzeyen Arutha, "Hemen mi?" diye sordu. "Evet." Nakor kapıya doğru döndü. "Bu inatçı ahmaklara, çok yakında gerçekten kötü bir şeylerin olacağını ve salak salak ortalarda dolaşacaklarına Krallık'a yardım etme konusunu ciddi ciddi düşünmeye başlamalarını, yoksa artık herhangi bir şey yapmanın hiçbir anlamı kalmayacağını söyleyin. Yakında dönerim."</p>
	<p class="block_13"> </p>
	<p class="block_14">Krondor Prensi'nin temsilcisinin diyecek başka bir şeyleri vardıysa bile, Nakor neredeyse koşarak geçitte ilerlemeye başladığı için dinlemedi; çok hızlı yürüyordu.</p>
	<p class="block_13"> </p>
	<p class="block_14">Sho Pi, "Usta, gidiyoruz dediğini sanmıştım," dedi.</p>
	<p class="block_13"> </p>
	<p class="block_14">"Gidiyoruz," dedi Nakor merdivenleri çıkmaya başlarken.</p>
	<p class="block_13"> </p>
	<p class="block_14">"Ama rıhtımlara buradan gidilmiyor. Burası-"</p>
	<p class="block_13"> </p>
	<p class="block_14">"Pug'ın kulesine gidiyor. Biliyorum."</p>
	<p class="block_13"> </p>
	<p class="block_14">Sho Pi, dönerek kulenin tepesine çıkan merdivenleri tırmanan Nakor'u takip etti. En üst kata ulaştıkları zaman, kilidi olmayan ahşap bir kapıyla karşılaştılar.</p>
	<p class="block_13"> </p>
	<p class="block_14">Nakor kapıyı yumrukladı. "Pug!"</p>
	<p class="block_13"> </p>
	<p class="block_14">Kapının yüzeyini garip bir parıltı kapladı ve tahta akışkanlaşıp dönerek bir yüz şeklini aldı.</p>
	<p class="block_13"> </p>
	<p class="block_14">"Defol!" dedi yüz. "Bu odaya girilmez."</p>
	<p class="block_13"> </p>
	<p class="block_14">Nakor uyarıya kulak asmayıp kapıyı daha çok yumruklamaya başladı. "Pug!" diye bağırdı.</p>
	<p class="block_13"> </p>
	<p class="block_14">Sho Pi, "Usta, Pug burada değil-" derken kapı açılınca sustu. Pug kafasını uzattı. "Sen de mi hissettin?" "Nasıl hissetmeyeyim?" dedi Nakor.</p>
	<p class="block_13"> </p>
	<p class="block_14">Sho Pi, "Ama senin burada olmadığını söylemişlerdi," dedi.</p>
	<p class="block_13"> </p>
	<p class="block_14">Nakor gözlerini kısarak Sho Pi'ye baktı. "Bazen senden ümidimi kesiyorum evlat. Aptal mısın yoksa çok mu safsın?"</p>
	<p class="block_13"> </p>
	<p class="block_14">"Ne zamandan beri biliyordun?" diye sordu Pug, içeri girmelerini işaret ederek.</p>
	<p class="block_13"> </p>
	<p class="block_14">Kapı arkalarından kapandı. "Buraya geldiğim günden beri. Gelip giderken çok fazla gürültü çıkarıyorsun." Ardından sırıttı. "Bir gün çok sessizce buraya çıktım ve seninle hanım arkadaşını duydum." Gözleri büyüdü ve kafasını iki yana salladı. "Siz ikiniz!" Güldü. Pug gözlerini devirdi. "Rahatsız etmediğin için teşekkür ederim." "Gerek görmedim. Ama artık gitmemiz gerekiyor." Pug başını salladı. "Saldırıyı göze alacağız." Nakor, "Pek sanmıyorum," dedi. "Hissettiğimiz her neyse, o kadar çok gürültü yapıyor ki, eğer birileri seni arıyorsa bile, üçümüzü taşıdığının farkına varmazlar. Nereye gidiyoruz? Krondor'a mı?" Pug kafasını iki yana salladı. "Hayır. Elvandar'a gidiyoruz. Tomas ile konuşmam gerekiyor." Nakor Sho Pi'ye ona yakın durmasını işaret edip öğrencisinin elini tuttu. Pug diğer ikisiyle ellerini birleştirdi ve oda değişmeye ve titrek titrek parlamaya başladı; ardından kendilerini bir ormanın ortasındaki bir açıklıkta buldular.</p>
	<p class="block_13"> </p>
	<p class="block_14">Pug, "Beni takip edin," dedi ve biraz ötedeki sığ bir nehre yöneldi. "Crydee nehri," dedi. Ardından yüksek sesle seslendi. "Ben Yıldızlimanlı Pug. Lord Tomas ile görüşmek istiyorum!" Birkaç dakika sonra karşı kıyıda iki tane elf ortaya çıktı. Bir tanesi, "Elvandar'a girebileceğin söyleniyor!" diye bağırdı.</p>
	<p class="block_13"> </p>
	<p class="block_14">Ağır ağır ilerleyerek nehri geçtiler ve Pug, Sho Pi'ye, "Hiç kimse Elvandar'a izinsiz giremez," dedi. Karşı kıyıya ulaştıklarında Pug, "Umarım hızlı gitmemin bir sakıncası yoktur," dedi.</p>
	<p class="block_13"> </p>
	<p class="block_14">Elf, "Zerre kadar bile yok," dedi. Pug gülümsedi. "Galain'di, değil mi?" "Hatırlıyorsun," dedi elf.</p>
	<p class="block_13"> </p>
	<p class="block_14">Pug, "Konuşacak zamanımızın olmasını dilerdim," dedi.</p>
	<p class="block_13"> </p>
	<p class="block_14">Elf başını salladı. "Ben ve keşif kolum birkaç gün içinde saraya döneceğiz. Belki o zaman görüşebiliriz."</p>
	<p class="block_13"> </p>
	<p class="block_14">Pug gülümsedi. Tekrar Sho Pi ile Nakor'un elini tuttu ve onları ormandaki başka bir noktaya taşıdı.</p>
	<p class="block_13"> </p>
	<p class="block_14">Sho Pi'nin gözleri ardına kadar açılınca Pug elf ormanının kalbini ilk kez gördüğü zamanı hatırladı. Devasa ağaçlar, neredeyse delinemeyecek bir örtü oluşturarak en kadim meşeleri bile gölgede bırakıyordu. Ağaçlardan bazılarının yaprakları çok koyu yeşil görünürken, diğerlerinin yaprakları altın sarısı, kızıl ya da gümüş rengi, birkaçı da kar beyazıydı; alanı garip, yumuşak bir ışık yıkıyordu. Devasa ağaç gövdelerinde, içlerine oyulmuş basamaklar yükseliyordu ve oldukça geniş dallar her yöne dağılan yollar olarak iş görüyordu.</p>
	<p class="block_13"> </p>
	<p class="block_14">"Burası bir ağaç şehir," dedi Sho Pi.</p>
	<p class="block_13"> </p>
	<p class="block_14">"Evet," dedi büyük bir yaya yaslanarak biraz ötede duran yaşlı bir adam. Saçları bembeyazdı ve teni yaşadığı yılları gösteriyordu, ama vücudu hâlâ diriydi ve üstünde avcıların giydiği yeşil derilerden vardı.</p>
	<p class="block_13"> </p>
	<p class="block_14">"Martin!" dedi Pug, adama doğru giderek.</p>
	<p class="block_13"> </p>
	<p class="block_14">Yaşlı adam Pug'ın uzattığı eli sıktı. "Uzun zaman oldu." "İyi görünüyorsun." Nakor sırıttı.</p>
	<p class="block_13"> </p>
	<p class="block_14">"Seni yaşlı kart hilebazı!" dedi Martin, Nakor'un elini sıkarak. "Bir gün bile yaşlanmamış gibi duruyorsun."</p>
	<p class="block_13"> </p>
	<p class="block_14">Nakor omuzlarını silkti. "Uzun hayat verilmemiş biri için Martin, olağanüstü görünüyorsun." Yaşlı adam gülümsedi. "Benim yaşımda bir adam için demek istiyorsun." Etrafına baktı. "Burada vakit geçiriyorum. Elvandar bana kucak açtı. Sanırım tanrılar son yıllarımı huzur içinde geçirmeme izin vermeye karar verdi."</p>
	<p class="block_13"> </p>
	<p class="block_14">Pug, "Huzuru hak ediyorsun," dedi.</p>
	<p class="block_13"> </p>
	<p class="block_14">Bir zamanların Krondor Dükü, Kral Lyam'ın ağabeyi ve Kral Borric'in amcası olan Martin Longbow, "Görünen o ki, huzur bir kez daha tehlikede," dedi.</p>
	<p class="block_13"> </p>
	<p class="block_14">Pug başını salladı. "Tomas ve Aglaranna ile konuşmam gerekiyor. Calis burada mı?"</p>
	<p class="block_13"> </p>
	<p class="block_14">Martin yayını eline aldı. "Seni beklemek için gönderilmiştim. Miranda yanında çok garip bir adamla birlikte bir saat önce geldi." Yürümeye başladı. "Tomas kısa bir süre sonra burada olacağını söylemişti. Calis... şey, geri dönemeyebilir." "Kötü haber," dedi Nakor.</p>
	<p class="block_13"> </p>
	<p class="block_14">"Bu kim?" dedi Martin, Sho Pi'yi göstererek.</p>
	<p class="block_13"> </p>
	<p class="block_14">Nakor, "Sho Pi," dedi. "Öğrencim."</p>
	<p class="block_13"> </p>
	<p class="block_14">Martin ağaçların arasında ilerlemeye devam ederken güldü. "Ciddi mi, yoksa yine şu sadakayla geçinen kutsal adam rolünü mü oynuyorsun?"</p>
	<p class="block_13"> </p>
	<p class="block_14">"Ciddi," dedi Nakor, alınmış görünerek. "O dümeni Borric'e asla anlatmamalıydım. Ailesindeki herkese söyledi."</p>
	<p class="block_13"> </p>
	<p class="block_14">Martin'in kahverengi gözleri kısıldı. "Bir sebebi vardı." Ardından güldü. "Seni tekrar gördüğüme sevindim."</p>
	<p class="block_13"> </p>
	<p class="block_14">"Sen gelmiyor musun?" diye sordu Pug.</p>
	<p class="block_13"> </p>
	<p class="block_14">"Hayır, artık Kraliçe'nin Meclisi'ne nadiren katılıyorum. Burada zamanımın dolmasını bir konuk olarak beklemekten memnunum."</p>
	<p class="block_13"> </p>
	<p class="block_14">Pug gülümsedi. "Anlıyorum. Bunu akşam, yemekten sonra konuşuruz." Sho Pi ve Nakor'un ellerini tutup gözlerini kapadı ve bir kez daha hava titrek titrek parlamaya başladı ve başka bir yerdeydiler. Yukarılara yerleştirilmiş büyük bir platformun ortasında duruyorlardı. Birisi, "Hoş geldin Crydeeli Pug," dedi.</p>
	<p class="block_13"> </p>
	<p class="block_14">Pug kahkahasına engel olamadı. "Teşekkür ederim dostum."</p>
	<p class="block_13"> </p>
	<p class="block_14">Boyu rahatlıkla iki metre olan iri yarı bir adam yaklaşıp Pug'ın elini sıktı, ardından sarıldı. "Seni tekrar gördüğüme sevindim Pug." Genç göstermesine karşın gözleri kadimdi. Fiziksel özellikleri insan ve elf karışımıydı. Çıkık elmacık kemikleri, sivri uçlu kulakları ve sarı saçları vardı. Calis'i gören birinin, bu adamın onun babası olduğuna dair şüphesi olmazdı.</p>
	<p class="block_13"> </p>
	<p class="block_14">Pug hafifçe arkadaşının sırtına vurdu. "Uzun zaman oldu Tomas," dedi üzüntüyle.</p>
	<p class="block_13"> </p>
	<p class="block_14">Sho Pi ve Nakor, Elvandar'daki Elf Ordusunun Savaş Şefi Tomas'a tanıtıldı. Ardından soylu tavırlar içindeki çok çekici bir kadına, Elvandar Kraliçesi Aglaranna'ya takdim edildiler. Nakor gülümseyip, "Tanıştığımıza memnun oldum Leydi," derken, Sho Pi diz çökerek selam verdi. Elf Kraliçesi, yüzyılları bulan yaşına rağmen genç görünüşlü bir kadındı. Saçları muhteşem bir kızıl-altın sarısı, gözleri koyu mavi ve yabancı olmasına rağmen güzelliği nefes kesiciydi.</p>
	<p class="block_13"> </p>
	<p class="block_14">İnsan standartlarına göre genç görünüşlü bir elf gelip Tomas'ın yanına geçti. "Bu Calin," dedi</p>
	<p class="block_13"> </p>
	<p class="block_14">Tomas, "Elvandar tahtının varisi ve oğlumun ağabeyi."</p>
	<p class="block_13"> </p>
	<p class="block_14">Prens Calin yeni gelenleri selamladı, ardından Pug'a dönüp, "Miranda bir saat önce geldi," dedi.</p>
	<p class="block_13"> </p>
	<p class="block_14">"Nerede?" diye sordu Pug.</p>
	<p class="block_13"> </p>
	<p class="block_14">"Şurada." Tomas, ilkinin bitişiğindeki ikinci bir platformu gösterdi.</p>
	<p class="block_13"> </p>
	<p class="block_14">Sho Pi ağzı açık bakakalmıştı. Ağaçlar ışıklarla ve büyüyle doluydu. Hayal bile edemeyeceği çok derin bir huzur ve neşe hissi vardı.</p>
	<p class="block_13"> </p>
	<p class="block_14">Gösterilen yere geçtiklerinde, Miranda'nın bir miğferle beraber garip parlak bir mücevheri incelediğini gördüler. Elflerden hiçbiri yakınında durmuyor, ama dikkatle nesnelere bakıyorlardı.</p>
	<p class="block_13"> </p>
	<p class="block_14">Pug kadına doğru seğirtti. "Miranda!"</p>
	<p class="block_13"> </p>
	<p class="block_14">Kadın döndü ve onu görünce neredeyse uçarak kollarını boynuna doladı. "Seni tekrar gördüğüme sevindim." "Calis?" diye sordu Pug. "Yaralandı." "Yarası ne kadar kötü?" "Kötü."</p>
	<p class="block_13"> </p>
	<p class="block_14">Pug bir süre kadına sarıldıktan sonra, "Bana onu nerede bulabileceğimi söyle," dedi.</p>
	<p class="block_13"> </p>
	<p class="block_14">"Yapamam. Onu büyü görüşünden koruyan bir tılsım takıyor. Onu Pantathialılardan gizlediği kadar bizden de gizliyor."</p>
	<p class="block_13"> </p>
	<p class="block_14">"Bana olanları anlat," dedi Pug.</p>
	<p class="block_13"> </p>
	<p class="block_14">Miranda yolculukta olanları, keşfi ve kaçışı anlattı. "Dağlardan çıkarken hayatta kalan altı adamı, tepelerdeki dondurucu bir mağarada bıraktım," diye bitirdi. "Dağlardan inmeleri için dua ediyorum, ama korkarım hepsi öldü."</p>
	<p class="block_13"> </p>
	<p class="block_14">Pug, "Hepimiz tehlikeleri biliyorduk," dedi.</p>
	<p class="block_13"> </p>
	<p class="block_14">Miranda Pug'ın elini sıkıca tutarak başını salladı, ama bitkin görünüyordu. "Bunu bulduk," dedi kadın, "ve Calis bunu buraya getirmemin hayati önem taşıdığına karar verdi."</p>
	<p class="block_13"> </p>
	<p class="block_14">Pug anahtara baktı. "Ne bu?"</p>
	<p class="block_13"> </p>
	<p class="block_14">"Bir Pantathia işi. Yeşil Hanımı Hayattaşı'ndan azat edecek bir anahtar," dedi Miranda. Pug kuşkulu görünüyordu. Elini değdirmeden taşın üstünde tutarak uzun dakikalar boyunca nesneye baktı. Birkaç kere gözlerini kapadı ve dudakları kıpırdandı. Bir kere avucundan taşa ulak bir enerji kıvılcımı sıçradı. Sonunda doğruldu ve "Bir çeşit anahtar, orası kesin," dedi, "ama Valheru'yu azat etmek için..."</p>
	<p class="block_13"> </p>
	<p class="block_14">Orada bulunan Elvandar'ın Efsunörücülerine baktı ve en yaşlılarına hitap etti. "Tathar, ne görüyorsun?"</p>
	<p class="block_13"> </p>
	<p class="block_14">"Bu, adı söylenmemesi gerekenlerin bir şeyi," dedi Kraliçe'nin baş danışmanı. "Ama burada, bilgim dahilimde olmayan yabancı bir hava da var."</p>
	<p class="block_13"> </p>
	<p class="block_14">Pug, "Bahsettiğin iblis olabilir mi Miranda?" diye sordu.</p>
	<p class="block_13"> </p>
	<p class="block_14">"Hayır. O neredeyse akılsız bir şeydi, katıksız ve basit bir öldürme makinesi. Yaptığı işe tanık oldum ve bir düzine yılan rahibi bir köşede tutabildiği ve güçlü olduğu halde, kurnazdı, zeki değil - en azından bu aleti anlayacak kadar değil. Bu şeyi yapan her neyse, o basit varlıktan daha fazlasına sahip. Birileri o yaratığı, Pantathialıların yurtlarının tam kalbine açtıkları bir gedikten, bizimle aynı niyetle onları yok etmesi için yollamış."</p>
	<p class="block_13"> </p>
	<p class="block_14">Pug, "Daha önce de hileyle karşılaşmıştık; şimdi neden olmasın?" dedi.</p>
	<p class="block_13"> </p>
	<p class="block_14">Tomas arkadaşının yanına gelip, "Ne düşünüyorsun?" dedi.</p>
	<p class="block_13"> </p>
	<p class="block_14">Pug sakalını sıvazladı. "Nasıl ki Murmandamus, Sethanon'u ele geçirmek ve moredhelleri ayaklandırmak için kullanılmış sahte bir simge, bir Pantathialı hilesiydiyse, bu da, Hayattaşı'nı ele geçirmek için Pantathialıları kullanan bir iblis hilesi olamaz mı?" "Hangi amaçla?" diye sordu Aglaranna.</p>
	<p class="block_13"> </p>
	<p class="block_14">Pug iç geçirdi. "Güç. Kimin kullandığı fark etmez, bu güçlü bir alet."</p>
	<p class="block_13"> </p>
	<p class="block_14">"Silah," dedi Nakor. "Alet değil."</p>
	<p class="block_13"> </p>
	<p class="block_14">"Peki Valheru?" diye sordu Tomas. "Başka bir güç de içinde hapsedilmişlerle uğraşmadan</p>
	<p class="block_13"> </p>
	<p class="block_14">Hayattaşı ile bir şeyler yapmayı, onu bir şekilde kullanmayı hayal edemez mi?"</p>
	<p class="block_13"> </p>
	<p class="block_14">Pug, "Sorun, elimizdeki tek bilgi kaynağının, Ashen-Shugar'ın anılarından hatırlayabildiklerin olması," dedi. Tomas, Gedik Savaşları sırasında zırhını giymiş olduğu ve çağlar önce ölmüş Ejderha Lordu'nun anılarına sahipti. "Ama Hayattaşı'nın yapımıyla hiçbir ilgisi olmayan tek Valheru o. Yapısına, amacına dair bir şeyler -yeni tanrıları yok etmek için bir silah olduğunu- biliyordu, ama bunun haricinde taşın doğasını bilmiyor."</p>
	<p class="block_13"> </p>
	<p class="block_14">"Yani başka birilerinin -o iblisin dünyamıza girişinin arkasında her kim varsa- Hayattaşı için aklımıza gelmemiş bir amacı olabileceğinden mi şüpheleniyorsun?" dedi Miranda. "Hayattaşı'nı öylece alıp, bir insanın kılıç ya da arbalet kullandığı gibi bir silah olarak kullanabilirler mi?" "Bunu bilmiyorum," dedi Pug. "Birilerinin bunu denemeye istekli olduğu belli gerçi." "Ne yapacağız?" diye sordu Miranda.</p>
	<p class="block_13"> </p>
	<p class="block_14">Pug, "Bekleyip bu şeyi inceleyecek ve bir sonraki hamlelerinin ne olacağını göreceğiz," dedi.</p>
	<p class="block_13"> </p>
	<p class="block_14">Miranda, "Calis ne olacak?" diye sordu. Tomas, "Bekleyeceğiz," dedi.</p>
	<p class="block_13"> </p>
	<p class="block_14">Miranda, "Onu ve diğerlerini aramak için geri dönmek istiyorum," dedi.</p>
	<p class="block_13"> </p>
	<p class="block_14">Pug, "İstediğini biliyorum, ama bu aptalca olur," dedi. "İlerlemiş olacaklar ve kiminle karşılaşsak, her kim hayatta kalmışsa tetikte ve onu kolluyor olacaktır. Orada ikinci kez ortaya çıkman, geride kalmış ne kadar büyü varsa, ışığa üşüşen böcekler gibi üstüne üşüşmene sebep olacaktır." Nakor, "Ben giderim," dedi.</p>
	<p class="block_13"> </p>
	<p class="block_14">Pug dönüp, "Ne?" dedi.</p>
	<p class="block_13"> </p>
	<p class="block_14">"Ben giderim," dedi Nakor tane tane. "Beni Krondor'a götürürsen, bir gemi alıp, Calis'in gemisini bıraktığı yere yelken açar ve onu geri getiririm." Pug, "Sen ciddi misin?" diye sordu.</p>
	<p class="block_13"> </p>
	<p class="block_14">Nakor, "Buna," dedi, Sho Pi'yi göstererek, "yolculuğa çıkacağımızı söylemiştim. Bu düşündüğümden yalnızca birazcık daha uzun…"</p>
	<p class="block_13"> </p>
	<p class="block_14">Bir an gülümsedikten sonra gülümsemesi kayboldu. Nakor, hiç kimsenin ondan şimdiye kadar duymadığı kadar ciddi bir sesle, "Büyük ve korkunç bir fırtına geliyor Pug," dedi. "Kara ve ölümcül ve henüz arkasında neyin olduğunu anlayamadık. Buradaki herkesin bir görevi var. Tabii benim de: Calis ve diğerlerini bulmak ve Miranda ayrıldıktan sonra ne öğrendilerse onlarla birlikte geri getirmek."</p>
	<p class="block_13"> </p>
	<p class="block_14">Aglaranna, "Eğer oğlumuzu bulmana yardımı olacaksa, verebileceğimiz her şeyi bizden alabilirsin," dedi.</p>
	<p class="block_13"> </p>
	<p class="block_14">Nakor, "Beni sadece Krondor'a götürün," dedi. Pug, "İstediğin özel bir yer var mı?" diye sordu. Nakor bir süre düşündü. "Prensin sarayı iyi olur." Pug başını salladı, ardından Sho Pi'ye bakıp, "Sen de geliyor musun?" diye sordu.</p>
	<p class="block_13"> </p>
	<p class="block_14">"Ben ustamı takip ederim."</p>
	<p class="block_13"> </p>
	<p class="block_14">Pug, "Pekâlâ; elleri birleştirin," dedi.</p>
	<p class="block_13"> </p>
	<p class="block_14">Birleştirdiler, Pug bir büyü yaptı ve aniden kayboldular.</p>
	<p class="block_13"> </p>
	<p class="block_7"><img alt="Line" src="images/image.png" class="calibre3"/></p>
	<p class="block_13"> </p>
	<p class="block_14">Calis baygındı ve Erik onu bir çocuğu taşıyormuş gibi taşıyordu. Bobby güçbela kendindeydi ve Alfred'in omzuna yaslanmıştı. Pantathialıların derinlerdeki tapınağında geriye kalan otuz yedi adamdan, dokuzu hayattaydı. Üç kere düşman kuvvetlerle karşılaşmışlar ve dövüşmek zorunda kalmışlardı. Calis'in ısrarı üzerine devam etmişlerdi. Kendisini bırakmalarını istemesine rağmen, onu taşımışlardı.</p>
	<p class="block_13"> </p>
	<p class="block_14">Erik yol üzerinde, ısının titreyen dalgalar halinde yükseldiği derin bir yarık bulmuştu. Zırhın ve diğer nesnelerin çatlağa atılmasını emretti; ısı Valheru eşyalarını yok etmese bile, en azından hiçbir ölümlünün onları oradan alamayacağından emindi.</p>
	<p class="block_13"> </p>
	<p class="block_14">Bunu yaptıktan birkaç dakika sonra, dağ korkunç bir titremeyle sarsıldı ve düşen kayalar bir adamı öldürdü, diğerini de yaraladı. İlerledikleri tünelde, onları yere yıkıp neredeyse bir saat sağır olmalarına yol açan muazzam bir rüzgâr esti ve sanki çılgına dönmüş yıldırımlar gökyüzüne dönmenin bir yolunu arıyormuş gibi, tünelin tavanında kızgın enerji çatırdamaları boşaldı. Erik, o büyülü nesneleri yok etmeye kalkıştıklarında bile, birbirlerine değmelerine izin vermenin akıllıca olmadığına karar verdi. Şiddetin, Valheru eşyalarının yok olduğu haberini verdiğini ümit etti.</p>
	<p class="block_13"> </p>
	<p class="block_14">Ardından saldırıya uğramışlardı. İlki, görünüşe göre yuvalarından birine yapılan iblis saldırısından sağ kurtulmuş küçük bir Pantathialı grup tarafındandı ve iki kere de Saaurlarla dövüşmek zorunda kalmışlardı. Hayatta olmalarının tek sebebi, diğer kuvvetlerin de dağların içinden çıkmayı en az Calis'in birliği kadar istiyor olması ve dövüş bir kere kesildi mi, takip etmemeleriydi.</p>
	<p class="block_13"> </p>
	<p class="block_14">Ama saldırılar yüzünden dağların daha yükseklerine çıkmak zorunda kalmışlardı. Alfred sıranın başından gelip, "İleride bir mağara var," dedi.</p>
	<p class="block_13"> </p>
	<p class="block_14">Mağaraya girdiklerinde Erik mağara ağzından dışarıya göz attı. Ayaklarının dibinde, dağ sırtlarını yer yer gül kırmızısı ve altın sarısı ile yıkayan ikindi güneşinin vurduğu zirveleri karlı dağlar uzanıyordu. Acısına ve korkusuna rağmen çok kısa bir an, güzel şeylerin hâlâ var olduğunu düşündü, ama tadını çıkarmak için sadece çok yorgun, aç ve üşümüştü.</p>
	<p class="block_13"> </p>
	<p class="block_14">"Kamp kurun," diye emir verdi ve ne kadar hayatta kalabileceklerini düşündü. Adamlar sırt çantalarının birinden meşaleler çıkarıp onları küçük bir ateş yakmak için kullandılar. Erik sayım yaptı ve beş ya da altı gün hayatta kalabilecekleri kadar yiyecekleri olduğu yargısına vardı. Ondan sonra, adamların ne kadar yaralı olduğunun bir önemi olmaksızın, Ejderha Lordu'nun eşyalarının yok edilmesinden kaçmış olan Pantathialılar tarafından fark edilmekten kaçınmaya ve devam etmelerini sağlayacak kadar yiyecek bulmaya çalışarak karlı bölgeden aşağı inmeye başlayacaklardı.</p>
	<p class="block_13"> </p>
	<p class="block_14">Atların hâlâ vadide olup olmadığını ve o vadiyi bulup bulamayacağını merak etti. Calis ve de Loungville yaralı olduğu için, hayatta kalanları artık Erik komuta ediyordu. "Çavuş," dedi Alfred. "Buraya gelseniz iyi olur."</p>
	<p class="block_13"> </p>
	<p class="block_14">Erik ateş yakmaya çalışan adamların yanından geçti ve Alfred'in yanına gidip diz çöktü. De Loungville'in gözleri açıldı.</p>
	<p class="block_13"> </p>
	<p class="block_14">"Başçavuş," dedi Erik.</p>
	<p class="block_13"> </p>
	<p class="block_14">"Yüzbaşı nasıl?" diye sordu de Loungville.</p>
	<p class="block_13"> </p>
	<p class="block_14">"Yaşıyor," dedi Erik. Bu basit gerçeğe şaşırmıştı. "Normal bir insan bu sabah ölmüş olurdu.</p>
	<p class="block_13"> </p>
	<p class="block_14">Uyuyor."</p>
	<p class="block_13"> </p>
	<p class="block_14">Erik de Loungville'in soluk tenine bakıp, "Sen nasılsın?" diye sordu.</p>
	<p class="block_13"> </p>
	<p class="block_14">De Loungville öksürünce, Erik ağzının kenarından kanlı tükürüğün aktığını gördü. "Ölüyorum," dedi de Loungville, ikinci tabak yemeği isterken kullandığı aynı sakin ses tonuyla. "Nefes almam her seferinde... zorlaşıyor." Yan tarafını gösterdi. "Ciğerlerime bir kaburga parçası saplanmış olduğunu düşünüyorum." Ardından acıyla gözlerini kapadı. "Hayır, ciğerlerime bir kaburga parçası saplanmış olduğunu biliyorum."</p>
	<p class="block_13"> </p>
	<p class="block_14">Erik gözlerini kapayıp gözyaşlarıyla savaştı. Eğer adam dinlenebilse ve kemik parçasının yeri tespit edilse, bir şeyler yapılabilirdi, ama yarı taşınıp, yarı sürüklenerek yürümeye zorlanırken bir parçanın batması... günün yarısında ciğerini biçiyor olmalıydı. Acısı dayanılmaz olmalıydı. De Loungville'in çoğu zaman baygın olmasına şaşmamak gerekiyordu.</p>
	<p class="block_13"> </p>
	<p class="block_14">"Üzülmek yok," dedi de Loungville, Erik'in düşüncelerini okumuş gibi. Uzanıp Erik'in tuniğini tuttu. Erik'i kendine doğru çekerek, "Hayatta kalmasını sağla," dedi.</p>
	<p class="block_13"> </p>
	<p class="block_14">Erik başını salladı. De Loungville'in kimden bahsettiğini söylemesine gerek yoktu. "Sağlarım." "Başaramazsan, yemin ederim geri gelip gırtlağına binerim." Öksürünce vücudu acıyla kasıldı ve gözleri yaşla doldu.</p>
	<p class="block_13"> </p>
	<p class="block_14">Tekrar konuşabilecek duruma geldiğinde fısıldayarak, "Bilmiyorsun, ama ben ilktim," dedi.</p>
	<p class="block_13"> </p>
	<p class="block_14">"Askerdim ve beni Hamsa'da o kurtardı. Beni iki gün boyunca taşıdı. Beni o yetiştirdi!" Bobby'nin gözleri yaşla doldu; Erik acıdan mı, yoksa duygulandığı için mi anlayamadı. "Beni saygın biri yaptı." De Loungville'in sesi gittikçe zayıflıyordu. "Benim ailem yok Erik. O benim babam ve ağabeyim. O benim oğlum. Hayatta kalmasını-" De Loungville'in vücudu kasılmaktan iki büklüm oldu ve kan kustu.</p>
	<p class="block_13"> </p>
	<p class="block_14">Nefes almak için büyük bir acıya katlanması, sadece gözlerinin yaşarmasına neden olunca vücudunu dikleştirdi. Erik çırpınmasını engellemek için kollarını Bobby de Loungville'e dolayıp sıkıca vücuduna bastırdı, ama bir çocuğu tutar gibi nazikçe tutuyor ve de Loungville gelmeyecek bir nefesi almaya çalışırken yanaklarından yaşlar süzülerek dinliyordu. Ciğerlerine dolan kanın hırıltılı gürültüsünü duydu ve ardından de Loungville öldü.</p>
	<p class="block_13"> </p>
	<p class="block_14">Erik, yanaklarından yaşların süzülmesine aldırış etmeden uzun bir süre onu sıkıca tuttu. Ardından yavaşça yere yatırdı. Alfred uzanıp, artık boş bakan gözleri kapadı. Erik düşünemeyecek bir durumda oturuyordu ki Alfred, "Leş yiyicilerin ona ulaşamayacağı bir yer bulayım Çavuş," dedi. Erik başını salladı ve Calis'in yattığı yere baktı. Acı soğuğu hissederek, Bobby'nin kalın pelerinini çıkarmaya başladı. Yakınındaki bir askere, "Yardım et," dedi. "Kendi de aynı şeyi yapardı." Başçavuş'u soydular ve üstündekileri baygın yarı elfin üstüne yığdılar. Erik merakla rengine baktı. Pantathialıların salonundaki patlamadan sağ çıktıysa, dinlenip iyileşmesi sağlanırsa bu soğuktan da sağ çıkabilirdi.</p>
	<p class="block_13"> </p>
	<p class="block_14">Erik tek olasılığın burada birkaç gün dinlenmek olacağını biliyordu, ama sonrasında soğuk ve açlık onları mağaradan çıkmak ve dağdan aşağı inmek zorunda bırakacaktı. Alfred ile başka bir adam de Loungville'in cesedini alıp dışarıdaki karlara taşırken Erik bakışlarını tekrar Calis'in yüzüne çevirdi.</p>
	<p class="block_13"> </p>
	<p class="block_14">"Söz veriyorum Bobby," dedi yavaşça. "Hayatta kalmasını sağlayacağım."</p>
	<p class="block_13"> </p>
	<p class="block_14">Kısa bir süre sonra, Alfred ve diğer asker döndü ve Alfred, "Şurada küçük bir buz mağarası var," dedi, hafifçe batıyı göstererek. "Onu oraya koyup, mağaranın girişine kaya yığabiliriz." Ateşe elinden geldiği kadar yakın oturarak, "Burada karların eridiğini hiç sanmıyorum," dedi. "Orada güvende olur Çavuş."</p>
	<p class="block_13"> </p>
	<p class="block_14">Erik başını salladı. Aklı umutsuzluğa kapılması için yalvarıyor ve sanki yere uzanıp uyumaktan başka bir şey yapmaya ihtiyacı yokmuş gibi hissediyordu. Kendinden başka, artık yaşamı ona bağlı, bir adamdan daha fazlası olan çok özel bir varlık ve altı adam daha olduğu için plan yapmak ve çalışmak zorunda olduğunu ve bir söz verdiğini biliyordu. Yorgunluk ve ümitsizliği aklından uzaklaştırmak için derin bir nefes aldı ve aklını herkesi sapasağlam bu dağlardan çıkartmanın yolunu düşünmeye çevirdi.</p>
	<p class="block_13"> </p>
	<p class="block_7"><img alt="Line" src="images/image.png" class="calibre3"/></p>
	<p class="block_13"> </p>
	<p class="block_14">Alt katta bir kargaşa patlak verince Roo kafasını kaldırıp baktı. Birkaç itiraz sesi yükseliyordu.</p>
	<p class="block_13"> </p>
	<p class="block_14">"Neler?"</p>
	<p class="block_13"> </p>
	<p class="block_14">"Nakor!" dedi Roo, Isalani kumarbaz bir basamak arkasında onu durdurmaya çalışan üç garsonla birlikte hızla merdivenleri çıkarken.</p>
	<p class="block_13"> </p>
	<p class="block_14">"Yukarı çıkamazsınız!" diye bağırdı Kurt, Nakor'a yetişmeye çalışarak.</p>
	<p class="block_13"> </p>
	<p class="block_14">Roo ayağa kalkıp, "Tamam Kurt," dedi. "Kendisi eski bir... iş arkadaşımdır."</p>
	<p class="block_13"> </p>
	<p class="block_14">"Anlatmaya çalıştım," dedi Nakor. Hayal kırıklığına uğramış garson dönüp merdivenlerden inerken, Nakor Kurt'e bakıp sırıttı. Roo, "Hangi rüzgâr attı seni?" diye sordu.</p>
	<p class="block_13"> </p>
	<p class="block_14">"Sen. Saraydan geliyorum. Lord James bana gemilerinden birini veremeyeceğini söyledi. Bir gemiye ihtiyacım var. Senin gemilerin olduğunu söyledi, bu yüzden ben de buraya senden bir gemi almaya geldim."</p>
	<p class="block_13"> </p>
	<p class="block_14">Roo güldü. "Benden sana bir gemi vermemi mi istiyorsun? Ne için?"</p>
	<p class="block_13"> </p>
	<p class="block_14">Nakor, "Calis, Erik, Bobby ve diğerleri Novindus'ta sıkışıp kaldı. Birisinin gidip onları getirmesi gerekiyor."</p>
	<p class="block_13"> </p>
	<p class="block_14">Roo, '"Sıkışıp kalmak' ile neyi kastediyorsun?" diye sordu.</p>
	<p class="block_13"> </p>
	<p class="block_14">Nakor, "Pantathialıları bulup yok etmek için aşağıya indiler," dedi. "Onları yok edip etmediklerini bilmiyorum, ama canlarını fena yakmışlar. Calis, Miranda'yı birtakım önemli işler için babasına göndermiş ve şimdi eve dönüş yolları olmadığı için sıkışıp kalmış durumdalar. Lord James bu iş için ayıracak gemisi olmadığını, şehri savunmak için gemileri burada tutacağını söyledi. O yüzden ben de senden bir tane alabileceğimi düşündüm."</p>
	<p class="block_13"> </p>
	<p class="block_14">Roo duraksamadan Jason'a dönüp, "Hangi gemilerimiz limanda?" diye sordu.</p>
	<p class="block_13"> </p>
	<p class="block_14">Jason bir kâğıt demetine göz attı. Sayfaları karıştırarak, "Altı tane-"</p>
	<p class="block_13"> </p>
	<p class="block_14">"En hızlısı hangisi?"</p>
	<p class="block_13"> </p>
	<p class="block_14">"Acı Deniz Kraliçesi', diye yanıtladı Jason.</p>
	<p class="block_13"> </p>
	<p class="block_14">"O geminin altı aylık bir yolculuk için hazırlanmasını ve yarın, sabahın ilk ışıklarıyla bizimle yola çıkabilecek en dayanıklı elli paralı askerin tutulmasını istiyorum." "Bizimle mi?" diye sordu Nakor.</p>
	<p class="block_13"> </p>
	<p class="block_14">Roo omuzlarını silkti. "Erik bildiğim tek kardeşim ve orada Calis ile beraberse, ben de geliyorum." Nakor oturdu ve Roo'nun masasının bir köşesinde duran demlikten kendine bir fincan kahve koydu. Kahveden bir yudum alıp, "Bizimle gelebilecek durumda mısın?" diye sordu.</p>
	<p class="block_13"> </p>
	<p class="block_14">Roo başını salladı. "Görev başında bırakabileceğim güvenilir adamlarım var." Sylvia ile Karli'yi, ardından da Helen Jacoby'yi düşündü ve "Birkaç kişiyle vedalaşmam gerekiyor," dedi. "Karnım aç," dedi Nakor. "Ah, Sho Pi aşağıdaydı. Benden daha kibar olduğu için, yukarı çıkamayacağını söylediklerinde onlara inandı."</p>
	<p class="block_13"> </p>
	<p class="block_14">Roo Jason'a, gidip Sho Pi'yi getirmesini işaret etti ve "sonra da gidip Luis ile Duncan'ı bulmalıyım," dedi. "Ben yokken kimin neyle ilgileneceğini ayarlamam gerekiyor." Jason başını sallayıp ayrıldığında Roo, "Onları geri getireceğiz," dedi.</p>
	<p class="block_13"> </p>
	<p class="block_14">Nakor gülümsedi, başını salladı ve kahvesini yudumlamaya devam etti.</p>
	<p class="block_13"> </p>
	<p class="block_7"><img alt="Line" src="images/image.png" class="calibre3"/></p>
	<p class="block_13"> </p>
	<p class="block_3" id="calibre_pb_22"> </p>
</body></html>
