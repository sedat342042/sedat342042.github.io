<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.7" name="Generator" />
  <link href="../Styles/style.css" rel="stylesheet" type="text/css" />

  <title>BÜYÜK WOOTTON'LU DEMİRCİ</title>
</head>

<body>
  <p class="p5"><span class="t5"><b>BÜYÜK WOOTTON'LU DEM</b></span><span class="t5"><b>İ</b></span><span class="t5"><b>RC</b></span><span class="t5"><b>İ</b></span></p>

  <p class="p6">&nbsp;</p>

  <p class="p7">Bir zamanlar ne eski anılan ne de uzun bacakları olanlara uzak gelecek bir köy vardı. Ona Küçük Wootton'dan büyük olduğu için Büyük Wootton derlerdi, ormanın birkaç kilometre derinliklerindeydi. Çok büyük olmasa da o dönemde bolluk içindeydi ve her yerde olduğu gibi orada da türlü türlü insan yaşardı; iyisi, kötüsü, biraz iyisi biraz kötüsü.</p>

  <p>Ülkede, çeşitli zanaatlarda çalışanlarının becerileriyle, ama en çok da aşçılığıyla tanınmış, kendi halinde bir köydü. Köy Kurulu'na ait kocaman bir Mutfak vardı ve Başaşçı önemli biriydi. Aşçı'nın Evi ve Mutfak, çevredeki en büyük ve en eski ve de en güzel bina olan Büyük Salon'da birleşirdi. Salon iyi cins taş ve meşe ağacından inşa edilmişti ve bir zamanlar olduğu gibi boyanıp süslenmese de iyi bakılmıştı. Köylüler toplantılarını, tartışmalarını, şenliklerini ve aile toplantılarını Salon'da yaparlardı. Bütün bunlara uygun yiyecek içecek hazırlamak zorunda olduğu için Aşçı da hep meşgul olurdu. Yıl içinde ardı arkası kesilmeyen festivallerde uygun olansa yiyeceğin bol ve lezzetli olmasıydı.</p>

  <p>&nbsp;Kışın yapılan tek festival olduğu için herkesin iple çektiği bir festival vardı. Bu festival bir hafta sürerdi ve son gün günbatımında, çok kişinin davet edilmediği iyi Çocuklar Ziyafeti adında bir eğlence olurdu. Bu tür olayları organize edenler ne kadar dikkatli olmaya çalışsa da, işler hep böyle olageldiği için, çağrılmayı hak eden bazıları unutulur, hak etmeyen bazılarıysa yanlışlıkla çağrılırdı kuşkusuz. Her neyse, sadece yirmi dört yılda bir yapıldığı ve sadece yirmi dört çocuk davet edildiği için, herhangi bir çocuğun Yirmi dörtlü Ziyafet'e gelmesi daha çok doğum tarihi konusundaki şansına dayanıyordu. Bu durumda Başaşçı'dan elinden gelenin en iyisini yapması bekleniyordu ve başka bir sürü hoş şeye ek olarak geleneksel olarak Büyük Pasta'yı da o yapmalıydı. Bir Başaşçı çok ender olarak ikinci bir Büyük Pasta yapacak kadar görevde kaldığı için adı, pastanın mükemmelliğiyle (ya da başka haliyle) hatırlanırdı.</p>

  <p class="p9">Ama öyle bir zaman geldi ki, görevdeki Başaşçı, böyle bir şeyle daha önce hiç karşılaşmayan herkesi şaşırtarak birdenbire tatile ihtiyacı olduğunu açıkladı ve gitti. Kimse nereye gittiğini öğrenemedi, ama birkaç ay sonra geri döndüğünde biraz değişmiş görünüyordu. Eskiden başka insanların eğlendiğini görmekten hoşlanan, ama kendisi az konuşan, ciddi ve nazik bir adamdı. Şimdi ise daha neşeliydi; sık sık insanı çok güldürecek şeyler söyleyip yapıyor ve ziyafetlerde Başaşçılardan beklenmeyecek şekilde neşeli şarkılar söylüyordu. Ayrıca beraberinde bir çırak getirmişti ki, bu da köydeki herkesi hayrete düşürmüştü.</p>

  <p class="p9">Şaşırtıcı olan Başaşçı'nın çırağının olması değildi. Bu olağandı. Aşçı uygun zamanda bir çırak seçer, ona öğretebilen her şeyi öğretir ve ikisinin de yaşı ilerledikçe çırak daha fazla önemli işi üstüne alırdı. Böylece Başaşçı emekli olduğunda ya da öldüğünde görevi üstlenip onun yerine Başaşçı olmak için hazır olurdu. Ama bu Aşçı daha önce hiç çırak seçmemişti. Sürekli olarak, "daha zaman var" ya da "kendime uygun birisini bulduğumda seçerim," demişti. Ama şimdi beraberinde kendi halinde, üstelik köyden olmayan bir çocuk getirmişti. Wootton'lu delikanlılardan daha çevik ve daha hızlı, tatlı dilli ve çok nazikti; ama bu iş için komik olacak kadar gençti, en fazla on dördünde gösteriyordu. Yine de kendi çırağını seçmek Başaşçı'nın kendi meselesiydi ve kimsenin buna karışmaya hakkı yoktu. Bu yüzden Çırak tek başına kalacak yer bulacak kadar büyüyene dek Aşçının Evi'nde kaldı. Çok geçmeden insanlar onu etrafta görmeye alıştılar ve birkaç arkadaş edindi. Arkadaşları ve Aşçı onu Alf diye çağırıyordu, ama kalan herkes için sadece Çırak'tı.</p>

  <p class="p10">Bir sonraki sürprizse yalnızca üç sene sonra yaşandı. Başaşçı, bir bahar sabahı uzun beyaz şapkasını çıkardı, temiz önlüklerini katladı, beyaz ceketini astı ve yanına dişbudak ağacından yapılma sağlam bir bastonla, küçük bir çanta alarak yola koyuldu. Çırağa hoşça kal dedi. Etrafta başka kimse yoktu.</p>

  <p class="p11">"Şimdilik hoşça kal, Alf" dedi. "Seni her zaman yaptığın gibi, yapabileceğinin en iyisini yapmak üzere bırakıyorum. Her şeyin yolunda gideceğini umuyorum. Eğer bir daha görüşürsek her şeyi duymak isterim. Onlara bir başka tatile çıktığımı, ama bu sefer geri dönmeyeceğimi söyle."</p>

  <p class="p11">Çırak Mutfağa gelen insanlara bu mesajı ilettiğinde köyde bayağı bir patırtı koptu. " Böyle bir şey yapılır mı dediler?" "Hem de bir uyarı ya da veda olmaksızın! Biz Başaşçı olmadan ne yaparız? Yerine geçecek birini bırakmadı." Bütün bu tartışmalar boyunca kimse genç Çırağı Aşçı yapmayı aklına getirmedi. Boyu biraz uzamıştı, ama yine de bir çocuğa benziyordu, üstelik sadece üç yıldır çalışıyordu.</p>

  <p class="p9">Sonunda daha iyi birinin olmaması nedeniyle, az miktarda olmak koşuluyla yeterince iyi pişirebilen köyden birisini seçtiler. Daha gençken başının sıkışık olduğu zamanlarda Başaşçı'ya yardım etmiş, ama Başaşçı ona hiç ısınmamış ve çırağı yapmamıştı. Şimdi bir kansı ve çocukları olan, para konusunda tutumlu davranan güvenilir bir adamdı. "Hiç değilse, haber vermeden ayrılmaz," dediler, "üstelik kötü bir aşçı olması hiç aşçı olmamasından iyidir. Bir daha ki Büyük Pasta'ya yedi yıl var, o zamana dek bunu yapmayı becermesi lazım."</p>

  <p class="p9">Nokes, adı buydu, olayların gidişatından çok memnundu. Her zaman Başaşçı olmayı arzulamıştı ve bunu başarabileceğinden hiç kuşku duymamıştı. Belli bir süre boyunca, Mutfak'ta yalnız kaldığı anlarda, uzun beyaz şapkayı giyip, cilalanmış bir tavada kendine bakmaya ve: "Nasılsınız Efendim. Bu şapka tam kafanıza oturmuş, sanki sizin için yapılmış. Umarım işleriniz yolunda gidiyordur," derdi.</p>

  <p class="p9">Başlarda, Nokes elinden geleni yaptığı için işler yeterince yolunda gitti, üstelik ona yardım edecek bir de çırak vardı. Aslına bakılırsa Nokes bunu hiç kabul etmediyse de gizli gizli izleyerek çıraktan çok şey öğrendi. Ama zamanı gelipte Yirmi dörtlü Ziyafet yaklaşmaya başlayınca, Nokes'un da Büyük Pasta hakkında düşünmeye başlaması gerekti. Yedi yıllık deneyimle sıradan durumlar için şöyle böyle pastalar ve hamur işleri çıkarmayı becerse de, dört gözle beklendiğini ve katı eleştirmenlere beğendirmesi gerektiğini bildiği için Büyük Pasta onu çok düşündürüyordu. Hem sadece çocuklar değildi beğendirmesi gerekenler. Ziyafete yardıma gelenler için aynı malzeme ve fırınla bir tane de daha küçük bir pasta yapılması gerekiyordu. Ayrıca, Büyük Pasta'nın kendine has bir yeniliği ve şaşırtıcı bir yanı olması, bir önceki pastanın tekrarı olmaması gerekiyordu.</p>

  <p class="p12">Nokes'un başlıca fikri pastanın çok tatlı ve malzemesinin zengin olmasıydı; ve şekerli kremayla tamamen kaplanmasına (ki Çırak bunda çok becerikliydi) karar vermişti. "</p>

  <p class="p12">Bu onu güzel ve perilere layık yapacak," diye düşünüyordu. Çocukların zevkleri konusunda sahip olduğu birkaç fikirden ikisi periler ve tatlılardı. Büyüdükçe perileri o kadar düşünmemeye başlamıştı, ama hala tatlılara çok düşkündü. "Ah! Perilere layık olmalı. Bu bana bir fikir veriyor," dedi. Aklına pastanın tam ortasına, en üste, ucunda parlak bir yıldız olan bir asa tutan ve ayaklarının etrafında pembe kremayla Periler Kraliçesi yazan beyazlar içinde küçük bir bebek dikmek geldi.</p>

  <p class="p9">Ama pastayı pişirmek için malzemeleri hazırlamaya başladığında Büyük Pasta'nın içine ne konulması gerektiği konusunda sadece belirsiz anılan olduğunu fark etti ve bu yüzden daha önceki aşçıların bıraktığı bazı eski tarif kitaplarına baktı. Bazen el yazılarını çözse de, içlerinde hiç duymadığı ya da unuttuğu ve hatırlayacak zamanının olmadığı birçok şeyden bahsedildiği için ona bulmaca gibi geldiler. Ama yine de kitapların anlattığı bir iki baharatı bulmayı deneyebileceğini düşündü. Kafasını kaşıdı ve sonuncu Aşçı'nı<a id="a1"></a>n içinde özel pastalar için baharatlar ve başka şeyler sakladığı bir sürü bölümü olan eski kara kutu aklına geldi. İşi devraldığından beri kutuya bakmamıştı, ama biraz aradıktan sonra depodaki yüksek bir rafın üstünde buldu.</p>

  <p>İndirip kapağın üzerinden tozu üfledi, ama kapağı açınca çok az baharatın kaldığını, üstelik de kuru ve küflü olduklarını gördü. Ama köşedeki bir bölümde, ancak bizim altı kuruşlarımız büyüklüğünde, sanki gümüşten yapılmış, ama kararmış gibi siyah görünen küçük bir yıldız buldu. "Garip," dedi ışığa tutarken.</p>

  <p class="p10">"Hayır değil!" dedi arkasından bir ses, öyle ani söyledi ki Nokes yerinden zıpladı. Bu Çırak'ın sesiydi ve Usta'sıyla daha önce hiç bu tonda konuşmamıştı. Aslında kendisine bir şey söylememişse Nokes'la yok denecek kadar az konuşurdu. Nokes'un görüşüne göre bu, genç birisi için doğru ve uygundu, çünkü kremayı iyi yapsa da daha öğrenecek çok şeyi vardı.</p>

  <p class="p12">"Ne demek istiyorsun, genç adam?" dedi pek de hoşnut olmayarak. "Eğer garip değilse nedir o zaman?"</p>

  <p>"O perisel bir şey," dedi Çırak. "Periler Diyarı'ndan geliyor."</p>

  <p class="p11">Bunun üzerine aşçı güldü. "Tamam, tamam," dedi. "Aşağı yukarı avnı anlama gelir; ne istersen onu söyle. Bir gün büyüyeceksin. Şimdi kuru üzümleri ezmeye başlayabilirsin. Eğer garip perisel bir tane bulursan bana söyle…"</p>

  <p class="p11">"Yıldızı ne yapacaksınız, Usta?" dedi Çırak.</p>

  <p>"Pastaya koyacağım, elbette," dedi Aşçı. "Tam da gereken şey, özellikle periselse," diye bıyık altından güldü. "Herhalde sen de, üstelik çok uzun zaman olmuş olmamalı, karışımlara böyle küçük süslerin, küçük madeni paraların ve daha bir sürü şeyin karıştırıldığı çocuk partilerine gitmişsindir. Her neyse bu köyde biz böyle yaparız: Çocukları eğlendirir. "</p>

  <p>"Ama bu değersiz bir süs değil, Usta. Bu bir peri yıldızı," dedi Çırak.</p>

  <p class="p12">"Bunu çoktan söyledin," diye dişlerini gıcırdattı Aşçı. "Tamam çocuklara söylerim. Bu onları güldürür."</p>

  <p>"Güldüreceğini sanmıyorum, Usta," dedi Çırak. "Ama yapılması gereken bu, gayet doğru."</p>

  <p>"Kimle konuştuğunu sanıyorsun?" dedi Nokes.</p>

  <p class="p13">Bu arada Pasta, daha çok da Çırak tarafından olmak üzere, hazırlanmış ve krema kaplanmıştı.</p>

  <p class="p12">"Kafanı perilere bu kadar taktığına göre Peri Kraliçesi'ni senin yapmana izin vereceğim," dedi Nokes.</p>

  <p>"Ne güzel!" diye yanıtladı Çırak. "Çok meşgulseniz yaparım. Ama bu sizin fikrinizdi, benim değil."</p>

  <p>"Burada fikirleri ben bulurum, sen değil," dedi Nokes.</p>

  <p>Ziyafette Pasta, uzun bir masanın ortasında, yirmi dört kırmızı mumdan oluşan bir dairenin içinde duruyordu. Tepesi, üst kenarlarında kırağı tutmuş, parıl parıl küçük ağaçların büyüdüğü, küçük beyaz bir dağ gibi yükselmişti; zirvesindeyse tek ayağı üzerinde bir karkızı gibi dans edip, elinde ışıkta parıldayan mini mini buzdan bir asa tutan küçük beyaz bir figür vardı.</p>

  <p>Çocuklar kocaman gözlerle Pasta'ya baktılar ve bir iki tanesi ellerini çırpıp, "Ne kadar güzel ve perilere yaraşır," diye çığlık attı. Bu Aşçı'yı zevkten dört köşe yaptı, ama Çırak' ın canı sıkkın gözüküyordu. İkisi de oradaydı: Başaşçı zamanı geldiğinde pastayı kesmek, Çırak da bıçağı bileyip ona uzatmak için.</p>

  <p class="p11">En sonunda Aşçı bıçağı alıp masaya yaklaştı. "Size şunu söylemeliyim ki sevgili çocuklar," dedi "bu güzelim kremanın altında, yenecek birçok güzel şeyden yapılmış, ayrıca içine süsler, küçük paralar ve daha neler neler karıştırılmış bir pasta var ve bana söylenene göre kendi diliminde bir tane bulan şanslıdır. Pastada yirmi dört tane var ve eğer Periler Kraliçesi adil davranırsa her biriniz için birer tane olmalı. Ama o, her zaman adil olmayan, küçük şakacı bir yaratıktır. Bay Çırak'a sorun." Çırak dönüp çocukların yüzlerini incelemeye başladı.</p>

  <p>"Ah! Az daha unutuyordum," dedi Aşçı. "Bu gece yirmi beş tane var. Bir tane de küçük gümüş yıldızımız var, Bay Çırak'ın dediğine göre özel, sihirli bir tane. O yüzden dikkatli olun. Eğer küçük ön dişlerinizden birini kırarsanız, sihirli yıldız onu iyileştirmez. Ama sanırım yine de onu bulmak özellikle şans getirici bir şey."</p>

  <p class="p11">İyi bir pastaydı ve kimse gerekenden küçük olması dışında bir hata bulmamıştı. Tamamı kesildiğinde her çocuk için koca bir dilim çıktı, ama geriye hiçbir şey artmadı. Kimse tekrar bir dilim alamadı. Dilimler yavaş yavaş yok oldu ve her an bir süs ya da küçük para bulunuyordu. Pastanın üstünde elinde asa olan bir bebek olsa da olmasa da, şans hep böyle gittiği için kimi bir, kimi de iki tane buldu, çoğu da hiç bulamadı. Ama pastanın hepsi yenip bittiği halde sihirli yıldız ortaya çıkmamıştı.</p>

  <p>"Tanrım beni koru," dedi Aşçı. "O zaman gümüşten yapılmış olmasına olanak yok; erimiş olmalı. Ya da Bay Çırak haklıydı ve gerçekten sihirliydi ve yok olup Periler Diyarı'na geri döndü. Pek hoş bir şaka değil." Budalaca bir sırıtmayla Çırak'a baktı; Çırak da karanlık gözlerle ona baktı ve hiç gülümsemedi.</p>

  <p>Her şey bir yana, gümüş yıldız gerçekten perisel bir yıldızdı. Çırak bu tür konularda hata yapacak biri değildi. Olansa şuydu: Ziyafetteki çocuklardan biri diliminde gümüş bir para bulup onu yanındaki, kendi diliminde hiçbir şey bulamadığı için çok hayal kırıklığına uğramış görünen küçük Nell'e vermiş, bu arada fark etmeden yıldızı yutmuştu. Bazen o da yıldıza gerçekten ne olduğunu merak ediyordu, ama yıldızın hissedilemeyecek bir yerde, ki aynen böyle olması gerekiyordu, yani kendinde kaldığını bilmezdi. Yıldız orada günü gelene dek uzun süre bekledi.</p>

  <p>Ziyafet kışın ortasındaydı, ama şimdi hazirandı ve geceleri hava çok geç kararıyordu. Çocuk uyumak istemediği için şafaktan evvel kalktı: bu onun onuncu doğum günüydü. Pencereden dışarıya baktı, dünya sakin ve umutlu görünüyordu. Serin ve güzel kokulu hafif bir esinti uyanan ağaçları salladı. Sonra şafak söktü ve güneş dünyanın çevresinde yükselirken kuşların söylemeye başladığı şafak şarkılarını, ona doğru yaklaşırken yükselişini, üstünden hızla geçip evin etrafındaki alanı doldurarak bir müzik dalgası halinde Batıya yayılışını duydu.</p>

  <p>Kendi kendine, "Bana Perileri hatırlatıyor," dediğini duydu; "Ama Periler Diyarı'ndaki insanlar da şarkı söyler." Sonra yüksek ve net bir sesle, ezbere biliyormuş gibi göründüğü garip kelimelerle şarkı söylemeye başladı; ve tam da o anda yıldız ağzından düştü ve açık duran eliyle yıldızı yakaladı. Yıldız şimdi parlak griydi ve güneşte parıldıyordu; titreyip sanki uzağa uçacakmış gibi biraz yükseldi. Hiç düşünmeden elini alnına yapıştırdı ve yıldız alnının oltasında kaldı ve yıllarca orada durdu.</p>

  <p class="p9">Dikkatli gözlere görünmez olmasa da köyden çok az insan bunu fark etti; sonuçta yıldız onun yüzünün bir parçası oldu ve çoğunlukla hiç parlamadı. Işığın bir kısmı gözlerine ve yıldız gelir gelmez güzelleşmeye başlayan ve büyüdükçe daha da güzelleşen sesine geçti. İnsanlar bir "günaydın" dan başka bir şey olmasa da onun sesini duymayı seviyorlardı.</p>

  <p class="p11">Ülkesinde, sadece kendi köyünde değil, etraftaki başka birçok köyde de işindeki ustalığıyla tanındı. Babası bir demirciydi, kendisi de onun zanaatını takip edip daha iyi hale getirdi. Babası hayattayken Demircioğlu diye çağrılıyordu, sonrasındaysa sadece Demirci. Artık Uzak Doğu'yla Batı ormanları arasındaki en iyi demirci olmuştu ve dükkânında demirden her şeyi yapabiliyordu. Tabii ki yaptıklarının çoğu, günlük gereksinmelere uygun sade ve işe yarar şeylerdi: Çiftlik aletleri, marangoz aletleri, mutfak aletleri ve tencereler ve tavalar, tezgâhlar, sürgüler ve menteşeler, tencere asılan çengeller, ocak ayaklan, nallar ve benzeri şeyler. Sağlam ve uzun ömürlü olurlardı, ama kendi türlerine uygun biçimleri, kullanım kolaylıkları ve görünüşteki güzellikleriyle kendilerine has bir zarafetleri olurdu.</p>

  <p class="p11">Ama zamanı olduğunda bazı şeyleri zevk için yapardı ve demiri, bir yaprak serpintisi ve açan çiçekler kadar hafif ve ince görünen harika biçimlerde, ama demirin sert kuvvetini yok etmeden, hatta daha kuvvetli işleyebildiği için güzel olurlardı. Çok az insan onun yaptığı bahçe kapılarının ya da pencere kafeslerinin yanından hayran hayran bakmadan geçebilirdi; bir kere kapandıklarındaysa kimse içlerinden geçemezdi. Bu tür şeyleri yaparken şarkı söylerdi; ve Demirci şarkı söylemeye başladığında çevresindekiler işlerini bırakır ve onu dinlemeye dükkâna gelirlerdi.</p>

  <p>Çoğu insanın onun hakkında tüm bildiği buydu. Aslında bu yeterliydi ve köydeki birçok insanın, hatta becerikli ve çalışkan olanların bile elinden ancak bu kadar gelmişti. Ama bilecek daha çok şey vardı. Nitekim Demirci, Periler Diyarı'nı iyice öğrenmişti ve bazı bölümlerini bir ölümlünün bilebileceği kadar iyi biliyordu; artık insanların çoğu Nokes'a benzediğinden bundan karısı ve çocukları dışında çok az kişiye bahsetti. Karısı, gümüş parayı verdiği Nell; kızı Nan ve oğlu Ned de Demircioğlu'ydu. Zaten zaman zaman akşamları yalnız çıktığı uzun yürüyüşlerden ya da bir yolculuktan döndüğünde bazen yıldızı alnında parlarken gördükleri için bu onlardan bir sır gibi saklanamazdı.</p>

  <p class="p9">Ara sıra, kimi zaman yürüyerek, kimi zaman da at sırtında giderdi ve bunun genelde iş için olduğu düşünülürdü; ve bazen öyleydi, bazen de değildi. Her neyse, gezileri böyle konularda dikkatli davransa ve deyim yerindeyse namusuyla para kazansa da, iş için sipariş vermek ya da dökme demir, kömür ya da diğer malzemeleri almak için değildi Ama kaşının üstünde yıldız parladığı için hoş karşılandığı Periler Diyarı'nda kendine has işleri vardı ve böyle tehlikeli bir ülkede bir ölümlünün olabileceği kadar güvendeydi. Küçük Kötülükler yıldızdan sakınır, Büyük Kötülükler yaklaşamazdı.</p>

  <p class="p9">Buna minnettardı, çünkü çok geçmeden olgunlaştı ve Periler Diyarı'nın mucizelerine tehlikeye girmeden yaklaşılmayacağım ve herhangi bir ölümlünün kullanamayacağı kadar büyük, etkili silahlar olmadan Kötülüklerin çoğuna karşı konulamayacağını anladı. Öğrenmeye ve keşfetmeye devam etti, savaşmaya değil; ve zamanla kendi dünyasında bir kralın fidyesi olacak denli güçlü, masallara layık silahlar yapabilecek olsa da Periler Diyarı'nda pek de bir değerleri olmayacağını biliyordu. Bu nedenle hiç kimse kılıç, mızrak ya da ok başı yaptığını ne duydu ne de gördü.</p>

  <p>Periler Diyarı'nda önceleri çoğunlukla, korularda ve güzel vadilerin çayırlarında, insanlara göre daha küçük yerli halkın ve nazik yaratıkların arasında, geceleri garip yıldızların parladığı, şafaktaysa uzak dağların pırıldayan zirvelerinin yansıdığı berrak sularda sessizce dolaşıp durdu. Daha kısa gezilerini tek bir ağaca ya da çiçeğe bakarak geçirdi. Ama sonraları daha uzun yolculuklarında, kalbinin derinliklerinde bir yerlerde olduğunu bilse de, ne tamamen hatırladığı ne de dostlarına aktardığı, hem güzel hem dehşet verici şeyler görmüştü. Ama bazı şeyleri hiç unutmadı ve onlar belleğinde sık sık hatırladığı harikalar ve gizemler olarak kaldı.</p>

  <p>Bir rehberi olmadan ilk kez uzaklara yürümeye başladığında ülkenin daha uzak sınırlarını bulacağını sanıyordu. Ama önünde yüksek dağlar yükseldi ve dağları saran uzun yollardan giderek en sonunda ıssız bir sahile vardı. Karlarla kaplı tepelere benzeyen mavi dalgaların, insanların hakkında hiçbir şey bilmediği Karanlık Sınırlar'daki çarpışmalardan dönen beyaz gemileri taşıyarak sessizce ışıksız uzun sahile yuvarlandığı Rüzgârsız Fırtına Denizi'nin yanında durdu. Karanın yakınlarında kazaya uğramış büyük bir gemi gördü ve sular ses çıkarmadan köpükler halinde geri çekildi. On bir denizci de korkunç görünümlü ve uzun boyluydu; kılıçları ve mızrakları pırıldıyordu ve gözlerinde delici ışıklar vardı. Birdenbire bir zafer şarkısıyla seslerini yükselttiler ve Demirci'in kalbi korkuyla titredi ve yüzüstü düştü ve onlar da üstünden geçip yankılanan tepelerin içlerine gittiler.</p>

  <p class="p9">Denizle kuşatılmış bir ada diyarında olduğuna inandığından daha sonra o sahile hiç gitmedi ve krallığın kalbine ulaşma tutkusuyla gözünü dağlara dikti. Bu başıboş gezilerden birinde birden karşısına gri bir sis çıkmış ve o uzaklaşıp da kendini geniş bir alanda bulana dek uzunca bir süre şaşırıp doğru yoldan uzaklaşmıştı. Ta uzakta, büyük bir gölgeli tepe vardı ve Demirci, Kral Ağacı'nın kulelerin üstünde, gökyüzüne doğru kökü olan o gövdeden çıkarak yayıldığını ve öğle güneşi gibi ışık saçtığını ve yapraklarının, çiçeklerinin ve meyvelerinin sayısız olduğunu ve hiç birinin bir diğerine benzemediğini gördü.</p>

  <p>Sık sık aradıysa da Ağaç' ı bir daha görmedi. Buna benzer bir başka gezide Dış Dağlar'a tırmanırken, çevresini saran ağaçlar bir esintiyle dalgalansa da dibinde, sakin ve kıpırtısız bir göl olan geniş bir vadiyle karşılaştı. Vadide ışık kırmızı bir günbatımı gibiydi, ama gölden yükseliyordu. Gölün üzerine sarkan alçak bir kayalıktan aşağı baktığında, eğilip bükülen, kopup küçük parçalara ayrılan ve denize ulaşan ağaçlarla çevrili bir deredeki yabani otlar gibi dalgalanan alevden garip şekiller ve onların arasında gidip gelen ateşten yaratıkların bulunduğu sonsuz bir derinliği görebiliyormuş gibiydi. Merakla dolu olarak aşağı suyun yanına gidip ayağını sokmayı denedi, ama bu su değildi: Bu taştan daha sert, camdan daha düzdü. Üstüne çıktı ve şiddetle düştü; çınlayan bir uğultu gölü geçip karşı kıyılarında yankılandı.</p>

  <p class="p9">Bir anda esinti devasa bir canavar gibi kükreyen azgın bir Rüzgâr'a dönüştü ve onu kavrayarak sahile fırlattı ve dökülen bir yaprak gibi düşüp, savrulurken yokuşlardan yukarı sürükledi. Kollarını genç bir huş ağacının gövdesine dolayıp sıkıca yapıştı ve Rüzgâr da onu çekip koparmaya çalışarak onları acımasızca zorladı, ama huş ağacı şiddetli esen rüzgârla yere eğilmiş ve dallarıyla Demirci'yi sarmıştı. Sonunda Rüzgâr geçip gittiğinde ayağa kalktı ve ağacın çırılçıplak olduğunu gördü. Tüm yaprakları koparılmış, dallarından yağmur gibi düşen yaşlarla ağlıyordu. Demirci, "Tanrı seni korusun Ey huş ağacı! Durumunu iyileştirmek ya da teşekkür etmek için ne yapabilirim?" diyerek elini ağacın beyaz kabuğunun üstüne koydu. Ağacın yanıtının elinden geçtiğini hissetti: "Hiçbir şey," dedi. "Uzaklara git. Rüzgâr senin peşinde. Sen buraya ait değilsin. Git ve asla dönme!"</p>

  <p class="p9">Vadiden geri çıktığında huş ağacının göz yaşlarının yüzünden aşağıya süzüldüğünü hissetti ve tadı dudaklarında bir acılık bıraktı. Uzun yoluna koyulurken yüreğini üzüntü sardı ve uzun bir süre Periler Diyarı'na yeniden giremedi.</p>

  <p class="p9">Ama bundan vazgeçemezdi ve döndüğünde ülkenin içlerine gitme arzusu hâlâ ağır basıyordu.</p>

  <p>Sonunda Dış Dağlar' ın içinden geçen bir yol bulup yüksek, sarp ve yıldırıcı İç Dağlar'a gelene dek yürüdü. Neyseki sonunda tırmanarak çıkabileceği bir geçit buldu ve günler süren bir meydan okumanın sonunda dar bir yarıktan geçip aşağı, yeşilin, baharda bizimkilerden kat kat üstün olan Dış Periler Diyarı'nın çayırlarının yeşilinden bile yeşil olduğu, henüz adını bilmediği Evermorn Vadisi'ne baktı. Hava öyle berraktı ki, arada çok mesafe olsa ve kuşlar bir çitkuşundan büyük olmasa da, gözler vadinin öte tarafındaki ağaçlarda öten kuşların kırmızı dillerini seçebilir.</p>

  <p>İç kısımda, dağların, köpürdeyen suların sesleriyle dolu uzun bayırları vardı ve Demirci de büyük bir keyifle koşturdu. Vadinin çimlerine adımını atar atmaz muzip elflerin şarkı söyleyen seslerini duydu, sonra da nilüferlerle parıldayan bir nehrin yanındaki çayırda, dans eden bir sürü genç kızla karşılaştı. Hareketlerinin hızı, zarafeti ve sürekli değişen havasının büyüsüne kapılıp oluşturdukları daireye doğru bir adım attı. O zaman aniden dans etmeyi kestiler ve dalgalanan saçları ve İskoç eteğiyle genç bir kız onu karşılamak için çıktı.</p>

  <p class="p11">Onunla konuşurken gülerek,&nbsp; "Cesurlaşıyorsun Yıldız -kaş, öyle değil mi? Eğer bunu öğrenirse Kraliçe'nin ne diye bileceğinden hiç korkmuyor musun?"</p>

  <p class="p11">"Tabii onun iznini aldıysan o başka," dedi. Kendi düşündüklerinin farkına vardığı ye kızın da aklını okuduğunu bildiği için çok utanmıştı: Alnındaki yıldızın nereye isterse gidebilmesi için bir pasaport olduğunu düşünüyordu, ama şimdi öyle olmadığını biliyordu. Ama genç kız tekrar konuştuğunda gülümseyip, "Haydi! Şimdi burada olduğuna göre benimle dans etmelisin" dedi ve elinden tuttu, daireye götürdü.</p>

  <p>Orada beraber dans ettiler ve bir süre için genç kıza eşlik edecek hız ve güce sahip olmanın ve eşlik etmenin ne kadar keyifli olduğunun farkına vardı. Bir süre için. Çok geçmeden tekrar mola veriyor gibi oldular ve kız da durup ayaklarının dibinden beyaz bir çiçek alıp onun saçlarına kondurdu ve, "Şimdilik Elveda!" dedi. "Belki Kraliçe'nin izniyle bir daha buluşuruz."</p>

  <p class="p9">Kendini kendi ülkesinin yollan boyunca ata binerken bulana dek bu karşılaşma ve eve dönüş yolculuğu hakkında hiçbir şey hatırlamadı ve bazı köylerde de insanlar gözlerini merakla ona dikip at sırtında gözden kaybolana dek izlediler. Kendi evine vardığında kızı dışarı koşup onu sevinçle karşıladı - beklenenden daha evvel dönmüştü, ama hiçbir zaman onu bekleyenler için yeterince erken olamazdı. "Babacığım!" diye çığlık attı. "Nerelerdeydin? Yıldızın pırıl pırıl parlıyor!"</p>

  <p class="p9">Eşiği geçince yıldız yine söndü; ama Nell elinden tutup onu ocağın yanına götürdü ve orada dönüp yüzüne baktı. "Sevgili Adam," dedi. "Nerelerdeydin, neler gördün? Saçında bir çiçek var." Çiçeği nazikçe başından aldı ve avucunun içine yerleştirdi.</p>

  <p class="p9">&nbsp;</p>

  <p class="p14">Çok uzaktan görünebilen bir şey gibi duruyordu, ama oradaydı ve çöken akşamla birlikte odanın duvarlarına karanlıklaşan gölgeler vurduran bir ışık yayıyordu. Adamın kadının önündeki gölgesi hayal meyal ve olduğundan daha büyük görünüyordu ve kocaman başı da kadının üzerine eğilmişti. "Bir dev gibi görünüyorsun, Babacığım! " dedi daha önce bir şey söylememiş olan oğlu.</p>

  <p class="p14">Çiçek ne soldu ne donuklaştı; ve onlar da onu bir hazine ve sır gibi sakladılar. Demirci anahtarlı, küçük bir mücevher kutusu yaptı ve buna yerleştirilen çiçek adamın soyu tarafından kuşaklar boyu elden ele geçirildi; anahtarı alanlar bazen kutuyu açıp, kapanma zamanını seçmek onların elinde olmadığı için kutu kapanana dek uzun uzun Canlı Çiçeğe bakarlardı.</p>

  <p>Yıllar köyde durmadı. Birçoğu çoktan geçip gitmişti. Demirci, Çocuk Ziyafeti'nde yıldızı aldığında daha henüz on yaşında bile değildi. Sonra bir Yirmi dörtlü Ziyafet daha geldi ki, o zamana dek Alf Başaşçı olmuş ve kendine Harper adında yeni bir çırak seçmişti. Demirci on iki yıl sonra Canlı Çiçek'le dönmüştü ve şimdi bir başka Yirmi dörtlü Çocuk Ziyafeti de kışa denk düşüyordu. O yıl bir gün Demirci Periler Ülkesi'nin dış topraklarında yürüyordu ve aylardan sonbahardı. Altın sarısı yapraklar dallarda, kırmızı yapraklarsa yerlerdeydi. Ardından ayak sesleri geliyordu, ama o öyle derin düşüncelere dalmıştı ki, ne kulak verdi ne de dönüp baktı.</p>

  <p>O ziyaretinde resmi bir davet almış ve uzun bir yolculuk yapmıştı. Ona şimdiye dek yaptıklarından daha uzun gelmişti. Yol gösteriliyor ve korunuyordu, ama çoğu zaman sis ya da gölge önünü görmesini bile olanaksızlaştırdığın-dan, gece, sayısız yıldızlı bir gökyüzünün olduğu yüksekçe bir yere gelene dek saptığı yolları hayal meyal hatırlıyordu. Sonra onu Kraliçe'nin huzuruna çıkardılar. Ne bir tahtı vardı ne de başına bir taç takmıştı. Kraliçe olanca haşmeti ve görkemiyle ayakta duruyordu ve her tarafında gökteki yıldızlar gibi parlayıp, ışıldayan koca bir ordu vardı. Ama o, onların koca mızraklarının uçlarından daha uzundu ve başının üzerinde beyaz bir alev yanıyordu. Yaklaşması için bir işaret yaptı ve Demirci de titreyerek öne bir adım attı. Bir trompetin yüksek ve net sesi duyuldu ve bir anda yalnız kalmışlardı.</p>

  <p class="p11">Kraliçe'nin önünde durdu, ama korkudan donup kaldığı ve bunun çok küçük düşürücü olduğunu hissedip tüm hareketlerin boşa olduğunu düşündüğünden nezaketle diz çöküp eğilmedi. Sonunda başını kaldırıp yüzüne baktı ve Kraliçe'nin gözleri ciddiyetle ona yöneldi ve Demirci tam o anda onu tanıyıp şaşkınlıktan dona kaldı; Kraliçe, Yeşil Vadi'deki güzel genç kız, ayaklarının dibinde çiçeklerin açtığı dansçıydı. Kraliçe onun anımsadığını anlayarak gülümsedi, yaklaştı ve sözcüklere pek başvurmaksızın uzun süre konuştular ve Demirci onun düşüncesinden kimi neşe veren kimi hüzünlendiren birçok şey öğrendi. Sonra aklını, Çocukların Ziyafeti gününe ve yıldızın gelişine dek geçmiş hayatını gözden geçirmeye verdi ve birdenbire asasıyla dans eden küçük figür gözlerinin önüne geldi ve utanç içinde gözlerini Kraliçe'nin güzelliğinden kaçırdı.</p>

  <p class="p11">Ama o tekrar Evermorn Vadisi'nde güldüğü gibi güldü. "Benim için üzülme Yıldızkaş," dedi. "Ve kendi halkından böyle utanma. Belki Periler Diyarı'nın küçük bir bebekle hatırlanması hiç hatırlanmamasından daha iyidir. Bazılar için tek bakış. Bazıları için uyanış. O günden beri ta kalbinde beni görmeyi arzuladın ve ben de dileğini kabul ettim. Ama sana daha fazlasını veremem. Şimdi veda ederken seni habercim yapacağım. Kral'la karşılaşırsan ona şunu söyle: "Zamanı geldi. Seçsin."</p>

  <p class="p9">"Ama Periler Diyarı'nın Hanımefendisi," diye kekeledi, "Kral nerede ki?" Daha önce de bu soruyu Periler Diyarı'nda yaşayan birçok insana sormuştu ve onlar da hep aynı yanıtı vermişlerdi: "Kral bize bir şey söylemedi."</p>

  <p class="p11">Ve Kraliçe yanıtladı: "Eğer o sana söylememişse Yıldızkaş, o zaman ben de söyleyemem. Ama o çok yolculuk yapar ve ona umulmadık yerlerde rastlanabilir. Şimdi nezaketle diz çök."</p>

  <p>O zaman Demirci diz çöktü ve Kraliçe de durup elini başına koydu ve Demirci'nin içini büyük bir sakinlik kapladı. Hem Dünya'da hem de Periler Diyarı'nda, hem onların dışında hem de etrafında gibiydi; öyle ki bir anda hem büyük bir yoksunluk, hem sahip olma, hem de huzur kaplamıştı içini. Bir süre sonra sakinlik geçtiğinde başını kaldırıp ayağa kalktı. Gün ağarıyordu, yıldızlar soluktu ve Kraliçe gitmişti. Uzaklarda, dağlarda bir trompetin yankısını duydu. Durduğu yüksek alan sessiz ve boştu ve şimdi yolunun kendisini büyük bir yoksunluk duygusuna götürdüğünü biliyordu.</p>

  <p>O buluşma yeri şimdi onun çok ardındaydı ve o burada, düşmüş yaprakların arasında yürürken tüm gördükleri ve öğrendikleri üzerine düşünüyordu. Ayak sesleri yaklaştı. Sonra birdenbire yanı başında bir ses, "Benim yoluma mı gidiyorsun Yıldızkaş?" dedi.</p>

  <p>Ürküp düşüncelerinden sıyrıldı ve yanı başında bir adam gördü. Uzun boyluydu ve canlı ve hızlı bir biçimde yürüyordu, baştan aşağı koyu yeşil giyinmiş ve yüzünü kısmen gölgeleyen bir başlık takmıştı. Demirci ona sadece Periler Diyarı'nın insanları "Yıldızkaş" dediği için şaşırmıştı. Bu adamı daha önce gördüğünü hiç hatırlamasa da huzursuz bir biçimde bu adamı tanıyor olması gerektiğini düşündü. "Peki, siz ne yöne gidiyorsunuz?" dedi.</p>

  <p class="p12">"Şimdi senin köyüne geri dönüyorum," diye yanıtladı adam, "ve umarım sen de dönüyorsundur."</p>

  <p class="p9">"Aslında evet," dedi demirci. "Hadi beraber yürüyelim. Ama şimdi aklıma bir şey geldi. Eve dönüş yolculuğuna başlamadan evvel Yüce bir Hanımefendi bana bir haber verdi, ama yakında Periler Diyarı'ndan ayrılacağız ve ben bir daha geri döneceğimi sanmıyorum. Ya siz?"</p>

  <p class="p9">"Ben döneceğim. Haberi bana verebilirsin."</p>

  <p class="p15">"Ama haber Kral'aydı. Nerede olduğunu biliyor musunuz?"</p>

  <p class="p15">"Biliyorum. Mesaj neydi?"</p>

  <p class="p15">"Hanımefendi benden ona sadece şunu söylememi istedi: Zamanı geldi. Seçsin."</p>

  <p class="p15">"Anlıyorum. Kendini daha fazla sıkıntıya sokma."</p>

  <p class="p9">Sonra ayaklarının dibindeki yaprakların hışırtısından başka ses olmadan yan yana gittiler; ama birkaç milden sonra daha Periler Diyarı'nın sınırları içerisindeyken adam durakladı. Demirciye doğru dönüp başlığını geriye attı. O zaman demirci onu tanıdı. Genç Alfin Salon'da Pasta'nın kesilmesi için parlak bıçağı tuttuğu ve gözlerinin mumların ışığında pırıldadığı günü hiç unutmamıştı. Alf onun için hala Çırak Alf'ti. Yıllar boyu Başaşçı olduğuna göre artık yaşlı bir adam olmalıydı; ama burada Dış Koruluk'un saçaklarının altında dikilirken şimdi daha bir olgun dursa da yıllar öncesinin çırağı gibi görünüyordu. Ne saçında bir ak, ne yüzünde bir çizgi vardı ve gözleri bir ışık yansıtırcasına parlıyordu.</p>

  <p class="p11">"Ülkene geri dönmemizden evvel, seninle konuşmalıyım, Demirci Demircioğlu," dedi. Hep Alfle konuşmayı arzu edip bunu hiç yapamayan demirci bu sözler karşısında hayrete düştü. Alf onu her zaman nazikçe selamlar ve dostça gözlerle bakardı, ama hep onunla başbaşa konuşmaktan kaçınır gibiydi. Demirciye şimdi dostça gözlerle bakıyordu; elini kaldırdı ve işaret parmağıyla kaşındaki yıldıza dokundu. Pırıltı gözlerini terk etti ve o zaman demirci pırıltının yıldızdan geldiğini, pırıl pırıl parlıyor olması gerekirken şimdi sönmüş olduğunu anladı. Şaşırmıştı ve kızgınca geri çekildi.</p>

  <p>"Demirci Usta sizce de," dedi Alf, "bu şeyden vazgeçmenin vakti gelmedi mi?"</p>

  <p>"Bundan size ne ki Başaşçı?" diye yanıtladı. "Hem niye vazgeçeyim ki? Benim değil mi? O bana geldi ve bir insanın ona gelen şeyleri en azından bir hatıra olarak saklaması gerekmez mi?"</p>

  <p>"Bazı şeyleri evet. Onlar da isteğe bağlı ve hatıra olarak verilmiş şeylerdir. Ama diğerleri öyle verilmez. Onlar ne sonsuza dek bir insana ait olabilirler ne de miras olarak değerli sayılabilirler. Onlar ödünç verilir. Belki de bir başkasının da buna ihtiyacı olabileceğini düşünmedin. Ama ihtiyacı var. Zaman azaldı."</p>

  <p>O zaman Demirci'nin endişelendi, çünkü cömert bir adamdı ve yıldızın ona getirdiği her şeyi minnetle anımsadı. "Peki ne yapmalıyım?" diye sordu. "Bunu Periler Diyarı'ndaki Yüce Kişilerden birine mi vermeliyim? Kral'a mı vermeliyim?" Ve bunu söylediği anda böyle bir durum karşısında bir kez daha Periler Diyarı'na girebileceğine dair kalbinde bir umut doğdu.</p>

  <p>"Bana verebilirsin," dedi Alf, "ama bu sana çok zor gelebilir. Benimle depoma gelip onu, bir zamanlar büyükbabanın koyduğu yere, kutuya geri koyar mısın?"</p>

  <p>"Bunu bilmiyordum," dedi demirci.</p>

  <p class="p11">"Benden başka kimse bilmiyordu. Onunla orada olan tek kişi bendim."</p>

  <p class="p13">"O zaman sanırım onun yıldızla nasıl karşılaştığını ve onu neden kutuya koyduğunu da biliyorsun."</p>

  <p>"Onu Periler Diyarı'ndan getirdi, ama bunu söylememe bile gerek yok," diye yanıtladı Alf. "Onu sana, tek torununa, gelmesi umuduyla bıraktı. Bunu benim ayarlayabileceğimi düşündüğü için de bana söyledi. O senin annenin babasıydı. Annenin sana onun hakkında çok şey söyleyip söylemediğini bilmiyorum, tabii eğer gerçekten anlatılacak bir şeyler biliyorduysa. Büyükbabanın adı Rider'dı ve büyük bir gezgindi: Durulup Başaşçı olmadan evvel çok şey görmüştü, çok şey yapabiliyordu. Ama sen tam iki yaşındayken gitti ve onun yerini doldurması için zavallı Nokes'tan daha iyi birini bulamadılar.</p>

  <p>Yine de bizim beklediğimiz gibi zaman içinde ben Başaşçı oldum. Bu yıl başka bir Büyük Pasta yapmalıyım: Hatırlanabildiği kadarıyla ikinci bir Pasta yapan tek Aşçı. Yıldızı onun içine koymak istiyorum."</p>

  <p>"Pekâlâ, onu alabilirsin," dedi demirci. Sanki düşüncesini okumak istermişçesine Alfe baktı. "Onu kimin bulacağını biliyor musun?"</p>

  <p>"Bu sizin için neden önemli Demirci Usta?"</p>

  <p class="p16">"Eğer biliyorsanız ben de bilmek isterim Başaşçı. Benim için bu kadar değerli olan bir şeyden ayrılmamı kolaylaştırabilir. Kızımın çocuğu henüz çok genç."</p>

  <p class="p16">"Olabilir de olmayabilir de. Göreceğiz," dedi Alf.</p>

  <p>Başka bir şey söylemediler ve Periler Diyarın'nı geçip sonunda köye geri dönene dek yollarına devam ettiler. Sonra Salon'a yürüdüler; dünyada güneş şimdi batıyordu ve kırmızı bir ışık pencerelere vurmuştu. Büyük kapıdaki yaldızlı oymalar parıldadı ve değişik renklerde garip yüzler çatının altındaki oluklardan aşağı baktı. Salonun tekrar sırlanıp boyanışından beri çok geçmemişti ve Meclis'te bunun hakkında çok tartışılmıştı. Hoşlanmayan kimileri "maskaralık" demişti, ama daha fazla bilgiye sahip başkalarıysa bunun eski adetlere bir dönüş olduğunu biliyordu. Her neyse, bu kimseye tek kuruşa mal olmadığı, para Başaşçı'nın cebinden çıktığı için, ona istediğini yapma izni verilmişti. Ama demirci onu daha önce hiç böyle bir ışıkta görmemişti; durdu ve niyetini unutarak hayretle Salon'a baktı.</p>

  <p class="p17">Kolunda bir dokunuş hisseti ve Alf onu arkadaki küçük bir kapıya götürdü. Kapıyı açıp demirciyi depoya giden karanlık bir geçite soktu. Orada uzun bir mum yaktı ve bir dolabın kilidini açarak raftan siyah kutuyu indirdi. Kutu şimdi parlatılmış ve gümüş kıvrımlarla süslenmişti.</p>

  <p class="p18">Kapağı kaldırdı ve demirciye gösterdi. Küçük bir bölüm boştu; diğerleriyse taze ve keskin baharatlarla doldurulmuştu ve demircinin gözleri sulanmaya başladı. Elini alnına koydu ve yıldız kolayca çıktı, ama ani bir sancı duydu ve gözyaşları yüzünden aşağı aktı. Yıldız elinde dururken yine pırıl pırıl parlasa da o, uzaklarda görünen bulanık bir ışık kamaşmasından başka bir şey göremiyordu.</p>

  <p>"İyi göremiyorum," dedi. "Onu kutunun içine benim yerime sen koymalısın." Elini uzatınca Alf yıldızı alıp yerine koydu ve yıldız da karardı.</p>

  <p class="p9">Demirci tek bir söz söylemeden döndü ve el yordamıyla kapıya doğru yolunu bulmaya çalıştı. Eşiğe geldiğinde görüşünün düzeldiğini farketti. Akşam olmuştu ve Akşam Yıldızı ışıklı gökte Ay'a yakın bir yerde parlıyordu. Bir an durup onların güzelliklerine bakarken omzunda bir el hissedip döndü.</p>

  <p class="p13">"Yıldızı bana kendi iradenle verdin," dedi Alf. "Eğer hâlâ hangi çocuğa gideceğini merak ediyorsan, söyleyeceğim."</p>

  <p class="p13">"Aslında ediyorum."</p>

  <p class="p13">"Senin belirleyeceğin başka bir çocuğa gidecek."</p>

  <p>Demirci şaşırıp kaldı ve yanıt veremedi. "Peki," dedi tereddütle, " benim seçimim hakkında ne düşüneceğinizi merak ediyorum. Nokes adını sevmek için fazla nedeniniz olmadığına inanıyorum, ama, şey, onun torununun küçük çocuğu, Townsendli Nokeslardan Tim ziyafete geliyor. Townsendli Nokoslar oldukça farklıdır."</p>

  <p>"Bunu ben de fark ettim," dedi Alf, " Onun annesi bilge bir kadındı."</p>

  <p>"Evet, benim Nell'imin kız kardeşi. Ama akrabalık bir tarafa ben küçük Tim'i severim. Açık bir seçim olmasa da bu böyle."</p>

  <p class="p15">Alf gülümsedi. "Sen de değildin," dedi, "ama aynı fikirdeyim. Ben de çoktan Tim'i seçmiştim."</p>

  <p class="p15">"O zaman niye benden seçmemi istediniz?"</p>

  <p>"Kraliçe böyle yapmamı arzu etti. Eğer farklı bir seçim yapsaydın kabul etmek zorundaydım."</p>

  <p>Demirci uzun uzun Alf e baktı. Sonra birdenbire yerlere eğildi. "Sonunda anladım, efendim," dedi. "Bizi çok onurlandırdınız."</p>

  <p class="p19">"Karşılığını gördüm," dedi Alf. "Şimdi huzurla evine dön!"</p>

  <p class="p10">Demirci köyün batısındaki dış mahallelerde olan evine vardığında oğlunu demirci ocağının kapısında buldu. İşlerini bitirip kapıyı yeni kilitlemişti ve şimdi de durmuş babasının eskiden yolculuklardan döndüğü beyaz yola bakıyordu. Ayak seslerini duyduğunda dönüp şaşkınlık içinde onun köyden gelişini gördü ve karşılamak için öne doğru koştu. Sevgi dolu bir hoş geldinle kollarını babasına doladı.</p>

  <p class="p10">"Dünden beri seni görmeyi umuyordum, Babacığım," dedi. Sonra babasının yüzüne bakıp telaşla, "Ne kadar yorgun görünüyorsun! Belki de çok uzaklara yürüdün?"</p>

  <p class="p10">"Gerçekten çok uzaklara, oğlum. Şafak'tan Akşam'a kadar."</p>

  <p class="p20">Eve birlikte girdiler ve ocakta bir yanıp bir sönen alev dışında ortalık karanlıktı. Oğlu mumları yaktı ve bir süre konuşmadan ateşin yanında oturdular; demircinin üstünde koca bir yorgunluk ve yoksunluk duygusu vardı. Sonunda kendine gelircesine etrafa bakıp, "Niye yalnızız?" dedi.</p>

  <p class="p11">Oğlu sertçe ona baktı. "Niye mi? Annem Küçük Woot-ton'a, Nanlara gitti. Küçük delikanlının ikinci doğum günü. Senin de orada olacağını umuyorlardı."</p>

  <p>"Ah, evet. Olmalıydım. Olmalıydım, Ned, ama alıkonul-dum; ve kafamda bir süre için her şeyi aklımdan çıkaran, düşünülmesi gereken şeyler vardı. Ama Tomling'i unutmadım."</p>

  <p>Elini göğsüne götürüp yumuşak deriden küçük bir kese çıkardı. "Ona bir şey getirdim. Yaşlı Nokes belki değersiz bir süs derdi, ama bu Periler Diyarı'ndan geliyor Ned." Keseden küçük, gümüş bir şey çıkardı. Tepesinden biçimli ziller gibi aşağı doğru eğimli üç hoş çiçek çıkan küçük bir nilüferin narin gövdesine benziyordu. Ve onları nazikçe salladığında her çiçek küçük ve net bir notayla çaldığına göre gerçekten zildiler. Tatlı ses karşısında mumlar titreşti ve sonra bir an için beyaz bir ışıkla parladılar.</p>

  <p>Ned'in gözleri hayranlıkla büyüdü. "Ona bakabilir miyim Baba?" dedi. Büyük bir özenle parmaklarıyla alıp çiçeklerin içine göz attı. "İşçiliği muhteşem!" dedi. "Ve Babacığım, zillerde bir koku var, hem de bana şeyi, unuttuğum bir şeyi hatırlatan bir koku."</p>

  <p>"Evet koku ziller çaldıktan bir süre sonra geliyor. Ama ona dokunmaktan korkma, Ned. Bir bebeğin oynaması için yapılmış. Ne bir bebek ona zarar verebilir, ne de o bir bebeğe."</p>

  <p>Demirci hediyeyi keseye geri koyup yerine yerleştirdi. "Bunu yarın kendim Küçük Wootton'a götüreceğim," dedi. "Nan, Tom ve annen belki beni affederler. Tomling'e gelince onun daha günleri, haftaları, ayları ve yılları sayacak vakti gelmedi."</p>

  <p class="p11">"Haklısın. Sen git Babacığım. Seninle gelmekten memnunluk duyardım, ama Küçük Wootton'a gitmeme daha çok zaman var. Eğer bugün seni beklememiş olsaydım bile gidemezdim. Bir sürü iş var, üstelik bir sürü iş de gelecek."</p>

  <p>"Hayır, hayır, Demircioğlu! Yarın bir tatil yap! Dedenin ismi daha bir süre kollarımı güçten düşürmez. Bırak iş gelsin! Şimdi ona tüm iş günlerinde girişecek iki çift el olacak. Bir daha yolculuklara gideceğim yok Ned: Uzun olanlara değil, eğer beni anlıyorsan."</p>

  <p>"Demek olan bu babacığım? Yıldıza ne olduğunu merak etmiştim. Zor olmalı." Babasının elini tuttu. "Senin için üzülüyorum; ama bu, evimiz için hayırlı bir şey. Biliyor musun Demirci Usta, eğer vaktin varsa bana daha öğretebileceğin çok şey var. Hem kastettiğim sadece demircilik de değil."</p>

  <p class="p9">Beraber akşam yemeklerini yediler ve bitirdiklerinden çok sonra bile, demirci oğluna Periler Diyarı'na olan son yolculuğundan ve aklına gelen başka şeylerden söz ettiği için hala masada oturuyorlardı, ama yıldızın bir sonra ki sahibi hakkında hiçbir şey söylemedi.</p>

  <p class="p11">Sonunda oğlu ona bakıp, "Baba" dedi, "Çiçek'le geri döndüğün günü hatırlıyor musun? Ve ben de sana gölgenle bir deve benzediğini söylemiştim. O gölge gerçekti. Demek beraber dans ettiğin Kraliçeydi! Yine de yıldızdan vazgeçtin. Umarım değecek birine gider. Çocuk minnettar kalmalı."</p>

  <p class="p16">"Çocuk bilmeyecek," dedi demirci. "Böyle armağanlarla olan budur. Evet işte böyle. Onu teslim ettim ve çekicimle maşama geri döndüm."</p>

  <p class="p11">Garip bir şey, ama çırağıyla alay etmiş olan yaşlı Nokes, olay yıllar önce gerçekleştiği halde, hiçbir zaman yıldızın yok oluşunu aklından çıkaramadı. Şişmanlayıp tem-belleşmişti ve işinden altmış yaşında (köy yerinde fazla bir yaş değil) emekliye ayrıldı. Şimdi seksenlerinin sonun da hala çok fazla yediği ve şeker düşkünü olduğu için müthiş şişmandı. Günlerinin çoğunu, eğer yemek masasında değilse ya kulübesinin penceresinde ya da hava iyiyse kapının kenarında koca bir iskemlede geçirirdi. Hala ortaya atacağı birçok görüşü olduğu için konuşmaya bayılırdı. Ama son zamanlarda çoğunlukla, ne zaman uyuya kalsa rüyalarına giren, geçmişte yaptığı (şimdi bundan daha da emindi) tek Büyük Pasta hakkında konuşup duruyordu. Çırak ara sıra bir iki kelime etmek için uğrardı. Yaşlı aşçı ona hala Çırak der, kendisine de Başaşçı denmesini beklerdi. Çırak, Nokes'un başkalarını daha çok sevdiğini bilmesine rağmen, ona Usta demeye dikkat ederdi.</p>

  <p class="p9">Bir öğleden sonra Nokes akşam yemeğinin ardından kapının yanındaki iskemlesinde pinekliyordu. İrkilerek uyandı ve Çırak<span class="t7">1</span>'ı ayakta durup ona bakarken buldu. "Merhaba!" dedi. "Seni gördüğüme memnun oldum, yine o pasta aklım-daydı. Hatta tam da şu anda onu düşünüyordum. Yaptığım en iyi pastaydı ve bu da az şey değil. Ama sen belki de unutmuşsundur."</p>

  <p class="p12">"Hayır Usta, gayet iyi hatırlıyorum. Ama sizin canınızı sıkan ne? İyi bir pastaydı ve herkesin hoşuna gitmiş ve övülmüştü."</p>

  <p class="p9">"Tabii ki. Onu ben yaptım. Ama canımı sıkan bu değil. Şu küçük değersiz süs, şu yıldız. Ona ne olduğu konusunda karar veremiyorum. Tabii ki erimezdi. Bunu sadece çocukların korkmasını engellemek için söyledim. İçlerinden birini onun yutup yutmadığını hep merak ettim. Ama bu olabilir mi? O küçük paralardan birini yutup fark etmeyebilirsin, ama o yıldızı değil. Küçüktü ve sivri uçları vardı."</p>

  <p class="p9">"Evet, Usta. Ama yıldızın neden yapıldığını gerçekten biliyor musunuz? Bununla aklınızı karıştırmayın. Kesinlikle birisi onu yuttu."</p>

  <p class="p9">"O zaman kim? Belleğim iyidir ve o gün bir şekilde belleğime saplanıp kaldı. Tüm çocukların isimlerini hatırlıyorum. Bir düşüneyim. Miller'lann Molly'si olmuş olmalı! Açgözlüydü ve yemeğini çiğnemeden yuttu. Şimdi çuval gibi şişman."</p>

  <p>"Evet, öyle olan bazı kişiler var Usta, ama Molly pastasını çiğnemeden yutmadı. Diliminde iki tane süs buldu."</p>

  <p class="p11">"Oh, öyle mi? O zaman Cooper'ların Harry'siydi. Bir kurbağa gibi kocaman ağzı olan fıçı gibi bir çocuk."</p>

  <p class="p9">"Onun kocaman dostça bir gülümsemesi olan tatlı bir çocuk olduğunu söylemeliyim Usta. Her neyse o kadar dikkatliydi ki, yemeden önce dilimini parçalara böldü. Ama pastadan başka bir şey bulamadı."</p>

  <p class="p11">"O zaman o küçük soluk yüzlü kız olmalı, Draper'ların Lily'si. Bebekken iğneleri yutup dururdu, ama hiç zarar görmezdi."</p>

  <p class="p13">"Lily değil, Usta. Sadece kremayı ve şekeri yiyip içini yanında oturan çocuğa verdi."</p>

  <p class="p13">"O zaman vazgeçiyorum. Kimdi? Görünüşe göre çok yakından izliyormuşsun. Eğer hepsini uydurmuyorsan tabii."</p>

  <p class="p9">"Demircilerin oğlu, Usta ve sanırım onun için iyi de oldu."</p>

  <p class="p11">"Devam et!" diye güldü yaşlı Nokes. "Senin benimle oyun oynadığını bilmeliydim. Saçmalama! Demirci o zamanlar oldukça yavaş bir çocuktu. Şimdi daha çok sesi çıkıyor. Ötücü bir kuş gibi geliyor kulağıma, ama çok dikkatli. Hiç riske girmez. Yutmadan önce iki kere çiğner ve hep öyle yaptı, eğer ne demek istediğimi anlıyorsan."</p>

  <p class="p11">"Anlıyorum Usta. Peki eğer Demirci olduğuna inanmıyorsanız, elimden bir şey gelmez. Belki de şimdi bunun çok önemi yoktur. Eğer yıldızın şimdi tekrar kutuda olduğunu söylersem biraz rahatlar mısınız? İşte burada!"</p>

  <p class="p9">Çırak, Nokes'un şimdi ilk kez fark ettiği koyu yeşil bir pelerin giyiyordu. Kıvrımlarından siyah kutuyu çıkarıp yaşlı aşçının burnunun dibinde açtı. "İşte yıldız burada Usta, altta köşede."</p>

  <p class="p13">Yaşlı Nokes öksürüp hapşırmaya başladı, ama sonunda kutunun içine baktı. "Evet öyle!" dedi. "En azından ona benziyor."</p>

  <p>"Aynısı, Usta. Birkaç gün önce oraya kendim koydum. Bu kış tekrar Büyük Pasta'ya girecek."</p>

  <p>"A-ha!" dedi Nokes, çırağa kötü niyetli bir yan bakış atıp sonra pelte gibi sallanana dek güldü.</p>

  <p>"Anlıyorum, anlıyorum! Yirmi dört çocuk ve yirmi dört de şanslı parça ve yıldız da fazlalıktı. Demek pişmeden önce onu çabucak alıp, başka bir sefere sakladın. Her zaman numaracı biriydin, çevik de denebilir. Ve tutumlu. Bir arının dizi kadar yağı ziyan etmezsin. Ha, ha, ha! Demek böyle oldu. Tahmin etmeliydim. Peki, her şey açığa çıktı şimdi. Şimdi huzurla bir şekerleme yapabilirim." Sandalyesine yerleşti. "Dikkat et de senin şu çırak sana bir oyun oynamasın. Kurnaz tüm kurnazlıkları bilmez derler." Gözlerini kapadı.</p>

  <p>"Hoşça kal, Usta," dedi Çırak aşçıya gözlerini tekrar açtıran bir şaklamayla kutuyu kaparken. "Nokes," dedi. "O kadar çok şey biliyorsun ki, sana sadece iki kez bir şey söylemeye kalktım. Sana yıldızın Periler Diyarı'ndan geldiğini ve demirciye gittiğini söyledim. Bana güldün. Ye şimdi ayrılırken sana bir şey daha söyleyeceğim. Tekrar gülme! Sen kendini beğenmiş, yaşlı bir hilekarsın; şişko, tembel ve sinsi. İşinin çoğunu ben yaptım. Bir teşekkür bile etmeden benden Periler Diyarı'na saygı ve biraz nezaket hariç öğrenebileceğin her şeyi öğrendin. Hatta bana iyi günler dileyecek kadar bile nezaketten yoksunsun."</p>

  <p class="p9">"Nezaketten söz edecek olursak," dedi Nokes, "senden daha büyükleri ve daha iyileri de kötü isimlerle hatırlamakta bir sakınca görmüyorum. Perilerini de zırvalarını da al başka yere götür. İyi günler sana, eğer beklediğin buysa. Şimdi git hadi!" Alay ederek ellerini çırptı. "Eğer mutfakta Periler Diyarı'ndan bir arkadaşını saklıyorsan gönder de bir göreyim. Eğer küçük asasını sallayıp, beni tekrar zayıflatırsa onun hakkında daha iyi düşünürüm," diye güldü.</p>

  <p>"Periler Diyarı'nın Kralı için birkaç dakika ayırır mısınız?" diye yanıtladı diğeri. Konuşurken boyunun uzaması Nokes'u korkudan dondurdu. Pelerinini geri attı. Ziyafet'teki bir Başaşçı gibi giyinmişti; beyaz elbiseleri pırıl pırıl parlıyordu ve alnında ışık saçan bir yıldıza benzeyen kocaman bir mücevher vardı. Yüzü genç, ama sertti.</p>

  <p>"Yaşlı adam," dedi, "en azından benim büyüğüm değilsin. Benden iyiye gelince çoğu zaman arkamdan alayla güldün. Şimdi bana açıkça meydan mı okuyorsun?" Öne bir adım attı ve tirtir titreyen Nokes geri çekildi. Yardım için bağırmak istediğinde zar zor fısıldayabildiğim fark etti.</p>

  <p class="p12">"Hayır, efendim!" diye gakladı. "Bana bir zarar vermeyin! Ben sadece zavallı yaşlı bir adamım."</p>

  <p>Kralın yüzü yumuşadı. "Maalesef öyle! Doğruyu söylüyorsun. Korkma! Rahat ol! Ama Periler Kralı'nın gitmeden önce senin için bir şey yapmasını beklemiyor musun? Dileğini yerine getireceğim. Elveda! Şimdi uyu!"</p>

  <p class="p13">Pelerinini tekrar dolayıp Salona doğru uzaklaştı; daha gözden kaybolmadan yaşlı aşçının fırlayan gözleri kapanmıştı ve horulduyordu.</p>

  <p class="p13">Yaşlı aşçı tekrar uyandığında güneş batıyordu. Gözlerini ovdu, sonbahar havası serin olduğu için biraz titredi. "Ah! Ne rüya!" dedi, "Akşam yemeğindeki o domuz etinden olmalı."</p>

  <p class="p16">O günden sonra bir daha o türden kötü rüyalar görmekten öyle korktu ki, rahatsız olurum korkusuyla neredeyse hiçbir şey yiyememeye başladı ve öğünleri de çok sadeleşti. Çok geçmeden inceldi ve elbiseleriyle derisi kıvrımlar ve kırışıklar halinde üstünde asılı kaldı. Çocuklar onu Yaşlı Kemik Torbası diye çağırdılar. Bir süre sonra tekrar köye gidebileceğini ve bastondan başka bir şeyin yardımı olmaksızın yürüyebileceğini fark etti; ve öbür türlü yaşamış olacağından çok daha uzun yaşadı. Hatta tam yüzyılını doldurduğu söylenir: Becerdiği hatırlamaya değer tek şey. Ama son senesine kadar öyküsünü dinleyecek herkese, "Dikkat edin, düşününce buna aptalca bir rüya diyebilirsiniz. Periler Diyarı'nın Kralı! Garip, ama elinde asası yoktu. Ye eğer yemek yemeyi bırakırsanız zayıflarsınız. Bu doğal. Bunda sihir falan yok."</p>

  <p>Yirmi dörtlü Ziyafet'in zamanı yaklaştı. Demirci şarkı söylemek için karısı da çocuklarla ilgilenmek için oradaydı. Demirci şarkı söyleyip dans ederlerken onları seyretti ve onların kendi çocukluğundakinden daha güzel ve canlı olduklarını düşündü - bir an için aklından Alf in boş vakitlerinde ne yaptığına dair bir merak geçti. Çocukların her biri yıldızı bulmaya uygun görünüyordu. Ama gözleri daha çok Tim'in üzerindeydi: Hafif tombul, küçük, dans etmede beceriksiz, ama şarkı söylemek için güzel sesi olan bir çocuktu. Masada bıçağın bilenip Pasta'nın kesilmesini seyrederek sessizce oturdu. Birdenbire taganniye başladı: "Sevgili Bay Aşçı, bana lütfen yalnızca küçük bir dilim kesin. Çoktan bir sürü şey yedim, kendimi biraz tok hissediyorum."</p>

  <p class="p12">"Peki Tim," dedi Alf. "Sana özel bir dilim keseceğim. Sanırım kolayca midene indireceksin."</p>

  <p class="p9">Demirci Tim'in pastasını yavaşça; içinde ne bir süs ne de para bulduğunda hayal kırıklığına uğramış görünse de, gözle görülür bir zevkle yiyişini seyretti. Ama çok geçme den gözlerinde bir ışık parıldamaya başladı ve gülüp neşelendi kendi kendine hafifçe şarkı söylemeye başladı. Sonra ayağa kalkıp tek başına daha önce hiç göstermediği bir zarafetle dans etmeye başladı. Bütün çocuklar kahkahalar atıp alkışladılar.</p>

  <p class="p9">"O zaman her şey yolunda," diye düşündü Demirci. "Demek benim varisim sensin. Yıldızın seni hangi garip yerlere götüreceğini merak ediyorum? Zavallı yaşlı Nokes. Yine de hiçbir zaman ailesinde ne kadar hayret verici bir şeyin olduğunu bilmeyecek sanırım."</p>

  <p>Hiç bilmedi. Ama Ziyafet'te onu bayağı memnun eden bir şey oldu. Ziyafet bitmeden evvel Başaşçı çocuklara ve orada bulunan diğerlerine veda etti.</p>

  <p>"Şimdi hoşça kalın diyeceğim," dedi. "Bir iki gün içinde uzaklara gideceğim. Harper Usta işleri üzerine almak için yeterince hazır. O çok iyi bir aşçı ve bildiğiniz gibi sizin kendi köyünüzden. Ben eve geri döneceğim. Beni özleyeceğinizi sanmıyorum."</p>

  <p>Çocuklar neşeyle hoşça kal dediler ve güzel Pasta'sı için Aşçı'ya kibarca teşekkür ettiler. Sadece küçük Tim onun elini tutup, sessizce, "Üzgünüm," dedi.</p>

  <p class="p10">Aslında köyde Alf' i bir süre için özleyen birçok aile oldu. Birkaç arkadaşı, özellikle Demirci ve Harper, gitmesine çok üzülüp, Salon'u Alf in anısına yaldızlı ve boyalı tuttular. Çoğu kişiyse memnundu. Uzun süredir onunlaydılar ve değişiklik onları üzmedi. Ama yaşlı Nokes bastonunu yere vurup saldırganca: "Sonunda gitti. Onu hiç sevmediğim için buna memnunum. Kurnazdı. Fazla çevik de denebilir."</p>

  <p class="p10">&nbsp;</p>

  <p class="p21">&nbsp;</p>
</body>
</html>
