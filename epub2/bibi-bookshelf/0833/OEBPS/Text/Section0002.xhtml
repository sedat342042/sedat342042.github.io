<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />

  <title></title>
</head>

<body>
  <h1>ONUNUCU BÖLÜM</h1>

  <p>Üzerinden iki gün geçmesine rağmen Turner şaşkınlığını hâlâ üzerinden atamamış gibi görünüyordu.</p>

  <p>Miranda onunla konuşmayı denememiş, ona yaklaşmamıştı bile ama ikide bir onu derin ve anlaşılmaz bir ifadeyle kendisine bakarken yakalıyordu. Onun dengesini bozduğunu biliyordu çünkü artık gözleri buluştuğunda Turner gözlerini bile kaçıramıyordu. Sadece ona bir süre daha bakıyor ve başını çeviriyordu.</p>

  <p>Yine de hafta sonunun büyük bir bölümünde, aynı anda aynı yerde asla bir arada olmamayı başardılar. Turner at binmeye giderse, Miranda portakallığı dolaşıyordu. Miranda bahçelerde yürüyüşe çıkarsa, Turner kâğıt oynuyordu.</p>

  <p>Çok medeni. Çok olgun.</p>

  <p>Ve Miranda'ya göre çok kalp kırıcıydı.</p>

  <p>Yemeklerde bile birbirlerini görmüyorlardı. Leydi Chester kendi çöpçatanlık yetenekleriyle gurur duyardı fakat Turner ile Miranda'nın romantik bir ilişkiye girebilecekleri söz konusu bile olmadığından onları birbirinin yanına oturtmuyordu. Turner'ın çevresi her zaman güzel bir çenebaz sürüsü tarafından kuşatılıyordu, Miranda da ara sıra kendine eşlik eden, artık saçları ağarmaya yüz tutmuş dul erkeklere kalmıştı. Miranda'ya göre Leydi Chester, onun kapanına uygun bir koca düşürebileceğine pek ihtimal vermiyordu. Bu yüzden de, Olivia'yı masada her zaman son derece zengin ve yakışıklı üç adamla oturtuyordu; birisi soluna, birisi sağına ve birisi de karşısına.</p>

  <p>Miranda başının çaresine bakma konusunda ustalaşmıştı.</p>

  <p>Ne var ki Leydi Chester, planlı etkinliklerinden bir tanesi için eşleştirmeleri şansa bırakmıştı.</p>

  <p>Bu onun yıllık hazine bulma oyunuydu. Misafirler aramalarını ikili takımlar halinde yapacaklardı ve bütün misafirlerin amacı (tabii ki medeni durumlarına bağlı olarak) evlenmek ya da bir ilişkiye başlamak olduğu için, her takım bir kadın ve bir erkekten oluşacaktı. Leydi Chester misafirlerinin adlarını kâğıt parçalarına yazmış ve bütün kadın adlarını bir torbaya, erkek adlarını da başka bir torbaya koymuştu.</p>

  <p>Elini bu torbalardan birisine daldırdı. Miranda'nın midesi bulanıyordu.</p>

  <p>"Sör Anthony Waldove ve ..." Leydi Chester elini öteki torbaya daldırdı. "Leydi Rudland."</p>

  <p>Miranda nefesini bıraktı, o ana kadar nefesini tutmakta olduğunun ancak farkına varmıştı. Turner’la eşleşmek- ya da ondan kaçınmak için - için her şeyi yapardı.</p>

  <p>"Zavallı annem," diye fısıldadı Olivia Miranda'nın kulağına. "Sör Anthony Waldove oldukça sönük birisidir. Her işi annemin yapması gerekecek."</p>

  <p>Miranda parmağını dudaklarına götürerek onu susturdu. "Duyamıyorum." "Bay William Fitzhugh ve... Bayan Charlotte Gladdish."</p>

  <p>"Kiminle eşleşmek istiyorsun?" diye sordu Olivia.</p>

  <p>Miranda omuzlarını silkti. Eğer Turner'la eşleşmezse, başka kim çıkarsa çıksın fark etmezdi. "Lord Turner ve ..."</p>

  <p>Miranda'nın kalbi artık atmaz olmuştu.</p>

  <p>" ...Leydi Olivia Bevelstoke. Ne güzel değil mi? Bu işi beş yıldır yapıyoruz ve ilk kez iki kardeşten oluşan bir takımımız var."</p>

  <p>Miranda tekrar soluk almaya başladı, şaşırmış mıydı yoksa rahatlamış mıydı emin değildi.</p>

  <p>Oysa Olivia kendi duygularından hiç kuşku duymuyordu. "Ne felaket," diye mırıldandı. "Bu kadar erkek dururken erkek kardeşime takılıp kaldım. Bir daha ne zaman bir beyle birlikte dolaşmama izin verilecek? Bu bir zaman kaybı, söylüyorum sana zaman kaybı."</p>

  <p>"Daha kötüsü olabilirdi," dedi Miranda otoriter bir sesle. "Buradaki bütün beyler, beyefendi değil. En azından Turner'ın seni taciz etmeye kalkışmayacağını biliyorsun."</p>

  <p>"Bu bir züğürt tesellisi, güven bana."</p>

  <p>"Lıvvy -"</p>

  <p>"Şşş, şimdi Lord Westholme'un adı okundu."</p>

  <p>"Ve bayanlardan..." Leydi Chester'ın sesi titredi. "Bayan Miranda Cheever!" Olivia onu dürttü. "Şanslısın."</p>

  <p>Miranda sadece omuzlarını silkmekle yetindi.</p>

  <p>"Kocamış kadınlar gibi davranma," dedi Olivia. "Sence de ilah gibi değil mi? Seninle yer değiştirebilmek için sol ayağımı verirdim. Sahi, biz niçin yerlerimizi değiştirmiyoruz? Buna engel olan bir kural yok. Zaten sen Turner'ı seversin."</p>

  <p>Hem de haddinden fazla, diye düşündü Miranda içine bir kasvet çökerek. "Hadi! Yapacak mısın? Tabii Lord Westholme'da senin de gözün yoksa?"</p>

  <p>"Hayır," diye yanıtladı Miranda, umutsuzluğunu gizlemeye çalışarak. "Hayır, tabii ki yok." "Öyleyse hadi yapalım," dedi Olivia heyecanla.</p>

  <p>Miranda, ayağına gelen bu fırsatın üzerine atlamalı mıydı, yoksa odasına kaçıp dolaba mı saklanmalıydı, bilmiyordu. Her iki durumda da, Olivia'nın isteğini reddetmek için pek bir bahanesi yoktu. Livvy, kesinlikle onun niçin Turner'la yalnız kalmak istemediğini bilmek isteyecekti.</p>

  <p>Bu durumda ne söyleyecekti? Kardeşine onu sevdiğimi söyledim ve korkarım o da benden nefret ediyor mu diyecekti? Turner'la yalnız kalamam çünkü bana sahip olmaya kalkacağından korkuyorum mu deseydi? Onunla yalnız kalmaktan korkuyorum çünkü ona sahip olmaya kalkmamdan korkuyorum mu deseydi?</p>

  <p>Sadece düşüncesi bile Miranda'nın gülmek istemesine neden oldu. Ya da ağlamak.</p>

  <p>Fakat Olivia umut dolu gözlerle ona bakıyordu. Olivia'nın daha üç yaşlarındayken mükemmelleştiği tavrı işe yarayacak ve Miranda ne söylerse söylesin, Turner'la eşleşmek zorunda kalacaktı, biliyordu.</p>

  <p>Aslında bu Olivia'nın şımarık olduğu anlamına gelmiyordu, belki de biraz öyleydi. Bunun gerçek sebebi Miranda'nın bu durumdan kurtulmak için yapacağı her girişim sonunda her şeyin ortaya çıkmasına sebep olacağı ve bu sebeple de kusursuz ve ısrarlı bir sorgulama ile sonuçlanacağıydı.</p>

  <p>İşte öyle bir şey olursa, ülkeden kaçması gerekirdi. Ya da en azından altına gizlenecek bir yatak bulması. Bir haftalığına.</p>

  <p>Derin bir iç çekti. Başını salladı. Bir ümit, bir teselli aradı ve ikisinden de eser olmadığı sonucuna vardı. Olivia onun elini kavradı ve sıktı. "Miranda, çok teşekkür ederim!"</p>

  <p>"Umarım Turner için sorun olmaz," dedi Miranda.</p>

  <p>"Yok, sorun olmaz. Hatta tüm öğleden sonrayı benimle geçirmek zorunda kalmadığı için diz çöküp şans getiren yıldızlarına şükranlarını sunar. Benim şımarığın teki olduğumu düşünüyor."</p>

  <p>"Öyle düşünmüyor."</p>

  <p>"Öyle düşünüyor. Bana sık sık senin gibi olmam gerektiğini söylüyor." Miranda şaşırarak ona döndü. "Gerçekten öyle mi söylüyor?"</p>

  <p>"Hı hı." Olivia'nın dikkati tekrar Leydi Chester'a dönmüştü, o hâlâ bayanları ve bayları eşleştirmekle meşguldü. İşini bitirince baylar, bayan takım arkadaşlarını aramak için ayağa kalktılar.</p>

  <p>"Miranda ile ben yer değiştirdik!" diye bağırdı Olivia, Turner yanlarına geldiğinde. "Senin için sorun olmaz, değil mi?"</p>

  <p>Turner; "Tabii ki olmaz," dedi ama Miranda onun doğruyu söylediği konusunda beş paralık bir bahse bile girmezdi. Nihayetinde, başka ne söyleyebilirdi ki?</p>

  <p>Kısa süre sonra Lord Westholme geldi ve nezaketinden gizlemeye çalışsa da, bu değişiklikten oldukça hoşlanmış görünüyordu.</p>

  <p>Turner hiç bir şey söylemedi.</p>

  <p>Olivia kaşlarını çatarak Miranda'ya baktı ama o görmezlikten geldi.</p>

  <p>"İşte ilk ipucunuz!" dedi Leydi Chester yüksek sesle. "Lütfen baylar zarflarını almak üzere öne çıkabilirler mi?" Turner ve Lord Westholme odanın ortasına gittiler ve bir kaç saniye sonra ellerinde beyaz zarflarla geri döndüler.</p>

  <p>"Biz zarfımızı dışarıda açalım," dedi Olivia Lord Westholme'a, sonra da Turner ile Miranda'ya bakıp haylazca gülümsedi. "Stratejimizi tartışırken kimsenin bizi duymasını istemiyorum."</p>

  <p>Belli ki öteki yarışmacılar da aynı şeyi düşünmüşlerdi çünkü kısa süre içerisinde Turner ve Miranda bir başlarına kalmışlardı.</p>

  <p>Turner derin bir nefes aldı ve ellerini kalçalarına koydu. "Değişikliği ben istemedim," dedi Miranda hemen. "Olivia istedi." Turner şüpheyle tek kaşını kaldırdı.</p>

  <p>"Ben istemedim!" diye karşı çıktı Miranda. "Livvy Lord Westholme'a ilgi duyuyor ve güya sen onun şımarığın teki olduğunu düşünüyormuşsun."</p>

  <p>"O tam bir şımarık."</p>

  <p>O anda Miranda ona karşı çıkma eğiliminde değildi ama yine de, "Bizi bir araya getirerek ne yaptığının farkında olduğunu sanmıyorum," dedi.</p>

  <p>"Bu değişikliğe itiraz edebilirdin," dedi Turner alaycı bir ses tonuyla.</p>

  <p>"Hangi sebeple?" diye sordu Miranda huysuzlaşarak. Eşleştikleri için bu kadar da üzülmemesi gerekiyordu. "Sence, öğlenden sonrayı birlikte geçirmememiz gerektiğini ona nasıl açıklayabilirdim ki?"</p>

  <p>Turner cevap vermedi. Bunun sebebi, büyük ihtimalle, verecek bir cevabının olmamasından kaynaklanıyordu. Turner topukları üzerinde döndü ve odadan dışarı çıktı.</p>

  <p>Miranda bir süre onu izledi, sonra onu beklemeye niyetinin olmadığını anlayınca bir of çekti ve telaşla peşinden çıktı. "Turner, yavaşlar mısın!"</p>

  <p>Turner birden durdu, abartılı hareketleri, açıkça, Miranda'ya katlanamadığını gösteriyordu. Miranda onun yanına vardığında yüzünde sıkılmış, öfkelenmiş bir ifadeyle, "Evet?" dedi.</p>

  <p>Miranda sinirlerine hâkim olmak için elinden geleni yaptı. "En azından birbirimize iyi davranmaya çalışamaz mıyız?"</p>

  <p>"Ben sana kızgın değilim, Miranda." "Hiç de öyle görünmüyor."</p>

  <p>"Sinirlerim üstümde," dedi Turner. Ses tonundan, amacının Miranda'yı kızdırmak olduğu açıkça anlaşılıyordu. "Hem de senin hayal edebileceğinden çok daha fazla nedenle."</p>

  <p>Miranda bu nedenleri hayal edebiliyordu ve çoğunlukla da etmişti. Yüzü kızararak, "Şu zarfı açar mısın, lütfen?" diye mırıldandı.</p>

  <p>Turner zarfı Miranda'ya verdi, Miranda da yırtıp açtı ve okudu, "Öteki ipucunuz minyatür bir güneşin altında." Miranda Turner'a bir göz attı. Turner ona bakmıyordu bile. Ona özellikle bakmıyordu. Başka yerlere, boşluğa dalıp gidiyor, sanki başka yerlerdeymiş izlenimi vermeye çalışıyordu.</p>

  <p>"Portakallık," dedi Miranda. Turner'ın kendisine katılıp katılmayacağı umurunda değil gibiydi. "Hep portakalların güneşin küçük parçacıkları olduğunu düşünmüşümdür."</p>

  <p>Turner sertçe başını salladı ve Miranda'nın önden gitmesi için eliyle işaret etti. Tavırlarında bir kabalık ve küçümseme vardı, bu yüzden Miranda önden yürürken dişlerini sıkıp kükremek istedi.</p>

  <p>Tek bir söz bile etmeden evden çıkıp portakallığa yürüdü. Gerçekte Turner bu iki kişilik bizine avcılığını sonuna kadar sürdürebilir miydi acaba? Ona buna zorlamak Miranda'yı pek mutlu etmezdi. Miranda oldukça zekiydi.</p>

  <p>Bu ipuçlarını çözümlemek onun için çok zor olmamalıydı. Bir saat içinde çözüp odaya geri dönebileceklerini düşünüyordu.</p>

  <p>Tam da Miranda'nın düşündüğü gibi, portakal ağacının altında bir yığın zarf buldular. Tek bir söz bile söylemeden, Turner eğilip bir tanesini aldı ve Miranda'ya verdi.</p>

  <p>Aynı sessizlik içinde Miranda zarfı yırtıp açtı. İpucunu okudu ve onu Turner'a verdi.</p>

  <p>BİR SONRAKİ İPUCUNU BULMANIZA ROMALILAR YARDIMCI OLACAK.</p>

  <p>Bu sessizlik Turner'ı sinirlendiriyor olsa da, o bunu göstermiyordu. Sadece kâğıt parçasını katladı ve sıkılmış bir beklenti ifadesiyle Miranda'ya baktı.</p>

  <p>"Bir kemerin altında olmalı," dedi Miranda doğal bir ses tonuyla. "Mimaride kemeri ilk olarak Romalılar kullanmıştır. Bahçede onlardan bir kaç tane var."</p>

  <p>On dakika sonra bir başka zarfa daha ulaşmışlardı.</p>

  <p>"Bitirinceye kadar kaç tane zarf bulmamız gerektiğini biliyor musun?" diye sordu Turner.</p>

  <p>Bu, başladıklarından bu yana Turner'ın sarf ettiği ilk cümleydi ve o da Miranda'dan ne zaman kurtulacağına ilişkindi. Bu aşağılama karşısında Miranda dişlerini sıkarak başını salladı ve zarfı açtı. Dengesini korumak zorundaydı. Eğer Miranda Turner'ın kendi cephesinde ufacık bir boşluk bile açmasına izin verirse, bütünüyle paramparça olurdu. Miranda surat hatlarındaki duygusuzluğu ön plana çıkararak kâğıt parçasını açtı ve okudu, "Bir sonraki ipucunu sizin avlamanız gerekecek."</p>

  <p>"Sanırım avcılıkla ilgili bir şey yapmamız gerekecek," dedi Turner. Miranda kaşlarını kaldırdı. "Demek katılmaya karar verdin?" "Uzatma, Miranda."</p>

  <p>Miranda öfkeyle bir ah çekti ve onu görmezlikten gelmeye karar verdi. "Doğuya doğru küçük bir av kulübesi var. Oraya kadar yürümemiz yaklaşık on beş dakikamızı alacaktır."</p>

  <p>"Bu av kulübesini nasıl keşfettin?"</p>

  <p>"Son zamanlarda biraz fazlaca yürüyorum." "Bunu ben evdeyken yapıyorsun sanırım."</p>

  <p>Miranda, Turner'ın son beyanına karşı çıkmak için bir sebep görmedi.</p>

  <p>Turner gözlerini kısarak ufka baktı. "Leydi Chester neden bizi ana binadan bu kadar uzağa göndersin ki?"</p>

  <p>"Şimdiye kadar hep haklı çıktım," diye karşılık verdi Miranda.</p>

  <p>"Haklısın," dedi Turner, sıkılmış bir şekilde omuz silkerek. "Önden yürü."</p>

  <p>Turner, şüpheyle kararmakta olan gökyüzüne baktığında yaklaşık on dakikadır koruluğun içerisinde yürümekteydiler. "Yağacak gibi görünüyor," dedi Turner.</p>

  <p>Miranda gökyüzüne baktı. Turner haklıydı. "Ne yapmayı düşünüyorsun?" "Şu anda mı?"</p>

  <p>"Yok, önümüzdeki hafta. Tabii ki şu anda, ahmak şey."</p>

  <p>"Ahmak mı?" Turner gülümsedi, dişlerinin beyazlığından neredeyse Miranda'nın gözleri kamaşıyordu. "Beni yaralıyorsun."</p>

  <p>Miranda'nın gözleri kısıldı. "Neden şimdi birden bana böyle iyi davranmaya başladın?" "Öyle mi yapıyorum?" dedi Turner mırıldanarak, Miranda neredeyse utancından ölecekti.</p>

  <p>"Ah, Miranda," diye sürdürdü Turner bilgiçlik taslayan bir iç çekişle. "Belki de sana iyi davranmak hoşuma gidiyor."</p>

  <p>"Belki de hoşuna gitmiyor."</p>

  <p>"Belki de gidiyor," dedi iğneleyici bir dille. "Belki de bunu bazen sen zorlaştırıyorsun." "Belki," dedi Miranda aynı küstahlıkla. "Yağmur yağacak, gitmemiz gerekiyor."</p>

  <p>Miranda'nın son sözü bir gök gürültüsünün içinde kaybolup gitti. "Belki de sen haklısın," dedi Turner, gökyüzüne doğru yüzünü ekşitip bakarken. "Eve mi daha yakınız yoksa av kulübesine mi?"</p>

  <p>"Av kulübesine."</p>

  <p>"Öyleyse çabuk olalım. Korunun ortasında elektrik yüklü yağmur fırtınasına yakalanmak istemiyorum." Miranda, bunun uygunluğu konusunda kaygılarına karşın ona karşı çıkamadı ve avcı kulübesine doğru daha hızlı adımlarla yürümeye başladı. Fakat ilk yağmur damlaları düşmeye başladığında ancak on metre kadar yol almışlardı, ikinci on metrenin sonunda sanki gök delinmişçesine yağmaya başlamıştı.</p>

  <p>Turner Miranda'nın elini kavradı ve koşmaya başladı. Miranda tökezleyerek onun peşinden koşarken bir yandan da koşmalarının ne yarar getireceğini düşünüyordu, zaten yağmur çoktan kıyafetlerinin içine işlemişti.</p>

  <p>Bir kaç dakika sonra kendilerini iki odalı av kulübesinin önünde buldular. Turner kapı kolunu tuttu ve çevirdi fakat kapı kımıldamadı. "Kahretsin," diye söylendi.</p>

  <p>Miranda titreyen dişlerinin arasından, "Kilitli mi?" diye sordu. Turner sertçe başını salladı.</p>

  <p>"Ne yapacağız?"</p>

  <p>Bunun üzerine Turner omzuyla kapıya yüklendi.</p>

  <p>Miranda dudaklarını ısırdı. Acımış olmalıydı. Genç kız pencerelerden birini açmayı denedi. Kilitliydi. Turner tekrar kapıya yüklendi.</p>

  <p>Miranda evin çevresini dolaştı bir başka pencereyi daha denedi. Küçük bir çabayla pencere yukarıya doğru kaydı. Aynı anda Turner'ın kapı aralığından yuvarlanarak içeri daldığını duydu. Miranda kestirmeden pencereden sürünerek girmeyi düşündü ama sonra yakışanı yapmaya karar vererek pencereyi aşağıya indirdi.</p>

  <p>Turner kapıyı zorlayarak açmak için başını büyük bir derde sokmuştu. Miranda, Turner'ın kendini onun parlak zırhlı şövalyesi sanması için onu kendi haline bıraksa iyi olurdu.</p>

  <p>"Miranda!"</p>

  <p>Miranda koşarak ön tarafa geldi. "İşte buradayım" dedi ve hızla içeri girerek arkasından kapıyı kapattı. "Orada ne halt ediyordun?"</p>

  <p>"Senin tahmin edemeyeceğinden daha kibar birisi oluyordum," diye mırıldanırken Miranda, pencereden girmediğine pişman oluyordu.</p>

  <p>"Hıı?"</p>

  <p>"Sadece çevreye bakıyordum," dedi Miranda. "Kapıya zarar verdin mi?" "Çok fazla değil. Kilit yuvası kırıldı."</p>

  <p>Miranda suratını ekşitti. "Omzunu incittin mi?"</p>

  <p>"Hayır, iyiyim," dedi ve iyice ıslanmış olan ceketini duvardaki tahta askıya astı.</p>

  <p>"Çıkarsana şu..." Turner eliyle Miranda'nın üzerindeki hafif pelerini işaret etti, "... adına her ne diyorsan." Miranda kollarını kavuşturdu ve başını salladı.</p>

  <p>Turner ona sabırsız bir bakış attı. "Bayansı bir nezaket göstermenin zamanı değil." "Her an birisi gelebilir."</p>

  <p>"Bundan şüpheliyim," dedi Turner. "Sanırım şimdi hepsi, Lord Chester'ın ılık ve güvenli çalışma odasında, duvara asılmış kafalara bakmakla meşguldürler."</p>

  <p>Miranda boğazında henüz başlayan düğümlenmeyi göz ardı etmeye çalıştı. Lord Chester'ın ne keskin bir avcı olduğunu unutmuştu. Hızla odaya bir göz attı. Turner haklıydı. Görünürlerde beyaz bir zarf yoktu. Kısa zamanda kulübeye birilerinin gelmesinin ihtimali yok gibi görünüyordu ve dışarıdaki duruma bakılırsa, yağmurun da böyle bir şeye müsaade etmeye hiç niyeti yoktu.</p>

  <p>"Lütfen, şu zarafeti sağlığa tercih eden leydilerden birisi olduğunu söyleme bana."</p>

  <p>"Hayır, tabii ki değilim." Miranda bir omuz hareketiyle pelerinini çıkartıp onu duvara, Turner'ın ceketinin yanına astı ve "Ateş yakmayı biliyor musun?" diye sordu.</p>

  <p>"Şayet kuru odunumuz varsa."</p>

  <p>"Buralarda biraz olmalı. Nihayetinde burası bir av kulübesi." Başını kaldırdı ve umut dolu gözlerle Turner'a baktı. "Çoğu adam avlanırken ısınmak istemez mi?"</p>

  <p>"Avlandıktan sonra," diyerek düzeltti Turner boş gözlerle odun için etrafına bakınırken. "Ve çoğu adam, Lord Chester da dâhil, burada ateş yakmak zahmetine katlanmaktansa kısa bir yolculukla eve dönmeyi tercih edecek kadar da tembeldir."</p>

  <p>"Hımm," dedi Miranda ve bir süre hareketsiz kalarak odanın içinde dolaşan Turner'ı izledi. Sonra, "Kullanabileceğimiz kuru kıyafet var mı bakmak için öteki odaya gidiyorum," dedi.</p>

  <p>"İyi fikir." Turner o gözden kayboluncaya dek arkasından baktı. Gömleği yağmurdan vücuduna yapışmıştı. Islak kumaşın altından ılık pembe tenini görüyordu. Islandığı için akıl almaz ölçüde üşüyen beli son derece büyük bir hızla ısınıyor ve ağırlaşıyordu. Tam o sırada ayağını, odun bulmak için açtığı sandığa çarptı ve acıyla haykırdı.</p>

  <p>Tanrım, bunu hak edecek ne yapmıştı? Eğer kâğıt kalem alıp mükemmel bir işkence sipariş etmiş olsaydı bile bunun gibisini bulamazdı.</p>

  <p>"Burada biraz odun buldum!"</p>

  <p>Turner öteki odada olan Miranda'nın sesini takip etti. "İşte şurada." Miranda şöminenin yanında yığılı duran kütükleri işaret ediyordu. "Sanırım Lord Chester buradayken bu şömineyi kullanmayı tercih ediyor."</p>

  <p>Turner'ın gözü, yumuşak yorganları ve kabarık yastıkları olan geniş yatağa takıldı. Lord Chester'ın niçin bu odayı tercih ettiğini çok iyi biliyordu ve bunun biraz cüsseli olan Leydi Chester'la bir ilgisi yoktu. Hemen şömineye bir kütük attı.</p>

  <p>"Sence öteki odadakini kullanmamız gerekmiyor mu?" diye sordu Miranda. Geniş yatağı o da görmüştü. "Belli ki burası daha çok kullanılmış. Temizlenmemiş bir bacayı kullanmak tehlikeli olur. Tıkalı olabilir."</p>

  <p>Miranda hafifçe başını salladı. Turner, onun rahat görünmek için büyük bir çaba harcadığını görebiliyordu. O ateşle uğraşırken Miranda kuru kıyafet aramaya devam ediyordu ama kaşındırıcı görünen eski battaniyelerden başka bir şey bulamamıştı. Bir tanesini alıp omuzlarına örttü. Turner onu izliyordu. "Kaşmir?" diye sordu Turner.</p>

  <p>Miranda'nın gözleri fal taşı gibi açılmıştı. Turner'ın onu izlediğinin farkında olmadığı anlaşılıyordu. Turner gülümsedi. Tamam, belki Miranda rahat değildi ama kahretsin, kendisi de değildi. Acaba Miranda bunun Turner için kolay olduğunu mu düşünüyordu? Miranda onu sevdiğini söylemişti, Tanrı aşkına, bunu ne halt etmeye yapmıştı ki? Erkekler hakkında hiç mi bir şey bilmiyordu? Bunun bir erkeği korkutmanın en garanti yolu olduğunu bilmiyor olması mümkün müydü?</p>

  <p>Turner, onun kalbine girmek istemiyordu. Bu sorumluluğu almak istemiyordu. Bir kez evlenmişti. Kendi kalbini bir kez ezdirtmiş, ayaklar altında çiğnetmiş, alev alev yanan bir çöp yığınının içine attırtmıştı. En son isteyeceği şey, başka birisinin, özellikle de Miranda'nın, tutuklusu olmaktı.</p>

  <p>"Yatağın üzerindeki yorganı kullan," dedi Turner omuz silkerek. Yorgan Miranda'nın bulduğu battaniyeden daha rahat olmalıydı.</p>

  <p>"Onu kirletmek istemiyorum. Buraya uğradığımızı kimsenin bilmesini istemiyorum."</p>

  <p>"Hımm, evet," dedi Turner kaba bir tavırla, "Öyle bir durumda seninle evlenmem gerekir, değil mi?"</p>

  <p>Miranda o kadar gerilmiş görünüyordu ki, Turner mırıltı halinde bir özür dilemek zorunda kaldı. Aman Tanrım, kendisinin bile hiç hoşlanmadığı birisi haline dönüşüyordu. Onu incitmek istemiyordu. Tek istediği - Kahretsin, ne istediğini bilmiyordu. On dakika sonrasını bile düşünemiyordu. Sadece o an. O an, ellerine hâkim olması gerektiği dışında bir şey düşünemiyordu.</p>

  <p>Ateş yakmakla meşguldü ve sonunda başardı da. "İşte oldu," diye mırıldandı ve alevin yanına daha ince bir odun parçası yerleştirdi. "İşte tamam, işte tamam... ve - evet!"</p>

  <p>"Turner ?”</p>

  <p>“Ateşi yaktım," dedi Turner geveleyerek, heyecanlandığı için kendini biraz aptalmış gibi hissediyordu. Miranda hâlâ omzuna attığı battaniye ile duruyordu.</p>

  <p>“Gömleğinin battaniyeyi ıslatması sana epeyce iyi gelecektir," dedi Turner. "Fazla seçme hakkım yok, değil mi?</p>

  <p>"Sana kalmış bir şey sanırım. Ben kurulanıyorum. Parmakları gömleğinin düğmelerine gitti.</p>

  <p>“Belki ben öteki odaya gitmeliyim," diye fısıldadı Miranda Turner onun yerinden bir santim bile kımıldamadığını fark etti. Omuz silkti ve sonra da gömleğini tümüyle çıkarıp,</p>

  <p>“Ben gitmeliyim," diye fısıldadı Miranda yine. "Öyleyse git," dedi Turner.</p>

  <p>Miranda bir şey söyleyecekmiş gibi ağzını açtı ama sonra tekrar kapattı. "Ben - " Sustu, yüz hatlarına korku hâkimdi.</p>

  <p>"Sen ne?"</p>

  <p>"Gitmeliyim." Ve bu kez gitti.</p>

  <p>O çıkınca Turner başını salladı. Kadınlar. Onları anlayan biri çıkmış mıdır acaba? Önce onu sevdiğini söyledi Sonra onu baştan çıkarmak istediğini söyledi. Sonra iki gün boyunca ondan kaçıp durdu. Şimdi de korkmuş görünüyor.</p>

  <p>Tekrar başını salladı, bu kez daha hızlı sallamıştı, saçlarından etrafa su damlaları saçıldı. Bir battaniye alıp omuzlarına sardı ve ateşin önünde dikilerek kendini kuruladı. Berbat hissediyordu. Kapıya bir bakış attı. Miranda çıkarken kapıyı kapatmıştı, üzerinde hâlâ bakire bir genç kızın utangaçlığı vardı.</p>

  <p>Büyük bir telaşla pantolonunu çıkardı. Ateş onu ısıtmaya başlamıştı. Sonra tekrar kapıya bir göz attı. Sadece güvende olmak adına, battaniyeyi aşağıya indirdi ve beline doladı.</p>

  <p>Miranda'nın odadan koşup çıkarkenki yüz ifadesini düşündü. Bakire bir genç kızın utangaçlığı ve biraz da başka bir şey. Tutku muydu? Arzu?</p>

  <p>Acaba ne söylemek üzereydi? "Gitmeliyim," demişti ama asıl söylemeyi düşündüğü şey bu değildi.</p>

  <p>Eğer ona yaklaşıp, yüzünü ellerinin arasına alsa ve "Söyle bana," diye fısıldasaydı, acaba ona ne söylerdi?</p>

  <p class="tarih">3 TEMMUZ 1819</p>

  <p>Az daha onunla tekrar konuşacaktım. Sanırım o da biliyordu. Ne söyleyeceğimi sanırım biliyordu.</p>

  <h1 id="sigil_toc_id_10">ON BİRİNCİ BÖLÜM</h1>

  <p>Turner, Miranda'ya - her yerde ama her yerde - ne kadar çok dokunmak istediğini düşünmekle öylesine meşguldü ki, Miranda'nın öteki odada sırtı açık donmak üzere olduğunu tümüyle unutmuştu. Bunu ancak kendisi nihayet tost gibi kızaracak kadar ısındığı zaman fark etti.</p>

  <p>En az on defa kendi kendini ahmaklıkla suçlayıp küfür ettikten sonra ayağa kalktı ve Miranda'nın kapattığı kapıya doğru yürüdü. Kapıyı açıp, Miranda'yı yerde kıvrılmış, zangır zangır titrerken görünce kendini bir kez daha küfür yağmuruna tuttu.</p>

  <p>"Seni küçük aptal," dedi. "Kendini öldürmeye mi çalışıyorsun?"</p>

  <p>Miranda başını kaldırdı ve onu görünce gözleri fal taşı gibi açıldı. Bunun üzerine, Turner birden neredeyse çıplak olduğunu hatırladı.</p>

  <p>"Kahretsin," diye mırıldandı kendi kendine, sonra öfkeyle başını sallayarak onu çekip ayağa dikti. Miranda sersemliğini atınca elinden kurtulmaya çalıştı. "Ne yapıyorsun?"</p>

  <p>"İçine biraz mantık serpiyorum."</p>

  <p>"Ben son derece iyiyim," dedi Miranda ama titremeleri onu ele veriyordu.</p>

  <p>"Seni küçük şeytan. Ben seninle konuşurken bile donuyorum. Ateşin yanına gel."</p>

  <p>Miranda, yan odada çıtırtıyla yükselen turuncu alevlere imrenerek baktı. "Sen burada kalırsan giderim." "İyi," dedi Turner. Isınması için her şeyi yapardı. Hafif bir dokunuş ile onu doğru tarafa yöneltti.</p>

  <p>Miranda ateşin yanında durdu ve ellerini ateşe doğru tuttu. Miranda'nın dudaklarının arasından kaçıp gelen memnuniyet dolu oh sesi odanın içinde süzülüp Turner'ın midesine bir yumruk gibi indi.</p>

  <p>Turner, Miranda'nın saydam ve solgun görünen ensesine doğru bir kaç adım ilerledi.</p>

  <p>Miranda tekrar iç geçirdi. Sırtını ısıtmak için arkasını dönüp de burnunun dibinde Turner'ı görünce korkup sıçradı. "Gelmeyeceğini söylemiştin," dedi Miranda onu suçlarcasına.</p>

  <p>“Yalan söyledim." Turner omuz silkti. "Kendini gerektiği gibi kurutabileceğine zerre kadar inanmıyorum." "Ben bir çocuk değilim."</p>

  <p>Turner'ın gözleri genç kızın göğüslerine takıldı. Elbisesi beyaz ve bedenine yapışmış olduğundan koyu renk göğüs uçları rahatlıkla fark edilebiliyordu. "Çocuk olmadığın çok açık."</p>

  <p>Miranda aceleyle göğüslerini kapadı.</p>

  <p>"Sana bakmamı istemiyorsan arkanı dön." Turner uzunca bir süre onun sırtına baktı. Sırtı da, hemen hemen ön tarafı kadar sevimliydi. Ensesi o kadar güzeldi ki... Örgülerinden kurtulmuş olan birkaç saç teli ıslanıp kıvrılmıştı. Tıpkı nemli güller gibi kokuyordu, bu koku Turner'ın tüm gücünü çekip alıyor ve uzanıp onu okşamasına engel oluyordu.</p>

  <p>Hayır, kolları değil, basenleri. Ya da bacakları. Ya da -Soluğu kesilir gibi bir nefes aldı. "Bir şey mi oldu?" Miranda dönmedi ama heyecanı sesinden belli oluyordu.</p>

  <p>"Bir şey yok. Isınıyor musun?"</p>

  <p>"Evet." Bunu söylerken bile titriyordu.</p>

  <p>Turner, olacakları düşünüp tartmadan, uzanıp Miranda'nın eteğinin düğmesini çözdü. Miranda'nın ağzından boğuk bir cıyaklama sesi çıktı.</p>

  <p>"Buz sarkıtı gibi üzerine yapışan bu şeyle asla ısınamazsın." Kumaşı aşağıya doğru çekmeye başladı. "Bence... Bilmiyorum... Bu gerçekten..."</p>

  <p>"Evet?"</p>

  <p>"Bu çok kötü bir fikir."</p>

  <p>"Olabilir." Etek bir hamur yığını gibi yere düştü, üzerinde sadece, sanki ikinci bir deri tabakası gibi bedenine yapışmış kombinezonu kalmıştı.</p>

  <p>"Ah, Tanrım." Vücudunu örtmeye çalıştı ama nereden başlayacağını bilemiyordu. Önce kollarını kavuşturdu sonra bacaklarının arasını kapatmak için bir elini aşağı indirdi. Sonra onun yüzüne bakmadığının farkına varmış olacak ki, iki eliyle arkasını kapattı. JJJ</p>

  <p>"Lütfen gider misin?" dedi Miranda bir fısıltı halinde.</p>

  <p>Turner gitmek istedi. Tanrım, onun ricasına uyması gerektiğini biliyordu. Oysa bacakları, kararlılıkla hareket etmeye karşı koyuyordu. Gözlerini, Miranda'nın narin elleriyle kapattığı son derece yuvarlak kalçalarından alamıyordu.</p>

  <p>Elleri hâlâ soğuktan titriyordu.</p>

  <p>Turner, ilk olarak eteğini indirdiği için pişman oldu ve tekrar kendi kendine küfretti. "Ateşe biraz daha yaklaş," diye emretti.</p>

  <p>"Biraz daha yaklaşırsam içine düşerim!" dedi Miranda terslenerek. "Hemen çık git."</p>

  <p>Turner bir adım geri çekildi. Onun bu öfkeli hali çok hoşuna gidiyordu. "Dışarı!"</p>

  <p>Turner kapıya yürüdü ve kapattı. Miranda bir an tümüyle sessiz kaldı, sonra ateşin önünde diz çökerken nihayet omzuna aldığı battaniye yere düştü. Turner'ın yüreği hızla çarpıyordu - ve o kadar çok ses çıkartıyordu ki, Miranda'nın onu fark etmemesine hayret ediyordu. Miranda derin bir iç çekti ve gerindi. Daha da sertleşmişti - bu mümkün olabileceğini düşünmediği bir başarıydı.</p>

  <p>Genç kız, ensesindeki ağır saç örgülerini yukarı kaldırdı ve tembel bir hareketle başını arkaya çevirdi. Turner inledi.</p>

  <p>Miranda hızla başını çevirdi ve üstünü kapatmayı unutarak, "Seni düzenbaz!" diye bağırdı tükürükler saçarak. "Düzenbaz mı?"</p>

  <p>"Düzenbaz, rezil, iblis!" "Korkarım, suçluyum."</p>

  <p>"Eğer bir beyefendiysen, çıkarsın."</p>

  <p>"Hani beni seviyordun," dedi Turner, bunu ona niçin hatırlattığını bilmeden. "Bunu ortaya atman iğrenç," diye fısıldadı Miranda.</p>

  <p>"Niçin?"</p>

  <p>Miranda, bu soru karşısında hayret ve öfkeyle ona baktı, "Seni niçin mi seviyorum? Bilmiyorum. Kesinlikle bunu hak etmiyorsun."</p>

  <p>"Evet, doğru," diye kabullendi Turner.</p>

  <p>"Neyse, zaten fark etmez. Artık seni sevdiğimi sanmıyorum," dedi çabucak. Yerle bir olmuş gururunu kurtarmak için her şeyi söylemeye hazırdı. "Haklıymışsın. Sadece geçici bir gençlik aşkıydı."</p>

  <p>"Hayır, değildi. Aşk bu kadar çabuk bitmez."</p>

  <p>Miranda'nın gözleri irileşti. Neler söylüyordu? Onun aşkını istiyor muydu? "Turner, sen ne istiyorsun?" "Seni." Sesi fısıltıdan da kısık çıkmıştı.</p>

  <p>"Hayır, istemiyorsun," dedi Miranda, her şeyin ötesinde heyecanı yüzünden. "Bunu kendin söyledin."</p>

  <p>Turner öne doğru bir adım attı. Belki bunun için cehenneme gidecekti ama önce cenneti görecekti. "Seni istiyorum," dedi. Gerçekten istiyordu. Onu, kendisinin bile anlayamayacağı kadar güçlü, arzulu ve yoğun bir duyguyla istiyordu. Arzunun da ötesinde.</p>

  <p>İhtiyacın ötesinde.</p>

  <p>Açıklanabilir bir şey değildi, kesinlikle hiç mantıklı da değildi ama gerçek ve inkâr edilemezdi.</p>

  <p>Yavaş yavaş aralarındaki mesafeyi kapattı. Miranda ateşin yanı başında donakalmıştı. Dudakları ayrıldı, soluk sayısı artıyordu. "Ne yapacaksın?" diye fısıldadı.</p>

  <p>"Şimdiye kadar anlamış olman gerekirdi." Sonra oldukça seri bir hareketle eğilip genç kızı kucakladığı gibi kaldırdı.</p>

  <p>Miranda kımıldamadı, ona karşı mücadele etmedi. Turner'ın vücudunun ısısı sarhoş ediciydi. İçine işliyor, kemiklerini eritiyordu. Ruhunu haz ve haylazlık duygusuyla dolduruyordu.</p>

  <p>"Ah, Turner," diye iç çekti.</p>

  <p>"Ah, evet." Onu yavaşça ve nezaketle yatağa yatırırken dudakları çene hattı boyunca dolaştı.</p>

  <p>Turner bedeniyle onun bedenini örtmeden önce Miranda gözlerini dikip ona baktı. Onu ilk gördüğü andan bu yana sevdiğini ve hep bu anın gelmesini beklediğini düşündü. Turner henüz ona, yüreğini göklere uçuracak sözleri söylememişti, ancak şu an bunun pek bir önemi yok gibi görünüyordu. Mavi gözleri öylesine ışıltılı ve yoğun bakıyordu ki, Miranda Turner'ın kendisini biraz olsun sevdiğini düşündü. Ve bu bile onun için yeterliydi.</p>

  <p>Bunu mümkün kılmak için yeterli.</p>

  <p>Bunu doğru kılmak için yeterli.</p>

  <p>Bunu mükemmel kılmak için yeterli.</p>

  <p>Miranda üstünde onun ağırlığıyla yatağın içine gömüldü. Kabarık saçlarına dokunmak için elini uzattı. "Çok yumuşak," diye mırıldandı. "Bunlara yazık oluyor."</p>

  <p>Turner başını kaldırdı ve keyifle ona baktı. "Yazık mı?"</p>

  <p>"Bir erkekte," dedi Miranda utangaç bir gülümsemeyle. "Uzun kirpikler gibi. Kadınlar onlar için ölürler." "Ölürler, ölmezler mi?" Turner sırıttı. "Kirpiklerimin değeri nedir?"</p>

  <p>"Çok, çok yüksek."</p>

  <p>"Sen de uzun kirpikler için ölür müydün?" "Seninkiler için ölürdüm."</p>

  <p>"Gerçekten mi? Senin koyu saçlarının yanında biraz açık kalmazlar mıydı sence?"</p>

  <p>Miranda şakacıktan vurdu ona. "Ben onların yüzümde titreşmesini istiyorum budala, göz kapaklarımda olmalarını değil."</p>

  <p>"Sen bana budala mı dedin ?" Miranda sırıttı. "Evet."</p>

  <p>"Bu da budalaca bir his mi?" dedi ve genç kızın çıplak bacağını okşadı. Miranda başını salladı, nefesi kesilecekmiş gibi hissediyordu.</p>

  <p>"Ya bu?" Turner'ın eli Miranda'nın göğsünü kavradı.</p>

  <p>Miranda düzensiz sesler çıkararak inliyordu. "Ya bu?"</p>

  <p>"Hayır," diyebildi Miranda sadece. "Nasıl bir his?"</p>

  <p>"Güzel."</p>

  <p>"Hepsi bu kadar mı?" "Harika."</p>

  <p>"Başka?"</p>

  <p>Miranda'nın nefesi kesilir gibi oldu, Turner'ın ince ipek kumaşın altında büzüşmüş göğüs ucunda daireler çizerek dolaştırdığı işaret parmağına yoğunlaşmamaya çalışıyordu. Bunu tanımlamak için tek düşünebildiği sözcüğü söyledi, "Ateşli."</p>

  <p>Turner hayretle güldü. "Ateşli mi?"</p>

  <p>Miranda'nın tek yapabildiği başını sallamak oldu. Bedeninin her yerine Turner'ın sıcaklığı dokunuyordu. Öylesine sağlam ve ağır bir erkekti ki, Miranda bir uçurumun kenarından kayıyormuş gibi bir hisse kapılmıştı. Düşüyor, düşüyordu ama kurtarılmak istemiyordu. Sadece onu da beraberinde götürmek istiyordu.</p>

  <p>Turner onun kulaklarını dişledi ve sonra da dilini omuz boşluğunda dolaştırmaya başladı, dişleri genç kızın kombinezonunun ince askısına takılıyordu. "Nasıl hissediyorsun?" diye sordu çatallaşan sesiyle.</p>

  <p>"Sıcak." Tek bir sözcük bedeninin her bir noktasını tanımlıyor gibiydi.</p>

  <p>"Hımm, iyi. Böyle olman çok hoşuma gidiyor." Eli usulca ipeksi kumaşın altına kayıp çıplak göğsünü avuçladı.</p>

  <p>"Ah, aman Tanrım! Oh, Turner!" diye inledi ve sırtını yay gibi büktü. Bu hareketiyle farkında olmadan onun avucunu daha da doldurdu.</p>

  <p>"Tanrı mı yoksa ben mi?" diye sordu Turner muzipçe.</p>

  <p>Miranda kesik kesik nefes alıyordu. "Ben... Hiç... Bilmiyorum."</p>

  <p>Turner öteki elini de kombinezonunun kenarından kaydırdı ve yumuşak kavisli kalçasını hissedinceye kadar yukarıya doğru çıktı.</p>

  <p>"Demek ki," diye mırıldandı ensesine doğru, "Sanırım beni tercih ediyorsun."</p>

  <p>Miranda hafifçe gülümsedi. "Lütfen, dinden söz etme." Yaptıklarının kilisede, okulda, evde ve başka her yerde ona öğretilen değerlere aykırı gittiğini anımsamak istemiyordu.</p>

  <p>"Bir tek şartla."</p>

  <p>Miranda gözlerini fal taşı gibi açtı. "Şu Tanrının cezası şeyi çıkartırsan." "Çıkartamam."</p>

  <p>"Çok güzel ve yumuşak, sana bundan yüzlerce alırım ama eğer şimdi ondan kurtulmazsan, elimde lime lime olacak," dedi ve sertliğini ona hissettirmek için basenlerine sürtündü.</p>

  <p>"Ben yapamam. Neden bilmiyorum." Miranda yutkundu. "Ama sen yapabilirsin."</p>

  <p>Sinsi bir sırıtmayla Turner'ın dudağının bir köşesi yukarı kalktı. "Böyle bir cevap beklemiyordun." Doğrulup diz çöktü ve kombinezonunu yukarıya doğru sıyırarak çıkarttı.</p>

  <p>Miranda çıplak teni üzerinde havanın soğukluğunu hissetti ama garip bir şekilde artık örtünmek ihtiyacı duymuyordu. Bu adamın, bedenindeki her noktaya dokunabilmesi ona son derece doğal geliyordu. Turner'ın gözleri, genç kızın hararetli bedenini sahiplenirmiş gibi taradı ve ateşli ifadesi onu daha da heyecanlandırdı. Bir kadının bir erkeğe ait olabileceği her bakımdan ona ait olmak istiyordu. Onun sıcaklığı ve gücüyle kendini kaybetmek istiyordu.</p>

  <p>Ve onun da kendisine bütünüyle teslim olmasını istiyordu. Eliyle onun göğsüne uzandı ve parmaklarını koyu renkli düz meme uçlarında gezdirdi. Turner titredi.</p>

  <p>"Canını mı yaktım?" diye fısıldadı Miranda merakla. "Tekrar yap," diye fısıldadı.</p>

  <p>Miranda, Turner'ın önceki okşayışlarını taklit ederek onun meme ucunu işaret parmağı ve başparmağı arasına aldı. Meme ucunun dokunuşuyla sertleşmesi karşısında zevkle gülümsedi. Bir çocuğun yeni bir oyuncağı keşfetmesi gibi Miranda öteki elini de oyuna soktu. Onun meraklı parmakları altında hızla kontrolü kaybettiğini fark eden Turner eliyle onun elini tutup sabitledi. Bir dakika boyunca onu süzdü, mavi gözleri adeta ateş saçıyordu. Öylesine yoğun bakıyordu ki, Miranda bakışlarını kaçırma dürtüsüyle mücadele etmek zorunda kaldı. Gözlerini onun gözlerinde tutmak için kendini zorladı. Korkmadığını, utanmadığını ve en önemlisi de onu sevdiğini söylediğinde bunu gerçekten kastettiğini bilmesini istiyordu.</p>

  <p>"Dokun bana," diye fısıldadı.</p>

  <p>Ama Turner donakalmış gibi görünüyordu, hâlâ Miranda'nın elini tutuyordu. Tuhaf, paramparça, neredeyse... korkmuş görünüyordu.</p>

  <p>"Seni incitmek istemiyorum," diye fısıldadı.</p>

  <p>Miranda, bu konuda onu nasıl temin etmesi gerektiğinden emin değildi. "İncitmeyeceksin."</p>

  <p>"Ben - "</p>

  <p>"Lütfen," dedi Miranda yalvarırcasına. Ona ihtiyacı vardı. Ona şimdi ihtiyacı vardı.</p>

  <p>Miranda'nın ateşli yakarışı ile tüm çekinceleri bozguna uğrayan Turner, onu kaldırıp kendine doğru çekti ve şehvetle öptükten sonra sırtını yatağa bıraktı. Bu kez kendisi de onunla birlikte boylu boyunca uzanmış, bedeninin baskısıyla genç kızın göğüslerini dümdüz etmişti. Elleri her yerdeydi, genç kız onun adını sayıklıyor ve her bir dokunuş, her bir ses içindeki ateşi daha da çok körüklüyordu.</p>

  <p>Miranda onu hissetmek istiyordu. Her noktasını.</p>

  <p>Aralarındaki son engelden kurtulmak istedi ve Turner'ın üzerindeki eğreti eteği sıyırıp attı. Bir sürtünme hissi ve işte ortada hiç bir şey kalmamıştı... Turner'dan başka.</p>

  <p>Turner'ın sertliğini hissedince derin bir iç çekti. "Oh, Tanrım."</p>

  <p>Bunun üzerine Turner kıkırdadı. "Hayır, sadece ben." dedi ve yüzünü onun boynuna gömdü. "Bunu konuşmuştuk."</p>

  <p>"Ama o kadar..."</p>

  <p>"Büyük mü?" dedi Turner gülümseyerek. "Bu senin suçun tatlım." "Yaa, hayır." Onun altında debelendi. "Bunu ben yapmış olamam." Turner onun üzerine daha da büyük bir güçle abandı.</p>

  <p>"Ama benim istediğim..."</p>

  <p>"İstediğin olacak." Onu ateşli bir öpüşle susturdu. Hangi konuda söz verdiğinden bile emin değildi. Miranda yeniden inlemeye başlayınca, dudaklarını onun dudaklarından uzaklaştırdı ve geçtiği her noktayı alazlar içinde bırakarak göbeğine doğru indi. Diliyle göbeğinin çevresinde gezindi ve sonra dilini göbek çukuruna daldırdı. Sonra elleri bacaklarına gitti, gevşeyip açılmaları, Turner'ın istilasına hazırlanmaları gerekiyordu.</p>

  <p>Onu öpmek istiyordu. Onu yiyip yutmak istiyordu ama genç kızın böylesine bir yakınlığa henüz hazır olduğunu düşünmüyordu. Bu yüzden elini bacaklarının arasına götürdü...</p>

  <p>Bir parmağı içerdeydi.</p>

  <p>"Turner!" diye haykırdı Miranda. Turner memnuniyetle gülümsemeden edemedi. Onun kıvranma ritmine uyarak başparmağı ile pembe kıvrımlar üzerinde hafif vuruşlar yapıyordu. Bir yandan da, yuvarlanıp yataktan düşmemesi için boşta kalan eliyle kalçalarından sıkıca tutması gerekiyordu.</p>

  <p>Dudaklarını dudaklarına götürdü ve "Benim için aç," diye inledi.</p>

  <p>Miranda hafif bir zevk çığlığı attı ve sanki bacakları erimiş gibiydi. Turner'ın sertliği bacak aralarına dokunuyor ve onun yumuşaklığını yokluyordu. Turner dudaklarını onun kulağına götürdü ve fısıldadı, "Şimdi seninle sevişeceğim."</p>

  <p>Miranda soluksuz kalmıştı, çaresizce başını salladı. "Şimdi benim olacaksın."</p>

  <p>"Oh, evet, lütfen."</p>

  <p>Yavaşça yaklaştı, onun dar masumiyeti karşısında sabırlıydı. Bu onu öldürüyordu ama kendini tutacaktı. Onun içine dalıp sert ve ateşli vuruşlar yapmayı her şeyden çok istiyordu ama bunun için beklemek zorundaydı. Onun ilk seferinde böyle bir şey yapamazdı.</p>

  <p>Miranda, "Turner," diye fısıldayınca, genç adam bir kaç saniye daha beklemesi gerektiğini fark etti. Dişlerini sıkarak sadece bir kısmı onun içinde kalacak şekilde geri çekildi.</p>

  <p>Miranda onun omuzlarını kavradı. "Oh, hayır, Turner. Gitme!"</p>

  <p>"Şşş. Merak etme. Hâlâ buradayım." Tekrar içeri girdi. "Beni terk etme," diye fısıldadı Miranda.</p>

  <p>"Terk etmeyeceğim." Sonra kızlık zarına ulaştı ve direnci karşısında inledi. "Bu biraz canını yakacak, Miranda." "Umurumda değil." Parmaklarını Turner'ın çıplak bedenine geçirdi.</p>

  <p>"Sonra umurunda olabilir," dedi ve elinden geldiğince nazik olmaya çalışarak biraz daha yaklaştı.</p>

  <p>Miranda'nın vücudu yay gibi gerilmiş, onun adını sayıklıyordu. Kollarıyla onu sarmalamış ve parmaklarını sırtına bastırıyordu. "Lütfen, Turner," diye yalvardı. "Oh, lütfen. Lütfen, lütfen."</p>

  <p>Turner, kendini daha fazla kontrol edemeyerek sonuna kadar daldı. Miranda'nın onu sarmalayıp sıkmasının oluşturduğu hoş duygu ile titriyordu. Sonra Miranda altında kaskatı kesildiğini ve irkildiğini hissetti.</p>

  <p>"Özür dilerim," dedi, bedeninin dayanılmaz arzularını göz ardı ederek "Özür dilerim. Çok özür dilerim. Acıyor mu?"</p>

  <p>Miranda gözlerini sımsıkı yumdu ve başını iki yana doğru salladı. Turner, genç kızın göz kenarlarındaki yaşları öperek sildi ve "Yalan söyleme," dedi.</p>

  <p>"Birazcık," dedi fısıltıyla.</p>

  <p>"Şimdi daha güzel olacak," dedi Turner, ateşli bir sesle. "Söz veriyorum." Genç kızı ağırlığından kurtarmak için, dirsekleri üzerinde bedenini biraz yukarı kaldırarak, yeniden hareket etmeye başladı - yavaş, emin, her biri, o tatlı sürtünme duygusu ile şehvet sarsıntıları getiren vuruşlarla.</p>

  <p>Kendisini kontrol altında tutmaya çabalarken, çenesi kenetlenmiş ve bütün kasları kaskatı kesilmişti, içeri dışarı, içeri dışarı, diyordu kendi kendine. Bir saniyeliğine bile ritmi şaşırırsa, kontrolünü bütünüyle kaybedecekti. Onun için en iyisini yapmak istiyordu. Kendini dert etmiyordu -gece bitmeden cennete erişeceğini biliyordu.</p>

  <p>Fakat Miranda için... Bütün bildiği, onun da kesin mutluluğu bulması için yoğun bir çaba harcaması gerektiğiydi. Daha önce bir bakire ile birlikte olmamıştı, o yüzden bunun gerçekleşebilme ihtimalinden emin değildi ama elinden geleni yapacaktı. Konuşmasının bile kontrolü kaybetmesine neden olacağından korkuyordu, yine de, "Nasıl hissediyorsun?" demeyi başardı.</p>

  <p>Miranda gözlerini açtı. "İyiyim. Artık acımıyor." "Hiç mi?"</p>

  <p>Başını salladı. "Harika hissediyorum," dedi ve parmaklarını Turner'ın sırtında dolaştırmaya başladı. Turner, onun tüy gibi hafif dokunuşlarıyla titredi ve kontrolünün elinden kaydığını hissetti.</p>

  <p>"Sen nasıl hissediyorsun?" diye fısıldadı.</p>

  <p>Turner, Miranda'nın anlayamadığı bir şeyler homurdandı ve daha hızlı hareket etmeye başladı. Miranda karnında bir hızlanma, sonra da dayanılmaz bir daralma hissetti. Parmakları ve ayak parmakları uyuşmaya başladı ve tam bedeninin binlerce parçacığa bölüneceğinden emin olduğu anda içinden bir şeyler koptu ve kalçaları yataktan öylesine bir kuvvetle sıçradı ki Turner havaya kalktı.</p>

  <p>"Oh, Turner!" diye bağırdı. "Yardım et!"</p>

  <p>Turner, bütünüyle kontrolden çıkmıştı. "Edeceğim," diye mırıldandı. 'Yemin ederim." Ve sonra bir çığlık attı, suratı sanki acı çekiyormuş gibi görünüyordu. En nihayetinde soluk soluğa kaldı kendini Miranda'nın üzerine bıraktı.</p>

  <p>Birkaç dakika birbirlerine dolanmış halde yattılar, sırılsıklamdılar. Miranda, onun üzerindeki ağırlığını, bu hoş rehavet duygusunu sevmişti. Eliyle Turner'ın saçlarını okşadı. Keşke çevrelerindeki dünyadan uzak olabilselerdi. Birileri onların yokluğunu fark etmeden bu küçük av kulübesinde kozalarına çekilmiş olarak kalabilselerdi.</p>

  <p>"Nasıl hissediyorsun?" diye sordu Miranda yumuşak bir sesle.</p>

  <p>Turner'ın dudaklarında çocuksu bir gülümseme belirdi, "Sence nasıl hissediyorum?" "Umarım iyi hissediyorsundur."</p>

  <p>Turner yana çekildi ve tek dirseği üzerine yaslanarak iki parmağı ile Miranda'nın çenesini tuttu. "Çok iyi hissettiğime emin olabilirsin," dedi.</p>

  <p>Miranda gülümsedi. Bundan daha iyisini hayal bile edemezdi...</p>

  <p>"Sen nasıl hissediyorsun?" dedi Turner sakince, kaşlarını merakla havaya kaldırmıştı. "Ağrın var mı?" "Sanmıyorum. Belki sonra olabilir."</p>

  <p>"Olacaktır."</p>

  <p>Miranda kaşlarını çattı. Demek ki bakire kızlarla birlikte olmak konusunda oldukça deneyimliydi. Evlendiklerinde Leticia'nın zaten bir çocuk taşıdığını söylemişti. Sonra Miranda bu düşünceyi kafasından ata. Leticia'yı düşünmek istemiyordu. Şimdi olmazdı. Turner'ın ölü eşinin yataklarında yeri yoktu.</p>

  <p>Sonra bebekleri düşünmeye başladı. Sarışın mavi gözleriyle neşe içinde ona gülümseyen bebekler. Turner'ın küçük bir kopyası, istediği buydu. Bebeğin kendisine benzeyebileceğini biliyordu ama onun aklından geçen bebek, gamzelerine kadar bütünüyle Turner'a benziyordu.</p>

  <p>Nihayet gözlerini açtığında Turner'ın kendisine baktığını gördü. Turner Miranda'nın dudaklarına dokundu. "Seni böyle hayallere sürükleyen nedir?" diye mırıldandı Turner. Sesi doyuma ulaşmış olmanın huzuruyla doluydu.</p>

  <p>Miranda düşüncelerinden utanarak, Turner'ın bakışlarından kaçmaya çalıştı. "Önemli bir şey değil," dedi mırıltı halinde. "Hâlâ yağıyor mu?"</p>

  <p>"Bilmiyorum," dedi Turner ve kalkıp pencereden dışarıya bir göz attı.</p>

  <p>Miranda çarşafı çekip çıplak vücudunu örttü, havayı sorduğuna pişman olmuştu. Eğer yağmur izin verirse eve dönmeleri gerekecekti. Şimdiye kadar çoktan yokluklarının farkına vardıklarına emindi. Yağmurda barınacak bir yer aradıklarını iddia edebilirlerdi ama eğer yağmur durur durmaz eve dönmezlerse, bu bahane de çürümüş olurdu.</p>

  <p>Turner perdeyi geri çekti ve Miranda'ya döndü. Genç kadın, onun saf erkeksi güzelliği karşısında nefesini tuttu. Babasının birçok kitabında heykel resimleri görmüştü, hatta babasının odasında Michaelangelo'nun ünlü Davut heykelinin bir minyatürü vardı ama hiçbiri şimdi karşısında duran, canlı ve nefes alan bu adamla karşılaştırılamazdı. Sırf bu görüntünün bile kendisini yeniden baştan çıkarabileceğinden korkup bakışlarını yere çevirdi.</p>

  <p>"Hâlâ yağıyor," dedi. "Ama giderek hafifliyor. Dağınıklığımızı toplayalım da, hava açar açmaz gitmeye hazır olabilelim."</p>

  <p>Miranda başını salladı. "Bana giysilerimi uzatabilir misin?"</p>

  <p>Turner tek kaşını kaldırdı. "Şimdi terbiyeli olmak zamanı mı geldi?"</p>

  <p>Miranda başını salladı. Belki bu aptalca bir şeydi ama bu ahlak dışı davranışın üzerine, bir erkeğin gözü önünde yataktan çıplak kalkabilecek kadar görmüş geçirmiş değildi. Başıyla, hâlâ yerde yığın halinde duran eteğini işaret ederek, "Lütfen?" dedi.</p>

  <p>Turner eteği alıp uzattı. Eteğin bazı bölümleri hâlâ ıslaktı çünkü Miranda onu düzgün bir biçimde sermeye zaman ayırmamıştı ama ateşe çok yakın olduğu için giyilemeyecek kadar da kötü durumda değildi. Çabucak giyindi ve evde hizmetçilerin yaptığı gibi, çarşaflan düzgünce çekip gererek yatağı düzeltti. Sandığından daha zor bir işti, hele yatak böyle duvara yapışık dururken.</p>

  <p>Kulübeyi düzelttiklerinde artık yağmur da hafif bir çiseleme haline gelmişti.</p>

  <p>Miranda, "Kıyafetlerimizin şu anda olduğundan daha fazla ıslanabileceğim sanmıyorum," derken, yağmuru kontrol etmek için elini pencereden dışarı uzattı.</p>

  <p>Turner başını salladı ve eve gitmek üzere yola koyuldular. Turner konuşmuyor, Miranda da sessizliği bozmak istemiyordu. Şimdi ne olmuştu? Turner onunla evlenmek zorunda mıydı? Şüphesiz evlenmeliydi ve eğer Miranda'nın sandığı gibi bir beyefendi ise evlenirdi. Turner Miranda'yı iyi tanıyordu, kendisini evlenmeye zorlamak için bu durumdan başkalarına söz etmesi konusunda kaygılanmasına gerek yoktu.</p>

  <p>On beş dakika sonra, Chester Malikânesi’ne giden merdivenlerin önünde duruyorlardı. Turner Miranda'ya baktı, gözleri ciddi ve sabitti. "İyi olacak mısın?" diye sordu yumuşak bir sesle.</p>

  <p>Şimdi neden böyle bir şey soruyordu ki? "İçeri girince konuşma imkânımız olmayacak," diye açıkladı Turner. Miranda, karnındaki ağrıyı belli etmemeye çalışarak başını salladı. Sanki yolunda gitmeyen bir şeyler vardı.</p>

  <p>Turner boğazını temizledi ve sanki kravatı çok sıkıymış gibi yakasını çekiştirdi. Tekrar boğazını temizledi. "Eğer çabuk hareket etmemizi gerektiren bir durum ortaya çıkarsa bana haber vereceksin."</p>

  <p>Miranda tekrar başını salladı, bir yandan da bunun bir soru mu yoksa düz cümle mi olduğunu ayırt etmeye çalışıyordu. En sonunda, her ikisinden de biraz olduğuna karar verdi. Gerçi, bunun neyi değiştireceğinden emin değildi.</p>

  <p>Turner derin bir nefes aldı. "Düşünmek için biraz zamana ihtiyacım olacak."</p>

  <p>"Ne konuda?" diye sordu Miranda hiç düşünmeden. Şu anda her şeyin basit ve anlaşılır olması gerekmiyor muydu? Daha tartışılacak ne vardı ki?</p>

  <p>"Daha çok kendim," dedi Turner, sesi biraz kaba çıkmıştı. "Ama kısa bir süre sonra görüşeceğiz ve her şeyi yoluna koyacağım. Kaygılanmana gerek yok."</p>

  <p>Ve sonra, beklemeye tahammülü kalmadığı ve böylesine verici olmaktan bıktığı için, patladı, "Benimle evlenecek misin?"</p>

  <p>Tanrı biliyor ya, erkekler bu durumlarda konuşmayı pek sevmiyorlardı.</p>

  <p>Turner, bu ani sorgulama karşısında şaşırmış görünüyordu ama yine de tereddütsüz, sert bir tavırla, "Elbette," dedi.</p>

  <p>Tam Miranda'nın içi mutlulukla dolmak üzereyken Turner devam etti, "Zorunda kalmadığımız sürece acele etmeye gerek görmüyorum."</p>

  <p>Miranda başını salladı ve yutkundu. Bir bebek. Turner onunla sadece hamile olması durumunda evlenmek istiyordu. Böyle bir sebep olmasa da evlenebilirdi ama anlaşılan özgürlüğünün tadını çıkarmak istiyordu.</p>

  <p>"Eğer hemen evlenirsek," dedi, "Bunu zorunlu olarak yaptığımız açıkça belli olur." "Senin zorunlu olarak yaptığın," dedi Miranda mırıldanarak.</p>

  <p>Turner eğildi, "Ne?"</p>

  <p>"Hiçbir şey." Tekrar söylemek küçük düşürücü olurdu. Bunu bir kez söylemesi bile yeterince küçük düşürücüydü.</p>

  <p>"İçeri girmeliyiz," dedi Turner. Miranda başını salladı.</p>

  <p>Centilmen Turner başını eğdi ve Miranda'nın kolunu tuttu. Sonra onu oturma odasına götürdü. Sanki dünya umurunda değilmiş gibi davranıyordu.</p>

  <p class="tarih">3 TEMMUZ 1819</p>

  <p>Ve bu olay gerçekleştikten sonra, benimle bir kez olsun konuşmadı.</p>

  <h1 id="sigil_toc_id_11">ON İKİNCİ BÖLÜM</h1>

  <p>Ertesi gün, Turner eve döndüğünde, bir kadeh brendi ile çalışma odasına çekildi, kafası karışıktı. Leydi Chester'ın evindeki parti bir kaç gün daha sürecekti, bu yüzden şehirdeki avukatlarıyla bir toplantı yapması gerektiğine dair bir hikâye uydurup erkenden ayrıldı. Kendisinin sanki hiçbir şey olmamış gibi davranabileceğinden emindi ama Miranda konusunda o kadar emin değildi. O masum bir kızdı - en azından olay öncesine kadar —ve daha evvel böyle bir şey yaşamamıştı. Onun adının çıkmaması için, her şey son derece normal görünmeliydi.</p>

  <p>Ona erken ayrılmasının sebeplerini açıklayamadığı için pişmanlık duymuştu. Ayrılmasına karşı çıkacağını düşünmüyordu; neticede düşünmek için zamana ihtiyacı olduğunu söylemişti ona. Hatta evleneceklerini de söylemişti. Şüphesiz bu beklenmedik durum hakkında düşünmek için birkaç günlüğüne başını alıp gitmesinde kötü bir niyet olduğunu düşünmezdi.</p>

  <p>Genç, evlenmemiş bir bayanı baştan çıkarmıştı. Üstelik o gerçekten de saygı duyduğu birisiydi, ailesinin baş tacı ettiği biri.</p>

  <p>Yeniden evlenmeyi düşünmeyen bir adam olarak, açıkçası mantığıyla hareket ettiği pek söylenemezdi. Koltuğun içine gömüldü ve yıllar önce arkadaşlarıyla birlikte Oxford'dan çıkıp sezonun ve Londra'nın zevklerine giderlerken koydukları kuralları anımsadı. Yalnızca iki temel kuralları vardı. Eğer kocalarının umursamadığı açıkça belli değilse evli bayanlara yaklaşılmayacaktı. Hele de bakirelere asla. Asla, asla, asla ve asla bakire bir kız baştan çıkarılmayacaktı.</p>

  <p>Asla.</p>

  <p>İçkisinden büyük bir yudum daha aldı. Yüce Tanrım. Bu konuda ona uygun yüzlerce kadın vardı. Genç yaşta dul kalmış o sevimli kontesle yakınlaşmışlardı. Katherine'den mükemmel bir metres olurdu, hem onunla evlenmesi de gerekmezdi.</p>

  <p>Evlilik.</p>

  <p>Bunu bir kez yapmıştı, sevgi dolu bir yürek ve gözlerinde yıldızlarla başladığı bir ilişkiydi. Aslında gülünecek bir şeydi, İngiliz yasaları evlilikte tüm otoriteyi erkeğe veriyordu ama hayatının en az kendi kontrolü altında olduğu zamanlar evli olduğu zamanlardı.</p>

  <p>Leticia, yüreğini öğütmüş, toza çevirmiş ve onu öfkeli, ruhsuz bir adam olarak bırakmıştı. Onun öldüğüne memnundu. Memnun. Nasıl bir adam olmuştu? Uşak onu çalışma odasında bulduğunda ve bir kaza olduğunu, karısının da o kazada öldüğünü bildirdiğinde, Turner rahatladığını bile hissetmemişti. Rahatlama, en azından masum bir duygu olurdu. Hayır, Turner'ın ilk düşündüğü –</p>

  <p>Tanrı'ya şükürler olsun.</p>

  <p>Leticia ne kadar aşağılık olursa olsun, kaç kez onunla evlenmemiş olmayı dilerse dilesin, yine de ölümü üzerine daha iyi şeyler hissedemez miydi? Ya da en azından düşmanca olmayan şeyler?</p>

  <p>Ve şimdi... Ve şimdi… Pekâlâ, gerçek şuydu; evlenmeyi istemiyordu. Leticia'nın ölü bedenini eve getirdiklerinde bu karara varmıştı. Bir karısı olmuştu. Bir başkasını istemiyordu. En azından kısa bir süre için.</p>

  <p>Ancak Leticia'nın bütün yaptıklarına karşın, içindeki doğru ve iyi olan her şeyi öldüremediği belli oluyordu, çünkü işte buradaydı, Miranda ile evlenmeyi planlıyordu. Onun iyi bir kadın olduğunu biliyordu, kendisini asla aldatmayacağını da... Ama Tanrı biliyordu ya, zaman zaman başına buyruk birisi olabilirdi. Turner onun kitapçı dükkânındaki halini, dükkân sahibine küçük el çantasıyla saldırmasını düşündü. Şimdi onun karısı olacaktı ve onun başını dertten uzak tutmak da Turner’a kalacaktı.</p>

  <p>Küfürler savurdu ve içkisinden bir yudum daha aldı. Bu tür bir sorumluluk istemiyordu. Bu çok fazlaydı.</p>

  <p>Sadece huzur istiyordu. Bu çok aşırı bir istek miydi? Kendinden başka hiç kimseyi düşünmek zorunda olmadığı bir huzur. Kaygılanmak, yüreğini başka bir yenilgiye karşı daha korumak zorunda kalmayacağı bir huzur.</p>

  <p>Bu çok mu bencilceydi? Belki de, ama Leticia'dan sonra biraz bencilliği hak ediyordu. Elbette, hak etmeliydi.</p>

  <p>Öte yandan, evlilik birkaç fayda getirebilirdi. Miranda'yı düşündüğünde bile içi hop ediyordu. Yatakta. Onun kollarında. Ve sonra geleceğin neler getirebileceğini hayal etmeye başlıyordu.</p>

  <p>Miranda. Yine yatakta. Sonra tekrar yatakta. Yine yatakta. Ve yine –</p>

  <p>Kim düşünebilirdi ki? Miranda. Evlilik. Miranda ile evlilik.</p>

  <p>İçkisinin kalanını yudumlarken düşündü, onu öyle çok beğeniyordu ki. Onunla sohbet etmek, sezonda bulunan öteki tüm bayanların hepsinden daha ilginç ve daha eğlenceliydi. Eğer insan bir eşi olsun istese, bu pekâlâ Miranda olabilirdi.</p>

  <p>Bu duruma son derece romantik bir beklenti içerisinde yaklaşmadığını anladı. Düşünmek için daha fazla zamana ihtiyacı olacaktı. Belki de yatmalı ve sabaha kadar zihninin berraklaşacağını ümit etmeliydi. Derin bir iç çekti, bardağını masaya geri koydu ve ayağa kalktı, sonra tekrar düşündü ve bardağını tekrar eline aldı. Bir brendi daha iyi gelebilirdi.</p>

  <p>Ertesi sabah uyandığında, Turner'ın kafası zonkluyordu ve zihni de önceki gece olduğundan daha iyi durumda değildi. Kuşkusuz hâlâ Miranda ile evlenmeyi planlıyordu - bir centilmen soylu bir bayanla, yaptıklarının bedelini ödemeden uzlaşamazdı.</p>

  <p>Ama Turner bu acele etme duygusundan nefret ediyordu. Bu kargaşaya bütünüyle kendisinin sebep olması durumu hafifletmiyordu. Her şeyi kendini tatmin edecek şekilde sıraya koyduğunu hissetmeye ihtiyacı vardı.</p>

  <p>İşte bu yüzden, kahvaltı için aşağıya indiğinde, arkadaşı Lord Harry Winthrop'tan aldığı mektup çok hoşuna gitti. Harry, Kent'te biraz arazi almayı düşünüyordu. Acaba Turner araziye bakıp fikrini söylemek ister miydi?</p>

  <p>Turner, bir saate kalmadan hazırlanıp aşağı inmişti. Sadece birkaç günlüğüne gidiyordu. Geri döndüğünde Miranda ile ilgilenecekti.</p>

  <p class="tarih" style="text-align: center;"><b>***</b></p>

  <p>Miranda, Turner partiden erken ayrıldığı için çok fazla üzülmemişti. Yapabilseydi, o da aynısını yapardı. Hem, onun yokluğunda daha net düşünebiliyordu. Gerçekte tartışacak çok şey olmamasına rağmen - yetiştirilişinin tüm değerlerine ters bir davranışta bulunmuştu ve eğer bu durumda Turner ile evlenmezse sonsuza dek lanetlenecekti -en azından birazcık da olsa duygularının kontrolü altında olduğunu hissetmek bir ölçüde rahatlatıcıydı.</p>

  <p>Birkaç gün sonra Londra'ya döndüklerinde, Miranda bir an önce Turner'ı görmek istemişti. Miranda, onu evliliğe zorlamayı istememişti ama bir centilmen centilmen, bir leydi de leydi idi. Bunların ikisi bir araya geldiği zaman genellikle sonunda bir düğün olurdu. Turner bunu biliyordu. Onunla evleneceğini söylemişti.</p>

  <p>Şüphesiz bunu yapmak istiyordu. Miranda yakınlaşmalarından son derece etkilenmişti - o da bir şeyler hissetmiş olmalıydı. Bu tek taraflı olamazdı, en azından tümüyle öyle olamazdı.</p>

  <p>Leydi Rudland'e Turner'ın nerede olduğunu sorarken olağan bir ses tonu kullanmayı başarmıştı. Annesi, şehri terk etmesi dışında, onun nerde olduğuyla ilgili en küçük bir fikri olmadığını söyledi. Miranda'nın göğsü daraldı ve mırıldandı, "Ya," ya da "Anladım," gibi birkaç söz söyledikten sonra merdivenleri bir solukta çıkıp odasına kapandı ve elinden geldiğince sessiz olmaya çalışarak ağladı.</p>

  <p>Ama kısa bir süre sonra içine tekrar iyimserlik doğdu ve bir menkul işi için şehrin dışına çağırılmış olabileceğine karar verdi. Northumberland çok uzaktaydı. Kesinlikle en az bir haftalığına gitmiş olmalıydı.</p>

  <p>Bir hafta geldi geçti ve Miranda'nın yüreğinde, ümitsizliğin yanı sıra öfke de büyümeye başladı. Kimseye Turner'ın nerede olduğunu sormuyordu - Bevelstoke ailesinde hiç kimse, ikisinin yakınlığının farkında değildi, Miranda her zaman Olivia'nın arkadaşı olarak kabul ediliyordu, Turner'ın değil - eğer sorsaydı, bu şüphe uyandırırdı. Turner'ın kaldığı yere gidip onunla ilgili sorular sormasının da hiç bir mantıklı sebebi olamayacağını söylemeye gerek yoktu.</p>

  <p>Ancak bir hafta daha geçtikten sonra, Miranda artık Londra'da kalmaya dayanamayacağına karar verdi. Babası için bir hastalık uydurdu ve Bevelstoke ailesine, babasına bakmak için derhal Cumberland'e geri dönmesi gerektiğini söyledi. Hepsi son derece kaygılandılar ve Leydi Rudland bir hizmetçi ve iki yardımcıyla kendi arabasını kullanabileceğini söyleyince Miranda biraz suçluluk hissetti.</p>

  <p>Ama bunun yapılması gerekiyordu. Daha fazla Londra'da kalamazdı. Çok acı çekiyordu.</p>

  <p>Bir kaç gün sonra evindeydi. Babası hayrete düştü. Genç kızlar hakkında fazla bir şey bilmezdi ama sezon zamanı hepsinin Londra'da bulunmak istediklerinden emindi. Ancak onun için önemli değildi; Miranda'nın varlığı onu rahatsız etmiyordu. Onun orada olduğunun farkına bile varmıyordu. Bu yüzden elini okşadı ve değerli elyazmalarının başına döndü.</p>

  <p>Miranda'ya gelince, eve geri geldiği için mutlu olduğuna neredeyse kendini inandıracaktı. Kendini, yeşil tarlaları, göllerin temiz havasını, köyün sakin temposunu ve erken yat erken kalk yaklaşımını özlediğini düşünmeye zorluyordu. Hiçbir zorunluluğu ve yapacak hiçbir şeyi olmaksızın öğlene kadar uyuyor ve her gece geç vakitlere kadar öfkeyle günlüğüne bir şeyler karalıyordu. Gelişinden iki gün sonra Olivia'dan bir mektup aldı. Mektubu açarken Miranda gülümsedi - Olivia derhâl bir özlem mektubu yazacak kadar sabırsızdı. Miranda, mektubu okumadan önce bir yerlerde Turner'ın adını görebilmek umuduyla hızla bir göz attı ama ondan hiç söz edilmiyordu. Sasırsın mı rahatlasın mı emin değildi, tekrar başa döndü ve okumaya başladı. Olivia'nın yazdığına göre onsuz Londra sıkıcıymış. Meğer Miranda oradayken onun sosyeteye ilişkin alaysı gözlemlerinin ne kadar eğlendirici olduğunun farkında değilmiş. Tekrar ne zaman gelecekmiş? Babası daha iyi miymiş? Değilse bile en azından iyileşiyor muymuş? Miranda bu cümleleri vicdanı sızlayarak okudu. Babası aşağı kattaki çalışma odasında, oldukça zinde bir halde elyazmaları üzerinde çalışıyordu.</p>

  <p>Miranda derin bir iç çekerek vicdanını bir kenara koydu ve Olivia'nın mektubunu katladıktan sonra masasının çekmecesine yerleştirdi. Yalanın her zaman günah olmadığına karar verdi. Şüphesiz, Londra'dan kaçmak için ne yapsa haklıydı, çünkü orada kalsaydı tek yapabileceği öylece oturup Turner'ın oraya ne zaman yolunun düşeceğini beklemek ve ümit etmek olacaktı.</p>

  <p>Taşrada da tek yaptığı şey oturup onu düşünmekti. Bir akşam, kendini günlüğünde Turner'ın adının günde kaç defa geçtiğini saymaya zorladı. Bıkkınlık vericiydi, tam otuz yedi kez.</p>

  <p>Anlaşılan o ki, taşraya gelmek de zihninin rahatlamasını sağlayamamıştı. Aradan daha iki hafta geçmemişti ki, beklenmedik bir biçimde Olivia çıkageldi.</p>

  <p>"Livvy, ne işin var senin burada?" diye sordu Miranda, arkadaşının beklediği misafir salonuna doğru koşarken. "Birisine mi bir şey oldu?"</p>

  <p>" Bir sorun mu var?"</p>

  <p>"Hiçbir şey yok," diye yanıtladı Olivia. "Sadece seni götürmeye geldim. Londra'da sana çok ihtiyaç var." Miranda'nın kalbi, düzensiz bir şekilde çarpmaya başlamıştı. "Bana kimin ihtiyacı var ki?"</p>

  <p>"Benim!" Olivia kolunu onunkine geçirdi ve onu oturma odasına götürdü. "Aman Tanrım, sensizlik benim için tam bir felaket."</p>

  <p>"Annen sezonun tam ortasında şehirden ayrılmana nasıl müsaade etti? Buna inanamıyorum." "Beni resmen kapının dışına iteledi. Sen gideli bambaşka bir yaratığa dönüştüm."</p>

  <p>Miranda içinde bulunduğu duruma rağmen güldü. "O kadar da kötü davranmış olamaz."</p>

  <p>"Şaka yapmıyorum. Annem her zaman, benim üstümde iyi bir etkin olduğunu söyler ama bence, bu etkinin ne ölçüde olduğunu sen ayrılıncaya kadar fark etmemişti." Olivia suçlu suçlu gülümsedi. "Şu dilimi bir türlü tutamıyorum."</p>

  <p>"Hiç tutamadın ki." Miranda gülümsedi ve kanepeye yöneldi. "Biraz çay ister miydin?"</p>

  <p>Olivia başını salladı. "Niçin başım bu kadar çok derde giriyor anlamadım. Söylediklerimin çoğu senin söylediklerinin yarısı kadar bile değil. Londra'da ki en kötü dil sende var."</p>

  <p>Miranda, hizmetçiyi çağırmak için çanın ipini çekti. "Hiç de bile."</p>

  <p>"Elbette sende. En kötü sensin ve bunu bildiğini biliyorum. Söylediklerinin hiç biri yüzünden başın derde girmiyor. Bu çok büyük bir haksızlık."</p>

  <p>Miranda gülümsememek için dudaklarını ısırdı ve yanıtladı, "Evet ama belki de ben her şeyi senin kadar yüksek sesle söylemiyorum."</p>

  <p>"Haklısın." Olivia derin bir iç çekti. "Biliyorum haklısın ama yine de son derece sinir bozucu. Senin gerçekten de hınzır bir espri anlayışın var."</p>

  <p>"Hadi canım sen de, ben o kadar da kötü biri değilim."</p>

  <p>Olivia bir kahkaha attı. "Evet, öylesin. Turner da her zaman böyle söyler, yani bunu söyleyen bir tek ben değilim."</p>

  <p>Miranda, onun adı geçince boğazında oluşmaya başlayan düğümü yutkunarak gidermeye çalıştı. Sonra sormanın tam vakti olduğunu düşündü ve “O şehre döndü mü? Peki?" diye sordu.</p>

  <p>"Hayır. Onu asırlardır görmedim. Arkadaşlarıyla birlikte Kent'te bir yerlerde."</p>

  <p>Kent mi? Birinin Cumberland'den ötelere gidip yine de Britanya içinde kalabilmesi imkansız, diye umutsuzca düşündü Miranda. "Uzunca bir süredir ortalıkta yok."</p>

  <p>"Evet, öyle, değil mi? Ve şimdi yine, Lord Harry Winthrop'la birlikte kayıplara karıştılar ve Harry oldum olası biraz kuduruktur, anlarsın ya."</p>

  <p>Miranda anlamak istemiyordu.</p>

  <p>"Eminim, şaraba, kadınlara ve bu gibi şeylere takılıp gittiler," diye sözünü sürdürdü Olivia.</p>

  <p>Miranda'nın boğazındaki düğüm yeniden ortaya çıktı. Turner'ı bir başka kadınla birlikte düşünmek, özellikle de Miranda bir kadınla erkeğin birbirlerine ne ölçüde yaklaşabileceğini öğrendikten sonra, çok acı vericiydi. Onun yokluğuna dair bin bir türlü gerekçe uydurmuştu - günlerini hep ondan yana bahaneler yaratarak geçirmişti.</p>

  <p>Ama onun başka bir kadınla olduğunu asla düşünmemişti. Turner aldatılmanın ne acı bir şey olduğunu biliyordu. Aynı şeyi Miranda'ya nasıl yapabilirdi?</p>

  <p>Turner, onu istememişti. Gerçek onu bir yılan gibi soktu ve küçük korkunç tırnaklarını yüreğine batırdı.</p>

  <p>Onu istememişti ama o Turner'ı hâlâ arzuluyordu ve bu çok acı vericiydi. Fiziksel bir acı. Onu hissedebiliyordu. Neyse ki Olivia, o sırada babasının değerli Yunan vazosunu inceliyordu çünkü yüzüne vuran acıyı başka türlü gizleyebilmesi mümkün değildi.</p>

  <p>Miranda anlaşılmasını istemediği sözler homurdanarak kalktı ve pencereye gitti, dışarıya, ufka doğru bakarmış gibi yaptı. "Öyleyse iyi vakit geçiriyor olmalı," diyebilmeyi başardı en sonunda.</p>

  <p>"Turner mı?" dedi Olivia. "Öyle olmalı, aksi takdirde bu kadar uzun kalmazdı. Annem keder içinde, bu yüzden de şu sıralar benim için fazla üzülmüyor. Bu durumda, ben seninle burada kalsam, bir sakıncası var mı? Haverbreaks, evde kimse olmadığı zamanlar çok büyük ve çekilmez geliyor."</p>

  <p>"Elbette yok." Miranda, gözyaşlarına boğulmadan Olivia'ya bakabileceği anın henüz gelmediğini düşünerek bir süre daha pencerede kaldı. Son zamanlarda çok duygusal olmuştu. "Benim için de iyi olur. Burada, sadece babamın eşliğinde biraz yalnız hissediyorum."</p>

  <p>"Doğru ya. O nasıl? İyileşiyordur umarım."</p>

  <p>"Babam mı?" Miranda çaldığı çan üzerine gelen hizmetçinin araya girmesine memnun olmuştu. Olivia'ya dönüp sorusunu yanıtlamadan önce hizmetçiye çay yapmasını söyledi. "Çok daha iyi."</p>

  <p>"Uğrayıp ona bir geçmiş olsun demem gerekiyor. Annem de kendisine saygılarını iletmemi istedi."</p>

  <p>"Hayır, bunu yapmamalısın," dedi Miranda aceleyle. "Hastalığının hatırlatılmasından hoşlanmıyor. Çok gururludur, bilirsin."</p>

  <p>Sözleri hiç gevelemeyen birisi olan Olivia. "Ne kadar da tuhaf," dedi.</p>

  <p>"Evet, öyle ama bu biraz erkeklere has bir rahatsızlık." Miranda durumu kurtarmaya çalışıyordu. Kadınlara özgü şikâyetleri o kadir çok duymuştu ki, erkeklerin de kendilerine özgü rahatsızlıkları olabileceğini düşündü. Yoksa bile, Olivia'nın bunu bileceğini zannetmiyordu.</p>

  <p>Ancak Miranda, arkadaşının doymak bilmez merakını unutmuş gibiydi. "Sahi mi? Tam olarak nedir bu erkek şikâyeti?"</p>

  <p>"Bu konuda konuşmamalıyım," dedi Miranda telaşla, içinden babasından özür dileyerek. "Bu babamı çok utandırır."</p>

  <p>"Ama - "</p>

  <p>"Ve annen bana çok bozulur. Bu körpe kulaklara hiç de uygun değil."</p>

  <p>"Körpe kulaklar mı?" diye homurdandı Olivia. "Sanki senin kulakların benimkilerden daha az körpeymiş gibi." Kulakları olmayabilirdi ama geri kalan taraflarının kesinlikle ondan daha az körpe olduğunu düşündü Miranda hınzırca. "Artık bu konuyu kapatalım," dedi kararlı bir sesle. "Gerisini senin müthiş hayal gücüne bırakıyorum." Olivia biraz homurdandı, derin bir iç çekti ve sordu, "Eve ne zaman geliyorsun?"</p>

  <p>"Evdeyim zaten."</p>

  <p>"Evet, evet, tabii ki. Burası senin resmi evin, biliyorum, ama şunu iyi bilmelisin ki Bevelstoke ailesi seni çok özlüyor. Londra'ya ne zaman dönüyorsun?"</p>

  <p>Miranda alt dudağını dişlerinin arasına aldı. Belli ki tüm Bevelstoke ailesi onu özlememişti, aksi takdirde ailenin malum bir üyesi Kent'te o kadar uzun süre kalmazdı. Yine de mutluluğu için mücadele etmek istiyorsa, yapabileceği tek şey Londra'ya geri dönmekti. Burada, Cumberland'de, oturup, günlüğüne kapanıp ağlamak veya umutsuzca pencereden dışarı bakmak onu omurgasız bir zavallı haline getirmişti.</p>

  <p>"Eğer ben bir zavallıysam," diye mırıldandı kendi kendine, "En azından omurgalı bir zavallı olacağım." "Ne dedin sen?"</p>

  <p>"Londra'ya geri geleceğim," dedi Miranda büyük bir kararlılıkla. "Babam artık bensiz idare edebilecek kadar iyileşti."</p>

  <p>"Harika. Ne zaman çıkalım?"</p>

  <p>"Eh, iki üç gün içinde sanırım." Miranda kaçınılmaz olanı birkaç gün erteleyecek kadar cesur değildi. "Benim eşyalarımı hazırlamam gerekecek, sen de bu yorucu taşra yolculuğundan sonra biraz dinlenmek istersin."</p>

  <p>"Evet, biraz yorgunum. Belki de bir hafta kalmalıyız. Taşra hayatından yorulmadıysan tabii. Londra kalabalığından bir süre uzak kalmanın bence bir sakıncası yok."</p>

  <p>“Yo hayır, hiç sorun değil." Miranda onu destekledi, Turner bekleyebilirdi. Bu arada bir başkasıyla evlenecek değildi ve Miranda, bu süreyi cesaretini toplamak için kullanabilirdi.</p>

  <p>"Mükemmel. Öyleyse bugün öğlenden sonra ata binelim mi? Dörtnala at koşturmak için can atıyorum." "Güzel fikir." Çay geldi ve Miranda buharları çıkan çayı bardaklara doldurmaya başladı. "Bir hafta boyunca burada kalmak çok güzel olacak."</p>

  <p class="tarih" style="text-align: center;"><b>***</b></p>

  <p>Bir hafta sonra, Miranda kesinlikle Londra'ya dönemeyeceğine karar vermişti. Asla. Son derece düzenli olan aybaşı, o ay gerçekleşmemişti. Olivia gelmeden birkaç gün evvel kanamasının başlamış olması gerekiyordu. Birkaç gün kendi kendine dengesinin bozulduğunu söyleyerek kaygılarını bastırmayı başarabilmişti. Sonra da, Olivia'nın gelişinin yarattığı heyecanla bu konuyu unutmuştu. Şimdi bir hafta daha geçmişti ve her sabah mide bulantısıyla uyanıyordu. Miranda, pek bir şey bilmiyor gibi görünse de, bir taşra kızıydı ve bunun ne anlama geldiğini biliyordu.</p>

  <p>Yüce Tanrım, bir bebek. Ne yapacaktı? Turner'a söylemek zorundaydı. Başka bir kurtuluş yolu yoktu. Masumiyetini, kaderde yazılmadığı açıkça belli olan bir evliliği zorlamak için, kullanmayı her ne kadar istemese de, çocuğunun doğma hakkını reddedebilir miydi? Ancak Londra'ya gitmek fikri acı vericiydi. Onun ardından koşmak, onu beklemek ve bir gün belki onu sever diye dua etmek ve hep ümit etmek; bunların hepsinden yorulmuştu. Bir kez olsun, Turner onun yanına gelebilirdi.</p>

  <p>Gelecekti de, öyle değil mi? O bir centilmendi. Onu sevmeyebilirdi ama kesinlikle yanlış değerlendirmiş olamazdı, yükümlülüğünden kaçmayacaktı.</p>

  <p>Miranda kendi kendine hafifçe gülümsedi. İşte olay bu noktaya gelmişti. O bir yükümlülük olmuştu. Ona sahip olacaktı - onca yıl onu düşledikten sonra, gerçekten de Leydi Turner olacaktı, fakat bu sadece bir yükümlülükten öteye gitmeyecekti. Elini karnına koydu. Başka türlü olsaydı, bu bir anlık bir mutluluk olabilirdi ama onun ağlamaktan başka yapacak bir şeyi yoktu.</p>

  <p>Yatak odasının kapısının çalındığını duydu. Miranda ürkmüş bir ifadeyle baktı ama hiçbir şey söylemedi. "Miranda!" Olivia'nın sesi ısrarcıydı. "Kapıyı aç. Ağladığını duyabiliyorum."</p>

  <p>Miranda derin bir nefes aldı ve kapıya yürüdü. Bunu Olivia'dan gizlemek çok kolay olmayacaktı ama denemek zorundaydı. Olivia son derece sadıktı, asla Miranda'nın güvenini sarsmazdı ama yine de, Turner onun erkek kardeşiydi. Olivia'ya ne yapacağı söylenemezdi. Miranda, Turner'ın sırtına tabanca dayatıp evlenmeye zorlamak için Olivia'yı kullanamazdı.</p>

  <p>Miranda kapıya yönelmeden önce çabucak aynaya baktı. Gözyaşlarını silebilirdi ama gözlerinin kenarlarındaki kızarıklıklar için bahçedeki çiçek tozlarını suçlaması gerekecekti. Birkaç derin nefes aldı, sonra takınabildiği en parlak gülümsemeyi takındı ve kapıyı açtı.</p>

  <p>Olivia'yı bir dakika bile kandıramadı.</p>

  <p>"Aman Tanrım, Miranda," dedi onu kollarıyla sarmak için üzerine atılırken. "Ne oldu sana böyle?" "Ben iyiyim," dedi Miranda. “Yılın bu zamanında gözlerim hep kaşınır."</p>

  <p>Olivia geri çekildi ve bir an için ona baktı. Sonra bir tekme atarak kapıyı kapattı. "Ama senin rengin çok solgun."</p>

  <p>Miranda'nın midesi altüst olmaya başladı. "Sanırım bir tür..." Cümlesini tamamlaması düşüncesiyle havada elini salladı. "Belki otursam iyi olacak."</p>

  <p>"Bu yediğin bir şey olamaz," dedi Olivia ve onun yatağa kadar gitmesine yardımcı oldu. "Dün akşam yemeğine neredeyse hiç dokunmadın, ayrıca senin yediğin her şeyden ben de yedim, hatta daha da fazla." Yastıkları kabartırken Miranda'yı hafifçe ileri itti. "Yine de kendimi her zamanki gibi iyi hissediyorum."</p>

  <p>"Belki de üşüttüm," diye geveledi Miranda. "Belki de Londra'ya bensiz dönmelisin. Senin de hasta olmanı istemiyorum."</p>

  <p>"Saçmalama. Seni böyle tek başına bırakamam." "Ben tek başıma değilim. Babam burada."</p>

  <p>Olivia anlamlı anlamlı baktı. "Bilirsin babanı küçük düşürmek istemem ama hasta birisine nasıl bakılacağını bildiğini hiç sanmıyorum. Hatta kimi zaman onun bizim burada olduğumuzu hatırladığından bile emin değilim."</p>

  <p>Miranda gözlerini kapadı ve yastıkların içine gömüldü. Olivia haklıydı. Babasını çok severdi ama insan ilişkileri söz konusu olunca babası bütünüyle ümitsiz bir vakaydı.</p>

  <p>Olivia yatağın kenarına oturdu. Miranda o yokmuş gibi davranmaya çalıştı, gözleri kapalıyken bile sanki Olivia'nın kendisine baktığını bilmiyormuş gibi davrandı.</p>

  <p>"Lütfen problemin ne olduğunu söyle bana, Miranda," dedi Olivia yumuşak bir sesle. "Sorun baban mı?"</p>

  <p>Miranda başını iki yana salladı. Tam o sırada Olivia ağırlık merkezini değiştirdi. Altlarındaki yatak, bir sandal gibi sallandı ve Miranda'nın midesi altüst oldu ve birden çıkarma ihtiyacı duydu - Miranda Olivia'yı yere devirerek yataktan sıçradı ve odadaki lazımlığa tam zamanında yetişti.</p>

  <p>"Aman Tanrım," dedi Olivia, aralarındaki mesafeyi -kendini emniyete alacak kadar - koruyarak. "Ne zamandan beri böylesin sen?"</p>

  <p>Miranda tam cevap verecekken tekrar midesi kalktı. Olivia bir adım geri attı. "Yapabileceğim bir şey var mı?" Miranda başını salladı, neyse ki saçlarını toplamıştı.</p>

  <p>Olivia bir süre daha onu seyretti, lavaboya kadar gitti ve bir bez parçası ıslattı.</p>

  <p>"Buyur," dedi, bezi Miranda'ya uzatırken.</p>

  <p>Miranda bezi aldı ve yüzünü silerken, "Teşekkür ederim," diye fısıldadı. "Bence bu üşütme değil," dedi Olivia.</p>

  <p>Miranda başını salladı.</p>

  <p>"Dün gece yediğimiz balığın son derece iyi olduğundan kesinlikle eminim ve - "</p>

  <p>Miranda'nın Olivia'nın nefes nefese kaldığını anlaması için onun yüzüne bakması gerekmiyordu. Biliyordu. Bütünüyle inanmıyor olabilirdi ama biliyordu.</p>

  <p>"Miranda?"</p>

  <p>Miranda olduğu yerde dondu kaldı. "Sen- ?"</p>

  <p>Miranda istem dışı yutkundu ve başını salladı. "Ah aman. Ah aman. Of of of.."</p>

  <p>Miranda hayatında, belki de, ilk defa Olivia'nın bütünüyle suskunluğa büründüğünü görüyordu. Miranda ağzını sildi ve sonra, nihayet midesi biraz rahatlayınca, lazımlıktan başını kaldırdı ve oturdu.</p>

  <p>Olivia, sanki bir hayalet görmüş gibi ona bakıyordu. "Nasıl?" diye sordu nihayet.</p>

  <p>"Olağan şekilde," dedi Miranda. "Seni temin ederim, kiliseyi uyarmak için bir sebep yok."</p>

  <p>"Özür dilerim. Özür dilerim. Özür dilerim," dedi Olivia telaş içinde." Seni üzmek istemedim. Sadece o kadar... Peki... Bilmelisin ki... Peki... Bu çok büyük bir sürpriz."</p>

  <p>"Beni de hayrete düşürdü," diye karşılık verdi Miranda.</p>

  <p>Olivia düşünmeden, "Senin için o kadar da şaşırtıcı olamaz," dedi. “Yani yaptıysan eğer... farkında..." Sanki birisi ayağıyla ağzına basıyormuş gibi kelimeler bir türlü ağzından çıkamıyordu.</p>

  <p>“Yine de bir sürprizdi, Olivia."</p>

  <p>Olivia şoku atlatıncaya kadar bir süre sessiz kaldı. "Miranda, sormak zorundayım..." "Sorma!" dedi Miranda. "Lütfen bana kim olduğunu sorma."</p>

  <p>"Winston mıydı?"</p>

  <p>"Hayır!" diyerek yanıtladı kuvvetlice. Sonra mırıldandı, Yüce Tanrım." "Öyleyse kim?"</p>

  <p>"Sana söyleyemem," dedi Miranda. "Hiç... Kesinlikle hiç uygun olmayan birisiydi. Ben... ben ne düşünüyordum bilmiyorum ama lütfen bana tekrar sorma. Bu konuda konuşmak istemiyorum."</p>

  <p>"Sorun değil," dedi Olivia, onu daha fazla zorlamanın akıllıca olmadığını kavradığı anlaşılıyordu. "Bir daha sormayacağım, söz veriyorum ama bu durumda biz ne yapacağız?"</p>

  <p>Biz sözcüğünü duyunca Miranda elinde olmadan içinin biraz ısındığını hissetti.</p>

  <p>“Yani, Miranda, sen hamile olduğundan emin misin?" Olivia'nın gözleri ümitle parlıyordu. "Sadece gecikmiş olabilirsin. Ben her zaman gecikirim."</p>

  <p>Miranda odadaki lazımlığa doğru bariz bir bakış attı. Sonra başını sallayarak konuştu, "Ben hiç gecikmem. Asla."</p>

  <p>"Bir yerlere gitmek zorunda kalacaksın," dedi Olivia. “Yoksa inanılmaz bir skandal olur."</p>

  <p>Miranda başını salladı. Turner'a bir mektup göndermeyi planlıyordu ama bunu Olivia'ya söyleyemedi. “Yapılacak en iyi şey seni buradan götürmek olacaktır. Ülke dışına belki de. Fransızcan nasıl?" "Umutsuz."</p>

  <p>Olivia yorgun yorgun iç geçirdi. "Sen diller konusunda hiç iyi olmadın ki."</p>

  <p>"Sen de," dedi Miranda hırçınca. Olivia bu konunun uzamasını istemediği için karşılık vermedi, onun yerine, bir öneride bulundu. "Niçin İskoçya'ya gitmiyorsun?"</p>

  <p>"Büyükannem ve büyükbabamın yanına mı?</p>

  <p>"Evet. Bu durum için seni geri çevireceklerini söyleme bana. Her zaman onların ne kadar iyi insanlar olduklarını anlatırsın."</p>

  <p>İskoçya. Evet, bu mükemmel bir çözümdü. Turner'a haber verecekti, o da oraya gelebilirdi. Kimseye haber vermeden evlenebilirlerdi. Her şey çok iyi olmasa da, en azından biraz yoluna girmiş olurdu.</p>

  <p>"Ben de seninle birlikte geleceğim," dedi Olivia kararlılıkla. " Kalabildiğim kadar da kalacağım." "Ama annen ne der?"</p>

  <p>"Ona birinin hastalandığını söylerim. Daha önce işe yaramıştı, değil mi?" Olivia Miranda'ya şımarık bir bakış yöneltti, onun babası hakkında uydurduğu hikâyeyi anladığını açıkça söyleyen bir bakış.</p>

  <p>"Herkes de hasta."</p>

  <p>Olivia omuzlarını silkti. "Bu bir salgın. Onun Londra'da kalması için de iyi bir sebep. Babana ne söyleyeceksin?" "Her şey olabilir," dedi Miranda. "O benim ne yaptığımla çok fazla ilgilenmez."</p>

  <p>"Pekâlâ, en azından bu kez, bu bir avantaj. Bugün çıkıyoruz."</p>

  <p>"Bugün mü?" diye yankılandı Miranda'nın zayıf sesi. "Neticede zaten hazır durumdayız, beklemeye de zamanımız yok."</p>

  <p>Miranda eğildi ve hâlâ düz olan midesine baktı. "Hayır, sanırım yok."</p>

  <p class="tarih">13 AĞUSTOS 1819</p>

  <p>Bugün Olivia ile birlikte Edinburgh'e geldik. Büyükannem ve büyükbabam beni görünce çok şaşırdılar. Onlara ziyaret sebebimi söyleyince daha da şaşırdılar. Çok sakin ve ağırbaşlıydılar ama bir an bile benim yüzümden hayal kırıklığına uğradıklarını veya benden utandıklarım hissettirmediler. Bu yüzden onları hep seveceğim.</p>

  <p>Livvy, ailesine, benimle birlikte İskoçya’ya geldiğini bildiren bir not gönderdi. Her sabah bana ay halimin gelip gelmediğini soruyor. Tahmin ettiğim gibi gelmedi. Sürekli kendimi karnıma bakarken buluyorum. Ne görmeyi beklediğimi bilmiyorum. İnsanın karnı şüphesiz bir gecede büyümez, elbette bu kadar erken değil.</p>

  <p>Turner'a söylemeliyim. Biliyorum bunu yapmalıyım, fakat Olivia'dan kaçıyormuşum gibi görünmek istemiyorum, onun varlığında da bu mektubu yazamam. Onu ne kadar çok sevsem de, kovalamam gerekecek. Turner geldiğinde kesinlikle onun burada olmaması gerekiyor. Mektubumu alır almaz kesinlikle gelecektir, elbette göndermeyi başarabilirsem. Ah, aman Tanrım, işte yine geliyor.</p>

  <h1 id="sigil_toc_id_12">ON ÜÇÜNCÜ BÖLÜM</h1>

  <p>Turner, Kent'te niçin o kadar uzun kaldığından tam anlamıyla emin değildi. Lord Harry araziyi almak istediğine karar verince, iki günlük kısa gezinti birden kendiliğinden uzayıvermişti çünkü derhal arkadaşlarıyla evinde gürültülü bir kutlama yapmak istemişti. Turner'ın kendini kibarca kurtarmak için hiçbir çaresi kalmamıştı ve dürüst olmak gerekirse Londra'ya geri dönüp sorumluluklarıyla yüzleşmeyi de pek istememişti.</p>

  <p>Bu onun Miranda'yla evlenmekten kurtulmak için bir yol bulduğu anlamına gelmemeliydi. Aslında durum tam tersiydi. Kendini tekrar evlenme fikrine alıştırınca, artık bu o kadar korkunç bir kader gibi görünmemeye başlamıştı. Ama yine de geri dönme konusunda tereddütlüydü. Eğer bahaneler uydurup telaşla şehirden çıkıp gitmiş olmasaydı, meseleyi derhal halledebilirdi. Fakat bekledikçe daha çok beklemek istiyordu. Kayıplara karışmasını nasıl açıklayabilirdi?</p>

  <p>Böylece iki günlük bir seyahat bir haftalık bir kutlamaya, sonra bu da üç haftalık bir serbest avlanma partisine, bu da çeşitli yarışmalara ve evde koşturan bir sürü hafifmeşrep kadına dönüşüvermişti. Turner sonuncusundan payına düşeni almama konusunda dikkatliydi. Miranda'ya karşı sorumluluğundan kaçıyor olabilirdi ama en azından ona karşı sadıktı.</p>

  <p>Sonra nasıl olduysa, Winston'ın yolu da kente düştü ve kutlamalara o kadar pervasızca katıldı ki, Turner kendini ona yol göstericilik yapmak zorunda hissetti. Bu da Turner için iki haftalık daha zaman gerektiriyordu, bunu yapmaktan da mutluydu çünkü böylelikle suçluluk duygusunu biraz hafifletebiliyordu. Erkek kardeşini terk edip gidemezdi değil mi? Eğer Winston'a göz kulak olmasaydı, belki de zavallı çocuk haşarılıklarını hızla artmakta olan Fransız frengisiyle noktalayabilirdi.</p>

  <p>Fakat nihayet, kaçınılmaz olanı daha fazla erteleyemeyeceğinin farkına vardı ve Londra'ya geri döndü. Kendini çok büyük bir eşeklik yapmış gibi hissediyordu. Miranda sinirden köpürüyor olmalıydı. Eğer onu kabul ederse şanslıydı. Bu yüzden, küçük bir tereddüt bile göstermeden ailesinin yaşadığı evin merdivenlerini hızla çıktı ve kendini ön hole attı.</p>

  <p>Uşak birden onu görünce taş kesildi. "Huntley," diyerek onu selamladı Turner. "Bayan Cheever evde mi? Ya da kız kardeşim?"</p>

  <p>"Hayır Lordum."</p>

  <p>"Hımm. Ne zaman dönerler?" "Bilmiyorum Lordum."</p>

  <p>"Öğlenden sonra? Akşam yemeğine?" "Bir kaç hafta dönmezler sanırım."</p>

  <p>"Birkaç hafta!" Turner böyle bir cevabı beklemiyordu. "Hangi cehennemdeler?"</p>

  <p>Huntley, Turner'ın kullandığı dil karşısında gerildi. "İskoçya'dalar Lordum."</p>

  <p>"İskoçya mı?" Kahretsin. Ne halt ediyorlardı ki orada?" Miranda'nın Edinburgh'de akrabaları vardı ama onları ziyaret etme gibi bir planı olsaydı, ona haber verirdi herhalde.</p>

  <p>Bir dakika, yoksa Miranda, büyükanne ve büyükbabasının bağlantısı olan İskoç bir beyle mi sözlüydü? Eğer böyle bir durum olsaydı, birileri kuşkusuz ona haber verirdi. Başta Miranda. Lord Olivia'nın da sır saklayamayacağını da biliyordu.</p>

  <p>Turner koşarak merdivenlerden aşağıya indi ve bağırmaya başladı. "Anne! Anne!" Huntley'ye döndü. "Sanırım annem de İskoçya'ya zıplamış olamaz, değil mi?"</p>

  <p>"Hayır, kendileri burada, Lordum." "Anne!"</p>

  <p>Leydi Rudland telaşla aşağıya indi. Turner, mesele nedir? Ve sen nerelerdeydin? Bize haber vermeden alıp başını Kent'e gittin."</p>

  <p>"Olivia ile Miranda niçin İskoçya'da?"</p>

  <p>Onun bu ilgisi karşısında Leydi Rudland kaşlarını kaldırdı. "Ailede başlayan bir hastalık yüzünden. Yani Miranda'nın ailesi."</p>

  <p>"Olivia da onunla mı gitti?" "Bilirsin, onlar etle tırnak gibidir." "Ne zaman dönecekler?"</p>

  <p>"Miranda konusunda bir şey söyleyemem ama Olivia'ya çoktan bir mektup yazdım ve dönmesi konusunda ısrar ettim. Birkaç gün içerisinde burada olur."</p>

  <p>"Güzel," diye mırıldandı Turner.</p>

  <p>"Eminim bu bağlılığın onu mutlu edecektir."</p>

  <p>Turner'ın gözleri kısıldı. Annesinin ses tonunda biraz alay mı vardı? Emin olamıyordu. "Yakında görüşürüz anne."</p>

  <p>"Eminim görüşürüz. Turner?" "Evet?"</p>

  <p>"Hizmetkârının senin için biraz daha fazla zaman ayırmasını niçin düşünmüyorsun? Çok dağınık görünüyorsun."</p>

  <p>•••</p>

  <p>İki gün sonra, Turner'a kız kardeşinin Londra'ya geri döndüğü bildirildi. Turner bir an önce onunla konuşmak istiyordu. Nefret ettiği bir şey varsa, o da beklemekti. Daha da nefret ettiği bir şey daha vardı; suçluluk duymak.</p>

  <p>Miranda'yı altı haftadan fazla bir süredir beklettiği için çok kötü bir suçluluk duygusuna kapılmıştı.</p>

  <p>Turner geldiğinde Olivia kendi yatak odasındaydı. Turner oturma odasında beklemektense doğruca merdivenlere yöneldi ve kapısını çaldı.</p>

  <p>"Turner!" diye bağırdı Olivia. "Aman Tanrım! Burada ne yapıyorsun?" "Olivia, ben de burada yaşardım. Hatırlıyor musun?"</p>

  <p>"Evet, evet, elbette." Olivia gülümsedi ve tekrar oturdu. "Bu mutluluğu neye borçluyum?"</p>

  <p>Turner, ona ne soracağından hiç emin değildi. Ağzını açıp, Ben senin en iyi arkadaşını baştan çıkardım şimdi de işleri yoluna koymaya çalışıyorum, bu yüzden de şimdi o büyükanne ve büyükbabasının yanındayken gidip onu bulmam doğru olur mu? Diye soramazdı ki.</p>

  <p>"Evet Turner? Bana bir şey mi sormak istedin?" "İskoçya nasıldı?" deyiverdi birden.</p>

  <p>"Çok güzel. Sen hiç gittin mi?" "Hayır. Ya Miranda?"</p>

  <p>Olivia yanıtlamadan önce tereddüt etti. "İyi. Saygılarını iletti."</p>

  <p>Her nedense, Turner şüpheye düştü. Derin bir nefes aldı. Dikkatli ilerlemek zorundaydı. "Ruh hali iyi mi?" "Hı hı, evet. Evet iyi."</p>

  <p>"Sezonun geri kalan kısmını kaçırdığı için üzülmedi mi?"</p>

  <p>"Hayır, tabii ki üzülmedi. Zaten hiç hoşlanmamıştı ki. Bunu sen de biliyorsun." "Doğru." Turner arkasını döndü ve yüzünü pencereye verdi. "Yakında dönecek mi?" "Birkaç hafta dönmeyecek sanırım."</p>

  <p>"Öyleyse büyükannesi çok hasta?" "Oldukça."</p>

  <p>"Ona taziyelerimi iletmem gerekecek."</p>

  <p>"Henüz o noktaya gelmedi." dedi Olivia birden. "Doktor biraz zaman alacağını söylüyor, en az altı ay belki biraz daha fazla ama iyi olacağını düşünüyor."</p>

  <p>"Anladım. Peki ya rahatsızlığı ne?" "Bayanlara özgü bir şikâyet," dedi Olivia.</p>

  <p>Turner tek kaşını kaldırdı. Bir büyükannede kadınlara özgü bir şikayet. Bu ne kadar da şüpheli bir durumdu. Tekrar döndü. "Umarım bulaşıcı bir şey değildir. Miranda'nın hasta düştüğünü görmek istemem."</p>

  <p>" Hayır. Hastalık kesinlikle bulaşıcı bir şey değil." Turner ağır bakışlarını onun yüzünden çekmeyince Olivia ekledi, "Bana baksana, on beş gün boyunca oradaydım ve işte turp gibiyim."</p>

  <p>"Evet öylesin. Yine de Miranda için endişelendiğimi söylemeliyim."</p>

  <p>"Evet, ama buna gerek yok ki," diye üsteledi Olivia. "O iyi, gerçekten çok iyi."</p>

  <p>Turner gözlerini kıstı. Kız kardeşinin yanakları biraz pembeleşmişti. "Sen benden bir şeyler gizliyorsun." "Ben... Ben senin neden söz ettiğini bilmiyorum." Olivia kekeledi. "Sen niçin bana Miranda hakkında bu kadar çok soru soruyorsun?"</p>

  <p>"O benim de çok iyi bir arkadaşım," dedi Turner. "Bana gerçeği söylesen, iyi edersin."</p>

  <p>Turner ona yönelince Olivia yatağın öbür tarafına doğru kaydı. "Neden söz ediyorsun anlamıyorum." "Bir erkekle ilişkisi mi var? Öyle mi? O yüzden mi saçmalığı apaçık belli olan bu hasta akraba hikâyesini tezgâhladınız?"</p>

  <p>"Hikâye değil," diye karşı çıktı Olivia. "Bana gerçeği söyle”</p>

  <p>Olivia ağzını sımsıkı kapattı.</p>

  <p>"Olivia," dedi korkunç bir sesle.</p>

  <p>"Turner!" Olivia'nın sesi şirretleşti. "Gözlerindeki bu bakışı beğenmiyorum. Annemi çağıracağım." "Annem yarım kadar. Seni gırtlaklamama engel olamayacaktır."</p>

  <p>Olivia'nın gözleri adeta yerinden fırlayacak gibi oldu. "Turner sen aklını kaçırmışsın." "Kim bu adam?"</p>

  <p>"Bilmiyorum!" diye bağırdı Olivia. "Bilmiyorum." "Demek birisi var."</p>

  <p>"Evet! Hayır! Artık yok!"</p>

  <p>"Neler olup bitiyor?" Turner, kıskançlık ve öfkeden titriyordu. "Hiçbir şey!"</p>

  <p>"Söyle bana! Miranda'ya ne oldu?" Olivia'yı köşeye sıkıştırıncaya kadar yatağın etrafında döndüler. Turner'ın içine çok ilkel bir korku duygusu yayıldı; Miranda'yı kaybedebileceği ve onu bir şekilde incitmiş olabileceği korkusu. Ona bir şey olduysa ne yapacaktı? Miranda'nın kendisinde böyle boğucu bir kaygıya neden olacağını hiç düşünmemişti ama işte başına gelmişti ve Tanrım, bu korkunç bir şeydi. Daha önce hiç onunla bu kadar ilgilenmeyi istememişti.</p>

  <p>Olivia kaçmanın bir yolunu ararken bir yandan da Turner'a laf yetiştirmeye çalışıyordu. "O iyi Turner. Yemin ederim."</p>

  <p>Turner'ın kocaman elleriyle Olivia'yı omuzlarından tuttu. "Olivia," dedi çok alçak bir sesle, mavi gözleri öfke ve korkuyla parlıyordu. "Bunu sana sadece bir kez söyleyeceğim. Bir sürü geçerli sebebim olmasına rağmen çocukluğumuzda sana hiç vurmadım." Sonra durakladı ve tehdit edercesine ona doğru eğildi, "Ama şimdi bunda bir sakınca görmüyorum."</p>

  <p>Olivia'nın alt dudağı titremeye başladı.</p>

  <p>"Miranda'nın başının nasıl bir dertte olduğunu şu dakika bana söylemezsen, gerçekten çok pişman olacaksın." Olivia'nın yüzünden yüzlerce farklı duygu gelip geçti, çoğu panik ve korku içeriyordu.</p>

  <p>"Turner," dedi yalvarırcasına, "O benim en sevgili arkadaşım. Onun güvenine ihanet edemem." "Sorunu ne?"</p>

  <p>"Turner..." "Anlat bana!"</p>

  <p>"Hayır, yapamam, ben..."</p>

  <p>Olivia bembeyaz kesildi. "Ah, aman Tanrım." "Ne oldu?"</p>

  <p>"Ah, Tanrım," Olivia'nın nefesi sıklaştı. "O sensin."</p>

  <p>Turner'ın daha önce hiç görmediği bir bakıştı bu, böylesine bir bakışı ne kız kardeşinde ne de bir başkasında görmüştü ve sonra –</p>

  <p>"Nasıl yaparsın!" diye haykırdı Olivia ve zayıf yumruklarıyla Turner'a vurmaya başladı. "Nasıl yapabilirsin? Sen bir hayvansın! Duyuyor musun beni? Bir hayvan! Onu öyle bırakman kesinlikle bir alçaklık."</p>

  <p>Olivia'nın tiradı boyunca Turner onun sözlerinden ve öfkesinden bir anlam çıkartmaya çalışarak kımıldamadan durdu. "Olivia," dedi yavaşça. "Sen neden söz ediyorsun?"</p>

  <p>"Miranda hamile," diye tısladı. "Hamile."</p>

  <p>"Aman Tanrım." Turner'ın elleri Olivia'nın kollarından düştü ve şok içinde yatağa gömüldü.</p>

  <p>"Bütün bu olanlardan babasının sen olduğunu çıkarıyorum," dedi Olivia soğuk bir sesle. "Bu iğrenç. Tanrı aşkına, Turner. Sen onun abisi sayılırsın."</p>

  <p>Turner'ın burun delikleri genişledi. "O kadar da de-</p>

  <p>"Sen ondan büyük ve daha tecrübelisin. Ondan faydalanmamalıydın.”</p>

  <p>'"Yaptıklarımı sana açıklayacak değilim," diye geveledi Turner soğuk bir sesle. Olivia homurdandı.</p>

  <p>"Bana niye söylememiş?"</p>

  <p>"Hatırlarsan, sen Kent'teydin. İçiyor, hovardalık yapıyor ve - "</p>

  <p>"Hovardalık yapmıyordum," dedi Turner kızgınlıkla. "Miranda'dan sonra başka hiçbir kadınla birlikte olmadım." "Eğer buna inanmakta zorlanırsam beni bağışla ağabey. Aşağılık birisin. Defol git odamdan."</p>

  <p>"Hamile," diye tekrarladı Turner, sanki inanmasını kolaylaştıracakmış gibi. "Miranda. Bir bebek. Tanrım."</p>

  <p>"Dua etmek için biraz geç," dedi Olivia buz gibi bir sesle. "Böylesine bir davranış sergileyebileceğini tahmin etmezdim."</p>

  <p>"Hamile olduğunu bilmiyordum." "Bu fark eder mi?"</p>

  <p>Turner cevap vermedi. Cevap veremedi çünkü açıkça yanlış yaptığını biliyordu. Başını ellerinin arasına aldı, şok içinde hâlâ başı dönüyordu. Yüce Tanrım, ne kadar da bencil davranmıştı... Miranda ile yüzleşmeyi sadece tembelliği yüzünden ihmal etmişti. Döndüğünde onun burada bekliyor olacağını düşünmüştü. Çünkü... Çünkü...</p>

  <p>Çünkü onun yaptığı buydu. Onu yıllardır beklememiş miydi? Ona böyle söylememiş miydi?..</p>

  <p>Turner eşek herifin tekiydi. Bunun başka bir açıklaması ya da bahanesi olamazdı. Sadece sanmıştı ki... ve ondan faydalanmıştı... ve...</p>

  <p>Onun üç yüz mil kadar kuzeyde, kısa bir süre sonra gayri meşru bir çocuk haline gelecek beklenmedik bir hamilelikle uğraştığını rüyasında görse inanmazdı.</p>

  <p>Turner böyle bir şey olduğu takdirde kendisine haber vermesini söylemişti. Niçin yazmamıştı? Niçin bir şey söylememişti?</p>

  <p>Ellerine baktı. Tuhaf ve yabancı görünüyorlardı. "Turner?"</p>

  <p>Kız kardeşinin kendi adını fısıldadığını duyabiliyordu ama her nasılsa cevap veremiyordu. Boğazının hareket ettiğini hissedebiliyordu ama konuşamıyordu, nefes bile alamıyordu. Tek yapabildiği orada öyle aptalca oturup Miranda'yı düşünmekti.</p>

  <p>Yalnızdı.</p>

  <p>Miranda yalnızdı ve belki de korkuyordu. O yalnızdı, üstelik de huzurlu bir evlilik yapıp Northumberland'daki eve yerleşmiş Turner'ın himayesinde temiz hava ve bol gıda ile yaşaması gerekirken.</p>

  <p>Bir bebek.</p>

  <p>Aile adını hep Winston'ın sürdüreceğini düşünürken böyle bir şeyin olması komikti. Miranda'nın büyüyen karnına dokunup bu çocuğu kollarına almaktan başka hiçbir şey düşünmüyordu. Onun bir kız olmasını ümit ediyordu. Gözlerinin kahverengi olmasını istiyordu. Kendisine benzeyen bir çocuğu daha sonra da edinebilirdi. Miranda yatağında olduğu sürece dünyaya yeni bir varis getirebilirlerdi.</p>

  <p>"Bu konuda ne yapacaksın?" diye sordu Olivia.</p>

  <p>Turner yavaşça başını kaldırdı. Kız kardeşi, önünde durmuş, elleri belinde, militan bir tavırla dikiliyordu. "Sence bu konuda ne yapacağım?" diye karşılık verdi Turner.</p>

  <p>"Bilmiyorum, Turner," Bu kez Olivia'nın sesinde kızgınlık yoktu. Turner bunun bir çıkışma olmadığını fark etti. Ama yine de, Olivia, onun doğru olanı yapıp Miranda ile evleneceğine inanmıyordu.</p>

  <p>Turner, hiç bu kadar zayıf hissetmemişti. Derin, titrek bir nefesle, ayağa kalktı ve boğazını temizledi. "Olivia, rica etsem bana Miranda'nın İskoçya'daki adresini verir misin?"</p>

  <p>"Memnuniyetle." Olivia, doğruca masasına yürüdü, bir kâğıt parçasını kopartıp aldı ve çabucak üzerine birkaç satır karaladı. "İşte."</p>

  <p>Turner kâğıt parçasını aldı, katladı ve cebine koydu. "Teşekkür ederim."</p>

  <p>Olivia cevap vermedi.</p>

  <p>"Seni bir süre için göremeyeceğim sanırım." "En azından yedi ay," diye karşılık verdi Olivia.</p>

  <p>Turner telaş içinde, boydan boya İngiltere'yi geçip Edinburgh'e gitti. İnanılmaz yolculuğunu tamamlaması dört buçuk gününü almıştı. İskoçya'nın başkentine geldiğinde yorgundu ve toz toprak içindeydi ama bu umurunda değildi. Miranda'nın yalnız kaldığı günleri düşündü.</p>

  <p>Merdivenleri tırmanmaya başlamadan önce adresi son bir kez daha kontrol etti. Miranda'nın büyükannesi ve büyükbabası, Edinburgh'un gözde bir bölgesinde oldukça yeni bir evde oturuyorlardı. Onların soylulardan olduğunu ve daha kuzeyde biraz arazileri bulunduğunu işitmişti. Yazı sınırın yakınlarında geçirecek olmanın verdiği rahatlıkla bir oh çekti. Seyahatini, Kuzey İskoçya dağlarına doğru sürdürmek zorunda kalsaydı, bu hiç hoşuna gitmezdi. Buraya gelinceye kadar yeterince bitkin düşmüştü.</p>

  <p>Kapıyı olanca gücüyle çaldı. Kapıyı açan uşak, ancak bir dükün malikânesinde bulunabilecek kadar kibirli bir</p>

  <p>İngiliz aksanıyla onu selamladı.</p>

  <p>"Bayan Cheever’ı görmek için buradayım," dedi Turner kesik kesik nefes alarak.</p>

  <p>Uşak, küçümseyici gözlerle Turner'ın buruşmuş kıyafetine baktı ve "Evde değiller," dedi.</p>

  <p>"Öyle mi?" dedi Turner, ona inanmadığını ima eden bir ses tonuyla. Gerçi, Miranda onun eşkâlini ev halkına verip eve alınmamasını tembihlediyse buna hiç şaşırmazdı.</p>

  <p>"Daha sonra tekrar gelmeniz gerekecek. Yine de bir mesaj varsa, iletmekten mutluluk duyarım. Eğer - " "Bekleyeceğim." Turner onu iteleyip içeri daldı ve küçük bir salona geçti.</p>

  <p>"Beyefendi, hayır!" diye karşı çıktı uşak.</p>

  <p>Turner hızla cebinden bir kart çıkartıp ona uzattı. Uşak karttaki isme baktı, ona baktı ve sonra tekrar karta baktı. Belli ki bir vikontun böylesine pejmürde bir halde olabileceğini beklemiyordu. Turner alaycı bir gülümsemeyle karşılık verdi. Unvanının son derece işe yarayabileceği zamanlar oluyordu.</p>

  <p>"Eğer bekleyecekseniz, Lordum," dedi uşak çok daha durulmuş bir ses tonuyla, "Bir hizmetçiyle size çay göndereyim."</p>

  <p>"Lütfen."</p>

  <p>Uşak kapıdan çıkar çıkmaz Turner, çevresini kolaçan ederek odanın içinde yavaş yavaş dolaşmaya başladı. Miranda'nın büyükanne ve büyükbabasının ince zevkleri açıkça belli oluyordu. Klasik tarzdaki mobilyalar alçak gönüllü görünümlerine rağmen hiç de zevksiz ve moda dışı görünmüyorlardı. Avare gözlerle bir yağlı boya manzara resmine bakarken, Londra'dan ayrıldıktan sonra binlerce kez yaptığı gibi Miranda'ya ne söyleyeceğini düşünmeye başladı. Uşak onun adını öğrenir öğrenmez muhafızı çağırmamıştı. Bunun iyiye işaret olduğunu kabul ediyordu.</p>

  <p>Birkaç dakika sonra çayı geldi, kısa süre sonra Miranda hâlâ ortalıkta görünmeyince, uşağın onun nerede olduğu konusunda yalan söylemediğine karar verdi. Önemli değildi. Ne kadar uzun sürerse sürsün bekleyecekti. Bu işin sonunda her şeyin yoluna gireceğinden hiç şüphesi yoktu.</p>

  <p>Miranda duyarlı bir kızdı. Dünyanın gayri meşru çocuklar için soğuk ve dostluktan uzak bir yer olduğunu biliyordu. Anneleri için de tabii ki. Miranda kendisine ne kadar kızarsa kızsın - ki kızacağından hiç şüphesi yoktu - çocuğunu böylesine zor bir hayata mahkûm etmek istemeyecekti.</p>

  <p>O Turner'ın da çocuğuydu. Onun adının koruyuculuğunu hak ediyordu. Aynı Miranda'nın hak ettiği gibi. Her ne kadar büyükannesi ve büyükbabası bu yakışıksız zamanda ona göz kulak olmayı kabullenseler de Turner onun daha fazla kendi başına kalması düşüncesinden hoşlanmıyordu.</p>

  <p>Turner, çayı ile birlikte ikram edilen çöreklerden en az altı tanesiyle yarım saat oyalandı. Londra'dan buraya uzun bir yolculuk olmuştu ve yemek için pek durmamıştı. Tam kurabiyelerin ne kadar lezzetli olduğunu düşünürken ön kapı çalındı.</p>

  <p>"MacDownes!"</p>

  <p>Miranda'nın sesi. Turner ayağa kalktı, yarısını yediği bir çörek parmaklarının arasında duruyordu. Sonra, muhtemelen uşağa ait olduğunu düşündüğü ayak sesleri duydu.</p>

  <p>"Şu elimdeki paketlerden birazını alır mısın? Biliyorum bunları eve göndertebilirdim ama biraz sabırsız davrandım."</p>

  <p>"Bayan Cheever, salonda sizi bekleyen bir ziyaretçiniz var."</p>

  <p>"Ziyaretçi mi? Benim için mi? Ne tuhaf. Macleanler'den birisi olmalı. İskoçya'dayken onlarla aram iyiydi, buraya geldiğimi duymuş olmalılar."</p>

  <p>"Bunun İskoç asıllı olduğunu zannetmiyorum, Bayan." "Gerçekten mi? Öyleyse kim..."</p>

  <p>Miranda'nın sesi şaşkınlıktan kesilirken Turner gülümseyerek ona bakıyordu.</p>

  <p>"Çok ısrar etti, Bayan," diye sürdürdü MacDownes. "Buyurun kartı burada."</p>

  <p>Uzun bir sessizlikten sonra Miranda, "Lütfen ona burada olmadığımı söyle," dedi. Son sözcüğü söylerken sesi titremişti. Sonra koşarak merdivenleri çıktı. Bunun üzerine Turner hızla hole çıktı ve büyük olasılıkla onu zorla dışarıya atmaya gelen MacDownes'la çarpıştı.</p>

  <p>"Sizi görmek istemiyor, Lordum," dedi uşak. Yüzünde gülümsemeden eser yoktu. Turner onu iteleyip geçti, "Elbette görecek,"</p>

  <p>"Hiç sanmam, Lordum," dedi MacDownes ve Turner'ın ceketini kavradı.</p>

  <p>"Bak, adamım," dedi Turner, donuk ama cana yakın olmaya çalışan bir sesle. "Sana vurmaktan çekinmem." "Ben de size vurmaktan çekinmeyeceğim."</p>

  <p>Turner yaşlı adama küçümseyerek baktı "Çekil yolumdan." Uşak kollarını kavuşturdu ve bulunduğu yerde kaldı.</p>

  <p>Turner suratını astı ve ceketini silkeleyip onun elinden kurtardı, sonra merdivenlerin dibine gitti. "Miranda!" diye bağırdı. "Aşağıya in, hemen şimdi! Derhal! Konuşmamız gereken şey –</p>

  <p>" Güm!</p>

  <p>Aman Tanrım, uşak, Turner'ın çenesine bir yumruk atmıştı. Sersemleyen Turner, çenesine dokundu. "Deli misin sen?"</p>

  <p>"Hayır, Lordum, işimle büyük bir gurur duyuyorum."</p>

  <p>Uşak, profesyonel bir tavırla dövüş pozisyonu aldı. Uşak olarak bir boksörü işe almak tam Miranda'ya göreydi.</p>

  <p>J J J</p>

  <p>"Bak," dedi Turner yatıştırıcı bir ses tonuyla. "Onunla derhal konuşmam gerekiyor. Bu önemli. Onuru tehlikede."</p>

  <p>Güm! Turner, ikinci yumruktan sonra sendeledi.</p>

  <p>"Bu, Lordum, size Bayan Cheever'ın onuruna dil uzatamayacağınızı anlatır."</p>

  <p>Turner, düşmanca bir tavırla gözlerini kıstı ama Miranda'nın çılgın uşağına karşı şansı olmadığına karar verdi çünkü o ana kadar atılan iki yumruğu yiyen taraf kendisi olmuştu. "Bayan Cheever'a söyle," dedi sertçe, "Tekrar geleceğim, o zaman benimle görüşmeyi kabul etse iyi olur." Öfke içinde evden koşar adımlarla çıktı ve ön merdivenleri indi.</p>

  <p>Delişmen kızın görüşmeyi bütünüyle reddetmesi onu öfkeden çılgına çevirmişti, eve bakmak için arkasına döndü. Miranda, üst katta açık bir pencerede, heyecandan ağzını elleriyle kapatmış, öylece duruyordu. Turner öfke içinde surat asarken, yarım kalmış çöreği hâlâ elinde tuttuğunu fark etti.</p>

  <p>Çöreği pencereden içeri fırlattı; Miranda'nın göğsünün ortasına, tam isabet. Biraz olsun rahatlamıştı.</p>

  <p class="tarih">24 AĞUSTOS 1819</p>

  <p>Aman Tanrım.</p>

  <p>O mektubu asla göndermedim. Bütün bir günümü onu yazmak için harcadım. Tam göndermeye hazır hale gelince de buna gerek kalmadı.</p>

  <p>Ağlasam mı gülsem mi bilemedim.</p>

  <p>Ve işte Turner burada. Gerçeği - daha doğrusu bir zamanlar ki gerçeği - Olivia'nın ağzından zorla almış olmalı. Değilse Olivia bana asla ihanet etmezdi. Zavallı Livvy. Turner öfkelenince ürkütücü olabiliyor.</p>

  <p>Belli ki hâlâ öfkeli. Bana bir çörek fırlattı. Bir çörek! Bu inanılmaz bir şey. (burada koptum ) J J</p>

  <h1 id="sigil_toc_id_13">ON DÖRDÜNCÜ BÖLÜM</h1>

  <p>İki saat sonra, Turner bir daha ortaya çıktı. Bu kez Miranda onu bekliyordu.</p>

  <p>Daha o çalmadan kapıyı açtı. Turner pek şaşırmış gibi değildi, sadece o mükemmel vücuduyla, kolu biraz havada, elini yumruk yapmış, tam kapıya vurmak üzere, öylece duruyordu.</p>

  <p>"Tanrı aşkına," dedi Miranda sinirli bir ses tonuyla. "İçeri gel."</p>

  <p>Turner kaşlarını kaldırdı, "Benim yolumu mu gözlüyordun?"</p>

  <p>"Elbette."</p>

  <p>Ve Miranda, artık bunu erteleyemeyeceğini bildiği için, arkasına dönüp bakmadan oturma odasına doğru yürüdü.</p>

  <p>Turner onu izliyordu.</p>

  <p>"Ne istiyorsun ?" dedi Miranda, sorgulayıcı bir tonla.</p>

  <p>"Hoş bir merhaba, Miranda," dedi Turner rahat bir ses tonuyla. Öyle yakışıklı görünüyordu ki - Ah! Miranda onu öldürmek istiyordu. "İnsanlara nasıl davranacağını sana kim öğretiyor?" diye sürdürdü Turner. "Hun İmparatoru Attila mı?"</p>

  <p>Miranda dişlerini sıktı ve sorusunu tekrarladı, "Ne istiyorsun ?" "Neyi olacak, seninle evlenmeyi elbette."</p>

  <p>Bu, Miranda'nın gözlerini ona diktiği andan itibaren beklediği cevaptı ve sonra hayatı boyunca kendi ile en gurur duyacağı cevabı verdi, "Hayır, teşekkürler."</p>

  <p>"Hayır... Teşekkürler mi?"</p>

  <p>"Hayır, teşekkürler," diye küstahça tekrarladı Miranda. "Eğer hepsi buysa sana kapıyı göstereyim." Fakat tam Miranda hareketlenirken Turner onu bileğinden tutup yakaladı. "Bu kadar çabuk değil."</p>

  <p>Miranda bunu yapabilirdi. Yapabileceğini biliyordu. Gururu vardı ve artık onu evlenmeye zorlayacak hiç bir sebebi yoktu. Evlenmemeliydi. Yüreği ne kadar burkulsa da, boyun eğemezdi. Turner onu sevmiyordu. Av kulübesindeki birlikteliklerinden sonraki bir buçuk ay içerisinde onunla iletişim kuracak kadar bile değer vermiyordu ona.</p>

  <p>Bir centilmen olarak tanınsa da, pek de öyle olduğu söylenemezdi.</p>

  <p>"Miranda," dedi yumuşak bir sesle. Miranda, onun kendisini ayartmaya çalıştığını biliyordu, yatağına atmak için olmasa bile, boyun eğmesi için ayartmaya çalıştığını biliyordu.</p>

  <p>Miranda derin bir nefes aldı. "Buraya geldin, doğru olanı yaptın, ben de reddettim. Artık kendini suçlu hissetmeni gerektirecek bir şey yok. Bu yüzden, vicdanın rahat olarak İngiltere'ye geri dönebilirsin. Hoşça kal Turner."</p>

  <p>"Ben öyle düşünmüyorum, Miranda." dedi Turner, onun bileğini daha da sıkarak. "Konuşacak daha çok şeyimiz var. Sen ve ben."</p>

  <p>"Aslında konuşacak çok da bir şey yok. Yine de ilgilendiğin için teşekkür ederim." Turner'ın tuttuğu yer uyuşmuştu. En kısa zamanda ondan kurtulmalıydı.</p>

  <p>Turner bir tekme ile kapıyı kapattı. "Ben aynı görüşte değilim."</p>

  <p>"Turner yapma!" Miranda kolunu çekip kurtardı, tekrar açmak için kapıya gitmeyi denedi ama Turner yolunu kesti. "Burası benim büyükanne ve büyükbabamın evi. Senin uygunsuz davranışlarınla onları utandırmak istemiyorum."</p>

  <p>"Asıl sana söyleyeceklerimi duyma ihtimalleri konusunda kaygılansan iyi olur."</p>

  <p>Miranda onun yüzündeki amansız ifadeyi görünce mücadele etmeyi bıraktı. "Pekâlâ, bütün bunları söylemek için seni buraya getiren şey neyse söyle bakalım."</p>

  <p>Turner parmağıyla genç kadının avucunun içine daireler çizmeye başladı, "Seni düşünüyordum, Miranda." "Öyle mi? Düşünülmek hoş bir duygu."</p>

  <p>Turner, onun küstah ses tonuna aldırmadan daha da yakınına sokuldu. "Sen beni düşünüyor muydun?" Tanrım, bir bilseydi. "Ara sıra."</p>

  <p>"Sadece ara sıra mı?" "Çok ender."</p>

  <p>Turner onu kendine çekti, eli kolundan aşağı doğru kavisler çizerek kaydı. "Ne kadar ender?" diye mırıldandı.</p>

  <p>"Neredeyse hiç." Fakat Miranda'nın sesi giderek yumuşuyor, şüphe uyandırmaya başlıyordu.</p>

  <p>"Gerçekten mi?" Turner, şüpheci bir ifadeyle tek kaşını kaldırdı. "Sanırım burada yediğin İskoç yemekleri beynini bulandırıyor. Sakatat yahnisi yiyor musun?"</p>

  <p>"Sakatat yahnisi mi?" diye sordu Miranda, nefesini tutarak. Göğsünün hafiflemeye başladığını hissedebiliyordu. Sanki havanın kendisi sarhoşluk vericiydi, sanki sarhoş olabilirdi, hem de sadece onun varlığı sinmiş olan havayı soluyarak.</p>

  <p>"Bence, iğrenç bir yemek."</p>

  <p>Çok da kötü değil." Neden söz ediyordu? Niçin ona bu şekilde bakıyordu? Gözleri sanki safir gibiydi. Hayır, ay ışığındaki gökyüzü gibi. Tanrım. Yoksa kararlılığı pencereden uçup gidiyor muydu?</p>

  <p>Turner hoşgörüyle gülümsedi. "Senin hafızan zayıflamış, sevgilim. Sanırım biraz hatırlatılmaya ihtiyacın var." Dudakları onun dudaklarına doğru indi ve Miranda'nın bedenine birden bir ateş yayıldı. Miranda, bir yandan adını sayıklayarak ona yaslandı.</p>

  <p>Turner, uyanışının sertliğini ona bastırarak onu kendine doğru daha sıkı çekti. "Bana ne yaptığını hissedebiliyor musun?" diye fısıldadı. "Söyle hissedebiliyor musun?"</p>

  <p>Miranda başını salladı, büyükanne ve büyükbabasının salonunun tam ortasında durduklarını unutmuş gibiydi. "Bunu bana sadece sen yapabiliyorsun, Miranda," diye mırıldandı, kendinden geçmiş gibi. Boğuk bir sesle,</p>

  <p>"Yalnızca sen," diye tekrarladı.</p>

  <p>Bu açıklama sanki Miranda'nın akordu bozuk bir teline dokunmuştu, Turner'ın kollarında kaskatı kesildi. Arkadaşı Lord Harry - ya da adı-her-ne-ise - ile daha yeni, Kent'te bir aydan fazla zaman geçirmemiş miydi? Olivia, farkında olmadan, eğlencelerine şarap, viski ve kadının dâhil olduğu konusunda ona bilgi vermemiş miydi? Hafif kadınlar. Sürüsüyle.</p>

  <p>"Ne oldu, sevgilim?"</p>

  <p>Turner, bu sözleri Miranda'nın tenine doğru fısıldamıştı. Miranda'nın bir tarafı onun bedenine yaslanıp erimek istiyordu ama bedenini ona teslim etmeyecekti. Bu kez değil. Fikrini değiştirmeden önce, avuçlarını Turner'ın göğsüne yapıştırıp onu iteledi. "Bunu bana yapmayı deneme."</p>

  <p>"Neyi?" Turner öyle masum bakıyordu ki.</p>

  <p>Eğer Miranda'nın elinde bir vazo olsaydı, Turner'a fırlatırdı. Ya da daha iyisi, yarısı yenilmiş bir çörek. "Arzularına boyun eğmem için beni baştan çıkarmayı."</p>

  <p>"Niçin?"</p>

  <p>"Niçin?" Miranda hayret içerisinde tekrarladı. "Niçin? Çünkü ben... Çünkü sen..." "Çünkü?" Turner sırıtıyordu.</p>

  <p>"Çünkü - üf!" Miranda ellerini yumruk yapmıştı. Ayağını yere vurdu.</p>

  <p>Bu yaptığı hareket onu daha da öfkelendirmişti. Bu seviyelere inmiş olması - bu küçük düşürücüydü. "Şimdi, şimdi, Miranda."</p>

  <p>"Bana 'şimdi, şimdi' deyip durma, seni buyurgan ve bilgiç - " "Bana kızgınsın, farkındayım."</p>

  <p>Miranda gözlerini kıstı. "Sen her zaman akıllıydın, Turner.</p>

  <p>Turner onun alaycılığını göz ardı etti. "Peki, işte buradayım - özür dilerim. Kent'te o kadar uzun süre kalmak niyetinde değildim. Niçin yaptığımı bilmiyorum ama yaptım işte ve özür diliyorum. Aslında sadece iki günlük bir gezi olacaktı."</p>

  <p>"Nerdeyse iki aya yaklaşan iki günlük bir gezi," dedi ve küçümsemeyle güldü Miranda. "Eğer sana inanmakta zorlanırsam, lütfen beni bağışla."</p>

  <p>"Sürekli Kent'te değildim. Londra'ya döndüğümde annem senin hasta bir yakınını ziyarete gittiğini söyledi. Olivia geri dönünceye kadar da durumunu öğrenme fırsatım olmadı."</p>

  <p>"Nerede olduğun ya da ne kadar süre orda kaldığın umurumda bile değil!" diye bağırdı Miranda. "Beni öyle terk edip gitmemeliydin. Düşünmek için zamana ihtiyacın olduğunu anlayabilirim çünkü benimle evlenmeyi hiç istemediğini biliyorum, Turner, ama bunun için yedi hafta geçmesi mi gerekiyordu? Bir kadına böyle davranamazsın! Bu kabalık, vicdansızlık ve hiç centilmence değil!"</p>

  <p>Ona söylemeyi düşünebildiği en kötü şey bu muydu? Turner gülümsememek için kendini zor tuttu. Anlaşılan her şey düşündüğünden daha kolay olacaktı. "Haklısın," dedi sakince.</p>

  <p>"Ve - ne?" Miranda gözlerini kırpıştırdı. "Haklısın."</p>

  <p>"Haklı mıyım?"</p>

  <p>"Haklı olmak istemiyor musun?"</p>

  <p>Miranda ağzını açtı ve sonra, "Aklımı karıştırmaya çalışmaktan vazgeç," dedi.</p>

  <p>"Çalışmıyorum. Seninle aynı fikirdeyim. Belki fark etmemişsindir diye düşünmüştüm," dedi ve Miranda'nın sevdiği, tatlı gülümsemelerinden birini suratına yerleştirdi. "Özrüm kabul edildi mi?"</p>

  <p>Miranda derin bir iç çekti. Bir adamın bu kadar çekici olması kanun dışı olmalıydı. "Evet, tamam. Kabul edildi ama sen," şüpheyle sordu, "Kent'te ne yapıyordun?"</p>

  <p>"Çoğu zaman sarhoş oluyordum." "Hepsi bu kadar mı?"</p>

  <p>"Biraz avlanma." "Ve?"</p>

  <p>"Ve Winston Oxford'dan oraya gelince onu beladan uzak tutmak için elimden geleni yaptım. Bu görev fazladan bir on beş günümü aldı."</p>

  <p>"Başka?"</p>

  <p>"Bana orada kadın olup olmadığını mı sormaya çalışıyorsun?" Miranda'nın gözleri Turner'ın yüzünden başka tarafa kaydı. "Belki de." "Kadınlar vardı."</p>

  <p>Miranda yutkundu ve boğazında birdenbire oluşan o müthiş düğümden kurtulmaya çalışırken kapıya yöneldi. "Bence artık gitmelisin," dedi sakince.</p>

  <p>Genç kadını kollarından tuttu ve kendisine bakmaya zorladı. "Onların hiç birine dokunmadım, Miranda. Bir tanesine bile."</p>

  <p>Sesinin yoğunluğu bile Miranda'nın ağlamak istemesine yetiyordu. "Niçin dokunmadın?" diye fısıldadı. "Seninle evleneceğimi biliyordum. Boynuzlanmanın nasıl bir duygu olduğunu biliyorum." Turner boğazını temizledi. "Ve sana bu duyguyu yaşatmak istemedim."</p>

  <p>"Niçin?" dedi hafif bir fısıltı halinde.</p>

  <p>"Çünkü duyguların benim için önemli ve sana çok değer veriyorum."</p>

  <p>Miranda kollarını ondan kurtardı ve pencereye doğru yürüdü. Akşamın erken saatleriydi ama İskoçya’da yazın günler uzun olurdu. Güneş hâlâ yukarıdaydı ve insanlar sanki dünya umurlarında değilmiş gibi, günlük işlerini görmek için bir o tarafa bir bu tarafa yürüyüp duruyorlardı. Miranda onlardan bir tanesi olmak istiyordu; caddeden yürüyüp giderek sorunlarından kurtulmak ve bir daha geri dönmemek...</p>

  <p>Turner onunla evlenmek istiyordu. Ona sadık kalmıştı. Şimdi neşeyle dans ediyor olmalıydı ama onunla evlenmek isteme sebebinin aşk değil de görev bilinci olduğu düşüncesini, kafasından bir türlü atamıyordu. Fakat Turner'ın kendisine karşı yoğun arzular beslediğinden şüphesi yoktu. Açıkça belli oluyordu ki Turner onu arzu ediyordu.</p>

  <p>Miranda'nın yüzünden aşağıya doğru bir yaş damlası süzüldü. Yeterli değildi. O Turner'ı böylesine saf ve temiz duygularla sevmeseydi, yeterli olabilirdi. Bu... Bu çok büyük bir haksızlıktı. Bu yavaş yavaş onun içini kemirip mutsuz olmasına sebep olacaktı.</p>

  <p>Turner, ben... Buralara kadar beni görmek için geldiğine teşekkür ederim. Biliyorum uzun bir yolculuk ve geçekten de..." Miranda doğru kelimeyi bulmaya çalıştı. Kent'teki o kadınlardan uzak durman senin için çok onurlu bir davranış. Çok güzel olduklarından eminim."</p>

  <p>Senin yarın kadar bile güzel değillerdi," diye fısıldadı Turner.</p>

  <p>Miranda yutkundu. Miranda'nın işi gittikçe zorlaşıyordu. Pencere pervazına tutundu. "Seninle evlenemem."</p>

  <p>Ortalığı bir ölüm sessizliği kapladı. Miranda arkasını dönmedi. Onu göremiyordu ama onun bedeninden odaya yayılan öfkeyi hissedebiliyordu. Lütfen, lütfen hemen odayı terk et, diye yalvardı içinden. Buraya gelme ve lütfen - oh, lütfen, bana dokunma.</p>

  <p>Duaları yanıtsız kaldı, Turner’ın elleri acımasız bir güçle Miranda’nın omuzlarını tuttu ve onu kendine çevirdi. "Ne dedin sen?"</p>

  <p>Seninle evlenemem dedim," diye karşılık verdi, titriyordu. Bakışlarını aşağı indirdi. Turner'ın mavi gözleri sanki onda delikler açıyordu.</p>

  <p>Bana bak, lanet olsun! Ne düşünüyorsun? Benimle evlenmek zorundasın." Miranda başını salladı.</p>

  <p>“Seni küçük ahmak."</p>

  <p>Miranda buna karşı ne söyleyeceğini bilemeyerek sustu.</p>

  <p>"Bunu unutmuş muydun?" derken onu kendine doğru sımsıkı çekti ve dudaklarına bir öpücük kondurdu. "Unutmuş muydun ?"</p>

  <p>"Hayır."</p>

  <p>"Öyleyse, bana beni sevdiğini söylediğini mi unuttun?" dedi Turner sorgulayıcı bir tonla. Miranda o anda ölmek istedi. "Hayır."</p>

  <p>"Bunun bir anlamı olmalı," dedi Turner ve onu, bir tutam saçı tokasından kurtulana dek sarstı. "Öyle değil mi?"</p>

  <p>"Peki ya sen, bana hiç beni sevdiğini söyledin mi?" diye karşılık verdi Miranda. Turner sessizce baktı.</p>

  <p>"Beni seviyor musun?" Yanakları, öfke ve utançtan alev gibi olmuştu. "Söyle seviyor musun?"</p>

  <p>Turner boğulurmuş gibi hissetti ve yutkundu. Sanki duvarlar üstüne üstüne geliyordu, Turner hiç bir şey söyleyemiyordu, Miranda'nın duymayı istediği sözleri ağzından çıkartamıyordu.</p>

  <p>"Anlıyorum," dedi Miranda sessizce.</p>

  <p>Turner, boğazındaki bir kas spazm geçiriyormuş gibi hissediyordu. Bunu niçin söyleyemiyordu ki? Aslında onu sevdiğinden de emin değildi, sevmediğinden de. Kesinlikle emin olduğu tek bir şey vardı, o da onu incitmek istemediğiydi. Öyleyse niçin onu mutlu edecek o iki sözcüğü söyleyip kurtulmuyordu?</p>

  <p>Leticia'ya onu sevdiğini söylemişti. "Miranda," dedi duraksayarak. "Ben - "</p>

  <p>"Hissetmediğin bir şeyi söyleme!" diye bağırdı Miranda, her bir sözcüğün üzerinde dura dura.</p>

  <p>Turner topukları üzerinde döndü ve daha önce odada gördüğü brendi sürahisine doğru yürüdü. Onun altındaki rafta bir şişe viski duruyordu, Miranda’nın iznini almadan kendisine bir kadeh doldurdu. Ateş yumağı gibi bir yudum midesine indi ama bu onun kendisini daha iyi hissetmesi için yeterli değildi. "Miranda," dedi, sesinin birazcık daha kararlı çıkabilmesini arzu ederek. "Ben mükemmel değilim."</p>

  <p>“Ama senden mükemmel olman bekleniyor!" diye haykırdı. "Küçüklüğümde bana ne kadar iyi davranırdın, hatırlıyor musun? Ve bunu hiç çabalamadan yapıyordun. Sen... Sen sadece kendindin ve bana öyle küçücük, tuhaf bir yaratık olduğumu unutturuyordun. Sonra değiştin, bense seni tekrar değiştirebileceğimi düşündüm. Bunun için çaba harcadım, ah, hem de ne çaba ama yeterli olmadı, beti yeterli olamadım."</p>

  <p>"Miranda, konu sen değilsin..."</p>

  <p>"Benim yerime bahaneler uydurma! Ben senin istediğin kişi olamam ve bu yüzden senden nefret ediyorum! Beni duyuyor musun? Senden nefret ediyorum!" Kollarıyla kendi bedenini sararak içindeki sarsıntıların bedenini sallamasına engel olmaya çalışıyordu.</p>

  <p>"Benden nefret etmiyorsun." Turner'ın sesi yumuşak ve tuhaf şekilde sakinleştiriciydi.</p>

  <p>"Hayır," dedi Miranda hıçkırıktan boğularak. "Senden nefret etmiyorum ama Leticia'dan nefret ediyorum. Ölmemiş olsaydı onu kendi ellerimle öldürürdüm."</p>

  <p>Turner acıyla gülümsedi.</p>

  <p>"Bunu da yavaş yavaş ve acı vererek yapardım." "Sen gerçekten kötü huylu birisin," dedi Turner.</p>

  <p>Miranda gülümsemeye çalıştı ama dudakları bu isteğine itaat etmedi.</p>

  <p>Turner uzun süren bir sessizlikten sonra konuştu, "Seni mutlu etmeye çalışacağım ama senin istediğin her şey olamayabilirim."</p>

  <p>"Biliyorum," dedi Miranda üzgün bir sesle. "Olabileceğini sanmıştım ama yanılmışım." "Ama yine de güzel bir evliliğimiz olabilir, Miranda. Çoğundan daha iyi."</p>

  <p>"Çoğundan daha iyi" birbirleriyle günde bir defadan fazla konuşmak manasına geliyordu. Evet, iyi bir evlilikleri olabilirdi. İyi, fakat boş. Miranda onun aşkı olmadan onunla yaşamaya katlanabileceğini sanmıyordu. Başını salladı.</p>

  <p>"Kahretsin, Miranda! Benimle evlenmek zorundasın!" Miranda, Turner'ın patlamasına karşılık vermeyince, bağırmaya devam etti, "Tanrı aşkına kadın, sen benim çocuğumu taşıyorsun!"</p>

  <p>Ve işte olmuştu. Miranda onun bu kadar yolu bunun için geldiğini biliyordu, işte böyle dar görüşlü bir sebep için. Ayrıca - gecikmiş olmakla birlikte, onun onur anlayışına ne kadar şükran duysa da, bu onun artık bir çocuk taşımadığı gerçeğini değiştirmeyecekti. Kanaması olmuştu, sonra iştahı geri gelmişti ve odasındaki lazımlık yeniden olağan şekilde kullanılır hale gelmişti.</p>

  <p>Bu konuyu annesi ona anlatmıştı. O da aynı şeyleri Miranda'nın doğumundan önce iki kez, doğumundan sonra da üç kez yaşamıştı. Belki bu, henüz okulu bitirmemiş genç bir kız için konuşulması pek uygun bir konu olmayabilirdi ama Leydi Cheever öleceğini biliyordu ve kızına kadınlığa ilişkin aktarabildiği her bilgiyi aktarmayı arzulamıştı. Miranda'ya aynı şeyin başına gelmesi halinde üzülmemesini söylemişti. Kaybedilen bebeklerin zaten doğmamaları gerektiğine dair bir inancı vardı.</p>

  <p>Miranda dudaklarını ıslattı ve yutkundu. Sonra alçak, yumuşak bir sesle konuştu, "Senin çocuğunu taşımıyorum. Taşıyordum ama artık taşımıyorum."</p>

  <p>Turner hiç bir şey söylemedi. Sonra, "Sana inanmıyorum," dedi. Miranda konuşamayacak kadar şaşkındı. "Pardon?"</p>

  <p>Turner omuzlarını silkti. "Sana inanmıyorum. Olivia bana senin hamile olduğunu söylemişti." "Öyleydim, Olivia buradayken."</p>

  <p>"Sadece benden kurtulmaya çalışmadığını nereden bilebilirim?"</p>

  <p>"Çünkü ben aptal değilim," diye kestirip attı Miranda. "Eğer senin çocuğunu taşıyor olsaydım seninle evlenmeyi reddeder miydim sanıyorsun?"</p>

  <p>Turner biraz düşündü ve "Yine de benimle evleneceksin," dedi. "Hayır," dedi Miranda küçümseyerek, "Evlenmeyeceğim."</p>

  <p>"Hayır, evleneceksin," dedi Turner, pervasızca gözleri parlıyordu. "Henüz bilmiyorsun." Miranda geriye doğru bir adım attı. "Beni nasıl zorlayacağını anlamıyorum."</p>

  <p>Turner öne doğru bir adım attı. "Ben de, beni nasıl durduracağını anlamıyorum." "MacDownes’a çağıracağım."</p>

  <p>"Bunu yapacağını sanmıyorum."</p>

  <p>“Yapacağım. Yemin ederim." Miranda ağzını açtı ve sonra Turner'ın bu uyarıyı dikkate alıp almadığını görmek için yan tarafında tuttuğu ellerine baktı.</p>

  <p>"Hadi yap," dedi, omuzlarını silkerek. "Bu kez ona hazırlıksız yakalanmayacağım." "Mac -"</p>

  <p>Turner ani bir hareketle eliyle onun ağzını kapattı. "Seni küçük aptal. O senin ihtiyar uşağının benim özel alanıma girmesine müsaade etmeyeceğim gerçeği bir tarafa, onun buraya gelmesinin sadece bizim evliliğimizi hızlandıracağını da mı düşünemiyorsun? Uzlaşmacı bir pozisyonda yakalanmak istemezdin herhalde, değil mi?"</p>

  <p>Miranda Turner'ın avucunun içine bir şeyler mırıldandı ve sonra elini ağzından çekinceye kadar onun kalçalarını yumrukladı. Ancak MacDownes'u yeniden çağırmadı. Miranda her ne kadar kabul etmek istemese de, Turner haklıydı "Öyleyse bağırmama niçin izin vermedin?" dedi alaycı bir sesle, "Yoksa istediğin benimle evlenmek değil mi?"</p>

  <p>“Evet, ama senin evliliğe biraz daha onurlu bir adım atmak isteyeceğini sanıyordum." Miranda verecek bir yanıt bulamayınca kollarını kavuşturdu.</p>

  <p>"Şimdi beni dinlemeni istiyorum," dedi Turner alçak bir sesle ve Miranda'yı çenesinden tutup yüzünü kendisine doğru çevirdi. "Hem de dikkatli dinle çünkü bunu bir daha söylemeyeceğim. Bu hafta bitmeden benimle evleneceksin. Sen İskoçya’ya uygun biçimde kaçtığın için izin çıkartmamıza gerek yok. Şu anda seni kolundan tutup kiliseye götürmediğim için şanslısın. Kendine bir elbise ve çiçek al, çünkü sevgilim yakında yeni bir adın olacak."</p>

  <p>Öfkesini yeterince ifade edecek söz bulamayan Miranda, Turner'a sert bir bakış attı.</p>

  <p>"Bir daha kaçıp gitmeyi de aklından bile geçirme. Bilgin olsun, sadece iki kapı aşağıda bir ev kiraladım ve günde yirmi dört saat burasını gözetim altında tutturuyorum, haddenin sonuna kadar bile gidemezsin."</p>

  <p>"Aman Tanrım, üf," dedi Miranda. "Sen çıldırmışsın."</p>

  <p>Turner buna güldü. "İstersen bunu bir daha düşün. Şimdi ben buraya on kişi getirsem, onlara senin bekâretini aldığımı, sonra seninle evlenmek istediğimi ve senin beni reddettiğini söylesem, sence onlar kimin çıldırmış olduğunu düşünürdü?"</p>

  <p>Miranda öylesine öfkelenmişti ki, sinirden patlayacağını sandı.</p>

  <p>"Ben değil!" dedi Turner sanki parlak bir fikir bulmuş gibi. "Olaya iyi tarafından bak. Daha çok çocuk yapacağız ve bunu yaparken de harika zaman geçireceğiz, seni asla dövmeyeceğime ve bütünüyle aptalca olanlar dışında hiç bir şey yapmanı yasaklamayacağıma söz veriyorum. Ayrıca Olivia ile kardeş olacaksın. Daha ne istersin ki?"</p>

  <p>Aşk. Ama bunu sesli olarak ifade etmekten kaçındı. "Çok daha kötü bir durumda olabilirdin, Miranda." Miranda hâlâ tek kelime etmiyordu.</p>

  <p>"Senin yerinde olsa mutluluktan uçacak bir sürü kadın var."</p>

  <p>Miranda, Turner'ın yüzündeki o mağrur ifadeyi, kendisine kalıcı bir zarar vermeden söküp almanın bir yolu olup olmadığını merak ediyordu.</p>

  <p>Turner ona doğru eğilerek bir teklifte bulundu, "Ayrıca senin ihtiyaçlarına karşı çok dikkatli olacağım konusunda da söz verebilirim."</p>

  <p>Miranda ellerini arkasında kenetledi çünkü öfke ve sinirden tir tir titriyordu. "Bunun için bir gün bana teşekkür edeceksin."</p>

  <p>İşte olmuştu. Miranda, "Aaaaa!" diye çığlık atarak Turner'ın üzerine sıçradı. J J</p>

  <p>"Ne oluyoruz?" Turner döndü ve Miranda'nın sürekli inip kalkan yumruklarını tutmaya çalıştı.</p>

  <p>"Bir daha asla - asla, 'Bunun için bana bir gün teşekkür edeceksin' deme sakın, beni duyuyor musun! Asla!" "Dur, kadın! Tanrım, sen çıldırdın!" Turner yüzünü korumak için kollarını kaldırdı.</p>

  <p>Bu korkakça bir davranıştı ama böyle yapmasaydı, gözünün üstüne yumruk yiyebilirdi. Yapacak fazla bir şeyi yoktu çünkü kendisini başka türlü savunamazdı. Asla bir kadına vurmamıştı, bundan sonra da vuramazdı.</p>

  <p>"Ve bir daha sakın bana emir verirmiş gibi konuşma," dedi Miranda, Turner'ın göğsüne öfkeyle vurarak. "Sakin ol, hayatım. Söz veriyorum, sana karşı bu ses tonunu bir daha asla kullanmayacağım."</p>

  <p>"İşte şimdi yine kullanıyorsun." "Hiç de bile."</p>

  <p>"Evet, kullanıyordun." "Hayır, kullanmıyordum." "Evet, kullanıyordun."</p>

  <p>Tanrım, bu iş sinir bozucu olmaya başlamıştı. "Miranda, çocuk gibi davranıyoruz." "Umurumda bile değil."</p>

  <p>"Peki, belki bir yetişkin gibi davranmaya başlarsan, ben de seninle konuşurken sözde bilgiçlik taslayan ses tonumdan vazgeçerim."</p>

  <p>Miranda'nın gözleri kısıldı ve sinirli bir şekilde konuşmayı sürdürdü, "Biliyor musun, Turner? Bazen tam bir eşek gibi davranıyorsun." Sonra da elini yumruk yaptı, kolunu geri çekti ve havada salladı. Turner yumruğunu havada karşılamaya çalıştı.</p>

  <p>"Kahretsin!" Turner'ın eli gözüne çarptı, sonra şaşkınlık içerisinde, yanan tenine dokundu ve, "Sana yumruk atmayı kim öğretti?" diye sordu.</p>

  <p>Miranda sinsice gülümsedi. "MacDownes."</p>

  <p class="tarih">24 AĞUSTOS 1819 - O GECE DAHA SONRA</p>

  <p>Bugün, MacDownes gelen ziyaretçim konusunda büyükannemi ve büyükbabamı bilgilendirmiş, onlar da ziyaretçimin kim olduğunu hemen tahmin etmişler. Büyükbabam on dakika kadar o bilmem ne çocuğunun - burada yazamayacağım - hangi cesaretle yüzünü gösterdiği konusunda öfkeli bir nutuk çekti. Büyükannem sonunda onu yatıştırdı ve bana ziyaretçimin neden gelmiş olduğunu sordu.</p>

  <p>Onlara yalan söyleyemem. Bunu hiç yapamadım. Gerçeği söyledim. Benimle evlenmek için geldiğini söyledim. Bunu büyük bir sevinç ve çok büyük bir rahatlamayla karşıladılar, ta ki ben bu teklifi reddettiğimi söyleyene kadar. Büyükbabam başka bir tirada başladı, ancak bu kez konu, ben ve benim sağduyudan yoksun olduğumdu. En azından ben onun söylediklerinin bunlar olduğunu sanıyorum. Kendisi İskoçya'nın dağlık kesiminden, Krallık İngilizcesini mükemmel bir aksanla konuşmasına rağmen öfkelenince kendi aksanı ortaya çıkar.</p>

  <p>Abartmadan söylemek gerekirse bu defa çok kızdı.</p>

  <p>Böyle olunca şimdi üçü karşısında tek başıma kaldım. Korkarım, kaybedeceğim bir mücadeleye girmiş bulunuyorum.</p>

  <h1 id="sigil_toc_id_14">ON BEŞİNCİ BÖLÜM</h1>

  <p>Herkesin ona karşı olduğu düşünülecek olursa, Miranda'nın üç gün boyunca kendisini tartışmaların dışında tutabilmesi önemli bir başarıydı.</p>

  <p>Taarruzu, ilk olarak, yumuşak ve duyarlı bir yaklaşımla büyükannesi başlattı. "Şimdi, tatlım," demişti, "Lord Turner'ın biraz gecikmiş olduğunu anlayabiliyorum ama yine de üstüne düşeni yapmak için geldi, bu defa da sen...</p>

  <p>"İstemediğimi söyledim," diye yanıtladı Miranda, öfke içinde, kıpkırmızı kesilmişti.</p>

  <p>"Ama tatlım gerçekten, vikontun nesi var ki? Oldukça iyi bir delikanlı ve bize senin için her şeyi yapacağı ve sana çok iyi bakacağı konusunda teminat verdi."</p>

  <p>Miranda dişlerini sıktı. Turner önceki gece Miranda'nın büyükannesi ve büyükbabası ile tanışmak için uğramıştı. Büyük ihtimalle, büyükannesi ona bir saat içinde âşık olmuştu. Bu adamın her yaştaki kadından uzak tutulması gerekiyordu.</p>

  <p>"Oldukça da yakışıklı," diye devam etti büyükannesi.</p>

  <p>"Sence de öyle değil mi? Tabii ki öyledir. Nihayetinde onun yüzü bazılarının beğenip bazılarının beğenmeyeceği türden bir yüz değil. Onun yüzü herkesin yakışıklı bulacağı bir yüz. Sence de öyle değil mi?"</p>

  <p>Miranda için de öyleydi ama bunu ifade etmek niyetinde değildi.</p>

  <p>"Şüphesiz yakışıklılık herkesin kendinedir ve birçok güzel kalıplı insan hastalıklı kafalar taşıyor olabilir." Miranda bu konuya girmek dahi istemiyordu.</p>

  <p>"Ama bu adam bütünüyle aklı başında gibi görünüyor, ayrıca oldukça da cana yakın. Çok daha kötüsü olabilirdi." Torunundan bir yanıt alamayınca, kendinden beklenmeyen bir sertlikle, "Ve bundan daha iyisini yapabileceğini de sanmıyorum," dedi.</p>

  <p>Bu acı verse de doğruydu. Yine de Miranda, "Bekâr kalabilirim," dedi.</p>

  <p>Büyükannesi bu görüşü çok makûl karşılamadığından cevap verirken bunu dikkate almadı. "Unvanından söz etmiyorum," dedi sertçe. "Servetinden de söz etmiyorum. Beş parasız bile olsaydı yine de iyi bir eş olurdu."</p>

  <p>Miranda buna karşılık, sadece omuzlarını silkerek üstü kapalı bir karşılık verdi.</p>

  <p>Turner bir sonraki denemesinde onun romantik doğasına hitap etmeye çalıştı. Yaklaşık her iki saatte bir kocaman çiçek buketleri gönderiyordu ve her birinde aynı not vardı; "Benimle evlen, Miranda."</p>

  <p>Miranda bunları görmezlikten gelmek için elinden geleni yaptı, fakat pek kolay olmuyordu çünkü çok kısa bir süre içinde evin her yeri çiçeklerle dolmuştu. Turner'ın bu davranışı büyükannesini çok etkilemiş ve Miranda'nın bu çekici, cömert vikontla evlenmesi konusundaki kararlılığını ikiye katlamıştı.</p>

  <p>Sonra devreye büyükbabası girdi. Onun yaklaşımı oldukça saldırgandı, "Tanrı aşkına Miranda," diye gürledi. "Sen aklını mı yitirdin?"</p>

  <p>Miranda artık bu sorunun cevabını bildiğinden pek emin olmadığı için yanıtlamadı.</p>

  <p>Sonra sıra Turner'a geldi ama bu kez taktik bir hata yapmıştı. Gönderdiği notta şu yazıyordu, "Bana vurduğun için seni bağışlıyorum." Miranda önce küplere bindi. Miranda'nın o yumruğu atmasında ki birinci sebep, Turner'ın küçümseyici ses tonu ve bunu yumuşak bir uyarı olarak görmesiydi. Turner, Miranda'nın inatçılığına pek uzun süre katlanmayacaktı.</p>

  <p>Kuşatmanın ikinci gününde, Miranda dışarı çıkıp biraz temiz hava almaya karar verdi. Bütün o çiçeklerin kokusu artık bıkkınlık verici bir hale gelmişti. Miranda pelerinini aldı ve Queen Caddesi'ndeki parka yöneldi.</p>

  <p>Hemen arkasından Turner onu izlemeye başladı. Turner, evi gözetim altında tuttuğunu söylediğinde şaka yapmıyordu. Gerçi gözetleme için profesyonel birilerini kiralamamıştı ama bunu açıklamaya da gerek görmemişti. Bu görevi yürütme onuru Turner'ın zavallı hizmetkârına kalmıştı, tam sekiz saat boyunca pencereden gözetleme yaptıktan sonra, söz konusu kadın nihayet evden ayrılınca adamcağız rahatlamış ve nöbet yerini terk edebilmişti.</p>

  <p>Hızlı adımlarla parka doğru yürüyen Miranda'yı izleyen Turner, onun yanına bir hizmetçi almadığını fark edince kaşlarını çattı. Edinburgh, Londra kadar tehlikeli değildi ama yine de zarif bir leydi dışarıya tek başına çıkma riskini almamalıydı. Evlendiklerinde bu tür davranışlara son verilecekti.</p>

  <p>Evleneceklerdi. Tartışmasız.</p>

  <p>Kaldı ki Turner bu konuya büyük bir incelikle yaklaşacaktı. Gerçi o bağışladığını ifade eden not belki de bir hataydı. Kahretsin, Turner daha onu yazdığı anda bile, Miranda'nın çileden çıkacağından emindi ama kendisine engel olamamıştı. Gözünü kararttığı zamanlarda kendisine engel olamıyordu.</p>

  <p>Miranda parkın içinde bir kaç dakika yürüdükten sonra boş bir bank buldu. Üzerindeki tozu sildi, oturdu ve yanında taşıdığı çantadan bir kitap çıkarttı.</p>

  <p>Turner elli metre kadar uzaktaki gözetleme noktasından onu izlerken gülümsüyordu. Onu izlemeyi seviyordu. Orada bir ağacın altında durup onu izlemenin kendisini ne kadar mutlu ettiğini görmek şaşırtıcıydı. Miranda her sayfayı çevirdiğinde parmakları zarif bir yay gibi bükülüyordu. Birdenbire onu Northumberland'deki evinde, yatak odasının bitişiğindeki oturma odasında, masada otururken hayal etti. Bir mektup yazıyordu, belki de Olivia'ya.</p>

  <p>Turner birdenbire onunla evlenmenin sadece doğru bir şey değil aynı zamanda iyi bir şey olduğunu düşündü. Onunla çok mutlu olacaktı.</p>

  <p>Kendi kendine ıslık çalarak onun oturduğu tarafa doğru yürüdü ve yaklaşıp yanına oturuverdi. "Selam küçük kız."</p>

  <p>Miranda başını kaldırdı ve derin bir iç çekti, "Demek sensin."</p>

  <p>"Umarım seni benden başka takip eden yoktur." Miranda, Turner'ın gözünü görünce sırıttı. "Gözündeki morluk için özür dilerim." "Hatırlarsan bu konuda seni bağışlamıştım." Miranda gerildi. "Hatırlıyorum."</p>

  <p>"Evet," diye mırıldandı Turner. "Hatırlayacağını düşünmüştüm."</p>

  <p>Miranda bir süre bekledi. Büyük olasılıkla Turner'ın gitmesini beklemişti. Sonra sert bir hareketle kitabına döndü ve "Okumaya çalışıyorum," dedi.</p>

  <p>"Görüyorum. Biliyorsun, bu senin için çok iyi. Beynini geliştiren bir kadın hoşuma gider."</p>

  <p>Kitabı Miranda'nın elinden kaptı ve adını okumak için kapağına baktı, "Aşk ve Gurur. Hoşuna gidiyor mu bari?"</p>

  <p>"Gidiyordu."</p>

  <p>Turner, Miranda'nın iğneleyici sözünü görmezlikten gelerek, açık olan sayfayı işaret parmağıyla tuttu ve kitabın ilk sayfasını açtı, "Evrensel olarak kabul edilen bir gerçektir ki," diye okudu yüksek sesle, "İyi bir serveti olan bekâr bir erkeğin bir eşe ihtiyacı vardır."</p>

  <p>Miranda kitabını geri almak istediyse de, Turner buna izin vermedi.</p>

  <p>"Hımm," dedi, düşünceli bir şekilde. "İlginç bir fikir. Benim de kesinlikle bir eşe ihtiyacım var." "Londra'ya git," dedi Miranda. "Orada kadından bol bir şey yok."</p>

  <p>"İyi bir servetim var." Eğildi ve Miranda'ya sırıtarak baktı. "Hani belki farkında değilsindir diye söylüyorum." "Asla açlıktan ölmeyeceğini bilmek, beni ne kadar rahatlatıyor bilemezsin."</p>

  <p>Turner kıkırdadı. "Ah, Miranda neden pes etmiyorsun? Bu kez kazanamayacaksın." "Kadının onayı olmadan bir çifti evlendirecek bir papaz olduğunu sanmıyorum." "Onaylayacaksın," dedi Turner neşeli bir tavırla.</p>

  <p>"Öyle mi?"</p>

  <p>"Beni seviyorsun, unuttun mu?"</p>

  <p>Miranda dişlerini sıktı. "Bu çok uzun zaman önceydi."</p>

  <p>"Ne yani? İki üç ay. O kadar da uzun değil. Aşk geri döner." "Sen böyle davranırsan dönmez."</p>

  <p>"Öyle sivri dillisin ki," dedi sinsi bir gülümsemeyle. Sonra kulağına eğildi, "Doğrusunu istersen, senin en çok beğendiğim yönlerinden biri de bu."</p>

  <p>Miranda, Turner'ın boynunda kenetlememek için zorla zapt ettiği parmaklarını boşlukta esnetti. Sanırım yeterince temiz hava aldım," diyerek kitabını göğsüne bastırdı ve ayağa kalktı. "Eve gidiyorum."</p>

  <p>Turner da hemen kalktı, "Öyleyse size eşlik edeyim, Leydi Turner." Miranda hızla arkasına döndü, "Ne dedin sen?"</p>

  <p>"Sadece kulağa nasıl geliyor diye denedim," diye mırıldandı Turner; "Sana çok iyi uydu. Hem belki sen de kendini alıştırabilirsin."</p>

  <p>Miranda başını salladı ve eve doğru yürümeye başladı. Ondan bir kaç adım önde gitmeye çalışıyordu ama onun bacakları çok daha uzundu. "Biliyorsun, Miranda," dedi Turner sevecen bir tavırla, "evlenmemize engel tek bir neden söyleyebilseydin, seni kendi başına bırakırdım."</p>

  <p>"Senden hoşlanmıyorum."</p>

  <p>"Bu bir yalan olduğu için sayılmaz."</p>

  <p>Hâlâ mümkün olduğunca hızlı yürümeye çalışan Miranda, bir süre düşündükten sonra, "Parana ihtiyacım yok," dedi.</p>

  <p>"Elbette yok. Olivia bana, annenin sana biraz servet bıraktığını söyledi. Geçinmene yetermiş. Yine de daha fazla para istemediğin için evlenmeyi reddetmen biraz dar görüşlülük, öyle değil mi?</p>

  <p>Miranda dişlerini gıcırdattı ve yürümeye devam etti. Büyükanne ve büyükbabasının evine giden merdivenlere gelmişlerdi. Miranda merdivenleri bir çırpıda çıktı. Eve girmeden, Turner onun bileğini kavradı ve ciddileştiğini gösterecek sertlikte sıktı.</p>

  <p>Bir yandan da hâlâ gülümseyerek, "Gördün mü? Tek bir sebep bile yok," dedi. Miranda heyecanlanmış olmalıydı.</p>

  <p>"Belki yok," dedi soğuk bir sesle. "Ama evlenmek için de yok."</p>

  <p>"Adının çıkması sebep değil mi?" dedi Turner yumuşak bir ses tonuyla. "Ama adımın çıkması gibi bir tehlike yok ki."</p>

  <p>“Yok mu?"</p>

  <p>Miranda derin bir nefes aldı. "Bunu yapamazsın."</p>

  <p>Turner'ın hafifçe omuzlarını silkmesiyle Miranda'nın omurgası titredi. "Sıradan bir tanımla, merhametsiz olduğum söylenemez ama sen yine de beni hafife alma. "Seninle evleneceğim."</p>

  <p>"Bunu neden istiyorsun ki?" diye bağırdı. Turner onunla evlenmek zorunda değildi. Kimse onu zorlamıyordu. Miranda resmen ona gümüş tepside bir kaçış yolu sunuyordu.</p>

  <p>"Ben bir beyefendiyim," dedi çenesini oynatmadan. "Sorumluluklarımın gereğini yaparım."</p>

  <p>"Ben bir sorumluluk muyum?" diye fısıldadı, Miranda. Çünkü ciğerlerinde temiz hava kalmamıştı. Ancak fısıltıyla konuşabildi.</p>

  <p>Turner karşısında durdu, Miranda onu daha önce hiç bu kadar huzursuz görmemişti.</p>

  <p>"Seni baştan çıkarmamalıydım. Daha iyi tanımalıydım. Arkasından da seni o kadar hafta terk etmemeliydim. Bu konuda, kendi zafiyetlerimin dışında hiçbir mazeretim yok. Onurumun bir kenara atılmasına izin vermeyeceğim. Benimle evleneceksin."</p>

  <p>"Sen beni mi istiyorsun, yoksa onurunu mu?" diye fısıldadı, Miranda.</p>

  <p>Turner, sanki Miranda çok önemli bir noktayı kaçırıyormuş gibi ona baktı ve "İkisi aynı şey," dedi.</p>

  <p class="tarih">28 AĞUSTOS 1819</p>

  <p>Onunla evlendim.</p>

  <p>Küçük bir düğündü. Gerçekten çok küçük, tek misafirler Miranda'nın büyükanne ve büyükbabası, başpapazın karısı - bir de Miranda'nın ısrarıyla - MacDownes.</p>

  <p>Törenin hemen ardından, Turner'ın ısrarıyla doğruca Northumberland'daki evine gitmek üzere yola çıktılar. Yeni çiftin yuva diyeceği, Restorasyon dönemi malikânesi, Rosedale'e, gitmek üzere yola zamanında çıkabilmeleri için, tören, yine Turner'ın ısrarıyla, son derece erken yapılmıştı.</p>

  <p>Miranda vedalaşmalarını bitirdikten sonra, Turner onun arabaya binmesine yardım ederken, belinden tutup yukarı kaldırdı. Birden içini tuhaf, tanımadık bir duygu kapladı ve bunun memnuniyet olduğunu fark edince biraz aklı karıştı.</p>

  <p>Leticia ile olan evliliğinde birçok şey yaşamıştı ama bunların içinde huzur yoktu. Turner o birlikteliğe, uyuşturucu bir arzu ve heyecan telaşı içerisinde girmişti ama her şey çok kısa sürede hayal kırıklığı ve çarpıcı bir kaybetme duygusuna dönüşmüştü. Onun ardından kalan tek şey ise öfke olmuştu.</p>

  <p>Miranda ile evli olma fikri çok hoşuna gidiyordu. Ona güvenebilirdi. Bedeniyle ve sözleriyle asla Turner'a ihanet etmezdi. Leticia'ya karşı duyduğu gibi bir tutku hissetmese de, onu - Miranda'yı - öyle delicesine arzuluyordu ki, buna kendisi bile inanamıyordu. Onu her görüşünde, koklayışında, her sesini duyuşunda... Onu istiyordu. Beden ısısını hissetmek için elini onun koluna koymak istiyordu. Kokusunu içine sindirmek istiyordu.</p>

  <p>Her gözlerini kapatışında, aklı geçmişe, av kulübesine, bedeniyle onun bedenini örttüğü ana gidiyor, içinin derinliklerinden, ilkel, sahip olmaya ilişkin ve biraz da vahşice bir şeyler kopup geliyordu.</p>

  <p>Miranda onun olmuştu. Tekrar onun olacaktı.</p>

  <p>Turner arabaya Miranda'dan sonra bindi ve hemen yanı başına olmasa da, aynı tarafa oturdu. Yanına yerleşip, onu kucağına almayı her şeyden çok istiyordu ama onun biraz daha zamana ihtiyacı olduğunu hissediyordu.</p>

  <p>Bugün, uzun bir süre arabada birlikte olacaklardı. Turner'ın yeterince zamanı vardı.</p>

  <p>Araba Edinburgh'den uzaklaşırken, Turner bir kaç dakika boyunca Miranda'yı seyretti. Miranda nane yeşili gelinliğinin kıvrımlarını sımsıkı kavramıştı. Parmak sokumlarındaki eklemleri beyaza dönmüştü, bu da sinirlerinin gerildiğinin bir işaretiydi.</p>

  <p>İki kez Turner ona dokunmaya yeltendi ama yaklaşımını nasıl karşılayacağından emin olamadığı için geri çekildi. Yine de birkaç dakika sonra, yumuşak bir sesle, "Eğer ağlamak istiyorsan, bu konuda seni yargılamam," dedi.</p>

  <p>Miranda ona bakmadan, "Ben iyiyim," dedi. "Öyle mi?"</p>

  <p>Miranda yutkundu. "Elbette. Daha az evvel evlendim, öyle değil mi? Her kadının istediği de bu değil midir?"</p>

  <p>"Senin istediğin bu mu?"</p>

  <p>"Sence bu konuda üzülmek için biraz geç değil mi?"</p>

  <p>Turner acı acı gülümsedi. "Ben o kadar korkunç biri değilim, Miranda."</p>

  <p>Miranda güldü, gergindi. "Elbette değilsin. Sen her zaman benim istediğim gibi birisin. Bunu günlerdir bana söyleyen sensin, değil mi? Seni hep sevdim."</p>

  <p>Keşke Miranda bu sözleri söylerken sesindeki o alaysı tavır olmasaydı, diye düşündü Turner. Onu kolundan tutup kendinden tarafa doğru çekti ve "Gel buraya," dedi.</p>

  <p>"Ben böyle iyiyim... dur ... Ay!" Turner'ın çelik gibi kolu Miranda'yı sarmış ve kendine yapıştırmıştı. "Böylesi daha iyi, sen ne dersin?"</p>

  <p>"Ben böyle pencereyi göremiyorum," dedi Miranda suratını ekşiterek.</p>

  <p>"Dışarıda önceden görmediğin hiç bir şey yok." Turner perdeyi açıp dışarıya baktı. "Bakalım, ağaçlar, çimenler, bir-iki kulübe. Hepsi son derece sıradan şeyler." Elini avucunun içine aldı ve tembel hareketlerle parmaklarını okşadı. "Yüzüğü beğendin mi?" diye sordu. "Çok sade, biliyorum ama yalın altın kemerler bizim aile geleneğidir."</p>

  <p>Turner'ın okşamalarıyla elleri ısınan Miranda'nın nefesi hızlanmaya başlamıştı. "Çok beğendim. Daha gösterişli bir şey olsaydı, hiç beğenmezdim."</p>

  <p>"Ben de öyle düşündüm. Sen son derece zarif ve küçük bir yaratıksın."</p>

  <p>Miranda kızardı, heyecanla yüzüğünü çevirip duruyordu. "Ama benim her şeyimi Olivia seçer," dedi. "Yine de sen, onun abartılı ya da gösterişli bir şey seçmesine kesinlikle izin vermezsin."</p>

  <p>Miranda ona kaçamak bir bakış attı. Turner, son derece tatlı bir şekilde ona gülümsüyordu ama parmakları Miranda'nın bileklerinde hınzırca şeyler yapıyor, yüreğinin derinliklerine iç gıcıklayıcı kıvılcımlar gönderiyordu. Sonra Miranda'nın elini kaldırıp dudaklarına götürdü, bileğinin içine, yumuşak, tahrik edici bir öpücük kondururken, "Senin için başka bir şeyim daha var," diye mırıldandı.</p>

  <p>Miranda tekrar ona bakmaya cesaret edemedi. Soğukkanlılığını son zerresine kadar korumak istiyorsa, bunu yapmamalıydı.</p>

  <p>"Bu tarafa dön," dedi Turner yumuşakça emredercesine. İki parmağını Miranda'nın çenesinin altına yerleştirdi ve yüzünü kendi yüzüne doğru çevirdi. Cebine daldırdığı eliyle kadife kaplı bir mücevher kutusu çıkardı. "Bu hafta bütün bu koşuşturma yüzünden, sana uygun bir nişan yüzüğü vermeyi unuttum."</p>

  <p>"Buna gerek yoktu," dedi Miranda, gerçekte bunu kastetmemişti.</p>

  <p>"Kes sesini, küçük kız," dedi Turner sırıtarak. "Ve hediyeni nezaketle kabul et."</p>

  <p>"Emredersiniz efendim," diye mırıldandı Miranda, kutunun kapağını açarken. Kutunun içinde iki küçük safirle süslenmiş oval kesimli parlak bir elmas ışıldıyordu. "Bu çok güzel bir şey, Turner," diye fısıldadı Miranda. "Senin gözlerine uyuyor."</p>

  <p>"İnan ki amacım bu değildi," dedi Turner boğuk bir sesle. Yüzüğü kutudan aldı ve Miranda'nın ince parmağına taktı. "Uydu mu?"</p>

  <p>"Mükemmel." "Emin misin?"</p>

  <p>"Kesinlikle eminim Turner. Ben... teşekkür ederim. Çok düşüncelisin." Miranda başka söz söylemeye gerek duymadan ona doğru uzanıp yanağına hızlı bir öpücük kondurdu.</p>

  <p>Turner onun kafasını avuçlarının arasına aldı. "Göreceksin, o kadar da berbat bir koca olmayacağım." Dudakları Miranda'nın dudaklarına yumuşak bir öpüş için dokunacak kadar başını yaklaştırdı. Turner'ın sıcaklığıyla ve yumuşak fısıltılarıyla baştan çıkan Miranda da ona doğru uzandı. "Öyle yumuşak ki," diye fısıldadı Turner bir yandan Miranda'nın saçlarında ellerini daha rahat gezdirebilmek için onun tokalarını çıkartırken. "Öyle yumuşak ve öyle tatlı ki. Hiç düşlememiştim ..."</p>

  <p>Turner'ın dudaklarının kendininkilere daha rahat ulaşması için Miranda boynunu biraz daha yukarı kaldırdı. "Neyi hiç düşlememiştin?"</p>

  <p>Turner'ın dudakları hafifçe Miranda'nın teninde dolaştı. "Senin böyle olacağını. Seni bu kadar isteyeceğimi. Her şeyin böyle olabileceğini."</p>

  <p>"Ben hep biliyordum. Hep biliyordum," dedi Miranda ne söylediğini hiç düşünmeden. Sonra da bunun umurunda olmadığına karar verdi. Hele o böyle kendisini öperken, Turner'ın kesik kesik nefesi kendi nefesinin ritmine uyarken, hiç bir şey umurunda değildi.</p>

  <p>"Sen öylesine zekisin ki," diye mırıldandı Turner. "Seni çok önceden dinlemeliydim.”</p>

  <p>Miranda'nın elbisesini omuzlarından sıyırmaya başladı ve sonra dudaklarını göğsünün üst tarafına bastırdı. Bütün bunlar Miranda için çok fazlaydı. Miranda sırtını Turner'a doğru eğdi, Turner'ın parmakları elbisesinin düğmelerine gidince de hiç bir direnç göstermedi. Birkaç saniye geçmeden elbisesi üzerinden kayıp düştü ve Turner'ın dudaklarının göğüs ucuna doğru ilerlediğini gördü.</p>

  <p>Miranda bunun şoku ve hazzı içerisinde inledi. "Ahh, Turner, ben ..." Derin bir iç çekti. "Daha fazla..."</p>

  <p>"İşte mutlulukla uyacağım bir emir." Turner'ın dudakları Miranda'nın öteki göğsüne geçti ve aynı işkenceyi orada da yineledi.</p>

  <p>Öpüyordu, emiyordu ve bütün bunları yaparken elleri bedeninde gezinip duruyordu. Miranda'nın bacaklarından yukarısı, belinin çevresi - sanki Turner onu işaretlemek, sonsuza dek kendinin olacak şekilde damgalamak istiyordu.</p>

  <p>Miranda'nın kadınsı duyguları kontrolünden çıkmıştı. İçinin derinlerinden, yakıcı bir arzunun fışkırdığını hissediyordu. "Seni istiyorum," dedi nefes nefese, parmakları Turner'ın saçlarına gömüldü. "İstiyorum..."</p>

  <p>Turner'ın parmaklan yukarılara çıktı, Miranda'nın bedeninin en hassas olduğu yerlere. "İşte bunu istiyorum." Turner, Miranda'nın boynuna karşı kıkırdadı. "Emredersiniz, Leydi Turner."</p>

  <p>Miranda'nın, yeni adı karşısında şaşkınlığa düşecek kadar bile zamanı olmadı. Turner bir şeyler yapıyordu - Tanrım, Miranda onun ne yaptığını bile bilmiyordu - tek yapabildiği çığlık atmamaya çalışmaktı.</p>

  <p>Turner kendini geri çekti - parmaklarını değil; bunu deneseydi Miranda onu öldürürdü - başını, sadece lezzetli bir gülümsemeyle onun yüzüne bakabilecek bir mesafede geri çekmişti." Hoşuna gidecek bir şey biliyorum," dedi alay edercesine.</p>

  <p>Turner arabanın içinde yere diz çökerken Miranda'nın şaşkınlıktan nefesi kesildi ve dudakları aralandı. "Turner?" diye fısıldadı, çünkü Turner'ın oradan bir şey yapmasının imkânsız olduğuna şüphe yoktu. Kesinlikle yapamazdı...</p>

  <p>Turner'ın kafası eteğinin altında kaybolunca Miranda içini çekti.</p>

  <p>Sonra Turner, sıcacık arzu dolu öpüşlerle bacaklarının iç kısımlarından yukarıya doğru çıkarken Miranda derin bir iç daha çekti.</p>

  <p>Miranda'yı son derece başarıyla uyarmakta olan parmakları yer değiştirdi. Miranda bacaklarının vahşi bir kuvvetle aralandığını ve yanlara doğru açıldığını fark etti, onu hazırlıyordu...</p>

  <p>Dudakları için.</p>

  <p>Artık akıllıca düşünecek durumda değildi. Ve bu, ilk seferinde hissettikleriyle - ve ilk seferi gerçekten de çok iyiydi - kıyaslanamazdı. Şu Turner'ın dudakları çok hınzırdı, onu adeta büyülüyordu. Miranda'nın bedeninin her bir zerresi ve ruhunun her bir damlacığı paramparça oluyordu.</p>

  <p>Aman Tanrım, diye düşündü Miranda yeniden nefesine kavuşmaya çalışırken. Böyle bir şeyden insan nasıl olur da sağ çıkabilirdi?</p>

  <p>Aniden karşısında Turner'ın gülümseyen yüzü belirdi. "İlk düğün armağanın," dedi</p>

  <p>"Ben... ben..."</p>

  <p>"Teşekkür etmen yeterli," dedi her zamanki yüzsüzlüğüyle. "Teşekkür ederim," derken içini çekti Miranda.</p>

  <p>Turner nezaketle onu dudaklarından öptü. "Hiç, hiç bir şey değil."</p>

  <p>Elbisesini düzeltirken, açılan yerlerini dikkatlice kapatırken ve sonunda bitirdiğini işaret etmek için kolunu sevgiyle okşarken Miranda onu izledi. Turner'ın ateşi bütünüyle sönmüş görünüyordu, oysa Miranda hâlâ bir alevin kendisini yalayarak içini dışına çıkardığını hissediyordu. "Ama sen..."</p>

  <p>Turner'ın suratında sinsi bir gülümseme belirdi. "Eğer sen gerdek geceni yürüyen bir arabanın içinde istemiyorsan, ben de daha fazlasını istemiyorum, kendimi tutmanın bir yolunu bulurum."</p>

  <p>"Bu bir gerdek gecesi değil miydi ?" diye sordu Miranda kuşkuyla. Turner başını salladı. "Sadece sana yaptığım küçük bir ikramdı."</p>

  <p>"Yaa." Miranda evliliğe niçin bu kadar şiddetle karşı çıktığını anımsamaya çalışıyordu. Ömür boyu küçük ikramlar fikri, kulağa oldukça hoş geliyordu.</p>

  <p>Miranda'nın bedeni tükenmiş, üstüne bir rehavet çökmüştü, uykulu bir tavırla Turner'ın yanına yerleşirken, "Bunu tekrar yapacak mıyız ?" diye mırıldandı ve Turner'ın sıcaklığına sokuldu.</p>

  <p>"Elbette," diye mırıldandı Turner, gülümseyerek Miranda'nın kendinden geçmesini izlerken. "Söz veriyorum."</p>

  <h1 id="sigil_toc_id_15">ON ALTINCI BÖLÜM</h1>

  <p>Aristokrat standartları dikkate alındığında, Rosedale alçak gönüllü ölçülerde olan bir yerdi. Bu ılık, zarif ev, bir kaç nesildir Bevelstoke ailesine aitti ve geleneksel olarak en büyük erkek çocuk burasını, kont olana kadar taşradaki ev olarak kullanır, sonra da çok daha büyük olan Haverbreaks'e geçerdi. Turner Rosedale'e bayılıyordu, düz taş duvarlarını ve mazgallı çatısını çok seviyordu. Hepsinden öte, evin çevresine savurgan bir bollukla dikilmiş yüzlerce gülün ehlileştirdiği vahşi manzaraya bayılıyordu.</p>

  <p>Sınıra yakın bir yerlerde tembel bir öğle yemeği için durdukları için eve varışları gecenin geç vakitlerini bulmuştu. Miranda çoktandır uyuyordu - arabanın sarsıntısının kendisini uyuşturduğu konusunda Turner'ı baştan uyarmıştı - ama Turner aldırmamıştı. O gecenin sessizliğini seviyordu, sadece atların, arabanın ve havadaki rüzgârın sesi ona yetiyordu. Ay ışığının pencereden içeri süzülmesini ve yeni karısına bakmayı - ki uykusunda hiç de zarif değildi, ağzı açıktı ve gerçeği söylemek gerekirse birazcık da horluyordu - seviyordu. Bu Turner'ın hoşuna gitmişti. Niçin hoşuna gittiğini bilmiyordu ama gitmişti işte.</p>

  <p>Ve bunu bilmek de hoşuna gidiyordu.</p>

  <p>Zıplayıp arabadan aşağıya indi, onlara eşlik eden uşaklardan birisinin yardım için yaklaştığını görünce işaret parmağını dudaklarına götürdü, sonra arka tarafa uzanıp Miranda'yı kucağına aldı. Miranda Rosedale'e hiç gelmemişti, oysa burası göllerden çok da uzak değildi. Turner, tıpkı kendisi gibi onun da burasını çok seveceğini ümit ediyordu. Öyle düşünüyordu. Onu iyi tanıdığının farkına varmaya başlıyordu. Bu ne zaman gerçekleşmişti emin değildi ama artık bir şeye bakıp, bu Miranda'nın hoşuna gider, diye düşünebiliyordu.</p>

  <p>Turner İskoçya'ya gitmeden önce buraya uğramış ve evi hazırlamaları için hizmetçileri tembihlemişti. Tam olarak ne zaman geleceklerini onlara bildirememiş olsa da ev hazırdı ama personel yeni vikontesle tanıştırılmak üzere toplanmamıştı. Turner buna memnun olmuştu; Miranda'yı bunun için uyandırmak istemezdi.</p>

  <p>Yatak odasına girdiğinde, şükranla şöminede ateşin yakıldığını fark etti. Aylardan ağustos olabilirdi ama Northumberland'ın gecelerinin ayrı bir ayazı vardı. O yavaşça Miranda'yı yatağa yatırırken, bir çift uşak az sayıdaki eşyalarını getirdi. Turner baş uşağa, yeni karısının personelle sabahleyin ya da belki de günün ilerleyen saatlerinde tanışabileceğim söyledi ve kapıyı kapattı.</p>

  <p>Horlamaktan huzursuz bir homurdanmaya geçen Miranda pozisyon değiştirdi ve göğsüne aldığı bir yastığa sarıldı. Turner onun yanına döndü ve yumuşakça kulağına "Şşşt," diye fısıldadı. Miranda uykusunda da olsa onun sesini tanımıştı, memnun bir "oh" çektikten sonra öbür tarafa döndü.</p>

  <p>"Bu kadar uyku yeter," diye mırıldandı Turner. "Seni şu elbiselerden kurtaralım." Miranda yan yatıyordu, Turner sırtı boyunca dizilmiş düğmeleri çözmeye koyuldu. "Sadece bir dakikalığına oturabilir misin? Elbiseni çıkarayım."</p>

  <p>Miranda, uykulu bir çocuk gibi, Turner'ın kendisini çekip oturur pozisyona getirmesine izin verdi. "Biz neredeyiz?" diyerek esnedi, henüz tam olarak uyanamamıştı.</p>

  <p>"Rosedale. Yeni evin." Turner Miranda'nın elbisesini başından sıyırıp çıkarmak için kalçalarından yukarıya doğru çekti.</p>

  <p>"Çok güzel," dedi ve pat diye kendini sırt üstü yatağa attı.</p>

  <p>Turner hoşgörüyle gülümsedi ve iteleyerek onu tekrar dik oturttu. "Sadece bir kaç saniye daha." Tek bir ustaca hareketle elbiseyi çekip kafasından çıkarttı, üzerinde sadece kombinezonu kalmıştı.</p>

  <p>"İyi," diye mırıldandı Miranda. Bir yandan da örtülerin altına girmeye çalışıyordu.</p>

  <p>"O kadar çabuk değil." Turner onu ayak bileğinden yakaladı. "Biz burada üzerimizde bir şey varken uyumayız." Miranda'nın üzerindeki kombinezon da yerdeki kıyafetlerine katıldı. Miranda, neredeyse çıplaklığının farkına bile varmadan nihayet yatak örtülerinin altına girebildi, tam bir memnunluk içinde içini çekti ve sonra derhal uykuya daldı.</p>

  <p>Turner karısını izlerken başını salladı ve kıkırdadı. Onun kirpiklerinin bu kadar uzun olduğunu daha önceden fark etmiş miydi acaba? Belki de mum ışığında öyle görünüyorlardı. Turner da yorgundu, kendi giysilerini de çabuk ve ehil hareketlerle çıkardıktan sonra yatağa girdi. Miranda yan yatıyordu, bir çocuk gibi kıvrılmıştı. Turner bir koluyla onu kavradı ve onu sıcaklığına sarılabileceği yere, yatağın ortasına çekti. Miranda'nın teni dayanılmaz ölçüde bir yumuşaklığa sahipti. Turner, yavaş hareketlerle belini okşadı. Dokunduğu bir yer gıdıklanmış olmalıydı ki Miranda hafifçe cıyakladı ve öbür tarafa döndü.</p>

  <p>"Her şey çok güzel olacak," diye fısıldadı Turner. Tutkuları vardı; bu, çoğu çiftte olmayan bir şeydi. Turner, Miranda'nın uykulu dudaklarını öpmek için eğildi ve diliyle yoklayarak onlara ulaştı.</p>

  <p>Miranda'nın gözleri açıldı.</p>

  <p>"Sen uyuyan güzel olmalısın," diye mırıldandı Turner. "Bir öpücükle uyandın." "Biz neredeyiz?" diye sordu Miranda, sersemlemiş bir sesle.</p>

  <p>"Rosedale'deyiz. Bunu zaten sormuştun." "Öyle mi? Hatırlamıyorum."</p>

  <p>Turner, elinde olmadan yeniden eğildi ve Miranda'yı öptü. "Ah Miranda, çok tatlısın."</p>

  <p>Turner'ın öpüşü üzerine Miranda memnuniyetle bir iç çekti ama gözlerini açık tutamadığı her halinden belliydi. "Turner?"</p>

  <p>"Evet tatlım?" "Özür dilerim."</p>

  <p>"Niçin özür diliyorsun?"</p>

  <p>"Özür dilerim. Yapamıyorum... Yani, çok yorgunum." Esnedi. "Görevimi yerine getiremiyorum."</p>

  <p>Turner onu kollarına çekerken alaycı bir şekilde gülümsedi. "Şşşt," diye fısıldadı ve eğilip onu şakağından öptü. "Bunun bir görev olduğunu düşünme. Bu bir görevden çok daha müthiş bir şey ve ben henüz bitkin bir kadını zorlayacak kadar küçülmedim. Çok zamanımız var. Dert etme."</p>

  <p>Ama Miranda çoktan uyumuştu.</p>

  <p>Dudaklarıyla saçlarında gezindi. "Önümüzde koskoca bir ömür var."</p>

  <p class="tarih" style="text-align: center;"><b>***</b></p>

  <p>Sabah olunca ilk uyanan Miranda oldu ve gözlerini açar açmaz da kocaman esnedi. Perdelerin arasından içeriye gün ışığı sızıyordu ama yatağı böylesine sıcak yapan gün ışığı değildi. Gece bir ara, Turner kolunun birini onun beline atmış, Miranda da kıvrılıp ona sokulmuştu. Tanrım, bu adamdan ateş fışkırıyordu.</p>

  <p>Miranda, Turner uyurken onun en güzel görüntüsünü yakalayabilmek için oradan oraya dolanıp durdu. Suratında hep çocuksu bir ifade vardı ama uykusunda bu ifade daha da ön plana çıkıyordu. Mükemmel bir melek gibi görünüyordu, kimi zaman gözlerini bürüyen o olumsuzluktan eser bile yoktu.</p>

  <p>"Bunun için Leticia'ya teşekkür etmemiz gerekiyor," diye mırıldandı Miranda yumuşak bir sesle, onun yanağını okşayarak.</p>

  <p>Turner kımıldadı, uykusunda bir şeyler mırıldandı.</p>

  <p>"Henüz değil, aşkım," diye fısıldadı Miranda. Kendisini duymayacağını bildiğinden sevgi sözleri söyleyecek kadar cesur davranabiliyordu. "Seni uyurken izlemek hoşuma gidiyor."</p>

  <p>Turner uyuyor, Miranda da onun nefes alıp vermesini dinliyordu. Cennette gibiydi.</p>

  <p>Sonunda Turner kımıldadı, gözkapakları açılmadan bedeni gerindi. Sonra gözlerini açtı ve uykulu gözlerle gülümseyerek Miranda'yı seyretmeye koyuldu.</p>

  <p>"Günaydın,'' dedi sersem sersem. "Günaydın."</p>

  <p>Esnedi. "Uyanalı çok mu oldu?" "Eh, biraz oldu işte."</p>

  <p>"Acıktın mı? Kahvaltılık bir şeyler getirtebilirim." Miranda başım salladı.</p>

  <p>Turner yeniden esnedi ve ona gülümsedi. "Sabahları çok pembe oluyorsun." "Pembe mi?" diye sordu şaşkınlıkla.</p>

  <p>"Hı hı. Tenin parlıyor." “Yok canım."</p>

  <p>"Öyle. İnan bana."</p>

  <p>"Annem her zaman, 'inan bana' diyen erkeklere dikkat et derdi."</p>

  <p>"Ama annen beni hiç tanımadı ki," dedi, kayıtsız bir şekilde, işaret parmağıyla Miranda'nın dudaklarına dokundu. "Bunlar da pembe."</p>

  <p>"Öyleler mi?" diye sordu Miranda nefesine karışan sesiyle.</p>

  <p>"Hı hı. Çok pembe ama sanırım başka yerlerin kadar da pembe değil." Bu söz üzerine Miranda tam anlamıyla al al oldu.</p>

  <p>"Örneğin bunlar," diye mırıldandı Turner, avuçlarını Miranda'nın göğüs uçlarında gezdirerek. Sonra elleri birden kalkıp Miranda'nın yanaklarını kavradı. "Dün gece çok yorgundun."</p>

  <p>"Evet, öyleydim."</p>

  <p>"Bazı önemli işleri yapamayacak kadar yorgundun."</p>

  <p>Miranda heyecanla yutkundu, Turner’ın yumuşak eli sırtına doğru uzanırken inlememek için kendini tutmaya çalışıyordu.</p>

  <p>"Sanırım bu evliliği tamamlamanın zamanı geldi," diye mırıldandı Turner, dudakları ılık ve hınzır bir halde Miranda'nın kulaklarında gezinirken. Sonra onu kendine doğru çekti ve Miranda onun hiç vakit kaybetmeden konuya girmek istediğini anladı.</p>

  <p>Miranda alaysı bir gülümsemeyle ona karşı çıktı. "O konuyla uzunca bir süre önce ilgilenmiştik. Biraz da erken olmuştu, eğer hatırlarsan."</p>

  <p>"O sayılmaz," dedi Turner vurdumduymaz bir tavırla. "O zaman evli değildik." "O sayılmasaydı şu anda evli olmazdık."</p>

  <p>Turner Miranda'nın maksadını anladı. "Doğru, sanırım haklısın ama sonunda her şey yoluna girdi. Böylesine güçlü bir erkek oluşuma da üzülecek değilsin ya."</p>

  <p>Miranda son derece masum olabilirdi ama bu durumda sadece gözlerini öbür tarafa çevirmesi gerektiğini biliyordu. Yorum yapamazdı ve işte Turner'ın eli yine göğsüne gitti ve göğsünün ucunda bir şeyler yapmaya başladı. Garip ama Miranda bunu bacaklarının arasında hissedebiliyordu.</p>

  <p>Turner'ın her dokunuşunda bedeninin başka bir zerresi eriyordu sanki. Göğüslerini, karnını, bacaklarını öpüyordu. Bedeninde onun ilgilenmediği bir yer yok gibiydi. Miranda ne yapacağını bilmiyordu. Miranda onun araştırmacı elleri ve ağzının altında öylece sırt üstü yatıyordu ve duygularının kendisine hükmetmeye başladığı zamanlarda kıvranıyor ve inliyordu.</p>

  <p>"Hoşuna gidiyor mu?" diye mırıldandı Turner.</p>

  <p>"Yaptığın her şey hoşuma gidiyor," dedi Miranda kesik kesik.</p>

  <p>Turner Miranda'nın dudaklarına geri döndü ve hızlı bir öpücük kondurdu. "Bunu söylediğini duymak ne kadar çok hoşuma gidiyor anlatamam."</p>

  <p>"Ama utanıyorum."</p>

  <p>Turner sırıttı. "Arabada sana yaptıklarımdan sonra bundan utanılmaz ki."</p>

  <p>Bunun üzerine Miranda'nın yüzü kızardı ve sonra aynı şeyi tekrar yapmasını istememek için dudaklarını ısırdı. Turner onun aklından geçenleri okumuştu, ya da en azından yüz ifadesini. Memnuniyetle mırıldandıktan sonra bütün bedenini boydan boya öperek aşağıya bacak arasına indi. Dudakları önce bir bacağının sonra öteki bacağının içine dokundu.</p>

  <p>Miranda artık utanmıyordu. Utanmaz bir civelek gibi davranıyor görünmek umurunda bile değildi. Sadece bu hazzı yaşamak istiyordu.</p>

  <p>"Çok tatlı," diye mırıldandı Turner. Sıcak nefesi Miranda'nın tenini okşuyordu. Miranda bunu istediğini bilmesine karşın bacakları gerildi.</p>

  <p>"Hayır," dedi Turner, haz dolu sesiyle ve yumuşak hareketlerle tekrar Miranda'nın bacaklarını açtı.</p>

  <p>Onun öpüşlerinin uyandırdığı duygu yoğunluğu içinde anlamlı bir şeyler söyleyemez duruma gelen Miranda sadece inliyordu. Bu haz mı yoksa acı mıydı? Emin değildi. Yanlarında yumruklar halinde durmakta olan elleriyle Turner'ın saçlarına uzandı. Miranda'nın kalçaları kıvrılmaya başlayınca Turner kalkacakmış gibi hareketlendi ama Miranda elleriyle onun başını bastırarak bulunduğu yerde tuttu. Nihayet başını Miranda'nın ellerinden kurtaran Turner yukarıya çıkıp dudaklarını onun dudaklarıyla aynı seviyeye getirdi. "Hava almak için kalkmama izin vermeyeceğini zannettim," diye mırıldandı.</p>

  <p>Miranda utancından kızardı.</p>

  <p>Turner hafifçe onun kulağını ısırdı. "Bu hoşuna gitti mi?" Miranda başını salladı.</p>

  <p>"Daha öğreneceğin o kadar çok şey var ki."</p>

  <p>“Yani ben ...?" Ah, bunu nasıl sorabilirdi ki? Turner hoşgörüyle gülümsedi. “Yani sen ne?"</p>

  <p>Miranda yutkunarak utangaçlığını geçiştirmeye çalıştı. "Sana dokunabilir miyim?"</p>

  <p>Bunun karşılığında Turner onun elini tuttu ve aşağılara götürdü. Turner'ın erkeklik organına ulaşınca Miranda'nın eli istem dışı geri sıçradı. Orası sandığından çok daha sıcaktı ve çok daha sert. Turner onun elini tekrar sabırla aşağılara götürdü. "Bu ne kadar farklı bir şey," dedi hayretle. "Çok tuhaf!"</p>

  <p>Turner kıkırdadı, çünkü ancak bu şekilde içinde koşturan arzuyu engelleyebiliyordu. "Bana hiç bir zaman tuhaf görünmedi."</p>

  <p>"Onu görmek istiyorum."</p>

  <p>"Ah, Tanrım, Miranda." diyebildi sıktığı dişlerinin arasından.</p>

  <p>"Hayır, göreceğim." Turner tüm çıplaklığıyla ortada kalana dek örtüleri çekip sıyırdı. "Aman Tanrım," diye iç çekti Miranda. Bu kendi içine nasıl sığmıştı? Buna güçlükle inanabildi. Büyük bir merak içerisinde eliyle kavrayıp hafifçe sıktı.</p>

  <p>Turner az kalsın yataktan düşecekti. "Yoksa canını mı acıttım?"</p>

  <p>"Hayır," dedi Turner inleyerek. "Tekrar yap."</p>

  <p>Miranda gülümsedi ve okşamalarını sürdürdü. "Seni öpebilir miyim?" "Öpmesen iyi edersin," dedi Turner hırıltılı bir sesle.</p>

  <p>"Sen beni öptüğün için…”</p>

  <p>Turner, Miranda'yı sırt üstü çevirdi ve kendisini onun bacakları arasına yerleştirdi. "Sonra. Sen sonra yapabilirsin." Artık arzuları kontrolden çıkmış olan Turner akıl almaz bir tutku ile Miranda'yı dudaklarından öpüyor ve ona, onun kendisine ait olduğunu mırıldanıyordu. Miranda vücudunun Turner'ı içine alabilecek kadar esnek olması karşısında şaşkındı. Turner yavaş yavaş ileri geri gitmeye başladı, onun içinde yavaş ama düzenli bir ritimle hareket ediyordu. "Oh, Miranda," diye inliyordu. "Oh, Tanrım." Turner, "Sen benimsin," diye inliyordu. "Benim."</p>

  <p>Miranda da inliyordu.</p>

  <p>Turner bir an için durdu ve gözlerindeki tuhaf delici bir bakışla, "Söyle," dedi. "Ben seninim," diye fısıldadı Miranda.</p>

  <p>"Seni istiyorum." "Seninim. Yemin ederim."</p>

  <p>"Başka kimse olmayacak Miranda. Söz ver bana."</p>

  <p>"Söz veriyorum." Miranda nefes nefese kalmıştı. "Başka hiç erkek olmayacak. Duyuyor musun beni?"</p>

  <p>Miranda, Turner'ın bu ısrarlı sözlerinin Leticia'nın aldatmalarından kaynaklandığını biliyordu ve o anın arzularına kendisini o kadar kaptırmıştı ki onun eski karısıyla kendisini karşılaştırmasına aldırmıyordu. "Hiç kimse, yemin ederim! Senden başka hiç kimseyi istemedim."</p>

  <p>"Ve asla istemeyeceksin," dedi Turner kesin bir dille, sanki sadece söyleyerek bunu gerçekleştirebilecekmiş gibi.</p>

  <p>"Asla! Lütfen, Turner, lütfen ... sana ihtiyacım var. İhtiyacım var..."</p>

  <p>"Senin neye ihtiyacın olduğunu biliyorum." Turner hareketlerini hızlandırırken bir yandan da Miranda'nın göğüslerini öpmeye başladı. Miranda bedeninde basıncın arttığını hissediyordu. Artık daha fazla dayanamayacağını düşündüğü anda Turner'ın erkekliğini ipek bir eldiven gibi kavrayan bedeni kasıldı. Miranda Turner'ın adını haykırıyor, eriştiği zirvenin gücüyle omuzları yataktan dışarıya çıkmasın diye onun kollarını kavrıyordu.</p>

  <p>Turner'ın aldığı haz o kadar yoğundu ki, kendini bir anda Miranda'nın bedeninin üzerine bırakıverdi. Tümüyle bitkin bir halde Miranda'nın üzerine yığılıp kaldı. Hiç bu kadar güzel olmamıştı, asla. Miranda ile av kulübesinde seviştikleri zaman bile. Miranda'nın kendisine, ama sadece kendisine ait olduğunu bilmesi, sanki her hareketi, her dokunuşu daha da yoğunlaştırmıştı. Sahip olma dürtüsü karşısında irkildi, Miranda'nın kendisine sadık kalacağı konusunda ona yemin ettirme biçimi şaşırtıcıydı. Miranda'nın tutkularını kendi çocuksu ihtiyaçları için kullandığı gerçeğinden nefret etmişti.</p>

  <p>Miranda kızgın mıydı? Bu yüzden ondan nefret ediyor muydu? Kafasını kaldırdı ve Miranda'nın yüzüne baktı. Gözleri kapalıydı ve gülümsüyordu. Tamamen doyuma ulaşmış bir kadın gibi görünüyordu. Soruları ve davranışları Miranda'yı gücendirmediyse, onunla bu konuyu tartışmamaya karar verdi.</p>

  <p>"İyice pembeleştin," diye mırıldanırken Miranda'nın yanağını okşadı. "Yine mi?" diye sordu Miranda tembel bir tavırla, gözlerini bile açmadan. "Hatta daha bile fazla."</p>

  <p>Turner gülümsedi, Miranda'nın üzerindeki yükünü hafifletmek için ağırlığını kendi dirsekleri üzerine verdi. Kirpiklerine dokundu. "Açsana."</p>

  <p>Miranda göz kapaklarını kaldırdı. "Günaydın."</p>

  <p>"Gerçekten de öyle oldu," dedi Turner çocuksu bir sırıtmayla.</p>

  <p>Miranda onun yoğun bakışları altında kıvrandı. "Bu şekilde rahatsız olmuyor musun?" "Böyle durmak hoşuma gidiyor."</p>

  <p>"Ama kolların -"</p>

  <p>"Daha beni bir süre havada tutacak kadar güçlü. Ayrıca seni seyretmek hoşuma gidiyor." Miranda utangaç bir edayla bakışlarını öbür tarafa çevirdi.</p>

  <p>"Hayır. Kaçmak yok. Tekrar buraya bak." çenesine dokundu yüzünü tekrar kendisine dönünceye kadar dürttü. "Çok güzelsin, biliyor musun."</p>

  <p>"Değilim," dedi.</p>

  <p>"Bu konuda benimle boş yere tartışmaktan vazgeçer misin? Ben senden daha yaşlıyım ve birçok kadın gördüm."</p>

  <p>"Gördün mü?" diye sordu Miranda şüpheyle.</p>

  <p>"Benim sevgili karıcığım, bu bütünüyle başka bir konu ve tartışılmaya hiç ihtiyacı yok. Bu konuda belki senden biraz daha usta olduğuma işaret etmek istedim o kadar, sen de biraz benim sözüme inanmalısın. Güzel olduğunu söylüyorsam, güzelsin."</p>

  <p>"Gerçekten Turner, sen çok tatlısın - "</p>

  <p>"Teşekkür ederim," dedi Turner cömert bir tavırla. "Gördün mü bak, ben senin övgülerini ne kadar güzel karşılıyorum?"</p>

  <p>Sonra genç kadını tekrar öpmeye başladı.</p>

  <p>"Biliyorsun ki ben bir meyve turtası değilim," diyerek karşılık verdi Miranda.</p>

  <p>"Şu bilmiş bilmiş konuşan tatlı dudaklara da bir bak," dedi Turner iç çekerek. "Sanırım sürekli beni öpmek zorunda kalacaksın."</p>

  <p>"Tanrım, Miranda," dedi Turner hırıltılı bir sesle. "Sen gerçekten de güzelsin."</p>

  <p>Turner eğildi ve onu kollarına aldı. "Şimdiye kadar hiç senin kadar güzel birini görmedim," diye mırıldandı, onu sımsıkı kendine doğru çekerken. "Bir süre burada böyle yatalım."</p>

  <p>Ve sonra hiçbir evliliğin bu kadar güzel bir şekilde başlayamayacağını düşünerek uykuya daldı.</p>

  <p class="tarih">6 KASIM 1819</p>

  <p>Bugün evliliğimin onuncu haftasıydı - son kanamamın üç hafta önce olması gerekirdi. Tekrar bu kadar çabuk hamile kaldığıma şaşırmamalıyım - Turner çok özenli bir eş.</p>

  <p>Şikâyetim yok.</p>

  <p class="tarih">12 OCAK 1820</p>

  <p>Bu akşam banyoya girdiğimde karnımda hafif bir şişlik gördüğüme yemin edebilirim. Artık inanıyorum, inanıyorum ki bu kalıcı olacak.</p>

  <p class="tarih">30 NİSAN 1820</p>

  <p>Aaa, kocaman oldum. Yaklaşık üç ayım kaldı. Turner yuvarlaklığıma tapar gibi görünüyor. Ona göre bir kız olacakmış. "Seni seviyorum," diye fısıldıyor karnıma ama sadece karnıma. Bana değil. Adil olmam gerekirse bu sözleri ben de söylemiyorum ama onu sevdiğimi bildiğinden eminim. Zaten ona evlenmeden önce söylememiş miydim, ayrıca o da bir seferinde insanın aşkını kolayca unutamayacağını söylemişti.</p>

  <p>Onun için önemli olduğumu biliyorum. Beni niçin sevemesin ki? Ya da seviyorsa, bana niçin söyleyenlesin ki?</p>

  <h1 id="sigil_toc_id_16">ON YEDİNCİ BÖLÜM</h1>

  <p>Aylar geçti ve yeni evliler, rahat, sevgi dolu bir düzen içerisine girdiler. Leticia ile cehennem azabı yaşamış olan Turner, doğru kişiyle yapıldığında evliliğin ne kadar huzur verici bir şey olduğuna hayret ediyordu. Miranda, hayatına tam bir mutluluk getirmişti. Onun kitap okumasını, saçını yıkamasını, hizmetçiye talimatlar vermesini izlemeye bayılıyordu. Sürekli ona dokunabilmek için bahaneler üretiyordu. Kimi zaman görünmez bir toz lekesini işaret edip elbisesini siliyordu. Kimi zaman yerinden çıkmış saçlarını düzeltiyordu.</p>

  <p>Miranda bu duruma hiç itiraz etmiyordu. Bazen, meşgul olduğu zamanlar, elini tıpışlayıp uzaklaştırıyordu ama çoğunlukla sadece gülümseyerek karşılık veriyor, bazen de başını - sadece bir dokunuş mesafesi kadar - eğip, yanağını onun avuçlarına bırakıyordu.</p>

  <p>Ancak bazen, Miranda, Turner'ın kendine bakmadığını fark ettiği zamanlarda, özlemle Turner'a bakıyordu. Miranda bakışlarını hep kaçırıyordu ve bunu öylesine hızlı yapıyordu ki, çoğu kez Turner bu anın gerçekleştiğinden emin olamıyordu. Geceleri gözlerini kapadığında, onunkileri görüyordu. Ve gözlerinde gördüğü mutsuzluk Turner'ın yüreğini burkuyordu.</p>

  <p>Turner Miranda'nın ne istediğini biliyordu. Kolay olmalıydı. İki basit sözcük. Söylese ne olurdu? Yürekten olmasa bile, sadece Miranda'yı mutlu görmek için söylemeye değmez miydi?</p>

  <p>Bazı zamanlar söylemeye çalışıyordu, ağzında sözleri şekillendirmeyi deniyordu ve her seferinde boğulacakmış duygusuna kapılıyor sanki boğazı sıkılıp nefesi kesilirmiş gibi hissediyordu.</p>

  <p>Komik olan - onu sevebileceğini düşünmesiydi. Ona bir şey olsa kendini bütünüyle yoksun kalmış hissedeceğini biliyordu. Sonra yine, hâlâ Leticia'yı sevdiğini düşünüyordu. Miranda ile ilgili her şeyi çok seviyordu. Bütün bunlar onu sevmekle aynı şey miydi?</p>

  <p>Ve eğer seviyorsa, bunu nasıl bilecekti? Bu kez emin olmak istiyordu. Bir tür bilimsel bir kanıt istiyordu. Bundan önce bir kez inanarak sevmişti, arzu ile tutku karışımı o baş döndürücü duygunun aşk olması gerektiğine inanarak sevmişti. Başka ne olabilirdi ki?</p>

  <p>Şimdi daha yaşlıydı. Daha olgundu. Bu iyi bir şeydi, kötü olan insanlara olan güveninin azalmasıydı.</p>

  <p>Çoğu zaman bu kaygıları başından atabiliyordu. O bir erkekti ve erkekler genelde böyle yapardı. Kadınlar istedikleri her şeyi tartışabilir ve kafalarında evirip çevirebilirlerdi. Turner ise bir konu üzerinde bir ya da iki kez düşünüp kafa yorduktan sonra onunla işini bitirirdi.</p>

  <p>İşte bu yüzden, bu problemle baş edemiyor gibi görünmesi canını daha da çok sıkıyordu. Güzel bir hayatı vardı. Mutluydu. Neşeliydi. Değerli düşüncelerini ve enerjisini kendi kalbinin durumu üzerine kafa yorarak harcamamalıydı. Bu konuda düşünmek zorunda kalmadan elindeki nimetlerin tadını çıkarabilmeliydi.</p>

  <p>İşte tam bunu yapıyordu - bütün bunları niçin düşünmek istemediği konusunda yoğunlaşıyordu - ki o anda çalışma odasının kapısı çalındı.</p>

  <p>"Gır!"</p>

  <p>Kapı aralığından Miranda'nın kafası göründü. "Rahatsız ediyor muyum?" "Hayır, tabii ki etmiyorsun. Gelsene."</p>

  <p>Miranda kapıyı tamamen açtı ve odaya girdi. Turner, Miranda'nın görüntüsüne gülmemek için kendini zor tuttu. Son zamanlarda karnı her yere gövdesinden beş saniye önce giriyordu. Miranda onun sırıttığını görünce başını eğip acı içinde kendisine baktı. "Kocaman oldum, değil mi?"</p>

  <p>"Öyle oldun."</p>

  <p>Miranda iç geçirdi. "Duygularımı incitmemek için, yalan da olsa o kadar büyük olmadığımı söyleyebilirdin. Benim durumumdaki kadınlar çok kırılgan olurlar biliyorsun." Miranda Turner'ın masasının yanındaki koltuğa yöneldi. Kollarını kolluklara yerleştirdikten sonra koltuğa oturmaya çalıştı.</p>

  <p>Turner onun oturmasına yardım etmek için derhal ayağa fırladı. "Bu halinden de hoşlanıyorum." Miranda homurdandı. "Sen sadece erkekliğinin elle tutulur kanıtını görmekten hoşlanıyorsun." Turner gülümsedi. "Bugün tekmeledi mi bizim kız?"</p>

  <p>"Hayır, ayrıca onun kız olduğundan da emin değilim." "Elbette kız. Bu son derece açık."</p>

  <p>"Sanırım ruhsal ebelik uygulamalarına başlamayı planlıyorsun?" Turner'ın kaşları kalktı. "Laflarına dikkat et, karıcığım."</p>

  <p>Miranda gözlerini devirdi ve ona bir kâğıt parçası uzattı. "Bugün annenden bir mektup aldım. Okumak isteyebileceğini düşündüm."</p>

  <p>Turner mektubu aldı ve tembel adımlarla odayı dolaşarak okudu. Evliliğini ailesine söylemeyi sürekli erteliyordu ama Miranda artık bundan kaçışı olmadığını söyleyip onu ailesiyle konuşmaya ikna etmişti. Beklendiği gibi hepsi şok olmuştu (Olivia hariç, çünkü o neler olup bittiğini az çok biliyordu) ve durumu incelemek için derhal Rosedale'e gelmişlerdi. Annesi söylenip durmuştu, "Hiç aklıma gelmezdi..." Hem de yüzlerce kez. Winston'ın canı biraz sıkılmıştı ama her şey dikkate alındığında Miranda, Cheever'lıktan Bevelstoke'luğa yumuşak bir geçiş yapmıştı. Nihayetinde, önceden de ailenin bir parçası sayılırdı.</p>

  <p>"Winston'ın başı Oxford'da biraz derde girmiş," diye mırıldandı Turner. "Bu beklenmedik bir şey değildi sanırım."</p>

  <p>Turner başını kaldırıp keyifli bir ifadeyle ona baktı. "Bu ne demek oluyor?" "Senin üniversitedeki serüvenlerini hiç duymadığımı sanma sakın."</p>

  <p>Turner sırıttı. "Ben şimdi çok daha olgunum." "Ben de öyle ümit ediyorum."</p>

  <p>Turner ona doğru yürüdü ve önce burnuna, sonra da karnına bir öpücük kondurdu.</p>

  <p>"Keşke ben de Oxford'a gidebilseydim," dedi özlem içerisinde. "Bütün o dersleri dinlemek çok hoşuma giderdi."</p>

  <p>"Hepsini değil. İnan bana bazıları çok sönük geçerdi." "Yine de benim hoşuma giderdi diye düşünüyorum."</p>

  <p>Turner omuzlarını silkti. "Belki de. Orada tanıdığım adamların çoğundan kesinlikle daha akıllısın."</p>

  <p>"Neredeyse bir sezon boyunca Londra'da bulunduktan sonra, söylemeliyim ki orada gördüğüm adamların çoğundan akıllı olmak o kadar da zor bir iş değil."</p>

  <p>"Söz meclisten dışarıdır, umarım." Miranda kibarca başını salladı. "Elbette."</p>

  <p>Turner masasına geri dönerken başını salladı. Onunla evli olmanın en çok sevdiği tarafı buydu işte — günlerini dolduran bu sıra dışı bu küçük konuşmalar.</p>

  <p>Masasına oturdu, Miranda gelmeden önce incelemekte olduğu bir belgeyi eline aldı. "Londra'ya gitmem gerekecekmiş gibi görünüyor."</p>

  <p>"Şimdi mi? Kim var ki orada?"</p>

  <p>"Çok az insan." dedi Turner. Parlamento tatildeydi, sezona katılanların çoğu da taşradaki evlerine gitmişti. "Ama iyi arkadaşlarımdan birisi orada ve bir iş girişimi için benim desteğime ihtiyacı var."</p>

  <p>"Benim de seninle gelmemi ister miydin?"</p>

  <p>"Bundan daha çok isteyeceğim bir şey olamazdı ama böyle bir zamanda sana yolculuk yaptıramam." "Son derece sağlıklı hissediyorum."</p>

  <p>"Sana inanıyorum ama gereksiz riskler almak pek akıllıca değil. Söylemeliyim ki - sen oldukça..." Turner boğazını temizledi. "Hantallaştın."</p>

  <p>Miranda acı acı sırıttı. "Beni daha cazibesiz hissettirmek için başka ne söyleyebilirdin merak ediyorum." Turner eğildi ve Miranda'yı yanağından öptü. "Uzun süre için gitmeyeceğim. On beş günü geçmez diye düşünüyorum."</p>

  <p>"On beş gün mü?" dedi Miranda mutsuzca.</p>

  <p>"Gidiş dönüş, en az dört günü yolda geçecek. Son yağmurlarda yollar kesinlikle korkunç bir hale gelmiştir." "Seni özleyeceğim."</p>

  <p>Turner cevap vermeden önce bir süre sustu. "Ben de seni özleyeceğim."</p>

  <p>Miranda önce bir şey söylemedi ama sonra hafif, özlem dolu bir sesle iç çekti, bu da Turner'ın yüreğine oturdu. Hemen arkasından Miranda'nın tavrı değişti ve biraz canlandı.</p>

  <p>"Aslında meşgul olacağım çok şey var," dedi yine iç çekerek. "Batıdaki salonu yeniden dekore etmek isteyebilirim. Koltuk kılıfları korkunç derecede solmuş. Belki de Olivia'yı buraya davet ederim. O bu konularda çok iyidir."</p>

  <p>Turner gülümsedi. Onun da evi kendisi kadar sevmeye başlaması çok hoşuna gitmişti. "Senin zevkine güveniyorum. Olivia'ya ihtiyacın yok."</p>

  <p>"Yine de senin yokluğunda onun bana arkadaşlık etmesi hoşuma gider."</p>

  <p>"O zaman onu mutlaka davet et." Turner saate baktı. "Eee, acıktın mı? Öğle zamanı epeyce geçmiş." Miranda ilgisizce karnını sıvazladı. "Pek acıkmadım sanırım ama bir-iki lokma bir şeyler yiyebilirim."</p>

  <p>"İkiden fazla," dedi Turner kesin bir dille. "Üçten de fazla. Biliyorsun artık sadece kendin için yemiyorsun." Miranda üzüntüyle şişmiş karnına baktı. "İnan bana. Biliyorum."</p>

  <p>Turner ayağa kalktı ve kapıya doğru yürüdü. "Gidip mutfaktan bir şeyler getireceğim." "Sadece zili çalabilirdin."</p>

  <p>"Hayır, hayır, böylesi daha hızlı olur."</p>

  <p>"Ama ben - " Çok geç kalmıştı. Turner çoktan kapıdan koşarak çıkmış ve onu duymamıştı.</p>

  <p>Miranda bacaklarını kıvırıp altına alırken kendi kendine gülümsedi. Turner'ın kendisine ve bebeğin iyiliğine olan ilgisinden kimse şüphe edemezdi. O yatağa yatmadan yastıkları kabartması, onun iyi yemek yediğini kontrol etmesi ve özellikle de her akşam kulağını Miranda'nın karnına dayayıp bebeğin hareketlerini dinlemekte ısrar etmesi, bu ilginin bir göstergesiydi.</p>

  <p>"Sanırım tekmeledi!" diye bağırmıştı bir seferinde.</p>

  <p>"Belki de sadece bir geğirmeydi o," diyerek alay etmişti Miranda onunla.</p>

  <p>Turner onun esprisini anlamayarak kafasını kaldırmış ve meraklı gözlerle sormuştu, "Orada geğirebilirler mi?" Miranda hoşgörüyle gülmüştü. "Bilmiyorum."</p>

  <p>"Belki de doktora sormalıyız."</p>

  <p>Miranda onun elini tutmuş ve "Eminim her şey yolundadır," demişti. "Ama - "</p>

  <p>"Eğer bunun için doktor çağırırsan, aklını kaçırdığını düşünür." "Ama - "</p>

  <p>"Hadi artık uyuyalım. Bu kadar yeter. Beni daha sıkı tut." Miranda derin bir iç çekmiş ve ona doğru sokulmuştu. "İşte oldu, artık uyuyabilirim."</p>

  <p>Miranda bu konuşmalarını hatırlayınca gülümsedi. Turner günde yüzlerce defa benzer şeyler yapıyordu, onu ne kadar sevdiğini gösteren şeyler. Öyle değil mi? Nasıl olurdu da ona bu kadar şefkatli yaklaşıp onu sevmezdi? Miranda niçin onun duyguları konusunda böylesine kuşkuluydu?</p>

  <p>Çünkü Turner duygularını hiç yüksek sesle dile getirmiyor, dedi kendi kendine Miranda. Onu övüyor, sık sık onunla evlendiği için ne kadar mutlu olduğu konusunda yorumlar yapıyordu.</p>

  <p>Bu işkencenin en acı türlerinden birisi olmalıydı ve Turner bunun hiç farkında değildi. O, kendisinin özenli ve kibar olduğunu düşünüyordu, öyleydi de. Miranda'ya her bakışında, o gizemli sıcak tavrıyla gülümseyişinde Miranda, onun bir anda eğilip kulağına şöyle fısıldayacağını düşünüyordu; Seni seviyorum.</p>

  <p>Ve bunun gerçekleşmediği, onu sadece yanağından öptüğü, saçını okşadığı, ya da ona lanet olası pudingi beğenip beğenmediğini sorduğunda Miranda içinin örselendiğini hissediyordu.</p>

  <p>Hafif burukluklara neden olan bir sıkıntı yüreğinin içinde katlanarak büyüyordu ve her geçen gün, Miranda'nın hayatını tam da arzuladığı gibi görmesi biraz daha zorlaşıyordu.</p>

  <p>Miranda sabırlı olmaya çalışıyordu. Turner'dan son isteyeceği şey yapmacıklıktı. Arkasında gerçek duygu olmayan bir seni seviyorum kadar yıpratıcı bir şey olamazdı.</p>

  <p>Miranda bunu düşünmek istemiyordu. Şu anda, Turner'ın böylesine tatlı ve özenli olduğu bu zamanlarda, Miranda bütünüyle ve tamamen mutlu olmalıydı.</p>

  <p>Öyleydi de. Gerçekten. Hemen hemen. Sadece içindeki küçücük bir kurtçuk ikide bir ön plana çıkıp, sinir bozucu olabiliyordu. Miranda kendi kontrol edemediği bir şey konusunda düşüncelerini ve enerjisini harcamak istemiyordu.</p>

  <p>Sadece anı yaşamak, bu konuları düşünmeden elindeki birçok nimetin tadını çıkarmak istiyordu.</p>

  <p>Turner tam zamanında geldi, Miranda'nın başının tepesine yumuşak bir öpücük kondurdu. "Bayan Hingham bir kaç dakika içinde bir tabak yemek göndereceğini söyledi."</p>

  <p>"Aşağıya kadar zahmet etmen gerekmediğini sana söylemiştim," dedi Miranda. "Hazırda yemek olmadığını biliyordum."</p>

  <p>"Eğer aşağıya ben kendim inmeseydim," dedi Turner gayet olağan bir ses tonuyla , "Önce hizmetçilerden birinin gelip ne istediğime bakması için beklemem gerekecekti, sonra onun aşağı mutfağa inmesini bekleyecektim, sonra Bayan Hingham yemeğimizi hazırlarken bekleyecektim, sonra da - "</p>

  <p>Miranda onun elini tuttu. "Yeter! Anladım."</p>

  <p>"Böyle daha çabuk gelecek." Turner şeytani bir sırıtmayla öne eğildi. "Ben sabırlı bir insan değilim."</p>

  <p>Miranda üzüntü içinde kendisinin de öyle olmadığını düşündü. Onun fırtınalı düşüncelerine ilgisiz kalan kocası sadece gülümsedi ve pencereden dışarıya baktı. Ağaçlar ince bir kar katmanıyla kaplanmıştı.</p>

  <p>Hizmetçiyle uşak odaya girdi, yemek getirmişlerdi. Turner'ın masasına bıraktılar. "Masanın üstündeki kâğıtlarına bir şey olur diye korkmuyor musun?" dedi Miranda. "Bir şey olmaz," dedi Turner ve kâğıtları bir kenara yığdı.</p>

  <p>"Ama şimdi karışmayacaklar mı?"</p>

  <p>Turner omuzlarını silkti. "Acıktım. Bu daha önemli. Sen daha da önemlisin."</p>

  <p>Turner'ın bu romantik sözleri üzerine hizmetçi iç çekti. Miranda dudaklarını aralamadan gülümsedi. Belki de evdeki personel, onların etrafta görünmedikleri zamanlarda Turner'ın Miranda'ya aşkını ilan ettiğini düşünüyorlardı.</p>

  <p>"Evet, şimdi," dedi Turner canlı canlı. “Al sana biraz dana etine türlü tatlım. Her lokmasını bitirmeni istiyorum."</p>

  <p>Miranda Turner'ın önüne koyduğu kocaman kâseye şüpheyle baktı. Onun hepsini bitirmek için bir hamile kadınlar ordusuna ihtiyaç vardı. "Şaka yapıyorsun," dedi Miranda.</p>

  <p>"Hiç de değil." Turner türlünün içine kaşığı daldırdı ve dolu kaşığı Miranda'nın ağzına götürdü. "Gerçekten, Turner, yiyemem - "</p>

  <p>Turner zorla kaşığı Miranda'nın ağzına soktu. Miranda bir anda şaşkınlıktan boğulacak gibi oldu, sonra çiğnedi ve yuttu. "Ben kendim yiyebilirim."</p>

  <p>"Ama böylesi çok daha eğlenceli." "Senin için, belki - "</p>

  <p>Kaşık tekrar Miranda'nın ağzındaydı. Miranda yuttu. "Bu çok saçma." "Hiç de değil."</p>

  <p>"Bu bana o kadar çok konuşmamayı öğretmenin bir yolu mu?"</p>

  <p>"Hayır, yine de sen bu son cümleyi söylerken ben büyük bir fırsatı kaçırdım." "Turner, sen akıl-"</p>

  <p>Turner yine yetiştirdi. "Akıllanmaz mıyım?" "Evet," diyebildi Miranda dolu ağzıyla.</p>

  <p>"Ah canım," dedi Turner. "Çenende bir parça yemek kaldı." "Kaşığı kullanan sensin."</p>

  <p>"Kımıldamadan otur." Turner eğildi ve Miranda'nın çenesinde kalan yemeği yaladı. "Mmm, nefis." “Ye biraz," dedi Miranda. "Bu bana fazla."</p>

  <p>"Tamam, ama seni değerli besinlerden mahrum etmek istemiyorum." Miranda homurdanarak karşılık verdi.</p>

  <p>"İşte bir lokma daha - ah canım, ağzını yine bulamadım." Turner tekrar onu öpmek için uzandı.</p>

  <p>"Bu defa kasıtlı yaptın!" dedi Miranda.</p>

  <p>"Ve kasıtlı olarak hamile karımın yiyeceği yemeği israf ettim, öyle mi? Aşağılık herifin teki olduğumu düşünüyor olmalısın."</p>

  <p>"Aşağılık değil belki ama kesinlikle yılışık bir fino-" "Zafer!"</p>

  <p>Miranda Turner'a işaret parmağını salladı ve konuşmaya çalıştı.</p>

  <p>"Ağzın doluyken konuşma. Bu çok kötü bir huy."</p>

  <p>Miranda ağzındaki lokmayı yuttu. "Senden intikamımı alacağımı söyledim, sen - " Kaşık burnuna dokununca Miranda'nın sözü kesildi.</p>

  <p>"Bak şimdi şu yaptığına," dedi Turner, abartılı bir şekilde kafasını sallayarak. "O kadar çok hareket ediyorsun ki ağzını yine bulamadım. Şimdi kımıldamadan dur."</p>

  <p>Miranda dudaklarını sımsıkı kapattı ama engel olamadığı gülümsemenin izlerini gizleyemedi.</p>

  <p>"Bak ne iyi bir kız oldun," diye mırıldandı Turner öne eğilirken. Miranda'nın burnunun ucunu ağzıyla yakaladı ve bulaşan yemeklerin hepsini temizleyinceye kadar öptü.</p>

  <p>"Turner!"</p>

  <p>"Dünyanın burnu gıdıklanan tek kadını." Turner kıkırdadı. "Kes şunu, kes, kes, kes."</p>

  <p>"Yüzüne yemek bulaştırmayı mı yoksa seni öpmeyi mi?"</p>

  <p>Miranda'nın nefesi boğazında takılı kaldı. "Yüzüme yemek bulaştırmayı. Beni öpmek için bahaneye ihtiyacın yok."</p>

  <p>Turner öne eğildi. "Yok mu?" "Hayır."</p>

  <p>"Beni ne kadar rahatlattın bilemezsin."</p>

  <p>"Turner?" "Hı?"</p>

  <p>"Eğer beni hemen öpmezsen, sanırım çıldıracağım."</p>

  <p>Turner üst üste kondurduğu tüy öpücüklerle adeta onunla alay etti. "Bu kadar yeterli mi?" Miranda başını salladı.</p>

  <p>Turner biraz daha uzunca öptü. "Ya bu?" "Korkarım değil."</p>

  <p>"Ne istiyorsun?" diye fısıldadı Turner. Sesi sıcacıktı.</p>

  <p>"Sen ne istiyorsun?" diye karşılık verdi Miranda, elleri Turner'ın kollarından yukarı omuzlarına kaydı ve ovalamaya başladı.</p>

  <p>Belli ki birden Turner'ın ilgisi başka yere kaydı. "Ah Tanrım, Miranda," diye inledi Turner bedeni gevşeyerek, "Harika bir şey bu. Hayır durma. Lütfen durma."</p>

  <p>"Çok ilginç," dedi Miranda hafif bir gülümsemeyle. "Ellerimde adeta macun gibi oluyorsun." "Ne olursam olayım," diye inledi Turner. "Sadece devam et."</p>

  <p>"Niye bu kadar gerginsin?"</p>

  <p>Turner gözlerini açtı ve Miranda'yı süzdü. "Nedenini çok iyi biliyorsun."</p>

  <p>Miranda kızardı. Doktoru son ziyaretinde artık evlilik ilişkilerine ara vermenin zamanı geldiğini söylemişti. Turner bir hafta boyunca sızlanmıştı.</p>

  <p>"Ben reddediyorum, senin bu," dedi Miranda, parmaklarını Turner'ın omuzlarından kaldırıp sonra, o, bu hareketine karşı çıkınca da gülümseyerek, "Korkunç bel ağrılarının tek sebebinin ben olduğumu."</p>

  <p>"Seninle sevişememenin stresi ve senin bu kocaman gövdeni merdivenlerden yukarı taşımanın fiziksel gerginliği..."</p>

  <p>"Sen beni bir kez bile merdivenlerden yukarı taşımak zorunda kalmadın!"</p>

  <p>"Evet, peki, ama bunu yapmayı düşündüm ve bu bile benim sırtımı ağrıtmaya yetti. Tamam mı?" Turner kolunu kıvırdı ve sırtındaki bir noktayı işaret etti. " Şurası."</p>

  <p>Miranda dudaklarını sıktı ama yine de onun gösterdiği yeri ovmaya başladı. "Sen, Lordum, koca bir bebeksin." "Hı hı," diye kabullendi Turner. "Uzansam bir sakıncası var mı? Senin için öylesi daha kolay olur."</p>

  <p>Miranda, nasıl olup da, oracıkta halının üzerinde sırtını ovdurmayı başarmıştı? Ama bu Miranda'nın da hoşuna gidiyordu. Ona dokunmaktan hoşlanıyordu, onun beden hatlarını ezberlemekten hoşlanıyordu. Kendi kendine gülümseyerek, Turner'ın belinden gömleğini yukarıya doğru çekti ve çıplak tenine dokunabilmek için elini içeri kaydırdı. Ilık ve ipeksiydi, Miranda, bir tek ona özgü olan o özel yumuşaklığı hissetmek için hafif hareketlerle okşamaya başladı.</p>

  <p>"Keşke sende benim sırtımı ovabilseydin," deyiverdi Miranda farkında olmadan. Son kez yüzükoyun yatabildiğinden bu yana haftalar geçmişti. Turner yüzünü görebilsin diye ona döndü ve gülümsedi. Sonra biraz homurdanarak oturdu. "Kımıldamadan otur," dedi yumuşak bir sesle. Sonra Miranda'nın sırtını kendine doğru çevirdi ve ona masaj yapmaya başladı.</p>

  <p>Miranda cennette gibiydi. "Oh, Turner," diye inledi. "Bu o kadar güzel bir duygu ki."</p>

  <p>Turner bir ses çıkardı - garip bir ses, bunun üzerine Miranda onun yüzünü görmek için döndü,</p>

  <p>"Özür dilerim," dedi ve onun içindeki arzuyla savaşarak kendini tutmaya çalıştığını görünce acı acı gülümsedi. "Ben de seni özlüyorum, eğer bu seni rahatlatacaksa."</p>

  <p>Turner Miranda'yı göğsüne bastırdı, göbeğine fazla baskı uygulamamaya çalışarak, onu kollarının arasında sıkabildiğince sıktı. "Bu senin hatan değil, tatlım."</p>

  <p>"Evet, biliyorum ama yine de üzgünüm işte. Seni korkunç derecede özlüyorum." Miranda sesini alçaktı. "Bazen o kadar derinlere iniyordun ki, sanki yüreğime değiyor gibi oluyordun. En çok da onu özlüyorum."</p>

  <p>"Böyle konuşma," dedi boğuk bir sesle. "Özür dilerim."</p>

  <p>"Ve Tanrı aşkına özür dilemeyi bırak."</p>

  <p>Miranda az kalsın kıkırdayacaktı. "Ben - hayır, o sözümü geri alıyorum. Özür dilemiyorum ama sen böyle bir durumda olduğun için üzülüyorum. Bu bana hiç adil görünmüyor."</p>

  <p>"Bu adil olmaktan öte bir şey. Benim sağlıklı bir karım ve güzel bir bebeğim var. Tek yapmam gereken birkaç aylığına kendimi tutmam."</p>

  <p>"Ama bunu yapman gerekmiyor," diye mırıldandı Miranda bir teklifi varmışçasına ve eli Turner'ın pantolonundaki düğmelere gitti. "Bunu yapman gerekmiyor."</p>

  <p>"Miranda, yeter. Bunu kabul edemem."</p>

  <p>"Bunu yapman gerekmiyor," diye tekrarladı Miranda ve bir yandan da Turner'ın zaten dışarıda olan gömleğinin eteklerini yukarıya sıyırdı ve karnını öptü.</p>

  <p>"Ahh - ne, Tanrım, Miranda," diye inledi Turner boğuk bir sesle. Miranda'nın dudakları daha da aşağılara indi.</p>

  <p>"Oh, Tanrım! Miranda!"</p>

  <p class="tarih">7 MAYIS 1820</p>

  <p>Ben bir utanmazım.</p>

  <p>Ama kocam bundan şikâyetçi değil.</p>

  <h1 id="sigil_toc_id_17">ON SEKİZİNCİ BÖLÜM</h1>

  <p>Turner karısının alnına yumuşak bir öpücük kondurdu. "Benim yokluğumda her şeyin yolunda gideceğinden emin misin?"</p>

  <p>Miranda yutkundu ve başını salladı, dökmemeye yemin ettiği yaşlarını gözlerini kırpıştırarak gizlemeye çalışıyordu. Gökyüzü hâlâ karanlıktı ama Turner Londra'ya gitmek için erkenden yola çıkmak istiyordu. Miranda yatağın içinde oturmuş, ellerini karnının üstüne yerleştirmiş, onun giyinmesini izliyordu. "Uşağına şimdi inme inecek," dedi Miranda, Turner'ı alaya almaya çalışarak. "Kendi başına giyinmeyi bilmediğini zannedecek."</p>

  <p>Sadece ayağına pantolonunu geçirmiş olan Turner, Miranda'nın yanına doğru yürüdü ve yatağın kenarına tünedi. "Gitmeme üzülmediğinden emin misin?"</p>

  <p>"Elbette üzülüyorum. Burada olmanı tercih ederdim." Miranda'nın suratına ağlamaklı bir gülümseme yayıldı. "Ama bana bir şey olmaz. Merak etme, hatta belki de sen burada yokken çok daha fazla iş yapabilirim çünkü etrafta dikkatimi dağıtacak biri olmayacak."</p>

  <p>"Demek ben dikkatini dağıtıyorum."</p>

  <p>"Çok. Yine de," -mahcup bir şekilde gülümsedi - "Son zamanlarda pek dikkatimi dağıtmıyordun gerçi."</p>

  <p>"Hımm. Acı ama gerçek, maalesef her zaman benim dikkatimi dağıtan birisi var." Turner, Miranda'nın çenesini parmakları arasına aldı eğildi ve şefkatle dudaklarından öptü. "Seni her görüşümde," diye mırıldandı.</p>

  <p>"Her seferinde mi?" diye sordu şüpheyle. Turner ciddiyetle başını salladı.</p>

  <p>"Ama ben bir ineğe benziyorum."</p>

  <p>"Hı hı." Dudakları hâlâ Miranda'nın dudaklarındaydı. "Ama çok çekici bir inek." "Seni alçak!" dedi ve şakayla Turner'ın omzunu yumrukladı.</p>

  <p>Turner şeytanca gülümsedi. "Öyle görünüyor ki, bu Londra seyahati benim sağlığım için yararlı olacak. Ya da en azından vücudum için. Neyse ki kolay kolay morarmıyorum."</p>

  <p>Miranda yüzünü buruşturdu ve dilini çıkardı.</p>

  <p>Turner yerinden kalkıp oradan uzaklaşmadan Miranda'ya gıdakladı. "Bakıyorum da anne olmak sana olgunluk getirmemiş."</p>

  <p>Miranda elindeki yastığı Turner'a doğru fırlattı.</p>

  <p>Turner geri döndü ve boylu boyunca Miranda'nın yanına yatağa uzandı. "Belki de ben burada kalmalıyım, tabii dizginlerini elimde tutmak koşuluyla."</p>

  <p>"Belki de kalmalısın." Turner onu tekrar öptü.</p>

  <p>"Sana," diye mırıldandı, dudakları Miranda'nın yumuşak düzlüklerinde dolaşırken, "Seninle evli olduğum için ne kadar mutlu olduğumu söylemiş miydim?"</p>

  <p>"Hayır, bugün söylemedin."</p>

  <p>"Henüz vakit erken. Bu savsaklamamı bağışlayacağını düşünüyorum." Miranda'nın kulak memesini dişlerinin arasına aldı. "Dün söylediğimden kesinlikle eminim."</p>

  <p>Önceki gün de, diye düşündü Miranda, mutlulukla. Hatta daha önceki gün de ama ona hiç onu sevdiğini söylememişti. Niçin her zaman, "Seninle olmayı seviyorum" ve "Her şeyi seninle birlikte yapmayı seviyorum" diyordu da, hiç "Seni seviyorum" demiyordu. "Seninle olduğum için çok mutluyum" deme noktasına bile gelemiyordu. "Seninle evli olduğum için çok mutluyum" demek, belli ki çok daha güvenliydi.</p>

  <p>Turner, Miranda'nın gözündeki o hüzünlü bakışı yakaladı. "Bir sorun mu var, tatlım?"</p>

  <p>"Hayır, hayır," diye yalan söyledi. "Bir şey yok. Ben sadece... ben sadece seni özleyeceğim, hepsi bu."</p>

  <p>"Ben de seni özleyeceğim." Turner onu son bir kez daha öptü ve gömleğini üstüne çekmek için ayağa kalktı. Miranda, onun odanın içinde dolanmasını izledi. Elleri, örtülerin altında kilitli duruyordu. Önce o bir şey söylemediği sürece Turner da bir şey söylemezdi. Niçin söylesin di ki? Belli ki şu an içinde oldukları durumdan son derece memnundu. Bu konunun konuşulması için kendisinin bir şeyler yapması gerekecekti ama çok korkuyordu - Turner'ın onu kollarına çekip, "Tek beklediğim beni sevdiğini tekrar söylemendi," dememesinden öylesine korkuyordu ki. En çok da, onun huzursuzca yutkunduktan sonra söze, "Seni ne kadar çok beğendiğimi biliyorsun Miranda..." diye başlayarak olumsuz bir şekilde devam etmesinden korkuyorum.</p>

  <p>Bu düşünce öylesine ürperticiydi ki Miranda titredi. "Kendini iyi hissettiğinden emin misin?" diye sordu Turner kaygılı bir sesle.</p>

  <p>Ona yalan söylemek ne kadar da kolay olurdu. Yalnızca birkaç söz ve Turner onun yanında kalır, geceleyin onu sıcacık tutar ve öylesine şefkatle öperdi ki Miranda neredeyse onun kendisine âşık olduğuna inanabilirdi.</p>

  <p>Ancak aralarında ihtiyaç duydukları tek bir şey varsa, o da gerçekti, bu yüzden sadece başını sallamakla yetindi, "İyiyim, Turner, gerçekten. O sadece sabah erkenden uyandığım için gelen bir ürpertiydi. Sanırım, bedenim hâlâ uyuyor."</p>

  <p>"Aslında tamamıyla uyuman gerekiyor. Ben yokken aşırı çalışmanı istemiyorum. İki aydan daha az zamanın kaldı."</p>

  <p>"Bunu unutmama imkân yok."</p>

  <p>"Güzel. En nihayetinde benim bebeğimi taşıyorsun." Turner ceketini sırtına çekti ve veda öpücüğü vermek için ona doğru eğildi.</p>

  <p>"Benim de bebeğim."</p>

  <p>"Hımm, biliyorum." Doğruldu ve ayrılmak için hazırlandı. "İşte bu yüzden onu bu kadar çok seviyorum." "Turner!"</p>

  <p>Turner ona döndü. Sesi tuhaf gelmişti, neredeyse ürkekti. "Ne oldu, Miranda?" "Sadece sana söylemek istedim... Yani, bilmeni istedim..."</p>

  <p>"Ne oldu, Miranda?"</p>

  <p>"Sadece seni sevdiğimi bilmeni istedim." Sözler hızla çıkıvermişti Miranda'nın ağzından, yavaşlarsa cesaretini bütünüyle yitireceğinden korkmuştu.</p>

  <p>Turner dondu kaldı, sanki bedeni kendine ait değildi. Bunu zaten bekliyordu. Değil mi? Ve bu güzel bir şey değil miydi? Onun aşkını istemiyor muydu?</p>

  <p>Gözleri onunkilerle buluştu, düşüncelerini okuyabiliyordu; Kalbimi kırma, Turner. Lütfen kalbimi kırma.</p>

  <p>Turner'ın dudakları aralandı. Son birkaç aydır kendi kendine, Miranda'dan bunu tekrar duymaya ihtiyacı olduğunu söylüyordu ama işte o söyleyince de, boynuna geçirilmiş bir ilmeğin sıkıldığını hissetmişti. Nefes alamıyordu. Düşünemiyordu çünkü tek görebildiği o kocaman, kahverengi gözlerdi. Çok çaresizdiler.</p>

  <p>"Miranda, ben -" Sözleri boğazına diziliyordu. Niçin söyleyemiyordu? Hissetmiyor muydu? Niçin bu kadar zordu?</p>

  <p>"Yapma Turner," dedi titrek bir sesle. "Hiçbir şey söyleme. Unut gitsin."</p>

  <p>Boğazında bir şey dolanır gibi oldu ama konuşmayı başardı, "Seni ne kadar önemsediğimi biliyorsun." "Londra'da iyi eğlenceler."</p>

  <p>Turner onu bu şekilde bırakıp gidemeyeceğini biliyordu. "Miranda, lütfen."</p>

  <p>"Bana bir şey söyleme!" diye haykırdı Miranda. "Bahanelerini duymak istemiyorum, basmakalıp sözlerini de! Hiçbir şey duymak istemiyorum!"</p>

  <p>Seni seviyorum dışında.</p>

  <p>Söylenmemiş sözler ikisinin arasında havada asılı kaldılar. Turner onun kendisinden uzaklara ve daha uzaklara kayıp gittiğini hissedebiliyordu ve kendini aralarında giderek büyüyen bu uçurumu durduracak güçten yoksun hissediyordu. Ne yapması gerektiğini biliyordu ve bu zor olmamalıydı. Sadece iki küçük sözcüktü, Tanrı aşkına ve bunları söylemek istiyordu. Bir şeylerin kıyısında duruyordu ve ileri atması gereken o hızlı adımı atamıyordu. Bu akılcı değildi. Anlamsızdı. Ona âşık olmaktan mı korkuyordu yoksa onun aşkından mı korkuyordu, bilemiyordu. Aslında korkup korkmadığını da bilmiyordu. Belki de ruhu ölmüştü, yüreği, ilk evliliğinden, mantıklı ve normal davranmayı başaramayacak kadar büyük yaralar almıştı.</p>

  <p>"Sevgilim," diyerek başladı söze, onu yeniden mutlu edecek bir şeyler bulmaya çalışırken. Ya da bu olası değilse, silip atacak bir şeyler.</p>

  <p>"Bana öyle deme." Bunu öylesine alçak bir sesle söyledi ki, Turner güçlükle işitebildi. "Adımı söyle."</p>

  <p>Turner bağırmak istedi. Çığlık atmak. Tutup omuzlarından silkelemek, kendisinin de anlamadığını anlatmak istedi. Bütün bunları nasıl yapacağını bilmiyordu, bu yüzden sadece başını salladı ve "Birkaç hafta içinde görüşmek üzere o zaman," dedi.</p>

  <p>Miranda hemen başını salladı ve öbür tarafa baktı. "Umarım görüşürüz." "Hoşça kal," dedi yumuşak bir sesle Turner ve kapıyı kapattı.</p>

  <p class="tarih" style="text-align: center;"><b>***</b></p>

  <p>Olivia, batı salonundaki yıpranmış perdeleri elleyerek, “Yeşille yapabileceğin çok şey var," dedi. "Zaten sen yeşilin içinde hep güzel görünmüşsündür."</p>

  <p>"Perdeleri giyecek değilim ya," dedi Miranda.</p>

  <p>"Biliyorum ama insan kendi oturma odasında en güzel şekliyle görünmek ister, sence de öyle değil mi?" "Sanırım öyle," diye yanıtladı Miranda, yapmacık konuşmaları için Olivia'ya takılarak.</p>

  <p>"Aaa yeter. Eğer tavsiyemi istemiyorsan beni davet etmemeliydin." Olivia'nın dudakları doğal bir gülümsemeyle büküldü. "Ama davet ettiğin için çok mutluyum. Seni öyle çok özlemiştim ki. Haverbreaks kışın berbat derecede sıkıcı oluyor. Fiona Bennet beni arayıp duruyor."</p>

  <p>"İğrenç bir durum," dedi Miranda.</p>

  <p>"Sıkıntıdan patladığım için davetlerinden birisini kabul etmek gafletinde bulundum." "Hadi ya."</p>

  <p>"Benim on birinci doğum günü kutlamamdaki kurdele olayı için hâlâ ona kin beslemiyorsun, değil mi?" Miranda başparmağı ile işaret parmağının arasını bir buçuk santimetre kadar açtı. "Azıcık."</p>

  <p>"Aman, bırak gitsin. Nihayetinde Turner'ı kaptın. Hem de hepimizin burnunun dibinde."</p>

  <p>Olivia hâlâ, erkek kardeşi ile en iyi arkadaşının kendi bilgisi dışında birbirlerine kur yapmış olmalarına biraz kırgındı. "Yine de şunu söylemeliyim, seni burada tek başına bırakıp da koşa koşa Londra'ya gitmesi son derece hayvanca bir davranış."</p>

  <p>Miranda eteğinin kumaşına dokunurken hafifçe gülümsedi. "O kadar da kötü değil," diye mırıldandı. "Ama vaktin yaklaştı," diye karşı çıktı Olivia. "Seni tek başına bırakmamalıydı."</p>

  <p>"Bırakmadı," dedi Miranda kesin bir tavırla ve konuyu değiştirmeye çalıştı. "İşte sen buradasın. Öyle değil mi?"</p>

  <p>"Evet, evet, kalabilseydim doğum için de kalacaktım ama annem bunun bekâr bir bayan için uygun olmadığını söylüyor."</p>

  <p>"Bence bundan uygun bir şey olamaz," karşılığını verdi Miranda. "Sanki birkaç yıl içerisinde aynı duruma sen düşmeyecekmişsin gibi."</p>

  <p>"Önce bir kocam olmalı," diyerek bir hatırlatmada bulundu Olivia.</p>

  <p>"Ben o konuda bir sorun görmüyorum. Bu yıl kaç teklif aldın? Altı mı?" "Sekiz."</p>

  <p>"Şikâyet etme o zaman."</p>

  <p>"Şikâyet etmiyorum, ben sadece... Aman, neyse, boş ver, annem Rosedale'de kalabileceğimi söylüyor. Sadece senin yanında kalmama izin yok."</p>

  <p>"Perdeler," dedi Miranda hatırlatmak için.</p>

  <p>"Evet, elbette," dedi Olivia canlı bir sesle, yeniden işe dönerek. "Eğer koltuk kılıflarını yeşil yaparsak, perdeler zıt bir renk olabilir. Belki de kılıfların renginin ikinci bir tonu."</p>

  <p>Miranda başını salladı, sonra da gülümsedi ama aklı uzaklardaydı. Doğrusunu söylemek gerekirse aklı Londra'daydı. Günün her saniyesinde kocasını düşünüyordu. Baş hizmetçiyle konuşurken, birden kocasının gülümsemesi geliyordu aklına. Okuduğu kitabı bitirememişti çünkü kulaklarında sürekli onun kahkahası dalgalanıyordu. Geceleri, tam uyumak üzereyken, onun tüy gibi hafif öpüşünü hissediyordu dudaklarında. Sonra, ılık bedeninin yanı başında olmadığını fark ediyor ve içi burkuluyordu.</p>

  <p>"Miranda? Miranda!"</p>

  <p>Miranda, Olivia'nın ısrarla adını tekrarladığını işitti. "Ne? Aaa, özür dilerim, Livvy. Aklım millerce ötedeydi." "Biliyorum. Aklın bu günlerde Rosedale'e pek ender uğruyor."</p>

  <p>"Bebek yüzünden, sanırım. Beni çok duygusal yaptı." Kederlenerek düşündü, bu anlık dalgınlıkları için bebeği suçlayamayacaktı, o zaman ne söyleyecekti? Olivia'nın gönlünü alırcasına gülümsedi. "Bana ne söylemek istiyordun?"</p>

  <p>“Yalnızca diyecektim ki, eğer yeşili sevmiyorsan, odayı tozlu gül renginde yeniden düzenleyebiliriz. O zaman buraya gül salonu diyebilirsin."</p>

  <p>"Bu çok kadınsı olmaz mı sence?" diye sordu Miranda. "Bu odayı Turner da çok sık kullanır." "Hımm. İşte o bir sorun."</p>

  <p>Miranda, tırnakları avuç içlerine batacak kadar yumruklarını sıktığının farkında bile değildi. Tuhaftı, Turner'ın adının anılması bile onu etkileyebiliyordu. "Öte taraftan," dedi Miranda, gözleri tehlikeli biçimde kısılarak. "Ben tozlu gül rengini hep sevmişimdir. Öyle yapalım."</p>

  <p>"Emin misin?" Şimdi de Olivia kuşkuluydu. "Turner</p>

  <p>"Boş ver Turner'ı." Miranda hiddetle sözünü kesince Olivia'nın kaşları kalktı. "Eğer dekorla ilgili söz söylemek isteseydi çekip Londra'ya gitmezdi."</p>

  <p>"Hiddetlenmene gerek yok," dedi Olivia yatıştırıcı bir tonla. "Eminim seni çok özlüyordur." "Saçma. Belki beni hiç düşünmemiştir bile."</p>

  <p class="tarih" style="text-align: center;"><b>***</b></p>

  <p>Onu aklından çıkaramıyordu.</p>

  <p>Öte yandan Turner, kapalı bir arabanın içerisinde bitip tükenmek bilmeyen dört günün sonunda Londra'ya ulaşıp oradaki uğraşlarına daldığında Miranda'yı aklından çıkarabileceğini düşünmüştü.</p>

  <p>Ama yanılmıştı.</p>

  <p>Tekrar tekrar, aklından hep o son konuşmaları geçiriyordu. Ama bir türlü seni seviyorum diyemiyordu. Hafızası çözülüyor ve geriye kalan sadece Miranda'nın kocaman kahverengi ve acı ile donuklaşmış gözleri oluyordu.</p>

  <p>Bu tanımadık bir duyguydu, suçluluk. Yakıyordu, batıyordu ve onu boğazından kavrıyordu. Oysaki öfke kolay olmuştu, öfke temizdi. Kesindi. Öfkenin kaynağı asla o olmamıştı.</p>

  <p>Leticia'dan kaynaklanmıştı. Onun hayatındaki birçok erkekten kaynaklanmıştı. Asla Turner'ın kendisinden kaynaklanmamıştı.</p>

  <p>Ama bu - Bu başka bir şeydi. Bu şekilde yaşayabilmesinin yolu yoktu. Yeniden mutlu olabilirlerdi, öyle değil mi? Önceden şüphesiz mutlu olmuştu. O da mutlu olmuştu. Turner'ın eksiklerinden şikâyet etmiş olabilirdi ama Turner biliyordu ki, o da mutlu olmuştu.</p>

  <p>Ve yeniden olacaktı, Turner ant içti. Miranda, Turner'ın her açıdan kendisinden hoşlandığını kabul ettiğinde, evlendikleri günden beri içini oydukları o huzurlu varlıklarına geri dönebileceklerdi. Miranda bebeğini doğuracaktı. Bir aile olacaklardı. Elleri ve dudaklarıyla, sözleri dışında her şeyiyle, onunla sevişecekti.</p>

  <p>Onu önceden bir kez kazanmıştı. Bunu yeniden yapabilirdi.</p>

  <p>İki hafta sonra, Miranda yeni gül salonunda oturuyor, bir kitap okumaya çalışıyor ama zamanının çoğunu pencereden dışarıya bakarak geçiriyordu. Turner birkaç gün içinde geleceği haberini göndermişti, bu yüzden Miranda ne zaman yoldan arabaya benzer bir sesin geldiğini duysa yüreğinin çarpmaya başlamasına engel olamıyordu.</p>

  <p>Güneş ufuktan kayıp gittiğinde Miranda, kitabında tek bir sayfa bile çevirmediğini fark etti. Uşaklardan biri, Miranda'nın istemeyi unuttuğu akşam yemeğini getirdi ama Miranda daha kâsesindeki çorbayı bitiremeden kanepenin üzerinde sızıp kaldı.</p>

  <p>Birkaç saat sonra, Miranda'nın özenle gelmesini gözetlediği araba geldi ve evin önünde durdu. Turner arabadan zıplayarak indi. Yolculuktan bitkin düşmüştü ama yine de karısını görmek için can atıyordu. Torbalarından birisine uzandı ve içinden güzelce ambalajlanmış bir paket çekti, bagajının geri kalanını da hizmetçilerin taşıması için arabada bıraktı. Kafasını kaldırıp eve baktığında yatak odalarındaki ışığın yanmadığını gördü. Miranda'nın henüz uyumamış olduğunu ümit ediyordu. Onu uyandırmaya kıyamazdı ama o akşam onunla konuşmayı ve aralarındaki ilişkiyi düzeltmeyi çok istiyordu.</p>

  <p>Çizmelerine bulaşan çamurdan kurtulmak için ön merdivenlere ayaklarını vura vura çıktı. Neredeyse Miranda kadar uzun bir süredir onun yolunu gözleyen baş uşak, daha Turner çalmaya fırsat bulamadan kapıyı açtı.</p>

  <p>"İyi akşamlar, Brearley," dedi Turner sevecen bir tavırla. "Herkesten önce ben evinize hoş geldiniz diyeyim, Lordum." "Teşekkür ederim. Karım hâlâ uyanık mı?"</p>

  <p>"Sanırım gül salonunda, Lordum. Okuyor olmalı."</p>

  <p>Turner ceketini çıkardı. "Okumayı çok sever."</p>

  <p>"Böylesine iyi okumuş bir leydimiz olduğu için şanslıyız," diye ekledi Brearley. Turner göz kırptı. "İyi de, bizim gül salonumuz yok ki, Brearley."</p>

  <p>"Artık var, Lordum. Önceki batı salonu."</p>

  <p>"Öyle mi? Demek orayı dekore etti. Peki, iyi yapmış. Onun burayı yuvası gibi kabullenmesini istiyorum." "Hepimiz öyle istiyoruz, Lordum."</p>

  <p>Turner gülümsedi. Miranda, evdeki görevli personel ile arasında bir sadakat duygusu oluşturmuştu. Hizmetçiler ona adeta tapıyorlardı. "Şimdi gidip ona sürpriz yapayım." Ön holü uzun adımlarla geçti, sonra sağa dönüş yaparak eski adıyla batı salonuna ulaştı. Kapı hafif aralıktı ve bir mumun titrek alevi görünüyordu.</p>

  <p>Şaşkın kadın. Okumak için birden fazla muma ihtiyacı olduğunu bilmeliydi.</p>

  <p>Kapıyı iteleyip biraz daha açtı ve başını içeri uzattı. Miranda kanepede sırt üstü yatıyordu, uyuyordu, ağzı uysal ve hafifçe açıktı. Göbeğinin üstünde bir kitap ve yanındaki masanın üzerinde de yarısı yenmiş bir yemek vardı. Öylesine sevimli ve masum görünüyordu ki, Turner'ın yüreği sızladı. Yolculuğu sırasında onu özlemişti - neredeyse her gün her dakika onu ve uğursuz ayrılışlarını düşünmüştü. Onu yeniden gördüğü şu ana kadar, özleminin ne kadar derin ve köklü olduğunun farkına vardığını sanmıyordu.</p>

  <p>Kendi kendine onu uyandırmayacağını söylemişti ama tahmin ettiği gibi yatak odasında uyumuyordu. Bu durumda üst kattaki yatak odasına gitmesi için onu uyandırması gerekecekti. Ve bunu pekâlâ Turner, kendisi yapabilirdi.</p>

  <p>Kanepeye kadar yürüdü, Miranda'nın yemeğini yan tarafa itti, masanın üzerine tünedi ve elindeki paketi kucağına aldı. "Uyan, sev - " durakladı, son anda, ona sevgi sözlerini kullanmamayı nasıl emrettiğini hatırlamıştı. Omzuna dokundu. "Uyan, Miranda."</p>

  <p>Miranda gözlerini kırpıştırdı. "Turner?" sesi mahmurdu. "Merhaba tatlım,"</p>

  <p>"Ben neredeyse - " Miranda esnedi. "Neredeyse geleceğinden ümidi kesmiştim." "Sana bugün geleceğimi söylemiştim."</p>

  <p>"Ama yollar..."</p>

  <p>"O kadar da kötü değildi." Turner ona gülümsedi. Miranda'nın uykulu aklı henüz ona çok kızgın olduğunu hatırlamamıştı, Turner da hatırlatmayı mantıklı görmüyordu. Yanağına dokundu. "Özledim seni."</p>

  <p>Miranda tekrar esnedi. "Öyle mi?"</p>

  <p>"Çok." Turner duraksadı. "Sen beni özledin mi?"</p>

  <p>"Ben... evet." Yalan söylemenin fayda etmeyeceğini fark etti. O zaten Miranda'nın kendisini sevdiğini biliyordu. "Londra'da iyi vakit geçirdin mi?" diye sordu kibarca.</p>

  <p>"Keşke sen de yanımda olsaydın," karşılığını verdi Turner, sesi çok ölçülüydü, sanki onu gücendirmemek için kelimeleri dikkatlice seçiyor gibiydi.</p>

  <p>Sonra o da aynı şekilde kibarca, "Sen, ben yokken iyi vakit geçirdin mi?" diye sordu. "Bir kaç günlüğüne Olivia geldi."</p>

  <p>"Öyle mi?"</p>

  <p>Miranda başını salladı. Sonra konuştu, "Bunun dışında düşünmek için de epeyce bir zamanım oldu." Turner, uzun bir sessizlikten sonra, "Anladım," dedi.</p>

  <p>Turner paketi bırakıp tek mumun yandığı yere giderken Miranda da onu izledi. "Burası oldukça karanlık," dedi Turner ama sanki bu bilerek ayarlanmıştı. Turner mumu aldı ve onunla bir kaç mum daha yaktı. Bu sırada Miranda, onun yüz ifadesini görmeye çalışıyordu.</p>

  <p>"Ortalık daha alacakaranlıkken uyuyakalmışım," dedi Miranda.</p>

  <p>"Gerçekten mi?" dedi Turner. "Artık hava oldukça erken kararıyor. Çok yorulmuş olmalısın." "İnsanın, karnının ortasında fazladan bir kişiyi taşıması yorucu bir şey."</p>

  <p>Turner gülümsedi. Nihayet. "Az kaldı."</p>

  <p>"Hayır, ama bu son ayın olabildiğince güzel geçmesini istiyorum."</p>

  <p>Bu sözler havada asılı kalmıştı. Miranda onları kasıtsız ve masumca söylememişti, Turner da onları yanlış yorumlamamıştı. "Ne demek istiyorsun?" diye sordu Turner, her bir sözcük öylesine yumuşak ve öylesine kesindi ki Miranda onun ciddi niyetini kaçırmış olamazdı.</p>

  <p>"Demek istediğim ..." Miranda huzursuzca yutkundu, keşke böyle savunmasız bir şekilde sırt üstü kanepede yatıyor olmak yerine ellerini kalçalarında ya da göğsünde kavuşturmuş veya başka bir şekilde ayakta duruyor olsaydı. "Yani önceden olduğumuz gibi sürdüremem."</p>

  <p>"Ben mutlu olduğumuzu sanıyordum," dedi Turner. "Öyleydik. Öyleydim. Yani... Aslında ben değildim." "Öyle miydin, değil miydin tatlım? ikisinden birini seç.</p>

  <p>"Her ikisi de," dedi Miranda, Turner'ın sesindeki kesinliğin alçak tonundan nefret edercesine. "Anlamıyor musun?" Sonra ona baktı. "Evet, anlamadığını görebiliyorum."</p>

  <p>"Ne yapmamı istiyorsun bilmiyorum," dedi Turner donuk bir ifadeyle. Her ikisi de onun yalan söylediğinin farkındaydı.</p>

  <p>"Ben senin bu ilişkide nerede durduğumu bilmek istiyorum, Turner."</p>

  <p>"Nerede durduğunu mu?" diye sordu Turner hayretle. "Nerede durduğumu? Kahretsin kadın. Sen benim karımsın. Daha ne bilmek istiyorsun?"</p>

  <p>"Beni sevdiğini bilmek istiyorum!" diye patladı Miranda, hantal hareketlerle ayağa kalkmaya çalışırken. Turner hiç karşılık vermedi, öylece dikildi.</p>

  <p>Miranda devam etti, “Ya da sevmediğini bilmek istiyorum." "Bu da ne demek oluyor?"</p>

  <p>"Bu senin ne hissettiğini bilmek istediğim anlamına geliyor Turner. Benim hakkımda ne hissediyorsun bunu bilmeye ihtiyacım var. Eğer senin umurunda, eğer senin umurunda - " Gözlerini yumdu, ellerini kenetledi ve tam olarak ne söylemek istediğine karar vermeye çalıştı. "Senin umurunda değilse de fark etmez," dedi nihayet. "Ama benim bilmem gerekiyor."</p>

  <p>"Lanet olsun, ne demek oluyor bu?" Turner, parmaklarını öfkeyle saçlarına götürdü. "Günün her dakikası sana tapındığımı söylüyorum."</p>

  <p>"Bana tapındığını söylemiyorsun. Evliliğimize tapındığını söylüyorsun."</p>

  <p>"Ne farkı var ki?" dedi Turner.</p>

  <p>"Belki de sen, sadece evli olduğun için mutlusun." "Leticia'dan sonra mı?" dedi Turner öfkeyle.</p>

  <p>"Üzgünüm," dedi Miranda, gerçekten de üzülmüştü. Ama sadece Leticia konusunda. Diğer konularda değil. "Aralarında fark var," dedi alçak bir sesle. "Hem de büyük bir fark. Sadece sana kendini nasıl hissettirdiğimi değil, beni sevdiğini de bilmek istiyorum."</p>

  <p>Turner ellerini pencerenin pervazına koydu ve bütün ağırlığıyla yaslanarak pencereden dışarıya baktı. Miranda sadece onun sırtını görebiliyordu ama o konuşurken ne dediğini açıkça duyabiliyordu, "Neden söz ettiğini bilmiyorum."</p>

  <p>"Bilmek istemiyorsun," diye patladı Miranda. "Bunu düşünmekten korkuyorsun. Sen - "</p>

  <p>Turner fırtına gibi arkasına döndü ve o ana kadar hiç görülmemiş sertlikte bir bakışla Miranda'yı susturdu.</p>

  <p>Miranda'ya doğru yürüdü, hareketleri yavaştı ve öfke kaynıyordu. "Ben zorba bir koca değilim ama kendime korkak dedirtecek kadar da yumuşak başlı değilim. Sözlerini seçerken dikkatli ol."</p>

  <p>"Sen de davranışlarında daha dikkatli olabilirsin," diye karşılık verdi Miranda, Turner'ın baskın tonu adeta omurgasını tırmıklıyordu. "Ben küçük bir ahmak değilim, " - doğru kelimeleri bulmaya çalışırken Miranda'nın bütün bedeni titriyordu - "Bana beyinsizin biriymişim gibi davranamazsın."</p>

  <p>"Tanrı aşkına, Miranda. Sana ne zaman böyle davrandım? Ne zaman? Söyle bana, meraktan çatlatma beni." Miranda'nın nutku tutuldu. En sonunda konuştu, "Bana tepeden bakan tonlarla konuşulmasından hoşlanmıyorum, Turner."</p>

  <p>"Öyleyse kışkırtma beni."</p>

  <p>"Seni kışkırtmayayım mı?" diye patladı Miranda kuşku dolu sesiyle ve Turner'a yaklaştı, "Asıl sen beni kışkırtma!"</p>

  <p>"Ben hiçbir şey yapmadım Miranda. Ben, daha bir dakika önce katıksız bir mutluluğumuz olduğunu düşünürken sen bir hışımla üstüme geldin, Tanrı bilir beni hangi korkunç cürümle suçlayarak ve - "</p>

  <p>Turner, Miranda'nın çileden çıkmış parmaklarının pazılarına battığını hissedince sustu.</p>

  <p>"Sen bizim katıksız bir mutluluğumuz olduğunu mu düşünüyordun?" diye fısıldadı Miranda.</p>

  <p>"Elbette öyle düşünüyordum," dedi. "Bunu sana her zaman söyledim." Ama sonra kendini silkeledi, gözlerini çevirdi ve Miranda'yı itti. "Ama unutmuşum. Yaptığım her şey, söylediğim her söz - meğer hiç birinin bir yaran yokmuş. Benim seninle mutlu olmam ya da seninle birlikte olmak istemem umurunda değil. Bilmek istediğin tek şey benim ne hissettiğim."</p>

  <p>Bunun üzerine, Miranda sesini çıkartamadı ve fısıldayarak, "Benimle ilgili ne hissediyorsun?" diye sordu. Sanki Miranda Turner'ı bir iğneyle dürtmüştü. O ana kadar sürekli hareketliydi, enerjikti, ağzından alaycı sözler dökülüyordu ama şimdi... Şimdi öylece dikiliyor, çıtı bile çıkmıyor, sanki Miranda oturma odalarına Medusa'yı salmış gibi hareketsiz bir şekilde ona bakıyordu. "Miranda, ben - ben -"</p>

  <p>"Sen ne, Turner? Sen ne?"</p>

  <p>"Ben... Of, Tanrım, Miranda, bu adil değil."</p>

  <p>"Bunu söyleyemezsin." Miranda'nın gözleri korku doluydu. Miranda o ana kadar hep umudunu korumuştu, Turner'ın ağzından o sözler çıkıverecekti, belki de Turner sadece her konuda aşırı titiz düşünüyordu ve doğru zaman geldiğinde, tutkuları yükseldiğinde, o da Miranda'yı sevdiğini fark edecek ve sözler dudaklarından dökülüverecekti.</p>

  <p>"Tanrım," dedi Miranda nefesini bırakırken. Yüreğinin, hep onun da bir gün seveceğine inanan o küçük parçası büzüşmüş ve beraberinde Miranda'nın ruhunun da çoğunu paramparça ederek, bir saniyede oluvermişti. "Tanrım," dedi yeniden. "Söyleyemiyorsun."</p>

  <p>Turner onun gözlerindeki boşluğu gördü ve onu kaybettiğini anladı. "Seni incitmek istemiyorum," dedi cılız bir sesle.</p>

  <p>"Artık çok geç." Sözcükleri boğazına takılan Miranda yavaş yavaş kapıya doğru yürüdü. "Bekle!"</p>

  <p>Miranda durdu ve ona döndü.</p>

  <p>Turner getirdiği pakete uzandı. "Al," dedi, ses tonu donuk ve duygusuzdu. "Bunu sana getirdim."</p>

  <p>Miranda paketi onun elinden aldı ve Turner'ın odadan çıkışını izledi. Titreyen elleriyle paketi açtı. Arthur'un Ölümü. Göz koyup da, o kitapçı dükkânından alamadığı kopya, "Ah, Turner," diye fısıldadı. "Niçin gidip de böyle güzel bir şey yaptın ki? Niçin senden bütünüyle nefret etmeme izin vermiyorsun?"</p>

  <p class="tarih">7 HAZİRAN 1820</p>

  <p>Leydi Rudland ile Olivia, bugün, bütün Bevelstoke sülalesinin deyişiyle "mirasçı"nın doğumunu beklemek üzere geldiler. Doktor yaklaşık bir aydan önce doğurmayacağımı söylüyor ama Leydi Rudland işi şansa bırakmak istemediğini söyledi.</p>

  <p>Eminim Turner'la benim artık aynı yatak odasını paylaşmadığımı fark etmişlerdir. Gerçi evli çiftlerin aynı yatak odasını paylaşması sık rastlanan bir durum değil ama buraya son gelişlerinde paylaşıyorduk, bu yüzden şimdi ayrılışımızın sebebini merak ettiklerinden eminim. Eşyalarımı taşıyalı iki hafta oluyor. Yatağım öyle soğuk ki. Ondan nefret ediyorum. Çocuğun doğumu için bile heyecanlanmıyorum.</p>

  <h1 id="sigil_toc_id_18">ON DOKUZUNCU BÖLÜM</h1>

  <p>Sonraki bir kaç hafta korkunç geçmişti. Turner yemeklerini çalışma odasında yiyor; Miranda'nın karşısında bir saat dahi oturmak ona acı veriyordu. Bu defa onu kaybetmişti ve onun gözlerine bakıp da onları boş ve duygudan yoksun görmek onu derinden yaralıyordu.</p>

  <p>Miranda artık bir şey hissedemiyor olsa da, Turner çok fazlasını hissediyordu.</p>

  <p>Miranda'nın, onu hissettiğinden emin olmadığı duyguları kabullenmeye zorlamasına çok kızgındı. Miranda'nın, onun için hazırladığı bu sınavı geçemediğine karar verip evliliklerini yüzüstü bırakma noktasına gelmesine öfkelenmişti.</p>

  <p>Miranda'ya bu acıları çektirdiği için kendini suçlu hissediyordu. Ona nasıl davranacağı konusunda kafası karışıktı ve onu bir daha asla kazanamayacağından korkuyordu.</p>

  <p>Ona onu sevdiğini söyleyemediği için kendisine kızıyordu ayrıca gerçekten âşık olup olmadığını nasıl belirleyeceğini bilemediği için de kendisini biraz yetersiz hissediyordu.</p>

  <p>En önemlisi de yalnız hissediyordu. Karısının yokluğunda yalnızdı. Onu ve onun bütün küçük komik yorumlarını ve alaylı ifadelerini özlüyordu. Holde karşılaştıkları zamanlar, onda evlendiği kadına ilişkin bir ipucu yakalamaya çalışarak kendini onun yüzüne bakmaya zorluyordu. Miranda başka bir kadın haline gelmişti. Artık umursuyor gibi görünmüyordu, hem de hiç bir şeyi.</p>

  <p>Çocuğun doğumuna kadar kalmaya gelen annesi onu arayıp bulmuş, Miranda'nın yemeklerine neredeyse hiç dokunmadığını söylemişti. Turner içinden küfür etmişti. Miranda bunun sağlıksız olduğunu fark etmeliydi. Ancak onu sarsıp mantıklı olmaya davet edemiyordu. Sadece bir kaç uşağa gözlerini onun üzerinde tutma talimatı vermişti.</p>

  <p>Ona günlük raporlar getiriyorlardı, genellikle sabahın erken saatlerinde, o çalışma odasında oturmuş, brendisini içerken. Bu gece de farklı değildi. Kapının sertçe çalındığını duyduğunda üçüncü brendisindeydi.</p>

  <p>"Gir."</p>

  <p>Çok şaşırdı, içeri giren annesiydi.</p>

  <p>Kibarca başını salladı. "Beni cezalandırmaya geldin sanırım."</p>

  <p>Leydi Rudland kollarını önünde kavuşturdu. "Seni niçin cezalandırmam gerektiğini düşünüyorsun?" Turner'ın gülümsemesinde neşeden eser yoktu. "Niçin bana soruyorsun? Eminim senin kabarık bir listen vardır."</p>

  <p>"Geçtiğimiz hafta içinde hiç karını gördün mü?" diye sordu annesi.</p>

  <p>"Hayır, gördüğümü sanmıyo - ha, bir dakika." Brendi-sinden bir yudum aldı. "Bir kaç gün önce holde yanından geçtim. Sanırım salı günüydü."</p>

  <p>"Sekiz aydan fazla bir süredir hamile, Nigel." "Emin ol farkındayım."</p>

  <p>"Onu sana en çok ihtiyaç duyduğu zamanda bir başına bırakan itin birisin sen." Turner içkisinden büyük bir yudum daha aldı.</p>

  <p>"Açıkça söylemek gerekirse, o beni kendi başıma bıraktı, ben onu değil. Ve bir daha bana Nigel deme." "Ne istersem onu derim."</p>

  <p>Turner kaşlarını kaldırdı, ilk kez annesinin bu şekilde konuştuğunu işitiyordu. "Tebrikler, sen de benim seviyeme indin."</p>

  <p>"Ver şunu bana!" Hızlı bir hamleyle Turner'ın elindeki bardağı kaptı. Kehribar renkli sıvının birazı Turner'ın masasının üstüne sıçradı. "Beni dehşete düşürüyorsun, Nigel - Leticia ile evli olduğun zamanlarda olduğu kadar kötü durumdasın. Nefretle dolusun, kabasın - " Turner'ın eli bileğini kavrayınca sustu.</p>

  <p>"Sakın ola Miranda'yı Leticia ile karşılaştırma hatasına düşme," dedi tehdit dolu bir sesle. "Karşılaştırmadım!" Annesinin gözleri şaşkınlıktan fal taşı gibi açıldı. "Bunu hiç düşünmedim bile."</p>

  <p>"İyi." Turner annesinin bileğini bıraktı ve pencereye yürüdü. Manzara da, kendi ruhsal durumu kadar sıkıntılıydı.</p>

  <p>Annesi uzunca bir süre sessiz kaldıktan sonra sordu, "Evliliğini nasıl kurtarmak niyetindesin, Turner?" Turner bıkkınlıkla ofladı. "Kurtarma işini benim yapmam gerektiğinden niçin bu kadar eminsin?"</p>

  <p>"Tanrı aşkına, kızcağıza bir bak. Sana apaçık âşık."</p>

  <p>Turner, parmaklarının eklemleri beyazlaşana dek pencere pervazlarını sıktı. "Son zamanlarda buna ilişkin hiç bir işaret göremedim."</p>

  <p>"Nasıl görebilirsin? Haftalardır onu görmüyorsun. Umarım, onun sana karşı hissettiklerini öldürmemişsindir." Turner hiç bir şey söylemedi. Sadece bu konuşmanın bitmesini istiyordu.</p>

  <p>"Bir kaç ay önceki kadınla aynı kadın değil," diyerek konuşmasını sürdürdü annesi. "O zamanlar o kadar mutluydu ki. Senin için her şeyi yapardı."</p>

  <p>"Her şey değişir, anne," dedi Turner.</p>

  <p>"Ama eski haline de dönebilir," dedi Leydi Rudland, yumuşak ama ısrarlı bir sesle. "Gel bu akşam yemeği bizimle ye. Masada bizimle beraber oturmaman son derece tuhaf."</p>

  <p>"Ben olunca daha tuhaf olacaktır, bundan emin ol." "Bırak onun kararını ben vereyim."</p>

  <p>Turner, uzun titrek bir nefes aldı ve sırtını dikleştirdi. Annesi haklı mıydı? Miranda ile sorunlarını çözebilecekler miydi?</p>

  <p>"Leticia hâlâ bu evin içinde," dedi annesi yumuşak bir sesle. "Gönder onu. Bırak Miranda seni iyileştirsin. Yapacaktır biliyorsun, yeter ki sen sadece ona bu şansı ver."</p>

  <p>Omzunda annesinin elini hissetti ama o tarafa dönmedi, acılı yüzünü annesine göstermeyecek kadar gururluydu.</p>

  <p>•••</p>

  <p>İlk sancı, yemeğe inmeden bir saat kadar önce sıkıştırdı. Telaşlanan Miranda, elini karnına koydu. Doktor, doğumunun büyük olasılıkla iki haftaya kadar gerçekleşeceğim söylemişti. "Tamam, sen biraz erken davranacak gibisin," dedi yumuşak bir sesle. "Yalnız akşam yemeği bilene kadar orada kal, olmaz mı? Acıktım. Haftalardır yemiyorum biliyorsun, yemeğe ihtiyacım var."</p>

  <p>Bunun üzerine bebek karnını tekmeledi.</p>

  <p>"Demek böyle istiyorsun," diye fısıldadı Miranda, haftalardır ilk kez yüz ifadesini değiştiren bir gülümsemeyle. "Seninle bir pazarlık yapalım. Sen benim huzur içinde akşam yemeği yememe izin ver, ben de senin adını Iphigenia koymayacağıma söz vereyim."</p>

  <p>Başka bir tekme daha hissetti.</p>

  <p>"Eğer bir kızsan tabii. Eğer bir erkeksen, adını Nigel koymayacağıma söz veriyorum!" Güldü, ne zamandır gülmüyordu. "Sana Nigel adını koymayacağıma söz veriyorum." Bebek tepki vermedi.</p>

  <p>"İyi. Şimdi, giyinelim, olur mu?"</p>

  <p>Miranda hizmetçisi için zili çaldı, merdivenlerden yemek odasına inerken aşağıya kadar sıkı sıkıya tırabzanlara tutundu. Bebeğin yolda olduğunu niçin kimseye söylemek istemediğinden emin değildi - belki de bunun tek sebebi ortalığı velveleye vermekten hoşlanmamasıydı. Ayrıca, yaklaşık on dakikada bir gelen sancı dışında kendisini iyi hissediyordu. Henüz yatağına bağlı kalmayı kesinlikle istemiyordu. Tek ümidi bebeğin akşam yemeği boyunca kendini tutabilmesiydi. Doğum yapmanın hafif utandırıcı bir yanı vardı ve Miranda bunun nedenini ilk olarak yemek masasında öğrenmek istemiyordu.</p>

  <p>"İşte Miranda geldi," diye seslendi Olivia. "Gül salonunda bir şeyler içeceğiz. Bize katılır mısın?" Miranda başını salladı ve arkadaşını takip etti.</p>

  <p>"Biraz tuhaf görünüyorsun, Miranda," diye konuşmasını sürdürdü Olivia. "Kendini iyi hissediyor musun?"</p>

  <p>"Sadece biraz kocaman, teşekkür ederim." “Yakında küçüleceksin."</p>

  <p>Herkesin sandığından daha çabuk, diye düşündü Miranda. Leydi Rudland ona bir bardak limonata uzattı.</p>

  <p>"Teşekkür ederim, çok susamıştım," dedi Miranda ve nezaket kurallarına aldırmadan hepsini bir dikişte içti. Leydi Rudland, bardağı tekrar doldururken tek bir söz bile söylemedi. Miranda onu da neredeyse aynı hızla içti. "Sizce yemek hazır mıdır?" diye sordu. "Çok acıktım." Bu hikâyenin sadece görünen yüzüydü. Eğer biraz daha oyalanırlarsa yemek masasında doğuracaktı.</p>

  <p>"Elbette," dedi Leydi Rudland. Miranda'nın aç gözlülüğü karşısında birazcık şaşırmıştı. "Önden yürü. Nihayetinde burası senin evin Miranda."</p>

  <p>"Öyle," dedi ve hızla başını çevirdi. Karnını tuttu, sanki böylece her şeyi içerde tutabilecekti ve hole çıktı.</p>

  <p>Turner ile burun buruna geldi. "İyi akşamlar, Miranda."</p>

  <p>Miranda yüreğinin derinliklerinde bir şeylerin harekete geçtiğini hissetti. "Umarım iyisindir," dedi Turner.</p>

  <p>Miranda başını salladı, ona bakmamaya çalışıyordu. Son bir ayı, onu her gördüğünde bir arzu ve özlem havuzunda erimemek için kendini eğitmekle geçirmişti. Yüz hatlarını, duygusuz bir maskeyle örtmeyi öğrenmişti. Herkes, Turner'ın onu mahvettiğini biliyordu; odaya her girişinde insanların bunu görmeye ihtiyacı yoktu.</p>

  <p>"Pardon," dedi kendi kendine mırıldanır gibi. Turner'ın yanından geçip yemek odasına yöneldi. Turner onu kolundan yakaladı. "İzin ver sana eşlik edeyim, tatlım."</p>

  <p>Miranda'nın alt dudağı titremeye başladı. Turner ne yapmaya çalışıyordu? O kadar sersem -ya da hamile - hissetmiyor olsaydı, belki de kolunu ondan kurtarmak için bir girişimde bulunurdu ama bu durumda, razı oldu ve masaya kadar onunla gitti.</p>

  <p>İlk birkaç servis boyunca Turner hiçbir şey söylemedi, bu, yemek yiyebilmek için tüm konuşmalardan kaçınan Miranda için de iyi olmuştu. Leydi Rudland ile Olivia onunla konuşmaya çalışıyordu ama Miranda hep ağzını dolu tutmayı başarıyordu. Ağzındakini çiğnerken ya da yutarken cevap vermekten kendini kurtarıyordu, hemen ardından da mırıldanıyordu, "Gerçekten çok açım."</p>

  <p>Bu, ilk üç servis boyunca, bebek işbirliği yapmaktan vazgeçene kadar işe yaradı. Sancılara tepki vermemekte başarılı olmaya başladığını düşünmüştü ama yüzünü buruşturmuş olacak ki, Turner gözlerini dikerek ona baktı ve "Bir şey mi oldu?" diye sordu.</p>

  <p>Miranda bitkin bir halde gülümsedi, lokmasını çiğnedi, yuttu ve mırıldandı, "Hiçbir şey yok ama ben gerçekten de çok açım."</p>

  <p>"Öyle olduğunu görüyoruz," dedi Olivia kuru bir sesle, annesi onaylamayan gözlerle ona baktı.</p>

  <p>Miranda bademli pilicinden bir lokma daha ısırdıktan sonra yine yüzünü buruşturdu. Bu kez Turner onun kötü olduğunu gördüğünden emindi. "Bir ses çıkardın," dedi kesin bir dille. "Seni duydum. Ne oldu?"</p>

  <p>Miranda ağzındaki lokmayı çiğnedi ve yuttu. "Hiçbir şey. Öyle açım ki." "Belki de çok hızlı yiyorsun," dedi Olivia.</p>

  <p>Miranda bu bahaneye atladı. "Evet, evet, sebebi bu olmalı. Yavaş yiyeceğim."</p>

  <p>Neyse ki, Leydi Rudland Turner'ı son zamanlarda Parlamentoda desteklediği bir yasa tasarısı tartışmasının içine çekmiş ve konuşmaların yönü değişmişti. Miranda Turner'ın dikkatinin başka tarafa kaymasından memnundu; çünkü Turner kendisini çok yakından izlediği için yüzünü sakin göstermesi zor oluyordu.</p>

  <p>Karnı yeniden kasıldı ve bu kez Miranda'nın sabrı taştı. "Kes şunu," diye fısıldadı, karnına bakarak. "Yoksa adın kesinlikle Iphigenia olacak."</p>

  <p>"Bir şey mi söyledin, Miranda?" diye sordu Olivia. "Yo, hayır, sanmıyorum."</p>

  <p>Aradan birkaç dakika geçti ve bir başka kasılma daha hissetti. "Kes şunu, Nigel," diye fısıldadı. "Seninle bir anlaşma yapmıştık."</p>

  <p>"Senin bir şey söylediğinden eminim," dedi Olivia kesin bir dille. "Az önce bana Nigel mi dedin?" diye sordu Turner.</p>

  <p>Tuhaf, diye düşündü Miranda, nasıl oluyordu da Turner kendisine Nigel denilmesine Miranda'nın yatağını terk etmesinden daha çok bozulabiliyordu. "Kesinlikle öyle bir şey demedim. Hayal görüyorsun. Gerçekten çok yorgunum, Eğer kimse için bir mahsuru yoksa odama çekileceğim," dedi ve tam ayağa kalkarken, bacaklarının arasından bir sıvının aktığını hissetti. Tekrar yerine oturdu. "Neyse, en iyisi tatlıyı bekleyeyim."</p>

  <p>Leydi Rudland, rejimde olduğu için onlar pudinglerini yerken seyretmeye dayanamayacağını belirterek özür diledi ve masadan ayrıldı. Onun ayrılışı Miranda'nın konuşmaya girmekten kaçınmasını daha da zorlaştırdı, ancak Miranda kimsenin kendisine soru sormamasını ümit ederek tatlısını yemeye dalmış gibi görünmek için elinden geleni yaptı. Nihayet yemek bitmişti. Turner kalktı ve Miranda'nın yanına gelerek ona kolunu uzattı.</p>

  <p>"Hayır, sanırım bir süre daha burada oturacağım. Biraz yorgunum, biliyorsun." Boynundan yukarıya doğru tırmanan kızarıklığı hissedebiliyordu. Tanrım, insanın bebeği resmi bir yemek masasında doğmak isteyince ne yapılması gerektiği konusunda neden hiç kimse bir görgü kitabı yazmamıştı. Miranda utancından ölüyordu, ayrıca o kadar çok korkmuştu ki sandalyeden bir türlü kalkamadı. "Bir tane daha yemek ister misin?"</p>

  <p>"Evet, lütfen," diye karşılık verdi Miranda, çatlak bir sesle.</p>

  <p>"Miranda, kendini iyi hissettiğinden emin misin?" diye sordu Olivia. "Çok tuhaf görünüyorsun." Bu arada Turner bir hizmetçiye sesleniyordu.</p>

  <p>"Anneni çağır," diye cıyakladı Miranda. "Şimdi." "Yoksa...?"</p>

  <p>Miranda başını salladı.</p>

  <p>"Aman Tanrım," dedi Olivia yutkunarak. "İşte geliyor."</p>

  <p>"Ne geliyor?" diye sordu Turner, huzursuzdu. Sonra gözüne Miranda'nın dehşet içindeki ifadesi takıldı. "Kahretsin. Bebek geliyor." Turner, değerli ceketinin Miranda'nın sırılsıklam olmuş eteğinden lekelenmesine hiç aldırmadan koşar adımlarla gidip Miranda'yı kucakladı. Miranda, ona kayıtsız kalacağı konusundaki yeminlerini unutarak Turner'ın güçlü bedenine yapıştı. Yüzünü Turner'ın boyun boşluğuna gömdü, onun gücünün kendi bedenine süzülüp akmasına izin verdi. İlerleyen saatlerde bu güce ihtiyacı olacaktı.</p>

  <p>"Seni küçük aptal," diye mırıldandı Turner. "Sen ne zamandan beri orada sancı içinde oturuyordun?" Miranda cevap vermemeyi tercih etti, biliyordu ki gerçeği söylemek azar işitmesine sebep olacaktı.</p>

  <p>Turner onu merdivenlerden çıkarıp doğum için hazırlanmış misafir odasına taşıdı. Turner onu yatağa yatırdığı sırada, Leydi Rudland telaşla odaya girdi. "Teşekkür ederim, Turner," dedi aceleyle. "Git doktoru çağır."</p>

  <p>"Brearley o işle ilgileniyor," dedi Turner, meraklı bir ifadeyle Miranda'ya bakarken. "Tamam, o zaman, git kendine bir meşguliyet bul. Bir şeyler iç."</p>

  <p>"Susamadım."</p>

  <p>Leydi Rudland derin bir iç çekti. "Sana açıkça mı söylemem gerekiyor, oğlum? Git buradan." "Niçin?" Turner ikna olmamış görünüyordu.</p>

  <p>"Doğum sırasında erkeklere yer yoktur."</p>

  <p>"Ama öncesinde bana kesinlikle yeterince yer vardı," diye homurdandı Turner. (süperdi bu laf) Miranda kıpkırmızı oldu. "Turner, lütfen," dedi yalvarırcasına.</p>

  <p>Turner ona baktı. "Gitmemi istiyor musun?" "Evet. Hayır. Bilmiyorum."</p>

  <p>Turner ellerini beline koydu ve annesine döndü. "Kalıyorum. O benim de çocuğum."</p>

  <p>"Pekâlâ. O zaman geç şu köşeye ve ayakaltından çekil." Leydi Rudland kollarını sallayarak onu kovaladı. Miranda'yı sancılı bir kasılma daha kavradı. "Ahhh!"</p>

  <p>"O da neydi?" Turner kurşun gibi onun yanında bitti. "Bu normal mi? Bunu yapması - "</p>

  <p>"Turner, sus!" dedi Leydi Rudland. "Onu endişelendireceksin." Sonra Miranda'ya döndü ve alnına nemli bir bez parçası koydu. "Sen ona aldırma, tatlım. Her şey son derece normal."</p>

  <p>"Biliyorum. Ben..." Miranda nefes almak için duraksadı. "Şu elbiseyi üstümden çıkartabilir miyim?"</p>

  <p>"Canım benim, elbette. Çok özür dilerim. Ben onu unutmuşum. Çok rahatsız olmuşsundur. Turner, buraya gel de bana yardım et."</p>

  <p>"Hayır!" Miranda şiddetle bağırdı.</p>

  <p>Turner olduğu yerde kaldı, suratı buz gibi oldu.</p>

  <p>“Yani, ya siz yapın ya da ona yaptırın," dedi Miranda kayınvalidesine. "Yani ikiniz birlikte yapmayın." "Doğumda konuşmalar böyle olur," dedi Leydi Rudland yatıştırırcasına. "Şu anda sağlıklı düşünemiyorsun."</p>

  <p>"Hayır! Siz isterseniz bu işi o yapabilir çünkü o ... beni daha önce gördü. Ya da kadın olduğunuz için siz yapabilirsiniz ama onun beni görmesini siz görün istemiyorum. Anlayamadınız mı?" Miranda kayınvalidesinin kolunu kendinden beklenmeyen bir güçle kavradı.</p>

  <p>Turner çekildiği köşede gülümsememek için kendini tuttu. "Ev sahipliğini sana bırakıyorum, anne." Turner, kahkahalara boğulmamak için mümkün olduğunca donuk bir sesle konuşmaya çalışıyordu. Sertçe başını salladı ve odadan çıktı. Kahkahalarını koyuvermeden önce kendisini holün yarısına kadar yürümeye zorladı. Karısının ne kadar da komik ve dar görüşlü ahlaki değerleri vardı.</p>

  <p>Öte taraftan yatak odasında, Leydi Rudland, üzerindeki mahvolmuş elbisesini çıkartırken Miranda yeniden kendini yoklayan bir kasılmanın etkisiyle dişlerini sıkıyordu.</p>

  <p>"Gitti mi?" diye sordu. Kafasını uzatıp içeriye bakmayacağı konusunda ona güvenmiyordu. Kayınvalidesi başını salladı, "Bizi rahatsız etmez."</p>

  <p>"Rahatsızlık değil," dedi Miranda, söyleyecek daha iyi bir şey düşünememişti.</p>

  <p>"Elbette rahatsızlık. Doğum sırasında erkeklere yer yok. Böyle karışık ve sancılı bir ortamda, erkeklerin tek bir tanesi bile nasıl yardımcı olacağını bilmez. Bırak dışarıda oturup senin katlandığın bu eziyetli işin karşılığını nasıl vereceğini düşünsün, böylesi daha iyi."</p>

  <p>"Bana bir kitap aldı," diye fısıldadı Miranda. "Öyle mi? Ben aklımdan elmaslar geçirmiştim." "O da güzel olurdu," dedi Miranda cılız sesiyle.</p>

  <p>"Ben onu haberdar ederim." Leydi Rudland, Miranda'nın geceliğini giydirmeyi ve arkasındaki yastıkları kabartmayı bitirmişti. "İşte oldu. Rahat mısın?"</p>

  <p>Miranda'nın karnını başka bir sancı kavradı. "Doğrusu değilim," dedi sıktığı dişlerinin arasından.</p>

  <p>"Bir daha mı yokladı?" diye sordu Leydi Rudland. "Aman, iyi. Sıklaşmaya başladılar. Az görülen hızda bir doğum olacak gibi. Umarım Doktor Winters çabuk gelir."</p>

  <p>Miranda kafasıyla onayladı, nefesini tutmuş sancılar dalgasıyla boğuşuyordu.</p>

  <p>Leydi Rudland onun elini tuttu ve sıktı, kendini Miranda'nın yerine koyarak yüzünü buruşturdu. "Eğer daha iyi hissetmeni sağlayacaksa," dedi, "İkiz doğurmak çok daha zor."</p>

  <p>"Sağlamaz," dedi Miranda, nefes nefeseydi. "Daha iyi hissetmiyor musun?"</p>

  <p>"Hayır."</p>

  <p>Leydi Rudland derin bir iç çekti. "Zaten ben de yararı olacağını sanmıyordum ama üzülme," diye ekledi biraz gülümseyerek. "Yakında hepsi bitecek."</p>

  <p>Yirmi iki saat sonra, Miranda kısa sürenin yeniden tanımlanmasını istiyordu. Sancıdan tüm bedeni enkaz haline dönmüştü, nefesi kesik kesik geliyor, sanki ciğerlerine yeterli hava alamıyormuş gibi hissediyordu. Bir öncekinden hep daha kötü olan kasılmalar gelmeye devam ediyordu. "Geldiğini hissediyorum," dedi inleyerek.</p>

  <p>Leydi Rudland, alnını nemli bir bez parçasıyla sildi. "Ikınmaya devam et, canım."</p>

  <p>"Yapamıyorum... Ben çok... Tanrı'nın cezası!" diye bir çığlık attı. Kocasının en sık kullandığı sözlerdi bunlar. Turner, dışarıda, holde onun çığlıklarını duydukça geriliyordu. Annesi Miranda'nın kirli elbisesini değiştirdikten sonra, onu bir kenara çekmiş dışarıda holde kalmasının herkes için daha iyi olacağını söylemişti. Olivia da, yakınlardaki bir oturma odasından iki tane sandalye getirmiş, özenle ona arkadaşlık ediyordu. Miranda'nın acı içinde attığı çığlıklar dışında suratını ekşitmemeye çalışıyordu. "Bu defa sesi çok kötü geldi," dedi tedirgin bir sesle, sırf konuşuyor olmak için.</p>

  <p>Turner ona baktı. Olivia söylenmemesi gereken bir şey söylemişti.</p>

  <p>"Eminim kısa süre içinde sona erecektir," dedi Olivia ümitle. "Bundan daha kötüye gideceğini sanmıyorum." Miranda bir çığlık daha attı. Acı içinde olduğu açıkça anlaşılıyordu.</p>

  <p>"En azından ben öyle düşünüyorum," diye ekledi Olivia cılız bir sesle.</p>

  <p>Turner başını avuçlarının içine aldı. "Ona bir daha asla dokunmayacağım," diye inledi. "Bana bir daha asla dokunmasın!" diye gürledi Miranda.</p>

  <p>"Tamam, bu konuda karınla tartışmanıza gerek kalmadı gibi görünüyor," dedi Olivia neşe dolu bir sesle. Yumruğuyla Turner'ın çenesini dürttü. "Hadi ama abi, baba olmak üzeresin."</p>

  <p>"Umarım kısa sürede olurum," dedi homurdanarak. "Buna daha fazla katlanabileceğimi sanmıyorum." "Sen bu kadar kötü oluyorsan, bir de Miranda'nın nasıl hissettiğini düşün."</p>

  <p>Turner başını kaldırıp öldürücü bir ifadeyle ona baktı. Yine söylenmemesi gereken bir şey söylemişti. Olivia sustu.</p>

  <p>Doğum odasında, Miranda kayınvalidesinin sımsıkı kavradığı elini tutuyordu. "Durdurun şunu," diye inledi. "Lütfen durdurun şunu."</p>

  <p>"Kısa süre içinde bitecek, inan bana."</p>

  <p>Miranda birden onu aşağı çekti, neredeyse yüz yüze geldiler. "Bunu dün de söylemiştin!" "Bakar mısınız, Leydi Rudland?"</p>

  <p>Bu, sancılar başladıktan bir saat sonra gelmiş olan Doktor Winters'dı.</p>

  <p>"Size bir şey söyleyebilir miyim?"</p>

  <p>"Evet, evet, elbette," dedi Leydi Rudland, dikkatlice elini Miranda'nın elinden çekerken. "Hemen döneceğim.</p>

  <p>Söz veriyorum."</p>

  <p>Miranda başını salladı ve sancısının etkisiyle bir şeyleri sıkmak istediğinden, çarşaflan kavradı. Derin bir nefes almaya çalışırken kafası bir o yana bir bu yana sallanıyordu. Turner neredeydi? Miranda'nın burada ona ihtiyacı olduğunu bilmiyor muydu? Onun sıcaklığına, gülümsemesine, en çok da gücüne ihtiyacı vardı çünkü bu çileden kurtulmak için kendinin yeterli gücü kaldığını sanmıyordu.</p>

  <p>Ancak inatçıydı, gururu vardı, Leydi Rudland'e Turner'ın nerede olduğunu soramazdı. Bunun yerine dişlerini gıcırdattı ve sancıdan çığlık atmamaya çalıştı.</p>

  <p>"Miranda?" Leydi Rudland kaygılı bir ifadeyle ona bakıyordu.</p>

  <p>"Miranda, hayatım, doktor biraz daha güçlü ıkınman gerektiğini söylüyor. Bebeğin çıkması için biraz yardıma ihtiyacı var."</p>

  <p>"Çok yorgunum," diye inledi. "Artık yapamıyorum." Turner'ı istiyorum. Ama bunu nasıl söyleyeceğini bilmiyordu.</p>

  <p>"Evet, yapabilirsin. Eğer biraz daha güçlü ıkınabilirsen, çok daha çabuk biter." "Yapamıyorum... Yapamıyorum... Ben - Ahhh!"</p>

  <p>"İşte oldu, Leydi Turner," dedi Doktor Winters canlı bir sesle. "Hadi itin."</p>

  <p>"Ben... Ahh, acıyor. Acıyor." "İtin. Kafasını görebiliyorum."</p>

  <p>"Öyle mi?" Miranda başını kaldırmaya çalıştı.</p>

  <p>"Şşşt, boynunu bükme," dedi Leydi Rudland. "Nasılsa hiçbir şey göremeyeceksin. İnan bana." "Ikınmaya devam et," dedi doktor.</p>

  <p>"Çalışıyorum. Çalışıyorum." Miranda dişlerini sıktı ve ıkındı. "Geldi mi?... Görebiliyor..." Birkaç derin nefes aldı. "Cinsiyeti ne?"</p>

  <p>"Henüz söyleyemem," dedi Doktor Winters. "Bekle. Bir dakika... İşte tamam." Kafası çıkınca ufacık bedeni de çabucak kayıp çıkıvermişti. "Bu bir kız."</p>

  <p>"Öyle mi?" Miranda soluklandı. Yorgun bir iç çekti. "Elbette öyledir. Her zaman Turner ne isterse, o olur zaten."</p>

  <p>Doktor bebeğe bakarken Leydi Rudland kapıyı açtı ve kafasını hole uzattı. "Turner?" Turner başını kaldırdı, yüzü bitkindi.</p>

  <p>"Bitti, Turner. Kız. Bir kızın oldu."</p>

  <p>"Kız mı?" Turner'ın sesi yankılandı. Holdeki uzun bekleyiş onu tüketmişti, yaklaşık bütün bir gün sancı içindeki karısının çığlıklarını dinledikten sonra bittiğine pek inanamıyordu, baba olmuştu.</p>

  <p>"Çok güzel bir kız" dedi annesi. "Her yönüyle mükemmel."</p>

  <p>"Kız," dedi Turner yeniden, merak içinde kafasını sallayarak. Gece boyunca yanında kalan kız kardeşine döndü. "Bir kız. Olivia, bir kızım oldu!" Sonra onu kucakladı, ikisi de şaşkındı.</p>

  <p>"Biliyorum, biliyorum." Olivia bile gözlerindeki yaşları tutmakta zorlanıyordu.</p>

  <p>Turner onu bir kez daha sıkıca sardıktan sonra dönüp annesine baktı. "Gözleri ne renk? Kahverengi mi?" Leydi Rudland'ın yüzüne keyifli bir gülümseme yayıldı. "Bilmiyorum, hayatım. Bakmadım bile. Bebeklerin gözleri genellikle farklı renk olur. Muhtemelen bir süre daha emin olamayız." "Kahverengi olacaklar," dedi Turner kesin bir dille.</p>

  <p>Olivia birden farkına vardı ve gözleri büyüdü, "Onu seviyorsun." "Ne dedin sen?"</p>

  <p>"Onu seviyorsun. Miranda'yı seviyorsun."</p>

  <p>Garipti ama daha bu sözü ağzına alırken boğazında hissettiği daralma bu kez olmamıştı. "Ben - " Turner duraksadı, büyük bir şaşkınlık içinde ağzı açık kalmıştı.</p>

  <p>"Onu seviyorsun," diye yineledi Olivia.</p>

  <p>"Sanırım öyle," dedi Turner hayretle. "Onu seviyorum. Miranda'yı seviyorum." "Bunu fark etmekte geç bile kaldın," dedi annesi biraz küstahça.</p>

  <p>Turner şimdi nasıl da huzurlu hissettiği konusunda hayrete düşmüş bir halde oturuyordu. Bunun farkına varması niçin o kadar uzun zaman almıştı? Gün gibi ortada olmalıydı. Miranda'yı seviyordu. Onunla ilgili her şeyi seviyordu, hafif yay çizen kaşlarından tutun da alaycı tavırlarına ve meraklandığında başını yana eğmelerine kadar her şeyini. Zekâsını, sıcaklığını, sadakatini seviyordu, hatta gözlerinin birbirine biraz fazlaca yakın olmasını bile seviyordu. İşte şimdi ona bir de bebek vermişti. O yatakta yatmış, sırf ona bir bebek verebilmek için, korkunç acılar içerisinde saatlerce emek harcamıştı. Turner'ın gözleri dolu dolu oldu. "Onu görmek istiyorum." Kelimeler boğazına diziliyordu.</p>

  <p>"Doktor bebeği şimdi hazırlar," dedi annesi. "Hayır. Ben Miranda'yı görmek istiyorum."</p>

  <p>"Tamam, bence bunda bir sakınca yok. Birazcık bekle. Doktor Winters?" Bir fısıldaşmanın ardından bebek babaannesinin kollarına tutuşturuldu. Turner bir hamlede kapıyı açtı. "Sorun ne?"</p>

  <p>"Çok fazla kan kaybediyor," dedi doktor ümitsizce.</p>

  <p>Turner karısına baktı, korkudan yere yığılacak gibi oldu. Her taraf kan içindeydi ve yüzü bir ölü gibi solgundu. "Aman Tanrım," dedi Turner boğulur gibi. "Miranda."</p>

  <p>Seni bugün doğurdum. Daha adını bilmiyorum. Seni benim elime bile vermediler. Sana annemin adını verebilirim diye düşünüyordum. O harika bir kadındı, her zaman yatmadan önce bana sımsıkı sarılırdı. Adı Caroline'di. Umarım bu isim Turner'ın hoşuna gider. Bu konuyu onunla hiç konuşmadık.</p>

  <p>Uyuyor muyum ben? Çevremdekilerin konuşmalarını duyuyorum ama onlara hiç bir şey söyleyemiyorum. Bu sözleri daha sonra yazabileyim diye hepsini aklımda tutmaya çalışıyorum.</p>

  <p>Sanırım uyuyorum.</p>

  <h1 id="sigil_toc_id_19">YİRMİNCİ BÖLÜM</h1>

  <p>Doktor kanamayı durdurabilmişti ama ellerini yıkarken endişeyle başını sallıyordu. "Çok kan kaybetti," dedi ümitsizlik içinde. "Zayıf düşecek."</p>

  <p>"Kurtulacak mı?" diye sordu Turner merakla.</p>

  <p>Doktor Winters omuzlarını kaldırıp hüzünle silkti. "Tanrı'dan ümit kesilmez."</p>

  <p>Bu cevabı beğenmeyen Turner, doktoru iteleyip geçti ve karısının yatağının yanında bir sandalyeye oturdu. Miranda'nın güçsüz elini tutup avucuna aldı. "Kurtulacak," dedi kısık sesiyle. "Kurtulmak zorunda."</p>

  <p>Leydi Rudland boğazını temizledi. "Doktor Winters, bu kadar kanamanın nedeni hakkında bir fikriniz var mı?" "Rahimde bir yırtılma olabilir."</p>

  <p>"Bu sık rastlanan bir şey mi?"</p>

  <p>Doktor başını salladı. "Korkarım benim gitmem gerekiyor. Yakında doğum bekleyen bir kadın daha var, onunla yeterince ilgilenebilmem için biraz uyumam gerekiyor."</p>

  <p>“Ya Miranda..." Leydi Rudland'in sözlerinin gerisi gelmedi, korku ve ümitsizlik içinde gelinine bakıyordu. "Daha fazla yapabileceğim bir şey yok. Yırtılmanın kendiliğinden kapanması için ümit ve dua etmekten başka çaremiz yok, dua edelim de kanaması tekrarlamasın."</p>

  <p>"Ya tekrarlarsa?" diye sordu Turner donuk bir sesle.</p>

  <p>"Tekrarlarsa, benim yaptığım gibi temiz bandajlarla pres yapın, bana da haber gönderin."</p>

  <p>"Diyelim ki gönderdik, buraya zamanında yetişme şansınız var mı sanki?" diye sordu Turner iğneleyici bir dille, keder ve korku tüm nezaketini alıp götürmüştü.</p>

  <p>Doktor karşılık vermemeyi tercih etti. Başını salladı. "Leydi Rudland. Lord Turner."</p>

  <p>Kapı kapanınca Leydi Rudland oğlunun yanına gitti. "Turner," dedi yatıştırıcı bir tavırla. "Biraz dinlenmelisin. Bütün gece ayaktaydın."</p>

  <p>"Sen de öyle."</p>

  <p>"Evet, ama ben..." Sözünü tamamlayamadı. Eğer kocası ölmek üzere olsaydı, onun yanında kalmak isterdi. Turner'ın alnına bir öpücük kondurdu. "Seni onunla baş başa bırakayım."</p>

  <p>Turner döndü, gözlerini kırpıştırıyordu. "Kahretsin, anne! Son bir veda etmek için burada değilim. Sanki o ölüyormuş gibi konuşmaya gerek yok."</p>

  <p>"Elbette öyle," dedi annesi fakat şefkat ve keder dolu gözleri tamamen başka bir hikâye anlatıyordu. Sessizce odadan ayrıldı.</p>

  <p>Turner Miranda'nın solgun yüzüne baktı, "Sana seni sevdiğimi söylemeliydim," dedi kısık bir sesle. "Sana söylemeliydim. Tek duymak istediğin buydu, değil mi? Bense bunun farkına varamayacak kadar aptaldım. Sanırım ben de seni hep sevdim, sevgilim. Her zaman. O arabada beni sevdiğini nihayet söylediğin günden beri. Ben - "</p>

  <p>Durdu, Miranda'nın yüzünde bir kımıltı gördüğünü sandı. Oysa bu, kendisi ileri geri sallanırken Miranda'nın yüzüne vuran gölgesinden başka bir şey değildi.</p>

  <p>"Çok şaşırmıştım," dedi, yeniden sesine kavuşunca. "Birinin üzerimde herhangi bir güç sahibi olmadan beni sevmesine o kadar şaşırmıştım ki. Beni sevip de değiştirmek istememene o kadar şaşırmıştım ki. Bense... Bense artık sevebileceğimi sanmıyordum. Meğer yanılmışım!" Onu omuzlarından tutup sarsma içgüdüsüne karşı koymak zorunda kaldı. "Yanılmışım, kahretsin, senin hatan değildi. Senin hatan değildi, tatlım. Benim hatamdı. Belki de Leticia'nın ama kesinlikle senin değil."</p>

  <p>Tekrar onun elini tutup dudaklarına götürdü. "Hiçbir zaman senin suçun olmadı," dedi yakarırcasına. "Bana dön. Lütfen. Yemin ederim, beni korkutuyorsun. Beni korkutmak istemiyorsun, değil mi? Emin ol, bu hiç hoş değil."</p>

  <p>Yanıt yoktu. Onun öksürmesini, rahatsız olup yatağın içinde dönmesini ya da başka bir şeyler yapmasını istiyordu. Miranda ise sadece orada öyle yatıyordu, öyle kımıltısız, öyle hareketsiz ki, Turner bir anda içine dolan korkuyla Miranda'nın elini hızla çevirdi ve bileğinin iç tarafından nabzını hissetmeye çalıştı. Rahat bir nefes aldı. Nabzı atıyordu. Zayıftı ama atıyordu.</p>

  <p>Yorgunluktan esnedi. Tükenmişti ve göz kapakları düşüyordu ama kendini uykuya teslim edemezdi. Onunla olması gerekiyordu. Onu görmesi, nefesini duyması ve teninde ışığın dansını seyretmesi gerekiyordu.</p>

  <p>"Burası çok karanlık," diye mırıldandı, ayağa kalktı. "Burası Tanrı'nın cezası bir morga benziyor." Etrafa bakındı, çekmeceleri ve dolapları karıştırdıktan sonra birkaç tane mum buldu. Hepsini çabucak yaktı ve mumluklara yerleştirdi. Hâlâ çok karanlıktı. Kapıya koştu, telaşla açtı ve dışarı bağırdı, "Brearley! Anne! Olivia!"</p>

  <p>Çağrısına sekiz kişi birden yanıt verdi.</p>

  <p>"Daha çok mum istiyorum," dedi Turner, sesindeki korku ve bitkinliği belli etmemeye çalışarak. Birkaç hizmetçi telaşla koşuşturdular.</p>

  <p>"Ama burası zaten çok aydınlık," dedi Olivia. Miranda'yı, en iyi arkadaşını, böylesine sessiz yatarken görünce nefesi tutuldu, "iyileşecek mi?" diye fısıldadı.</p>

  <p>"İyileşecek," dedi. "Yeter ki şurayı biraz daha aydınlatabilelim."</p>

  <p>Olivia boğazını temizledi. "İçeri girip ona bir şeyler söylesem iyi olurdu."</p>

  <p>"O ölmeyecek!" diye patladı Turner. "Beni duyuyor musun? O ölmeyecek. Bu şekilde konuşmana gerek yok. Vedalaşman gerekmiyor."</p>

  <p>"Ama ya ölürse," Olivia ısrar etti, yanaklarından yaşlar dökülüyordu, "Ben nasıl -"</p>

  <p>Turner kontrolünü kaybetti, kardeşini iteleyip duvara yapıştırdı. "O ölmeyecek," dedi cılız, ölümcül bir sesle. "Bu şekilde davranmaktan vazgeçersen memnun olurum."</p>

  <p>Olivia farkında olmadan başını salladı. Turner aniden onu bıraktı ve sanki yabancı nesnelermiş gibi ellerine baktı. "Tanrım," dedi kesik kesik. "Bana neler oluyor?"</p>

  <p>"Önemli değil, Turner," dedi Olivia yatıştırıcı bir ses tonuyla. "Bu şekilde davranman çok normal."</p>

  <p>"Hayır, buna hakkım yok. Onun için metin olmam gerekirken buna hakkım yok." Odaya döndü ve gidip tekrar karısının yanına oturdu. "Şu an ben önemli değilim," diye mırıldandı, istem dışı yutkunuyordu. "Miranda dışında hiç bir şeyin önemi yok."</p>

  <p>Sulu gözlü bir hizmetçi odaya girdi, elinde mumlar vardı.</p>

  <p>"Hepsini yak," diye emretti Turner. "Buranın gün gibi aydınlık olmasını istiyorum. Duydun mu? Gün gibi aydınlık." Miranda'ya döndü ve yavaşça elini alnına koydu.</p>

  <p>"O hep güneşli günleri severdi." korkudan kendini tuttu, endişeyle kız kardeşine baktı. "Yani - o güneşli günleri çok sever de."</p>

  <p>Kardeşini böylesine kederli bir durumda görmeye dayanamayan Olivia, başını salladı ve sessizce oradan ayrıldı.</p>

  <p>Bir kaç saat sonra kucağında yumuşak pembe bir battaniyeden yapılmış küçük bir kundakla Leydi Rudland odaya girdi. "Bak sana kızını getirdim," dedi yumuşak bir sesle.</p>

  <p>Turner dönüp baktı, bu minnacık kişinin varlığını bütünüyle unutabilmesine hayret etti. İnanmayan gözlerle ona baktı. "Ne kadar da küçük."</p>

  <p>Annesi gülümsedi. "Bebekler genellikle böyle olur."</p>

  <p>"Biliyorum ama... Şuna bak." işaret parmağını onun eline verdi. Minnacık parmaklar şaşırtıcı bir güçle onu kavradı. Turner başını kaldırıp annesine baktı, bu yeni can kasvetli yüzünde belirgin bir hayret rüzgârı estirmişti. "Onu tutabilir miyim?"</p>

  <p>"Elbette." Leydi Rudland kundağı onun kollarına yerleştirdi. "O senin, biliyorsun."</p>

  <p>"Benim, değil mi?" Bebeğin pembe yüzüne baktı ve burnuna dokundu. "Nasılsın? Dünyaya hoş geldin, küçük kız."</p>

  <p>Sonra tekrar annesine baktı. "Ne zamana kadar böyle küçük kalacak bu?"</p>

  <p>"Bilmiyorum. En azından bir süre böyle kalır," dedi ve pencereye gitti, perdeleri yarıya kadar çekti. "Güneş doğuyor. Olivia odada biraz daha ışık istediğini söyledi."</p>

  <p>Turner başını salladı, gözlerini kızından alamıyordu.</p>

  <p>Annesi, pencereyle uğraşmayı bitirdi ve oğluna geri döndü. "Aaa Turner... Gözleri kahverengi bunun." "Öyle mi?" Döndü ve tekrar bebeğe baktı. Uyuyordu, gözleri kapalıydı. "Öyle olacağını biliyordum."</p>

  <p>"Gün yüzüne çıkışının daha birinci gününde babasını hayal kırıklığına uğratmak istemezdi herhalde, değil mi?"</p>

  <p>“Ya da annesini." Turner döndü ve Miranda'ya baktı, hâlâ ölü gibi solgundu, sonra kundaktaki bebeğe daha sıkı sarıldı.</p>

  <p>Leydi Rudland oğlunun mavi gözlerine baktı, kendininkilere o kadar çok benziyordu ki, "Sanırım Miranda da mavi gözlü olmasını istiyormuş," dedi.</p>

  <p>Turner huzursuzlukla yutkundu. Miranda onu öylesine uzun süre ve öylesine çok sevmişti ki, ona hak ettiği karşılığı verememişti. Şimdi onu kaybedebilirdi ve Miranda onun ahmak eşeğin teki olduğunu fark ettiğini belki de hiç bilmeyecekti. "Sanırım öyledir," dedi boğuk bir sesle. "Sadece ikincisine kadar beklemek zorunda kalacak."</p>

  <p>Leydi Rudland dudağını dişlerinin arasına aldı. "Elbette, hayatım," dedi teselli edercesine. "Adı konusunda hiç düşündün mü?"</p>

  <p>Başını kaldırıp şaşkınlıkla baktı, sanki bir ad vermeleri gerekeceği hiç aklına gelmemiş gibiydi. "Ben... Hayır. Hiç düşünmedim."</p>

  <p>"Olivia ile ben bir kaç güzel isim düşündük. Julianna'ya ne dersin? Ya da Claire. Ben Fiona önerdim ama Olivia'nın hoşuna gitmedi."</p>

  <p>"Miranda kızına Fiona adının verilmesini asla kabul etmezdi," dedi durgun bir sesle. "O Fiona Bennet'den hep nefret etmiştir."</p>

  <p>"Şu Haverbreaks yakınlarında yaşayan küçük kız mı? Hiç bilmiyordum." "Miranda ile konuşmadan bir isim koymayacağım."</p>

  <p>Leydi Rudland tekrar yutkundu. "Elbette hayatım. Ben sadece... Ben şimdi sizi yalnız bırakayım. Sen biraz ailenle baş başa kal."</p>

  <p>Turner önce karısına sonra kızına baktı. "Bu senin annen," diye fısıldadı. "Şimdi çok yorgun. Seni dünyaya getirmek için çok güç harcadı. Bu niçin gerekti bilemiyorum. Çok da büyük değilsin." Ne demek istediğini göstermek için onun minnacık parmaklarından birisine dokundu. "Sanırım seni henüz hiç görmedi. Biliyorum bunu çok isterdi. Seni kucaklar, sana sarılır, seni öperdi. Niçin biliyor musun?" Acemice gözyaşlarını sildi. "Çünkü seni seviyor, bu yüzden. Bahse girerim seni benden daha çok seviyor. Ona her zaman davranmam gerektiği gibi davranmamış olsam da, beni hâlâ biraz olsun sevdiğini düşünüyorum."</p>

  <p>Uyanmadığından emin olmak için Miranda'ya kaçamak bir bakış attı, sonra konuşmasını sürdürdü, "Erkekler eşeklik yapabilirler. Biz ahmak ve aptalız, burnumuzun dibindeki nimetleri görmek için gözlerimizi çok ender açarız ama ben seni görüyorum," diye ekledi, kızına gülümseyerek. "Ve anneni de görüyorum, umarım onun yüreği beni son bir kez daha affedecek kadar geniştir. Öyledir onun yüreği. Senin annenin kocaman bir yüreği var."</p>

  <p>Bebek garip bir ses çıkardı, bu Turner'ın neşe içinde gülümsemesine neden oldu. "Bakıyorum benimle aynı görüştesin. Yeni doğmuş bir bebek için çok akıllısın. Buna niye şaşırıyorum ki, zaten annen de çok akıllı."</p>

  <p>Bebek geğirdi.</p>

  <p>"Demek bana kur yapıyorsun, küçük kız. Şimdilik bırakayım da, benim de zeki olduğumu san." Miranda'ya baktı ve fısıldadı, "Benim ne kadar ahmak olduğumu sadece ikimizin bilmesi yeterli."</p>

  <p>Bebek başka bir bebek sesi daha çıkardı, bu da Turner'ın kızının İngiliz adalarındaki en zeki çocuk olduğuna inanmasına yetti. "Annenle tanışmak ister misin, küçük kız? Gel, ikinizi tanıştırayım." Turner'ın hareketleri acemiceydi, çünkü önceden hiç bebek tutmamıştı, yine de kızını Miranda'nın kolunun altına yerleştirmeyi başardı. "Tamam işte. Orası ılıktır, değil mi? Senin yerinde olmak isterdim. Annenin teni çok yumuşaktır." Uzandı ve bebeğin yanağını okşadı. "Yine de seninki kadar yumuşak olamaz. Sen küçük şey, son derece mükemmelsin."</p>

  <p>Bebek önce biraz huzursuzlaşmaya başladı, bir süre sonra da yaygarayı kopardı. "Ah canım," Turner kendi kendine söylendi, bütünüyle ne yapacağını şaşırmıştı. Kaldırdı, kucağına aldı ve omzuna yaslayıp salladı. "Tamam, tamam, işte. Şşşt. Sakin ol canım."</p>

  <p>Turner'ın yakarışlarının boşa gittiği belliydi çünkü bebeğin avazı kulaklarında çınlıyordu. Kapı çalındı, gelen annesiydi. "Bebeği almamı ister misin Turner?"</p>

  <p>Turner başını salladı, kızından ayrılmak istemiyordu. "Sanırım acıktı Turner. Altını değiştirecek bakıcı da yan odada."</p>

  <p>"Tamam." Bebeği annesine uzatırken biraz utanmış gibi görünüyordu.</p>

  <p>İşte yine Miranda'yla yalnız kalmıştı. Turner gözetlediği süre içerisinde Miranda'nın hiç kımıldadığını görmemişti sadece nefes alırken göğsü inip kalkıyordu. "Sabah oldu, Miranda," dedi, yeniden elini eline aldı ve onu uyandırmaya çalıştı. "Uyanma zamanı. Gözünü açar mısın? Kendin için değilse bile benim için. Korkunç yorgunum ama biliyorsun sen gözünü açana dek ben uyuyamam."</p>

  <p>Miranda hiç kımıldamadı. Uykusunda dönmedi ya da horlamadı, Turner'ı korkutuyordu. "Miranda," dedi. "Bu kadar yeter. Beni duyuyor musun? Yeter bu kadar. Senin yapman gereken - "</p>

  <p>Turner'ın sesi kesildi, artık devam edemiyordu. Miranda'nın elini sıktı ve uzaklara baktı. Gözlerindeki yaşlar yüzünden görüşü buğulandı. Onsuz yaşamayı nasıl sürdürebilirdi? Kızını tek başına nasıl büyütebilirdi? Hatta ona ne ad koyacağını nasıl bilebilirdi? En kötüsü de, ona onu sevdiğini duyuramadan, bir başına nasıl yaşayabilirdi?</p>

  <p>Azmini yeniden toparladı, gözlerindeki yaşı sildi ve tekrar Miranda'ya döndü. "Seni seviyorum, Miranda," dedi yüksek sesle, Miranda uyanmamış olsa da, sesiyle onun bulanık zihnine işlemeyi ümit ediyordu. "Seni seviyorum. Seni. Benim için yaptıklarını ya da beni nasıl hissettirdiğini değil. Sadece seni."</p>

  <p>Miranda'nın dudaklarından cılız bir ses sızdı, o kadar ki Turner önce hayal ettiğini sandı. "Bir şey mi söyledin?" Büyük bir dikkatle Miranda'nın yüzünü inceliyor, en küçük bir kımıltının izini arıyordu. Miranda'nın dudakları yeniden titreyince sevinçten Turner'ın yüreği hopladı. "Ne dedin Miranda? Lütfen bir daha söyle. Dediğini duymadım." Kulağını Miranda'nın dudaklarına götürdü.</p>

  <p>Sesi cılızdı ama söylediği yeterince yüksek sesli ve anlaşılırdı: "İyiyim."</p>

  <p>Turner gülmeye başladı. Elinde değildi. Ne kadar da Miranda'ya özgüydü, ölüm döşeğinde bile ağzını böyle ustaca kullanabilmek, "İyileşeceksin, değil mi?"</p>

  <p>Çenesi neredeyse hiç oynamadı ama kesinlikle kafasını sallamıştı. Turner rahatladı ve mutluluk içinde kapıya koşup evdeki herkese bu iyi haberi duyurdu. Annesi, Olivia ve evde çalışan personelin büyük çoğunluğu bir anda holde toplanmıştı.</p>

  <p>"Kurtuldu," dedi nefes nefese, yanaklarından süzülen gözyaşlarına hiç aldırmadan. "Kurtuldu."</p>

  <p>"Turner." Yataktan bir kurbağa sesi gelmişti sanki.</p>

  <p>"Ne var, aşkım?" Turner koşarak doğru yatağın yanına gitti.</p>

  <p>"Caroline," dedi Miranda yumuşak bir sesle, olanca gücünü kullanarak dudaklarını kıvırdı ve gülümsedi. "İsmini Caroline koy."</p>

  <p>Turner onun elini tutup nezaketle öptü. "Caroline tamam. Bana mükemmel küçük bir kız çocuğu verdin." "Sen her zaman istediğini alırsın," diye fısıldadı.</p>

  <p>Turner sevgiyle ona baktı, birden onu ölümden geri getiren mucizenin büyüklüğünün farkına vardı. "Evet," dedi boğuk bir sesle. "Öyle görünüyor."</p>

  <p class="tarih" style="text-align: center;"><b>***</b></p>

  <p>Bir kaç gün sonra, Miranda kendini çok daha iyi hissediyordu. Ricası üzerine, evliliklerinin ilk aylarında Turner'la paylaştıkları yatak odasına taşındı. Burada olmak ona huzur veriyordu, niyeti, kocasına gerçek bir evlilik istediğini göstermekti. Onlar birbirlerine aitti. Bu kadar basit.</p>

  <p>Miranda hâlâ yatağa bağlıydı ama gücünü büyük ölçüde toplamıştı, yanakları sağlıklı pembe renklerini yeniden kazanmıştı. Herhalde aşk buydu. Miranda önceden bu kadarını hiç hissetmemişti. Turner'ın iki cümlesinden birisi aşkıydı, Caroline her ikisine de o kadar büyük bir aşk getirmişti ki, bu tanımlanamazdı.</p>

  <p>Olivia ile Leydi Rudland da Miranda'nın çevresinde pervane olmuşlardı ama Turner karısını bütünüyle kendine saklamak istediği için onları çevreden uzak tutmaya çalışıyordu. Bir gün, Miranda kısa uykusundan uyandığında Turner'ı yanında otururken buldu.</p>

  <p>"Tünaydın," dedi Turner.</p>

  <p>"Tünaydın mı? Gerçekten o kadar oldu mu?" Miranda kocaman esnedi. "En azından öğleyi geçmiştir."</p>

  <p>"Eskiden hiç bu kadar tembel biri değildim."</p>

  <p>"Sen bunu hak ettin," dedi Turner onu rahatlatırcasına, aşk dolu mavi gözlerinde ılık bir pırıltı vardı. "Her dakikasını."</p>

  <p>"Bebek nasıl?"</p>

  <p>Turner gülümsedi. Miranda her konuşmasının ilk dakikasında bu soruyu soruyordu. "Çok iyi. Ciğerlerinin çok güçlü olduğunu söylemem gerekiyor."</p>

  <p>"Çok tatlı bir şey, değil mi?"</p>

  <p>Miranda başını salladı. "Tıpkı annesi gibi." "Ben o kadar tatlı değilim."</p>

  <p>Turner onun burnuna bir öpücük kondurdu. "Her yönünle sen çok tatlısın. İnan bana. Tadına baktım."</p>

  <p>Miranda kızardı. "Sen uslanmazsın."</p>

  <p>"Ben mutluyum," dedi Turner. "Gerçekten de mutluyum." Turner.</p>

  <p>Sesindeki tereddüdü duyduğu için eğildi ve ona dikkatle baktı. "Ne var aşkım?" "Nasıl oldu?"</p>

  <p>"Ne demek istediğini anladığımdan emin değilim."</p>

  <p>Miranda ağzını açtı sonra kapattı, belli ki doğru sözcükleri bulmaya çalışıyordu. "Nasıl oldu da birden fark ettin..."</p>

  <p>"Seni sevdiğimi mi?"</p>

  <p>Miranda sessizce başını salladı.</p>

  <p>"Bilmiyorum. Sanırım başından beri içimdeydi. Sadece onu göremeyecek kadar kördüm." Miranda heyecanla yutkundu. "Bunu anlaman için ölüme bu kadar yaklaşmam mı gerekiyordu?"</p>

  <p>Miranda nedendir bilmiyordu ama Turner'ın, aşkını onu kaybedecek noktaya geldiğinde fark etmesi fikri aklına yatmamıştı.</p>

  <p>Turner başını salladı. "Sanırım buna, bana Caroline’i vermen sebep oldu. Onun ağlamasını duydum ve sesi o kadar... o kadar ... anlatamam, onu anında sevdim. Ah, Miranda, babalık duygusu harika bir şey. Kollarımda tutunca…senin de bunun nasıl bir duygu olduğunu bilmeni istedim."</p>

  <p>"Annelik duygusuna çok benziyordur sanırım," dedi zekice.</p>

  <p>Turner işaret parmağıyla onun dudaklarına dokundu. "İzin ver hikâyemi bitireyim. Çocukları olan arkadaşlarım var, insanın kendi kanının ve canının bir parçası olarak yeni bir cana sahip olmasının ne kadar güzel bir duygu olduğunu söyleyip dururlardı. Ama ben - " Boğazını temizledi. "Ben fark ettim ki, onu benim bir parçam olduğu için değil, senin bir parçan olduğu için sevdim."</p>

  <p>Miranda'nın gözleri yaşlarla doldu. "Ah, Turner."</p>

  <p>"Hayır, bırak bitireyim. Ben seni hak edecek ne yaptım ya da ne söyledim bilmiyorum Miranda, ama artık benimsin ve gitmene asla izin vermeyeceğim. Seni öylesine çok seviyorum ki." yutkundu, kelimeleri boğazına dizilir gibi olmuştu. "Öylesine çok."</p>

  <p>"Ah, Turner, ben de seni seviyorum. Bunu biliyorsun zaten, değil mi?"</p>

  <p>Turner başını salladı. "Bunun için sana teşekkür ediyorum. Şimdiye kadar aldığım en değerli armağan bu." "Biz gerçekten mutlu olacağız, öyle değil mi?" dedi Miranda titrek bir gülümsemeyle.</p>

  <p>"Kelimeler yetmez, aşkım, kelimeler yetmez." "Başka çocuğumuz olacak mı?"</p>

  <p>Turner ciddileşti. "Eğer bana bir daha aynı korkuyu yaşatmayacaksan. Ayrıca çocuktan korunmanın en iyi yolu birbirimizden kaçınmaktır ve ben bunu başarabileceğimi zannetmiyorum."</p>

  <p>Miranda kızardı ama yine de, "İyi" dedi.</p>

  <p>Eğildi ve onu tutkuyla öptü. "Dinlenmene izin vermem gerekiyor," dedi, gönülsüzce Miranda'dan ayrılırken. "Hayır, hayır. Lütfen gitme. Yorgun değilim."</p>

  <p>"Emin misin?"</p>

  <p>İnsanın birini bu kadar derinden sevmesi ne katıksız bir mutluluktu. "Evet, eminim. Ama bana bir şey getirmeni istiyorum. Sakıncası var mı?" "Elbette yok. Nedir getireceğim?"</p>

  <p>Parmağıyla işaret etti. "Oturma odasında masamın üzerinde ipek kaplı bir kutu var. İçinde de bir anahtar."</p>

  <p>Turner kuşkuyla kaşlarını kaldırdı ve Miranda'nın söylediklerini yaptı. "Yeşil kutu mu?" diye odadan seslendi.</p>

  <p>"Evet."</p>

  <p>Yatak odasına döndüğünde elindeki anahtarı kaldırdı, "Buyur."</p>

  <p>"İyi. Şimdi tekrar masama git, en alt çekmecede daha büyük tahta bir kutu bulacaksın."</p>

  <p>Turner yeniden oturma odasına gitti. "Buldum. Aman Tanrım, çok ağır bu. Ne koydun bunun içine? Taş mı?" "Defterlerimi."</p>

  <p>"Defterler mi? Ne kadar kıymetli defterlermiş. Neden kilit altında tutuyorsun?"</p>

  <p>"Onlar benim günlüklerim."</p>

  <p>Turner geri döndüğünde iki eliyle tahta kutuyu taşıyordu. "Günlük mü tutuyordun? Hiç bilmiyordum." "Bu senin tavsiyendi."</p>

  <p>Turner ona döndü. "Değildi."</p>

  <p>"Öyleydi. İlk karşılaştığımız gün. Ben sana Fiona Bennet'den ve ne kadar korkunç olduğundan söz etmiştim, sen de bana bir günlük tutmamı söylemiştin."</p>

  <p>"Öyle mi?"</p>

  <p>"Hı hı. Bana o gün tam olarak ne söylediğini çok iyi hatırlıyorum. Sana niçin bir günlük tutmam gerektiğini sordum sen de dedin ki, Çünkü bir gün büyüyüp kendini bulacak ve zaten akıllı olduğun kadar da güzel olacaksın, işte o zaman günlüğüne bakıp Fiona Bennet gibi küçük kızların ne kadar aptal olduğunu anlayabileceksin. Annenin, senin bacaklarının omuzlarından başladığını söylediğini hatırlayınca güleceksin. Belki de bugün yaptığımız bu hoş sohbeti hatırlayınca, küçük bir tebessümünü de bana ayıracaksın."</p>

  <p>Turner hayranlıkla ona baktı, olanları hatırlamaya başlamıştı. "Ve sen de bana benim için büyük bir gülümsemeni ayıracağını söylemiştin."</p>

  <p>Miranda başını salladı. "Söylediklerini kelime kelime ezberledim. Onlar, bütün hayatım boyunca duyduğum en güzel sözlerdi."</p>

  <p>"Tanrım, Miranda. Beni gerçekten seviyorsun değil mi?"</p>

  <p>Miranda başını salladı. "O günden beri. Şu kutuyu getirsene bana."</p>

  <p>Turner kutuyu getirip yatağın üzerine koydu ve anahtarı ona uzattı. Miranda kutuyu açtı ve içinden bir kaç defter çıkardı. Bazıları deri kapaklıydı, bazıları ise çocuksu çiçekli kumaşlarla kaplanmıştı. Miranda en basit olanını seçti, öğrenciliğinde Turner'ın da kullandığı türden küçük bir defter. "İlki buydu," dedi Miranda, zarif parmaklarıyla defterin kabını açarken. "Ben gerçekten de seni o günden beri sevdim. Görüyorsun, değil mi?" Turner ilk yazdığı cümleye baktı.</p>

  <p class="tarih">2 MART 1810</p>

  <p>Bugün âşık oldum.</p>

  <p>Turner'ın gözünden bir damla yaş süzüldü. "Ben de, aşkım. Ben de."</p>

  <p style="text-align: center;"><b>SON</b></p>
</body>
</html>
